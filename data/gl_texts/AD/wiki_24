{"id": "447164", "revid": "1131", "url": "https://gl.wikipedia.org/wiki?curid=447164", "title": "Mary Read", "text": "Mary Read, tam\u00e9n co\u00f1ecida como Mark Read, nada en 1685 e finada en Port Royal (Xamaica) o 28 de abril de 1721, foi unha pirata inglesa. Ela e Anne Bonny son d\u00faas das m\u00e1is famosas mulleres piratas de todos os tempos, e foi unha das poucas mulleres que foron arrestadas por pirater\u00eda nos primeiros anos do s\u00e9culos XVIII, cl\u00edmax da idade de ouro da pirater\u00eda.\nTraxectoria.\nPrimeiros anos.\nMary Read naceu ilexitimamente en Inglaterra en 1685. A s\u00faa nai casara cun mari\u00f1eiro e ti\u00f1a un fillo. Despois de que o seu marido desaparecese no mar, a nai de Mary quedou embarazada e intentou ocultar o embarazo marchando a vivir cuns amigos no campo. Pouco despois, o seu fillo lex\u00edtimo morreu e ela deu a luz a Mary. Por problemas financeiros, decidiu disfrazar a Mary como o seu fillo morto para recibir apoio monetario da nai do seu marido. A avoa aparentemente foi enganada, e nai e filla viviron da herdanza ata a adolescencia de Mary. Vestida de rapaz, Mary atopou traballo como servente e logo empregouse nun barco.\nM\u00e1is tarde, uniuse ao ex\u00e9rcito brit\u00e1nico, que era aliado das forzas holandesas contra as francesas (isto puido ser durante a guerra dos nove anos ou durante a guerra de sucesi\u00f3n espa\u00f1ola). Read, disfrazada de home, probouse na batalla, pero namorouse dun soldado flamengo. Cando casaron, empregou o seu cargo militar e os regalos dos seus compa\u00f1eiros de intrigas para comprar unha pousada chamada \"De drie hoefijzers\" (\"As tres ferraduras\") preto do castelo de Breda nos Pa\u00edses Baixos.\nDespois da recente morte do seu home, Read volveu a po\u00f1er roupas masculinas e volveu ao servizo militar en Holanda. Coa paz, non hab\u00eda lugar para avanzar, as\u00ed que deixouno e embarcou nun buque con destino \u00e1s Indias Occidentais.\nConvert\u00e9ndose en pirata.\nO barco de Read foi tomado polos piratas, aos que se uniu voluntariamente. Aceptou o perd\u00f3n do rei en 1718 ou 1719 e f\u00edxose corsaria, mais acabou por unirse \u00e1 tripulaci\u00f3n nun mot\u00edn. En 1720 uniuse ao pirata John \"Calico Jack\" Rackham e a s\u00faa compa\u00f1eira Anne Bonny, que ambos cr\u00edan que era un home. O 22 de agosto de 1720, os tres roubaron un balandro chamado \"William\" do porto de Nassau. Os estudosos non te\u00f1en claro como as mulleres piratas como Read e ocultaban o seu sexo nun ambiente masculino. Non obstante, alg\u00fans teorizaron que levar bombachos poder\u00eda ser un xeito de ocultar a s\u00faa identidade, mais tam\u00e9n simplemente roupa pr\u00e1ctica que consolidaba o seu lugar de traballo a bordo entre outros mari\u00f1os.\nCando Bonny dixo a Read que era unha muller (aparentemente porque se sent\u00eda atra\u00edda por ela), Read reveloulle que tam\u00e9n era unha muller. A especulaci\u00f3n sobre a relaci\u00f3n entre Bonny e Read deu lugar a imaxes que as mostraban en batalla xuntas.\nUnha v\u00edtima dos piratas, Dorothy Thomas, deixou unha descrici\u00f3n de Read e Bonny: elas \"levaban chaquetas de home e pantal\u00f3ns longos, e panos atados nas s\u00faas cabezas: e ... ti\u00f1an cadanseu machete e pistola nas s\u00faas mans e maldic\u00edan e xuraban aos homes que matasen a s\u00faa [Dorothy Thomas]\". Thomas tam\u00e9n indicou que sab\u00eda que eran mulleres \"pola grandura dos seus peitos\".\nCaptura e prisi\u00f3n.\nO 15 de novembro de 1720, o cazapiratas capit\u00e1n Jonathan Barnet, tomou a tripulaci\u00f3n de Rackham por sorpresa mentres realizaban unha festa de ron con outra tripulaci\u00f3n inglesa en Negril Point na costa occidental de Xamaica. Tras unha descarga de fogo inhabilitaron a nave pirata e a tripulaci\u00f3n de Rackham e os seus \"invitados\" fuxiron \u00e1 bodega, deixando s\u00f3 as mulleres e un dos outros loitando contra a abordaxe de Barnet (tam\u00e9n \u00e9 posible que Rackham e os seus homes estivesen demasiado b\u00e9bedos para pelexar). Seica Read disparou enfadada dentro da bodega, matando un home e ferindo outros, cando os homes non subiron loitar con elas. A tribulaci\u00f3n de Barnet acabou por superar as mulleres. Rackham rendiuse pedindo tregua.\nRackham e a s\u00faa tripulaci\u00f3n foron arrestados e levados a xu\u00edzo na actual Spanish Town, onde foron sentenciados \u00e1 forca por actos de pirater\u00eda, como foron Read e Bonny. Con todo, as mulleres revelaron que ambas estaban embarazadas, e recibiron un aprazamento temporal da execuci\u00f3n.\nRead faleceu dunha febre violenta estando en prisi\u00f3n. O seu enterro, o 28 de abril de 1721, aparece nos rexistros da igrexa de santa Catarina de Xamaica. Non hai rexistro do enterro do seu beb\u00e9, o que suxire que morreu embarazada."}
{"id": "447165", "revid": "89787", "url": "https://gl.wikipedia.org/wiki?curid=447165", "title": "Congreso Internacional de Numism\u00e1tica", "text": "O Congreso Internacional de Numism\u00e1tica -CIN- (en ingl\u00e9s: \"International Numismatic Congress\" -INC-) \u00e9 o encontro de \u00e1mbito internacional m\u00e1is importante da comunidade numism\u00e1tica mundial. Cel\u00e9brase cada seis anos e est\u00e1 organizado polo Consello Internacional de Numism\u00e1tica.\nA s\u00faa primeira edici\u00f3n tivo lugar en Bruxelas en 1891, organizado pola Sociedade Real de Numism\u00e1tica de B\u00e9lxica. No sexto congreso (Roma, 1961) estableceuse unha periodicidade de seis anos, coa \u00fanica alteraci\u00f3n do celebrado en Londres en 1986, sete anos despois do anterior e s\u00f3 cinco anos antes do seguinte. \nA partir da s\u00e9tima edici\u00f3n do CIN, que tivo lugar en Copenhague en 1967, no marco deste encontro cient\u00edfico sae \u00e1 luz unha nova tiraxe da serie \"Survey of Numismatic Research\", publicaci\u00f3n na que acreditados numism\u00e1ticos internacionais especialistas en diversas \u00e1reas fan unha revisi\u00f3n cr\u00edtica da bibliograf\u00eda do sector aparecida desde a anterior edici\u00f3n do Congreso.\nCongresos.\nA seguir, ind\u00edcanse por orde cronol\u00f3xica os 15 congresos celebrados ata 2015, as\u00ed como a previsi\u00f3n dos dous seguintes. Ind\u00edcase en cada caso a data e o lugar de celebraci\u00f3n:\nMedallas do congreso.\nEn cada edici\u00f3n do congreso em\u00edtese tam\u00e9n unha medalla conmemorativa. Estas son algunhas das m\u00e1is salientebles:"}
{"id": "447166", "revid": "65337", "url": "https://gl.wikipedia.org/wiki?curid=447166", "title": "International Numismatic Congress", "text": ""}
{"id": "447167", "revid": "65337", "url": "https://gl.wikipedia.org/wiki?curid=447167", "title": "CIN", "text": ""}
{"id": "447169", "revid": "89787", "url": "https://gl.wikipedia.org/wiki?curid=447169", "title": "Caracal aurata", "text": "O Caracal aurata, \u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos.\n\u00c9 un gato de tama\u00f1o medio que vive nas selvas tropicais h\u00famidas de \u00c1frica central e occidental, desde Guinea Bissau \u00e1s rexi\u00f3ns fronteirizas de Kenya e Tanzania, inclu\u00edndo toda a cunca do r\u00edo Congo.\nTaxonom\u00eda.\nDescrici\u00f3n.\nA especie foi descrita en 1827 polo naturalista neerland\u00e9s Coenraad Jacob Temminck, co nome de \"Felis aurata\" a partir dun exemplar da zona costeira do golfo da Guinea.\nVariaci\u00f3ns e controversias taxon\u00f3micas.\nPosteriormente foi clasificado dentro do x\u00e9nero \"Profelis\", xunto a \"Catopuma temminckii\" e ao gato de Borneo. Estes dous animais foron trasladados a un x\u00e9nero diferente, \"Catopuma\", (\"Catopuma temminckii\" e \"Catopuma badia\", respectivamente), ao comprobarse que as similitudes con \"Caracal aurata\" obedec\u00edan a un proceso de converxencia evolutiva e non a un estreito parentesco. Na d\u00e9cada de 2010 inclu\u00eduse no x\u00e9nero \"Caracal\".\nPero durante moitos anos considerouse a \"Caracal\" como un x\u00e9nero monot\u00edpico, isto \u00e9, que s\u00f3 comprend\u00eda unha \u00fanica especie, \"Caracal caracal\", o caracal, e as\u00ed aparece en case toda a bibliograf\u00eda.\nAs\u00ed mesmo, tradicionalmente, inclu\u00eduse a \"Caracal aurata\" no x\u00e9nero \"Felis\" ou no \"Profelis\".\nPero datos moleculares recentes revelan inequivocamente que o caracal, o serval e \"Caracal aurata\" est\u00e1n intimamente ligados.\nE an\u00e1lises xen\u00e9ticas moi recentes mostraron que o caracal, \"Caracal aurata\" e m\u00e1is o serval est\u00e1n estreitamente relacionados pola s\u00faa xen\u00e9tica, e que diverxeron dun antepasado com\u00fan hai aproximadamente 5,4 mill\u00f3ns de anos. Polo tanto, suxeriuse inclu\u00edr a todos eles dentro do x\u00e9nero \"Caracal\".\nEste criterio foi aceptado polos autores da \"Lista vermella\" da Uni\u00f3n Internacional para a Conservaci\u00f3n da Natureza (UICN) para \"Caracal aurata\". Polo tanto, segundo a UICN, o x\u00e9nero comprede estas d\u00faas especies:\nPola s\u00faa parte, W. E. Johnson e colaboradores, engaden tam\u00e9n ao serval nesta lista: \nPor outra parte, alg\u00fans autores consideran v\u00e1lido o nome de \"Profelis aurata\" para esta especie. sendo o \u00fanico membro deste x\u00e9nero. De prevalecer esta postura, tanto os x\u00e9neros \"Caracal\" como \"Profelis\" ser\u00edan monot\u00edpicos.\nSubespecies.\nReco\u00f1ecense d\u00faas subespecies:\nFiloxenia.\nDesde 2006, as relaci\u00f3ns filoxen\u00e9ticas do caracal establec\u00e9ronse como se indica a continuaci\u00f3n:\nCaracter\u00edsticas.\nOs exemplares adultos presentan tama\u00f1os moi vari\u00e1beis, entre os 61 e os 101,5\u00a0cm de longo, cunha cola de 16 a 46\u00a0cm e unha altura na cruz de 38 a 55\u00a0cm. Os machos son m\u00e1is robustos que as femias, cun peso que pode variar entre os 11 e os 18\u00a0kg fronte aos de 5,5 a 6,2 que alcanzan estas. O seu aspecto xeral p\u00f3dese describir como similar ao dun gato dom\u00e9stico pero algo m\u00e1is poderoso e alongado, coa cola curta e as orellas pequenas. A pesar dos seus nomes cient\u00edfico e vulgar, a cor da s\u00faa pelaxe tam\u00e9n \u00e9 moi vari\u00e1bel, cunha gama de tonalidades que van desde a avemellada \u00e1 amarelada, ou incluso \u00e1 gris fume. A\u00ednda que a maior parte do corpo presenta unha pelaxe uniforme, p\u00f3dense observar manchas de tonalidade, tama\u00f1o e formas vari\u00e1beis no ventre e, no caso dunha das subespecies, a cabeza. Estas manchas nunca son de cor negra, sen\u00f3n simples tonalidades algo m\u00e1is escuras da s\u00faa cor xeral. Os animais que se mante\u00f1en en catividade alcanzan os 15 anos de vida.\nBiolox\u00eda e ecolox\u00eda.\nH\u00e1bitat e distribuci\u00f3n.\nA\u00ednda que nas Rexi\u00f3ns Neotropical e Indomalaia viven varias especies de felinos simp\u00e1tricos dependentes dos bosques, esta \u00e9 a \u00fanica de \u00c1frica. \"Caracal aurata\" enc\u00f3ntras principalmente nas selvas tropicais h\u00famidas primarias da \u00c1frica central e occidental, a\u00ednda que na periferia da s\u00faa principal \u00e1rea de distribuci\u00f3n penetra nas rexi\u00f3ns de sabana ao longo dos bosques de ribeiea. Tam\u00e9n se ve en bosques montanos e p\u00e1ramos alpinos no leste da s\u00faa \u00e1rea de distribuci\u00f3n. Dous estudos de excrementos, no bosque Ituri do Congo (Hart \"et al\". 1996) e do bosque Dzanga-Sangha da Rep\u00fablica Centroafricana (Ray &amp; Sunquist 2001), encontraron resultados similares.\nComportamento.\nDentro da selva chuviosa, o h\u00e1bitat dos \"Caracal aurata\" \u00e9 tan vari\u00e1bel como o seu aspecto, o que se explica pola s\u00faa ampla \u00e1rea de distribuci\u00f3n. Animais solitarios, p\u00f3dense encontrar tanto en terras baixas como en monta\u00f1as, nas ribeiras dos r\u00edos e nos bosques de bamb\u00fas, a\u00ednda que en todos os casos necesitan dunha boa cobertura arb\u00f3rea.\nA forma de cazaren non se basea tanto na espreita como nos ataques fortuitos, tanto sobre e desde as \u00e1rbores como no chan. Entre as s\u00faas presas incl\u00faense pequenos ant\u00edlopes (como os duiqueros), monos, roedores, dam\u00e1ns e aves. Os h\u00e1bitos de apareamento non se co\u00f1ecen en profundidade debido \u00e1 dificultade para estudar esta especie no seu medio.\nAlimentaci\u00f3n.\nOs roedores e os esqu\u00edos son as s\u00faas principais preas (o 70 % e o 62 %, respectivamente), seguidos por duiqueros e pequenos e medianos ant\u00edlopes (25 % e 33 % respectivamente). Os primates constit\u00faen o 5 % das s\u00faa capturas nos estudos de Hart \"et al.\" e Ray e Sunquist, e hai varias observaci\u00f3nes feitas por investigadores de primates de \"Caracal aurata\" que cazan primates arb\u00f3reos. Kingdon (1977) informou sobre os mesmos constitu\u00edntes da s\u00faa dieta no Parque Nacional Bwindi de Uganda. Tam\u00e9n cazan aves, e se encontraron con frecuencia restos de pangol\u00edns en excrementos no Parque Nacional Tai de Costa do Marfil. \nReproduci\u00f3n.\nNon se co\u00f1ecen os detalles da s\u00faa actividade reprodutiva na natureza (de feito \u00e9 un dos animais menos co\u00f1ecidos). As cr\u00edas probabelmente nacen en ocos de \u00e1rbores. Por iso, o co\u00f1ecemento dos h\u00e1bitos reprodutivos de \"Caracal aurata\" bas\u00e9ase no estudo de individuos en catividade. As femias paren un ou dous gati\u00f1os despois dun per\u00edodo de xestaci\u00f3n de ao redor de 75 d\u00edas. As cr\u00edas pesan de 180 a 235 g ao naceren. Abren os ollos ao cabon dunha semana, e desl\u00e9itanse entre as 6 a as 8 semanas. Crecen e desnv\u00f3lvense rapidamente en comparaci\u00f3n con outras especies de gatos pequenos. Informouse de que un individuo estaba gabeando unha parede de 40 cm aos 16 d\u00edas do nacemento, o que reflicte un alto grao de axilidade f\u00edsica desde as idades temper\u00e1s. As fembras alcanzan a madurez sexual aos 11 meses de idade, e os machos contra os 18 meses. En cativerio, viven at\u00e9 12 anos. Desco\u00f1\u00e9cese a s\u00faa lonxevidade na natureza.\nDepredadores.\nOs \"Caracal aurata\" forman parte da dieta do leopardo, o \u00fanico felido que habita nos bosques h\u00famidos de \u00c1frica. Se encontraron restos de \"Caracal aurata\" en 5 de 196 leopardos do Parque Nacional Lop\u00e9 de Gab\u00f3n, e un \u00fanico morto por un leopardo no P. N. de Ituri.\nAmeazas.\n\"Caracal aurata\" est\u00e1 ameazado pola extensa deforestaci\u00f3n das selvas tropicais, para convertelas en plantaci\u00f3ns de palmeiras aceiteiras, xunto coas actividades mineiras e a construci\u00f3n de estradas, destru\u00edndo as\u00ed o seu h\u00e1bitat. \nTam\u00e9n est\u00e1 ameazado pola caza de animais silvestres para obter carne, particularmente na cunca do Congo.\nStatus.\nA caza de \"Caracal aurata\" est\u00e1 prohibida en Angola, Ben\u00edn, Burkina Faso, Congo, Costa do Marfil, Ghana, Kenya, Liberia, Nixeria, Ruanda, Serra Leoa e a Rep\u00fablica Democr\u00e1tica do Congo. En Gab\u00f3n, Liberia e Togo, est\u00e1 permitida, pero sometida a regulaci\u00f3n.\nA especie est\u00e1 inclu\u00edda no Ap\u00e9ndice II do CITES, e a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o seu status como \"VU\" (vulner\u00e1bel)."}
{"id": "447175", "revid": "89787", "url": "https://gl.wikipedia.org/wiki?curid=447175", "title": "Duolingo", "text": "Duolingo \u00e9 unha plataforma de balde de ensino de linguas que incl\u00fae unha p\u00e1xina web e unha aplicaci\u00f3n m\u00f3bil e unha p\u00e1xina web de aprendizaxe, as\u00ed como un exame dixital de avalicaci\u00f3n de nivel. En outubro de 2018, a p\u00e1xina web e a aplicaci\u00f3n contaban con 81 cursos en 37 linguas diferentes. A aplicaci\u00f3n ten uns 300 mill\u00f3ns de usuarios rexistrados en todo o mundo.\nReco\u00f1ecemento e galard\u00f3ns.\nNo ano 2013, Apple escolleu Duolingo como a s\u00faa aplicaci\u00f3n do iPhone do ano, a primeira vez que esta honra \u00e9 concedida a unha aplicaci\u00f3n educativa. Ademais, Duolingo ga\u00f1ou o premio \u00e1 mellor startup educativa nos Crunchies de 2014, e foi a aplicaci\u00f3n m\u00e1is descargada da categor\u00eda educaci\u00f3n app en Google Play nos anos 2013 e 2014. No ano 2015, Duolingo foi anunciada como a ga\u00f1adora dun premio de Improve Life na categor\u00eda Play &amp; Learning. No ano 2018, Duolingo foi nomeada na lista \"Fast Company\" de compa\u00f1\u00edas m\u00e1is innovadoras na lista \"CNBC's Disruptor 50\" e unha das compa\u00f1\u00edas xenios segundo a revista TIME."}
{"id": "447176", "revid": "89787", "url": "https://gl.wikipedia.org/wiki?curid=447176", "title": "Nicetas Coniates", "text": "Nicetas Coniates ou Choniates (\u039d\u03b9\u03ba\u03ae\u03c4\u03b1\u03c2 \u03a7\u03c9\u03bd\u03b9\u03ac\u03c4\u03b7\u03c2 \"Nik\u00e9tas Khoniat\u00e9s\"), nado c. 1155 e finado en 1215 ou 1216, chamado \u00e1s veces Nicetas Acominatus, foi un historiador bizantino nado na actual Honaz (Turqu\u00eda).\nTraxectoria.\nEra irm\u00e1n do tam\u00e9n historiador Miguel Acominatus, que chegou a ser arcebispo de Atenas. Baixo a protecci\u00f3n do seu irm\u00e1n, dedicouse inicialmente \u00e1 pol\u00edtica, e conseguiu varios cargos durante o reinado dos emperadores Anxos (entre eles, o de gran logoteta, \"megas logotetes\", ou chanceler) e foi gobernador do \"thema\" de Filip\u00f3pole nun per\u00edodo cr\u00edtico.\nTras a ca\u00edda de \"Constantinopla\" durante a Cuarta Cruzada, en 1204, fuxiu a Nicea, onde se instalou na corte do emperador de Nicea Teodoro I L\u00e1scaris, dedic\u00e1ndose \u00e1 literatura. Morreu en 1215 ou 1216. A s\u00faa obra principal \u00e9 a \"Historia\", en 21 libros, que abarca o per\u00edodo de 1118 a 1207, continuando exactamente no punto en que termina \"A Alexiada\" de Ana Comnena.\nA pesar do seu estilo ret\u00f3rico e florido, a obra ten un gran valor documental, xa que refire acontecementos dos que foi testemu\u00f1a ou que escoitou de boca de testemu\u00f1as presenciais. A parte m\u00e1is interesante da obra \u00e9 aquela en que se describe a conquista de Constantinopla. O seu breve tratado \"Sobre as estatuas destru\u00eddas polos latinos\" (na s\u00faa forma actual quizais alterado por un autor posterior) \u00e9 de especial interese para os arque\u00f3logos. A s\u00faa obra teol\u00f3xica (\"Thesaurus Orthodoxae Fidei\"), a\u00ednda que se conserva \u00edntegra manuscrita, s\u00f3 foi publicada en parte. \u00c9 unha das principais autoridades para co\u00f1ecer as herex\u00edas e escritores her\u00e9ticos do s\u00e9culo XII.\nNa ficci\u00f3n.\nNicetas \u00e9 tomado por Umberto Eco como un dos principais personaxes da s\u00faa novela hist\u00f3rico-fant\u00e1stica \"Baudolino\" que ten como marco hist\u00f3rico a conquista de Constantinopla durante a Cuarta Cruzada."}
{"id": "447178", "revid": "22570", "url": "https://gl.wikipedia.org/wiki?curid=447178", "title": "Raseborg", "text": "Raseborg (en fin\u00e9s \"Raasepori\") \u00e9 unha cidade de Finlandia situado na rexi\u00f3n de Uusimaa. En 2018 a s\u00faa poboaci\u00f3n era de 27\u00a0863\u00a0habitantes. A superficie do termo municipal \u00e9 de 2\u00a0354,24\u00a0km2, dos cales 1\u00a0206,12\u00a0km2 son auga. O concello ten unha densidade de poboaci\u00f3n de 24,27\u00a0hab./km\u00b2.\nLimita cos concellos de Hanko, Ing\u00e5, Lohja, Kimito\u00f6n e Salo, estes dous \u00faltimos na rexi\u00f3n veci\u00f1a de Finlandia Propia.\nO concello \u00e9 biling\u00fce con minor\u00eda de falantes de fin\u00e9s e maior\u00eda de falantes en sueco."}
{"id": "447181", "revid": "89787", "url": "https://gl.wikipedia.org/wiki?curid=447181", "title": "Acryllium vulturinum", "text": "Acryllium vulturinum \u00e9 unha especie de ave galiforme da familia dos num\u00eddidos que habita nas sabanas de \u00c1frica Oriental, dende Tanzania at\u00e9 Etiop\u00eda. Non se reco\u00f1ecen subespecies.\nDescrici\u00f3n.\nA \"Acryllium vulturinum\" \u00e9 unha grande ave (61\u201371\u00a0cm) cun cuerpo arredondeado e testa pequena. Ten as \u00e1s, pescozo, patas e cola m\u00e1is longas que outras especies de num\u00eddidos. O adulto ten a faciana azul espida e o pescozo negro, e a\u00ednda que o resto dos num\u00eddidos te\u00f1en testas sen plumas, esta especie asem\u00e9llase a un voitre polo seu longo e espido pescozo e cabeza. No seu pescozo hai unha capa de pelos de punta longa, brillante, azul e branco. O peito \u00e9 de cor azul cobalto, e o resto da plumaxe do corpo \u00e9 negra, salpicado de branco. As \u00e1s son curtas e redondeadas, e a cola \u00e9 m\u00e1is longa que outros x\u00e9neros na familia dos num\u00eddidos.\nOs sexos son semellantes, a\u00ednda que a femia \u00e9 polo xeral lixeiramente m\u00e1is pequena que o macho e con esporas tarsais m\u00e1is pequenas. As aves novas son principalmente de cor agrisada marr\u00f3n, cun peito azul m\u00e1is esvaecido e pescozo curto."}
{"id": "447187", "revid": "89787", "url": "https://gl.wikipedia.org/wiki?curid=447187", "title": "Eurocopter AS355 \u00c9cureuil 2", "text": "O Eurocopter AS355 \u00c9cureuil 2 (agora Airbus Helicopters), tam\u00e9n chamado Twin Squirrel, \u00e9 un helic\u00f3ptero lixeiro utilitario bimotor fabricado orixinalmente por A\u00e9rospatiale en Francia (despois parte do Eurocopter Group e hoxe Airbus Helicopters). O AS355 est\u00e1 comercializado en Norteam\u00e9rica como o TwinStar.\nDese\u00f1o e desenvolvemento.\nO desenvolvemento en A\u00e9rospatiale comezou a principios dos 70 para substitu\u00edr o A\u00e9rospatiale Alouette II, e o primeiro voo tivo lugar o 27 de xu\u00f1o de 1974. Unha versi\u00f3n de dous motores, co\u00f1ecida como o \u00c9cureuil 2, Twin Squirrel, ou en Norteam\u00e9rica como o TwinStar, voou por vez primeira o 28 de setembro de 1979.\nA pesar da introduci\u00f3n do Eurocopter EC130 en 2001, a produci\u00f3n tanto do AS350 como do AS355, e dos seus equivalentes militares AS550 e AS555 Fennec, continuou durante alg\u00fan tempo. En 2007 entrou en servizo a variante m\u00e1is capaz AS355 NP con motores FADEC. En setembro de 2015 Airbus Helicopters anunciou que rematar\u00eda de fabricar o AS355 para centrarse en helic\u00f3pteros con mellores vendas (a produci\u00f3n do AS350 a\u00ednda continua). A fabricaci\u00f3n do AS355 continuou ata 2016 cando se completou a lista de pedidos."}
{"id": "447188", "revid": "25871", "url": "https://gl.wikipedia.org/wiki?curid=447188", "title": "Imre Alfr\u00e9d Er\u0151ss", "text": "Imre Alfr\u00e9d Er\u0151ss, nado o 7 de xullo de 1909 en Prisian (Austria-Hungr\u00eda, hoxe Roman\u00eda) e finado o 31 de xullo de 1950 en Cluj (Roman\u00eda), foi un eclesi\u00e1stico h\u00fangaro cat\u00f3lico latino, bispo auxiliar de Alba Iulia entre 1949 e 1950.\nTraxectoria.\nDe ascendencia maxiar, estudou no Liceo Piarista de Timi\u0219oara e quer\u00eda ser xesu\u00edta, mais o seu pai se llo prohibiu. Comezou estudos en T\u00e2rgu Secuiesc e posteriormente comezou os estudos de Teolox\u00eda en 1929 en Alba Iulia para continualos na Pontificia Universidade Gregoriana. Foi ordenado sacerdote o 27 de outubro de 1935 e inicialmente foi capel\u00e1n dos hospitais de Cluj, entre 1938 e 1941 prefecto do seminario de Alba Iulia, e at\u00e9 1944 profesor de Dogm\u00e1tica en Cluj. A partir dese ano traballou nos campos de refuxiados de Zirc, e a comezos de 1949 volveu a Roman\u00eda, onde decidiu permanecer malia a chegada do r\u00e9xime socialista.\nO 2 de febreiro de 1949 Er\u00f6ss foi consagrado bispo en segredo na capela da nunciatura en Bucarest por Gerald Patrick O'Hara, e tivo como co-consagrantes ao bispo de Alba Iulia \u00c1ron M\u00e1rton e ao bispo auxiliar de Lugoj Ioan Ploscaru.\nO 31 de xullo de 1950 finou no hospital en Cluj e foi enterrado no cemiterio de Turda."}
{"id": "447192", "revid": "75439", "url": "https://gl.wikipedia.org/wiki?curid=447192", "title": "Mara patag\u00f3nica", "text": "A mara patag\u00f3nica (\"Dolichotis patagonum\") \u00e9\u00a0unha especie de roedor da familia dos cav\u00edidos, e malia a s\u00faa semellanza coas lebres non pertence \u00e1 orde das verdadeiras lebres (lagomorfos).\n\u00c9 un dos meirandes roedores do mundo, cun peso medio de 8\u00a0kg, con exemplares chegando at\u00e9 os 16\u00a0kg. \u00c9 un dos mam\u00edferos end\u00e9micos da Arxentina de maior tama\u00f1o. Pos\u00fae patas longas e fortes que usa para correr a gran velocidade cando se sente ameazada."}
{"id": "447194", "revid": "23204", "url": "https://gl.wikipedia.org/wiki?curid=447194", "title": "Dolichotis patagonum", "text": ""}
{"id": "447197", "revid": "23204", "url": "https://gl.wikipedia.org/wiki?curid=447197", "title": "Carrero Bianco", "text": "Carrero Bianco \u00e9 unha banda galega de electropop fundada no ano 2009 en Ferrol. Ata a data leva publicados tres \u00e1lbums e un EP.\nHistoria.\nA banda nace no ano 2009 en Ferrol formada por Roc\u00edo Bianco, Blas Bianco (membro de Tri\u00e1ngulo de Amor Bizarro nos seus prmeiros tempos), Joaqu\u00edn Bianco e Agostinho Bianco. O seu primeiro concerto foi no mes de setembro na Festa das Meninas de Canido. En menos dun ano Carrero Bianco chegar\u00eda a tocar no Festival do Norte e no Vigo Transforma.\nO 10 de outubro de 2010 Carrero Bianco autoedita o seu \u00e1lbum de estrea, \"Oferta de Lanzamiento\", formado por oito temas e d\u00faas remesturas, unha delas realizada por Projecto Mourente.\nEn 2011 a bater\u00eda Roc\u00edo Bianco e o baixista Blas Bianco deixan a banda e son substitu\u00eddos por Tony (bases e sintetizadores) e Carlota Barro (bater\u00eda electr\u00f3nica). Coa nova formaci\u00f3n en xaneiro de 2012 publicaron o EP de seis temas \"Blister\".\nNo ano 2012 a banda colabora co tema \"Horse Cum\" no recompilatorio \"Galician Bizarre II\". O d\u00eda 10 de setembro de 2013 Carrero Bianco autoedita o seu segundo \u00e1lbum, \"Horror! Horror!\", gravado en La Casa Bianco (Canido, Ferrol).\nEn 2016 o grupo publicou a trav\u00e9s do selo ferrol\u00e1n Ferror Records o seu terceiro \u00e1lbum, \"Ej\u00e9rcito Celeste\". No ano 2017 o selo reedita \"Horror! Horror! nunha edici\u00f3n limitada en CD.\""}
{"id": "447198", "revid": "865", "url": "https://gl.wikipedia.org/wiki?curid=447198", "title": "SA 330 Puma", "text": ""}
{"id": "447199", "revid": "865", "url": "https://gl.wikipedia.org/wiki?curid=447199", "title": "OH-58D Kiowa", "text": ""}
{"id": "447200", "revid": "23204", "url": "https://gl.wikipedia.org/wiki?curid=447200", "title": "Pulang (filme)", "text": "Pulang \u00e9 un filme malaio de 2018 dirixido por Kabir Bhatia. Baseado nunha historia real que ocorreu na d\u00e9cada de 1940, est\u00e1 protagonizado por Remy Ishak e Puteri Aishah nos papeis principais, xunto con Azrel Ismail, Erwin Dawson e Jalaluddin Hassan. O filme estreouse en Malaisia o 26 de xullo de 2018."}
{"id": "447201", "revid": "865", "url": "https://gl.wikipedia.org/wiki?curid=447201", "title": "Bell 206A JetRanger", "text": ""}
{"id": "447205", "revid": "865", "url": "https://gl.wikipedia.org/wiki?curid=447205", "title": "Bell 212", "text": "O Bell 212 \u00e9 un helic\u00f3ptero medio bimotor con d\u00faas palas que voou por vez primeira en 1968. Fabricado orixinalmente por Bell Helicopter en Fort Worth, Texas, a produci\u00f3n trasladouse a [[Mirabel, [[Quebec]] en [[1988]], xunto coa produci\u00f3n de todos os helic\u00f3pteros comerciais de Bell despois de que a planta abrise en [[1986]].\nO 212 est\u00e1 comercializado para operadores civ\u00eds e ten unha configuraci\u00f3n de 15 asentos, cun piloto e 14 pasaxeiros. En configuraci\u00f3n de carga o 212 ten unha capacidade interna de 6,23 m\u00b3 e pode levar unha carga externa de ata 2 268\u00a0kg.\nDesenvolvemento.\nBaseado na fuselaxe alongada do [[Bell 204/205|Bell 205]], o Bell 212 desenvolveuse orixinalmente para as forzas armadas canadenses como o CUH-1N e posteriormente foi redesignado CH-135. Canad\u00e1 recibiu os 50 primeiros exemplares en maio de [[1971]]. Ao mesmo tempo os militares estadounidenses pediron 294 Bell 212 coa designaci\u00f3nUH-1N.\nEn 1971 o 212 fora desenvolvido para aplicaci\u00f3ns comerciais. Entre os primeiros usos do 212 na aviaci\u00f3n civil was by Helicopter Service AS of Norway to be used in support of offshore oil rigs. No presente o 212 pode atoparse usado en operaci\u00f3ns de explotaci\u00f3n forestal, rescate mar\u00edtimo e reabastecemento no [[\u00c1rtico]] na [[Distant Early Warning Line]] ou no [[North Warning System]].\nO rotor principal do 212 est\u00e1 impulsado por un motor [[Pratt &amp; Whitney Canada PT6T]]-3 Twin-Pac composto por d\u00faas turbinas PT6 acopladas accionadas por unha transmisi\u00f3n com\u00fan. As turbinas son capaces de producir ata 1 800 CV. No caso de que falle unha delas a outra a\u00ednda poder\u00eda entregar 900 CV durante 30 minutos ou 765 CV continuamente, permitindo ao 212 manter o rendemento de cruceiro co seu peso m\u00e1ximo.\nOs primeiros 212 configurados cun paquete de instrumentos para regras de voo instrumental (IFR) requir\u00edan ter unha gran aleta no teito da aeronave, enriba e lixeiramente detr\u00e1s da cabina. Inicialmente a aleta considerouse necesaria para alterar o xiro durante complexas manobras de voo instrumentais, pero xa non \u00e9 precisa debido a estipulaci\u00f3ns revisadas no certificado de tipo. Moitos aparellos a\u00ednda voan coa modificaci\u00f3n.\nEn 1979, coa compra de oito unidades pola Autoridade A\u00e9rea Civil chinesa, o 212 converteuse no primeiro helic\u00f3ptero estadounidense vendido na [[Rep\u00fablica Popular da China]].\nBell desenvolveu a\u00ednda m\u00e1is o Model 212 co [[Bell 412]]; a principal diferenza \u00e9 o rotor principal de catro palas de materiais compostos. O derradeiro Bell 212 foi entregado en [[1998]].\nNotas.\n[[Categor\u00eda:Helic\u00f3pteros]]\n[[Categor\u00eda:Aeronaves de Bell Helicopter]]\n[[Categor\u00eda:Aeronaves co primeiro voo en 1968]]"}
{"id": "447206", "revid": "98629", "url": "https://gl.wikipedia.org/wiki?curid=447206", "title": "Bell 427", "text": "O Bell 427 \u00e9 un helic\u00f3ptero utilitario lixeiro bimotor dese\u00f1ado e fabricado por Bell Helicopter e Samsung Aerospace Industries. O seu dese\u00f1o est\u00e1 baseado no Bell 407. Foi substitu\u00eddo na li\u00f1a de produci\u00f3n polo alongado Bell 429.\nDesenvolvemento.\nBell intentara varias encarnaci\u00f3ns dunha versi\u00f3n de dous motores do seu exitosa serie Bell 206, inclu\u00eddos os cancelados Bell 400 e 400 a mediados dos 80 e o fabricado en poucas cantidades Bell 206LT TwinRanger a principios dos 90. O concepto orixinal de Bell para un substituto do 206LT TwinRanger foi o Bell 407T, un desenvolvemento relativamente sinxelo bimotor do Bell 407 con dous motores Allison 250-C22B. Por\u00e9n, Bell conclu\u00edu que o rendemento carga-alcance do 407T poder\u00eda non ser suficiente.\nA compa\u00f1\u00eda comezou a desenvolver un novo bimotor lixeiro en asociaci\u00f3n coa compa\u00f1\u00eda surcoreana Samsung Aerospace Industries. En febreiro de 1996 Bell anunciou o seu Model 427 na Heli Expo en Dallas. O Bell 427 foi o primeiro aparello da compa\u00f1\u00eda completamente dese\u00f1ado por ordenador. O Bell 427 voou por vez primeira o 11 de decembro de 1997. A certificaci\u00f3n canadense foi outorgada o 19 de novembro de 1999, seguida pola estadounidense en xaneiro de 2000, e a certificaci\u00f3n dual piloto IFR da FAA no mes de maio. Bell fabrica os sistemas din\u00e1micos de voo do 427 en Fort Worth, Texas, mentres que a montaxe final real\u00edzase na s\u00faa f\u00e1brica de Mirabel, Quebec. A fuselaxe e a pluma de cola do 427 son fabricados por Samsung (posteriormente parte de KAI) na s\u00faa planta de Sachon. As primeira entregas produc\u00edronse en xaneiro de 2000.\nEn 2004 Bell ofreceu unha redese\u00f1ada versi\u00f3n do 427, o Bell 427i, que foi desenvolvida en asociaci\u00f3n coa compa\u00f1\u00eda surcoerana Korea Aerospace Industries e a xaponesa Mitsui Bussan Aerospace. O acordo deulle a KAI a responsabilidade do desenvolvemento e a produci\u00f3n da fuselaxe, o cableado da cabina e o sistema de combustible. Mitsui Bussan converteuse nun promotor financeiro. O 427i inclu\u00eda unha nova cabina de cristal e sistemas de navegaci\u00f3n para permitir a un \u00fanico piloto voar baixo as regras de voo instrumental. O dese\u00f1o ti\u00f1a unha fuselaxe alongada 0,36 m, unha versi\u00f3n de motor e transmisi\u00f3n m\u00e1is potente, e peso ao engalaxe incrementado. Por\u00e9n, o programa foi cancelado e a atenci\u00f3n centrouse no mellorado Bell 429. En febreiro de 2005 os 80 pedidos para o 427i convert\u00e9ronse para o 429. O 24 de xaneiro de 2008 Bell anunciou plans para deter a s\u00faa li\u00f1a de 427 despois de que se cumprisen os compromisos de pedidos no ano 2010."}
{"id": "447208", "revid": "865", "url": "https://gl.wikipedia.org/wiki?curid=447208", "title": "Bell UH-1N Twin Huey", "text": "O Bell UH-1N Twin Huey \u00e9 un helic\u00f3ptero militar medio bimotor. Voou por vez primeira no ano 1969 e \u00e9 un membro da familia Huey. O CUH-1N Twin Huey (posteriormente CH-135 Twin Huey) foi a versi\u00f3n orixinal, pedida inicialmenente polas forzas armadas do Canad\u00e1.\nO UH-1N ten unha configuraci\u00f3n de 15 asentos, cun piloto e 14 pasaxeiros. En configuraci\u00f3n de carga ten unha capacidade interna de 6,23 m\u00b3 e no exterior pode levar ata 2 268\u00a0kg. O UH-1N foi posteriormente desenvolvido no Bell 212 civil.\nDesenvolvemento.\nBaseado na fuselaxe alongada do Bell 205, o Bell 212 foi desenvolvido orixinalmente para as forzas armadas canadenses baixo a designaci\u00f3n CUH-1N Twin Huey. Posteriormente as forzas canadenses adoptaron un novo sistema de designaci\u00f3n e o aparello pasou a chamarse CH-135 Twin Huey. Canad\u00e1 aprobou o desenvolvemento da aeronave o 1 de maio de 1968 e mercou 50 unidades que empezaron a entregarse en maio de 1971.\nOs militares estadounidenses estiveron moi preto de non mercar o Twin Huey. A compra do aparello para ser usado polos Estados Unidos tivo a oposici\u00f3n do presidente da Comisi\u00f3n das Forces Armadas da C\u00e1mara de Representantes da \u00e9poca, L. Mendel Rivers. Rivers tomou esa posici\u00f3n porque o motor do aparello, o Pratt &amp; Whitney Canada PT6T, estaba fabricado no Canad\u00e1. O goberno liberal canadense non apoiaba a participaci\u00f3n estadounidense na guerra de Vietnam e opo\u00f1\u00edase \u00e1s pol\u00edticas dos seus veci\u00f1os no sueste asi\u00e1tico. Rivers tam\u00e9n estaba preocupado de que a compra dos motores provocase un d\u00e9ficit comercial co Canad\u00e1. O Congreso s\u00f3 aprobou a compra cando se asegurou que atopar\u00eda unha fonte nos Estados Unidos para os motores PT6T/T400. Como resultado as forzas armadas estadounidenses pediron 294 Bell 212 coa designaci\u00f3n UH-1N, comezando as entregas en 1970.\nA diferenza das forzas canadenses, no servizo estadounidense o UH-1N mantivo o nome oficial Iroquois das variantes monomotor UH-1, a\u00ednda que o persoal refer\u00edase a el como Huey ou Twin Huey.\nO Bell 412 \u00e9 un desenvolvemento do Bell 212, sendo a maior diferenza as catro palas do rotor principal de materiais compostos. O UH-1N tam\u00e9n foi desenvolvido no actualizado UH-1Y de catro palas."}
{"id": "447209", "revid": "89787", "url": "https://gl.wikipedia.org/wiki?curid=447209", "title": "Bell 201", "text": "O Bell 201 (designaci\u00f3n militar XH-13F) foi un Model 47G modificado, o primeiro helic\u00f3ptero de Bell en usar un motor de turbina. O Bell 201 foi constru\u00eddo para probar compo\u00f1entes para o novo XH-40, o prototipo de Bell Helicopter do seu UH-1 Iroquois.\nO Bell 201 estaba impulsado por un motor turboeixo Continental CAE XT51-T-3 que produc\u00eda 425 CV, un desenvolvemento fabricado baixo licenza do Turbomeca Artouste. O 201 voou por vez primeira o 20 de outubro de 1954, rematando as s\u00faas probas de voo e sendo entregado ao Ex\u00e9rcito dos Estados Unidos en abril de 1955 para m\u00e1is probas."}
{"id": "447215", "revid": "23204", "url": "https://gl.wikipedia.org/wiki?curid=447215", "title": "Zetaquir\u00e1", "text": "Zetaquir\u00e1 \u00e9 un concello colombiano do departamento de Boyac\u00e1. At\u00f3pase a 67 quil\u00f3metros da cidade de Tunja, capital do departamento.\nO concello limita polo norte co concello de Pesca, polo sur con Miraflores, polo leste con Berbeo, San Eduardo e Aquitania e polo oeste con Ramiriqu\u00ed, Chinavita e Garagoa."}
{"id": "447216", "revid": "98629", "url": "https://gl.wikipedia.org/wiki?curid=447216", "title": "Milton Santos", "text": "Milton Almeida dos Santos, nado en Brotas de Maca\u00fabas o 3 de maio de 1926 e finado en S\u00e3o Paulo o 24 de xu\u00f1o de 2001 foi un xe\u00f3grafo brasileiro. Graduado en Dereito, salientou polos seus traballos en diversas \u00e1reas da xeograf\u00eda, en especial nos estudos de urbanizaci\u00f3n do Terceiro Mundo. Foi un dos grandes nomes da renovaci\u00f3n da xeograf\u00eda no Brasil ocorrida na d\u00e9cada de 1970. Tam\u00e9n salientou polos seus traballos sobre a globalizaci\u00f3n nos anos 1990. A obra de Milton Santos caracterizouse por presentar un posicionamento cr\u00edtico ao sistema capitalista, e os seus presupostos te\u00f3ricos dominantes na xeograf\u00eda do seu tempo.\nMilton Santos ga\u00f1ou o premio Vautrin Lud, en 1994, o de maior prestixio na \u00e1rea da xeograf\u00eda. O premio \u00e9 considerado \"o Nobel da xeograf\u00eda\". Milton Santos foi o primeiro e \u00e9 o \u00fanico xe\u00f3grafo da Am\u00e9rica Latina en ter ga\u00f1ado o premio en cuesti\u00f3n. Tam\u00e9n foi agraciado postumamente en 2006 co Premio An\u00edsio Teixeira.\nTraxectoria.\nMilton Santos naceu no concello baiano de Brotas de Maca\u00fabas o 3 de maio de 1926. A\u00ednda neno, migrou coa s\u00faa familia para outras cidades baianas, como Ubaitaba, Alcoba\u00e7a e, posteriormente, Salvador. En Alcoba\u00e7a, cos seus pais e os av\u00f3s maternos (todos profesores de primaria), foi alfabetizado e aprendeu \u00e1lxebra e franc\u00e9s.\nAos 13 anos, Milton daba clases de matem\u00e1tica no centro no que estudaba, o Instituto Baiano de Ensino. Aos 15, pasou a aprender Xeograf\u00eda e aos 18 estudou Dereito na Universidade Federal da Bahia, en Salvador. Sendo estudante secundario e universitario, tivo presenza na militancia pol\u00edtica de esquerdas. Formado en Dereito, non deixou de interesarse pola Xeograf\u00eda, tanto que se presentou a concurso para ser profesor catedr\u00e1tico no Colexio Municipal de Ilh\u00e9us. Al\u00e9n do maxisterio, desenvolveu actividades xornal\u00edsticas en Ilh\u00e9us, estreitando a s\u00faa amizade con pol\u00edticos de esquerda. Nesta \u00e9poca, escribiu o libro \"Zona do Cacau\", posteriormente inclu\u00eddo na \"Cole\u00e7\u00e3o Brasiliana\", xa influenciado pola escola francesa da posguerra.\nEntre 1956 e 1958, Milton conclu\u00edu o seu doutoramento na Universidade de Estrasburgo. Ao regresar ao Brasil, creou o Laboratorio de Xeomorfolox\u00eda e Estudos Rexionais, mantendo relaci\u00f3n cos mestres franceses. Despois do seu doutoramento, tivo unha presenza salient\u00e1bel na vida acad\u00e9mica, en actividades tanto xornal\u00edsticas como pol\u00edticas de Salvador. En 1961, viaxa a Cuba, en calidade de editor do xornal \"A tarde\", coa comitiva de J\u00e2nio Quadros, daquela elixido Presidente da Rep\u00fablica. Despois de tomar posesi\u00f3n do cargo, J\u00e2nio conv\u00eddao para ser subxefe da casa civil na Bahia, cargo que exerceu durante o curto mandato do presidente.\nEn 1963, o gobernador de Bahia, Lomanto J\u00fanior, nomeouno presidente da Comisi\u00f3n de Planeamento Econ\u00f3mico (CPE), cargo que deixou en 1964. No tempo que exerceu ese cargo, Milton Santos tratou temas de pol\u00edtica econ\u00f3mica e planeamento rexional, a partir dunha perspectiva cient\u00edfica, sen, no entanto, deixar de banda o seu traballo no Laboratorio de Xeomorfolox\u00eda e Estudos Rexionais.\nExilio.\nEn 1964, logo do golpe militar, Milton foi preso e enviado para o 19\u00ba BC, no Cabula, onde parte do seu equipo do laboratorio e os seus amigos \u00edan diariamente a visitalo. En xu\u00f1o, na v\u00e9spera de San Xo\u00e1n, por mor do inicio dun derramo, foi levado ao hospital e despois liberado. Nesa \u00e9poca, xa recibira convites para traballar en universidades francesas mais estana impedido de deixar o pa\u00eds. Importantes personalidades locais, sobre todo o c\u00f3nsul de Francia na Bahia, Raymond Van der Haegen, interviron xunto \u00e1s autoridades militares locais para negociar a s\u00faa sa\u00edda do pa\u00eds, ap\u00f3s ter cumprido medio ano de prisi\u00f3n domiciliar. Deste xeito, en decembro, deixou o Brasil, partindo cara a Fran\u00e7a, co convite da Universidade de Tolosa-Le Mirail (actual Universidade Tolosa - Jean Jaur\u00e8s). M\u00e1is tarde, pola mesma universidade, reciber\u00eda o t\u00edtulo de Doutor \"Honoris Causa\", o primeiro dos 20 que recibiu ao longo da s\u00faa vida. Milton coidaba estar f\u00f3ra do pa\u00eds por seis meses, mais acabou quedando 13 anos. \nDende Tolosa, onde quedou por tres anos, Milton Santos marcha a Bordeos. Al\u00ed, entre os seus alumnos, encontra Marie H\u00e9l\u00e8ne Tiercelin, que m\u00e1is tarde ser\u00eda a s\u00faa muller, nos \u00faltimos case trinta anos da s\u00faa vida e nai do seu segundo fillo, Rafael, nado en 1977. De Bordeos, onde queda durante un ano, segue para Par\u00eds, en 1968. Na capital francesa, ensina na Sorbonne e traballa como director de investigaci\u00f3ns en planeamento urbano no \"Institut d'\u00c9tude du D\u00e9veloppement \u00c9conomique et Social\" (IEDES).\nPermanece en Par\u00eds at\u00e9 1971, cando se transfire para o Canad\u00e1, para traballar na Universidade de Toronto. Foi para os Estados Unidos, cun convite para ser investigador no Massachusetts Institute of Technology (MIT), onde traballa con Noam Chomsky. No MIT prepara a s\u00faa grande obra, \"O Espa\u00e7o Dividido\". Dos Estados Unidos viaxa cara a Venezuela, onde act\u00faa como director de investigaci\u00f3n sobre planeamento da urbanizaci\u00f3n do pa\u00eds para un programa da ONU. Neste pa\u00eds mant\u00e9n contacto con t\u00e9cnicos da Organizaci\u00f3n dos Estados Americanos, o que facilitou a s\u00faa contrataci\u00f3n pola Facultade de Enxe\u00f1ar\u00eda de Lima, onde foi contratado pola Organizci\u00f3n Internacional do Traballo (OIT) para elaborar un traballo sobre pobreza urbana na Am\u00e9rica Latina.\nPosteriormente, foi convidado para ensinar no \"University College London\", mais o convite quedou en tentativa, por mor de prexu\u00edzos raciais. Regresa a Par\u00eds, mas \u00e9 chamado de volta a Venezuela, onde ensina na Facultade de Econom\u00eda da Universidade Central. Segue, posteriormente para Tanzania, onde organiza a posgraduaci\u00f3n en Xeograf\u00eda da Universidade de Dar es Salaam. Permanece por dous anos no pa\u00eds, cando recibe o primeiro convite dunha universidade brasileira - a Universidade de Campinas. Antes diso, regresa a Venezuela, pasando antes pola Universidade Columbia de Nova York.\nRetorno ao Brasil.\nAo final de 1976, houbo contactos para a contrataci\u00f3n de Milton por parte da universidade brasileira, mais non hab\u00eda seguridade abonda na \u00e1rea pol\u00edtica, e o contacto fracasou. En 1977, Milton tenta inscribirse na Universidade da Bahia, mas, por motivos pol\u00edtico-administrativas, a s\u00faa inscrici\u00f3n foi cancelada. Ao regresar da Universidade de Columbia, estivo en Nixeria, mais rexeitou o convite para aceptar un posto como consultor de planeamento do estado de S\u00e3o Paulo e da Emplasa. Referente ao seu regreso, Milton ti\u00f1a un gran papel nas mudanzas estruturais do ensino e das investigaci\u00f3ns en Xeograf\u00eda no Brasil.\nLogo do seu regreso ao Brasil, deu clases na Universidade Federal do R\u00edo de Xaneiro (UFRJ) at\u00e9 1983. En 1984 foi contratado coma profesor titular polo Departamento de Xeograf\u00eda da Universidade de S\u00e3o Paulo (USP), onde permaneceu mesmo ap\u00f3s a s\u00faa estancia.\nMilton Santos morreu en S\u00e3o Paulo, o 24 de xu\u00f1o de 2001, aos 75 anos, como consecuencia dun cancro de pr\u00f3stata, diagnosticado sete anos antes."}
{"id": "447219", "revid": "23204", "url": "https://gl.wikipedia.org/wiki?curid=447219", "title": "Milton Almeida dos Santos", "text": ""}
{"id": "447232", "revid": "56817", "url": "https://gl.wikipedia.org/wiki?curid=447232", "title": "Mendenitsa", "text": "Mendenitsa (en grego: \u039c\u03b5\u03bd\u03b4\u03b5\u03bd\u03af\u03c4\u03c3\u03b1), na Idade Media co\u00f1ecida como Bodonitsa ou Vodonitsa (\u0392\u03bf\u03b4\u03bf\u03bd\u03af\u03c4\u03c3\u03b1), \u00e9 unha vila no monte Cal\u00eddromo en Fti\u00f3tide, Grecia. \u00c9 parte do municipio de Molos.\nDurante a Baixa Idade Media, foi a capital do Marquesado de Bodonitsa. O castelo franco, que a\u00ednda sobrevive, foi fundado sobre as ru\u00ednas dunha antiga cidade, a mi\u00fado identificada como F\u00e1rigas, a cal \u00e1s veces \u00e9 equiparada coa Tarfe de Homero."}
{"id": "447235", "revid": "23204", "url": "https://gl.wikipedia.org/wiki?curid=447235", "title": "Marquesado de Bodonitsa", "text": "O Margraviato ou Marquesado de Bodonitsa (tam\u00e9n Vodonitsa ou Boudonitza; en grego: \u039c\u03b1\u03c1\u03ba\u03b9\u03c9\u03bd\u03af\u03b1/\u039c\u03b1\u03c1\u03ba\u03b9\u03b6\u1fb6\u03c4\u03bf\u03bd \u03c4\u1fc6\u03c2 \u0392\u03bf\u03b4\u03bf\u03bd\u03af\u03c4\u03c3\u03b1\u03c2), hoxe Mendenitsa, Fti\u00f3tide (180\u00a0km ao noroeste de Atenas), foi un estado franco en Grecia despois da conquista pola Cuarta Cruzada. Foi concedida orixinalmente como unha posesi\u00f3n ao marqu\u00e9s Guido Pallavicini por Bonifacio, primeiro rei de Tesal\u00f3nica, no ano 1204. O seu prop\u00f3sito orixinal era protexer o paso das Term\u00f3pilas.\nO marquesado sobreviviu \u00e1 ca\u00edda de Tesal\u00f3nica despois da morte de Bonifacio, pero foi subordinado ao Principado de Acaia en 1248. O marquesado ademais sobreviviu \u00e1 chegada da Compa\u00f1\u00eda Catal\u00e1 en 1311, pero caeu ante d\u00faas familias venecianas nunha r\u00e1pida sucesi\u00f3n: Cornaro (at\u00e9 1335) e os Zorzi. Os Zorzi gobernaron o marquesado ata que os turcos otom\u00e1ns a conquistaron en 1414. Nicol\u00f2 II continuou usando o t\u00edtulo de marqu\u00e9s despois desa data, pero o territorio nunca foi recuperado.\nHistoria.\nEn 1204 o rei latino de Tesal\u00f3nica Bonifacio de Montferrato cedeu Bodonitsa como un feudo ao marqu\u00e9s Guido Pallavicini, a quen os gregos da rexi\u00f3n chamaron \u00abMarques\u00f3pulo\u00bb. O obxectivo do marquesado era defender o paso das Term\u00f3pilas e os territorios do rei latino en Tesalia e Macedonia, que estaban ameazados polo ex\u00e9rcito grego de Le\u00f3n Esguro. Inicialmente, o Marquesado de Bodonitsa estivo baixo a soberan\u00eda do emperador latino de Constantinopla. Posibelmente ao redor de 1248 converteuse en tributario do pr\u00edncipe de Acaia at\u00e9 1278, cando caeu baixo o goberno de Carlos I de Anjou.\nO marqu\u00e9s de Bodonitsa Guido Pallavicini foi o principal conselleiro da vi\u00fava de Bonifacio de Montferrato, Margarida. En 1207 participara no movemento dos se\u00f1ores lombardos de Tesal\u00f3nica. Finalmente, capitulou co emperador latino Henrique de Flandres, cando en 1209 as tropas imperiais chegaron \u00e1 rexi\u00f3n.\nDespois da ca\u00edda do Reino de Tesal\u00f3nica en 1224, Guido, atrincheirouse no castelo de Bodonitsa (Vriokastro), pondo unha forte resistencia contra o d\u00e9spota de Epiro Teodoro Comneno Ducas e conseguiu as\u00ed comprobar o descenso deste \u00faltimo cara ao sur. Ao redor de 1250 Bodonitsa estaba ameazada cando o emperador bizantino de Nicea Xo\u00e1n III Ducas Vatatz\u00e9s lanzou unha campa\u00f1a contra o d\u00e9spota de Epiro Miguel II Ducas, que aspiraba a expandir o seu control ao paso das Term\u00f3pilas e a parte norte da \u00c1tica-Beocia franca. Uns anos despois, aprox. 1256, o marqu\u00e9s de Bodonitsa Ubertino Pallavicini estivo involucrado na disputa entre o pr\u00edncipe de Acaia Guillerme II de Villehardouin e os triarcas de Negroponte.\nEn 1311, a rexi\u00f3n foi atacada pola Compa\u00f1\u00eda Catal\u00e1. Despois da severa derrota dos gobernantes francos de \"Romania\" polos catal\u00e1ns na batalla do r\u00edo Cefiso (1311), Mar\u00eda dalle Carceri, a vi\u00fava de Alberto Pallavicini, o marqu\u00e9s de Bodonitsa, casou con Andrea Cornaro, se\u00f1or de Karpatos, a quen lle deu a metade do Marquesado de Bodonitsa como dote. O marquesado, a pesar dos saqueos que sufrira polos catal\u00e1ns, mant\u00edvose baixo o dominio de Cornaro at\u00e9 1335, cando recaeu na familia veneciana de Zorzi. Os Zorzi gobernaron Bodonitsa ata que caeu ante os turcos otom\u00e1ns en 1414.\nO Marquesado de Bodonitsa floreceu durante a segunda metade do s\u00e9culo XIV, baixo o marqu\u00e9s Francis, que gozaba da confianza e o apoio dos venecianos. \u00c1s veces, a rexi\u00f3n fora gobernada por mulleres como Isabel Pallavicini e Guglielma Pallavicini. Durante a s\u00faa longa historia o Marquesado de Bodonitsa e sobre todo o bispado latino da rexi\u00f3n converteuse a mi\u00fado en branco dos piratas do golfo de Eubea.\nOrganizaci\u00f3n eclesi\u00e1stica.\nEn canto \u00e1 organizaci\u00f3n eclesi\u00e1stica, Bodonitsa foi un bispado (bispado das Term\u00f3pilas), que quedou baixo a xurisdici\u00f3n do arcebispado latino de Atenas. Desde 1371, ou mesmo antes, o marquesado ti\u00f1a un bispo ortodoxo (o bispo de Mendenitsa), quen quedou baixo o metropolitano ortodoxo de Larissa e despois, no s\u00e9culo XV, baixo o metropolitano de Atenas. Cerca do castelo de Bodonitsa hab\u00eda un mosteiro ortodoxo, onde o metropolitano de Atenas Miguel Coniates buscara refuxio despois da conquista latina en 1204.\nMargraves.\nPallavicini.\nTom\u00e9 herdou o margraviato tras unha disputa co vi\u00favo de Isabel Antonio o Flamengo. Tom\u00e9 era neto de Rubino, o irm\u00e1n de Guido.\nZorzi.\nO primeiro Zorzi foi esposo de Guglielma."}
{"id": "447237", "revid": "89787", "url": "https://gl.wikipedia.org/wiki?curid=447237", "title": "Gauche divine", "text": "A Gauche divine ('esquerda divina' en franc\u00e9s) foi un movemento de intelectuais e artistas de esquerda que se estendeu por Barcelona durante os anos sesenta e comezos dos setenta. O grupo estivo ligado ao movemento cinematogr\u00e1fico denominado Escola de Barcelona. O escritor e periodista Joan de Sagarra foi quen bautizou ao grupo co nome de \"Gauche divine\" no xornal Tele/expr\u00e9s en outubro de 1969, despois da festa de presentaci\u00f3n de Tusquets Editores na sala Gran Price.\nMembros.\nA maior\u00eda dos seus membros provi\u00f1an da burgues\u00eda e das altas clases da capital catal\u00e1. Entre eles atop\u00e1banse escritores e poetas como F\u00e9lix de Az\u00faa, Jos\u00e9 Mar\u00eda Carandell, Ana Mar\u00eda Moix, Terenci Moix, Jaime Gil de Biedma, Jos\u00e9 Agust\u00edn Goytisolo e Rosa Reg\u00e0s; arquitectos e dese\u00f1adores como \u00d3scar Tusquets, Ricardo Bofill, Oriol Bohigas e Elsa Peretti; cantantes como Guillermina Motta, Raimon e Serrat; fot\u00f3grafos como Colita, Xavier Miserachs ou Oriol Maspons; modelos como Teresa Gimpera ou Isabel Gil Moreno de Mora, co\u00f1ecida como \u00ab\"Belle Bel\"\u00bb ou \u00ab\"A nena Isabel\"\u00bb e considerada a musa do grupo; editores como Jorge Herralde, Esther Tusquets ou Beatriz de Moura; xente do mundo do cine como Gonzalo Herralde e integrantes da Escola de Barcelona como Gonzalo Su\u00e1rez, Rom\u00e1n Gubern e Vicente Aranda e outros como El Perich, Oriol Reg\u00e0s, Eugenio Tr\u00edas e Serena Vergano."}
{"id": "447238", "revid": "89787", "url": "https://gl.wikipedia.org/wiki?curid=447238", "title": "Tri\u00e1ngulo rect\u00e1ngulo", "text": "Un tri\u00e1ngulo rect\u00e1ngulo \u00e9 un tri\u00e1ngulo en que un dos seus \u00e1ngulos \u00e9 recto, \u00e9 dicir, mide 90 graos. A relaci\u00f3n entre os lados e os \u00e1ngulos dun tri\u00e1ngulo rect\u00e1ngulo \u00e9 a base da trigonometr\u00eda.\nO lado oposto ao \u00e1ngulo recto ch\u00e1mase hipotenusa (lado \"c\" da imaxe). Os lados adxacentes a este ch\u00e1manse catetos. O lado \"a\" pode identificarse como o lado \"adxacente ao \u00e1ngulo B\" e \"oposto ao \u00e1ngulo A\", mentres que o lado \"b\" \u00e9 o lado \"adxacente ao \u00e1ngulo A\" e \"oposto ao \u00e1ngulo B\".\nSe as lonxitudes dos tres lados dun tri\u00e1ngulo rect\u00e1ngulo son enteiros, o tri\u00e1ngulo ch\u00e1mase tri\u00e1ngulo pitag\u00f3rico, e as lonxitudes co\u00f1\u00e9cense como terna pitag\u00f3rica.\nPropiedades principais.\n\u00c1rea.\nComo en calquera tri\u00e1ngulo, a \u00e1rea \u00e9 igual \u00e1 metade da base multiplicada pola altura correspondente. Nun tri\u00e1ngulo rect\u00e1ngulo, se se toma como base un cateto ent\u00f3n o outro \u00e9 a altura, polo que a \u00e1rea do tri\u00e1ngulo rect\u00e1ngulo \u00e9 a metade do produto dos dous catetos. Alxebricamente, a \u00e1rea \"T\" \u00e9\nonde \"a\" e \"b\" son os catetos do triangle.\nSe a circunferencia inscrita \u00e9 tanxente \u00e1 hipotenusa AB no punto P, ent\u00f3n denotando o semiper\u00edodo como \"s\", tense e , e a \u00e1rea v\u00e9n dada por\nEsta f\u00f3rmula s\u00f3 se aplica aos tri\u00e1ngulos rect\u00e1ngulos.\nAltitudes.\nSe se debuxa a altura dende o v\u00e9rtice no \u00e1ngulo recto \u00e1 hipotenusa, ent\u00f3n o tri\u00e1ngulo queda dividido en dous tri\u00e1ngulos m\u00e1is pequenos que son semellantes ao orixinal e polo tanto semellantes entre eles. Disto:\nAlxebricamente,\nonde \"a\", \"b\", \"c\", \"d\", \"e\", \"f\" se mostran no diagrama. Thus\nAdemais, a altura \u00e1 hipotenusa est\u00e1 relacionada cos catetos do tri\u00e1ngulo rect\u00e1ngulo por\nA altura de cada cateto coincide co outro cateto. Dado que estas se intersecan no v\u00e9rtice do \u00e1ngulo recto, o ortocentro do tri\u00e1ngulo rect\u00e1ngulo (intersecci\u00f3n das alturas) coincide con ese punto.\nTeorema de Pit\u00e1goras.\nO teorema de Pit\u00e1goras afirma que:\nIsto pode ser escrito nunha ecuaci\u00f3n como\nonde \"c\" \u00e9 a lonxitude da hipotenusa e \"a\" e \"b\" son as lonxitudes dos catetos.\nAs ternas pitag\u00f3ricas son enteiros \"a, b, c\" que satisf\u00e1n esta ecuaci\u00f3n.\nInraio e circunraio.\nO raio da circunferencia inscrita dun tri\u00e1ngulo rect\u00e1ngulo con catetos \"a\" e \"b\" e hipotenusa \"c\" \u00e9\nO raio da circunferencia circunscrita \u00e9 a metade da lonxitude da hipotenusa,\nPolo tanto, a suma dos raios das circunferencias circunscrita e inscrita \u00e9 a metade da suma dos catetos:\nUn dos catetos pode expresarse en termos do raio da circunferencia inscrita e o outro cateto como\nCaracterizaci\u00f3n.\nUn tri\u00e1ngulo \"ABC\" con lados formula_13, semiper\u00edmetro \"s\", \u00e1rea \"T\", altura \"h\" oposta ao lado m\u00e1is longo, radio da circunferencia circunscrita \"R\", inraio \"r\", exraios \"ra\", \"rb\", \"rc\" (tanxentes a \"a\", \"b\", \"c\" respectivamente), e medianas \"ma\", \"mb\", \"mc\" \u00e9 un tri\u00e1ngulo rect\u00e1ngulo se e s\u00f3 se calquera das afirmaci\u00f3ns das seguintes categor\u00edas \u00e9 certa. Todas son propiedades dun tri\u00e1ngulo rect\u00e1ngulo, xa que as caracterizaci\u00f3ns son equivalentes.\nRaz\u00f3ns trigonom\u00e9tricas.\nAs funci\u00f3ns trigonom\u00e9tricas para os \u00e1ngulos agudos poden definirse como raz\u00f3ns dos lados dun tri\u00e1ngulo rect\u00e1ngulo. Para un \u00e1ngulo dado, p\u00f3dese constru\u00edr un tri\u00e1ngulo rect\u00e1ngulo, e os lados chamados oposto, adxacente e hipotenusa en relaci\u00f3n a ese \u00e1ngulo segundo as definici\u00f3ns dadas. Estas raz\u00f3ns dos lados non dependen do tri\u00e1ngulo rect\u00e1ngulo escollido, sen\u00f3n s\u00f3 do \u00e1ngulo dado, xa que todos os tri\u00e1ngulos constru\u00eddos deste xeitos son semellantes. Se para un \u00e1ngulo dado \u03b1, os lados oposto, adxacente e hipotenusa se denominan \"O\", \"A\" e \"H\" respectivamente, ent\u00f3n as funci\u00f3ns trigonom\u00e9tricas son\nMedianas.\nAs seguintes expresi\u00f3ns relacionan as medianas dun tri\u00e1ngulo rect\u00e1ngulo:\nA mediana sobre a hipotenusa dun tri\u00e1ngulo rect\u00e1ngulo divide o tri\u00e1ngulo en dous tri\u00e1ngulos is\u00f3sceles, porque a mediana \u00e9 igual \u00e1 metade da hipotenusa.\nAs medianas \"m\"\"a\" e \"m\"\"b\" sobre os catetos satisf\u00e1n\nRecta de Euler.\nNun tri\u00e1ngulo rect\u00e1ngulo, a recta de Euler cont\u00e9n a mediana sobre a hipotenusa (\u00e9 dicir, pasa polo v\u00e9rtice do \u00e1ngulo recto e polo punto medio do lado oposto a este). Isto \u00e9 porque o ortocentro do tri\u00e1ngulo rect\u00e1ngulo, intersecci\u00f3n das s\u00faas alturas, cae no v\u00e9rtice do \u00e1ngulo recto, mentres que o circuncentro, intersecci\u00f3n das bisectrices dos \u00e1ngulos, cae no punto medio da hipotenusa.\nDesigualdades.\nNun tri\u00e1ngulo rect\u00e1ngulo o di\u00e1metro da circunferencia inscrita \u00e9 menor que a metade da hipotenusa, e m\u00e1is axustadamente, \u00e9 menor ou igual que formula_40 veces a hipotenusa.\nNun tri\u00e1ngulo rect\u00e1ngulo con catetos \"a\", \"b\" e hipotenusa \"c\",\nd\u00e1ndose a igualdade s\u00f3 no caso de que sexa is\u00f3scele.\nSe a altura da hipotenusa se denota \"h\"\"c\", ent\u00f3n\nd\u00e1ndose a igualdade s\u00f3 no caso de que sexa is\u00f3scele.\nOutras propiedades.\nSe dous segmentos de lonxitudes \"p\" e \"q\" que emanan do v\u00e9rtice \"C\" trisecan a hipotenusa en segmentos de lonxitude \"c\"/3, ent\u00f3n\nO tri\u00e1ngulo rect\u00e1ngulo \u00e9 o \u00fanico tri\u00e1ngulo que ten dous, en lugar dun ou de tres, cadrados inscritos diferentes.\nSexan \"h\" e \"k\" (\"h\" &gt; \"k\") os lados de dous cadrados inscritos nun tri\u00e1ngulo rect\u00e1ngulo de hipotenusa \"c\". Ent\u00f3n\nTres lados e o raio da circunferencia inscrita \"r\" est\u00e1n relacionados nunha f\u00f3rmula similar:\nO per\u00edmetro dun tri\u00e1ngulo rect\u00e1ngulo \u00e9 igual \u00e1 suma dos raios da circunferencia inscrita e das tres excritas:"}
{"id": "447240", "revid": "17467", "url": "https://gl.wikipedia.org/wiki?curid=447240", "title": "Estadio Ver\u00f3nica Boquete de San L\u00e1zaro", "text": ""}
{"id": "447241", "revid": "17467", "url": "https://gl.wikipedia.org/wiki?curid=447241", "title": "Estadio Ver\u00f3nica Boquete", "text": ""}
{"id": "447242", "revid": "17467", "url": "https://gl.wikipedia.org/wiki?curid=447242", "title": "Estadio Municipal Ver\u00f3nica Boquete", "text": ""}
{"id": "447245", "revid": "5863", "url": "https://gl.wikipedia.org/wiki?curid=447245", "title": "Simon &amp; Garfunkel", "text": ""}
{"id": "447247", "revid": "63181", "url": "https://gl.wikipedia.org/wiki?curid=447247", "title": "Hanko, Finlandia", "text": "Hanko (en sueco \"Hang\u00f6\") \u00e9 unha cidade de Finlandia situado na rexi\u00f3n de Uusimaa. En 2018 a s\u00faa poboaci\u00f3n era de 8\u00a0506\u00a0habitantes. A superficie do termo municipal \u00e9 de 799,99\u00a0km2, dos cales 683,07\u00a0km2 son auga. O concello ten unha densidade de poboaci\u00f3n de 72,75\u00a0hab./km\u00b2.\nLimita cos concellos de Raseborg e Kimito\u00f6n, este \u00faltimo na rexi\u00f3n veci\u00f1a de Finlandia Propia.\nO concello \u00e9 biling\u00fce con minor\u00eda de falantes de sueco e maior\u00eda de falantes en fin\u00e9s."}
{"id": "447248", "revid": "865", "url": "https://gl.wikipedia.org/wiki?curid=447248", "title": "Atlas Aircraft", "text": ""}
{"id": "447249", "revid": "865", "url": "https://gl.wikipedia.org/wiki?curid=447249", "title": "UH-1 Iroquois", "text": ""}
{"id": "447250", "revid": "98629", "url": "https://gl.wikipedia.org/wiki?curid=447250", "title": "Bell YAH-63", "text": "O Bell YAH-63 (Model 409) foi un helic\u00f3ptero de ataque experimental para a competici\u00f3n Advanced Attack Helicopter (AAH). O aparello de Hughes Model 77/YAH-64, posteriormente desenvolvido como o AH-64 Apache, foi seleccionado sobre a proposta de Bell.\nDese\u00f1o e desenvolvemento.\nDurante mediados dos anos 60 o Ex\u00e9rcito dos Estados Unidos iniciou o programa Advanced Aerial Fire Support System (AAFSS) para desenvolver o Lockheed AH-56 Cheyenne para o papel de combate ati-carro. O Ex\u00e9rcito U.S. Army persegu\u00edu o AH-1G HueyCobra como un modelo provisional para o \"combate na xungla\". Por\u00e9n, a principal preocupaci\u00f3n do Ex\u00e9rcito era a tarefa de protexer Europa Occidental dos ex\u00e9citos do Pacto de Varsovia no leste.\nEn 1972 o Ex\u00e9rcito realizou unha avaliaci\u00f3n nunha competici\u00f3n entre o Bell 309 KingCobra, o Lockheed Cheyenne e o Sikorsky S-67. A compatici\u00f3n comezou na primavera e rematou no mes de xullo. En agosto o Ex\u00e9rcito anunciou que rexeitaba ao tres competidores.\nAs dificultades atrasaron o desenvolvemento do AH-56 Cheyenne e o Ex\u00e9rcito cancelou o seu programa en agosto de 1972. A controversia sobre o rol en combate do Cheyenne e o clima pol\u00edtico en relaci\u00f3n aos programas de adquisici\u00f3n militares causaron que o Ex\u00e9rcito modificase os requirimentos dun helic\u00f3ptero de ataque en favor dun aparello m\u00e1is sinxelo e con m\u00e1is capacidade de supervivencia.\nHelic\u00f3ptero de ataque avanzado.\nO Ex\u00e9rcito buscou un aparello para encher un rol anti-blindaxe. O Ex\u00e9rcito quer\u00eda unha aeronave mellor que o AH-1 Cobra en potencia de fogo, rendemento e alcance. O aparello deber\u00eda ser maniobrable para realizar misi\u00f3ns adaptado ao nivel do terreo. Para atopalo emit\u00eduse unha solicitude de propostas para un Helic\u00f3ptero de Ataque Avanzado (AAH en ingl\u00e9s) en 1972.\nO Ex\u00e9rcito especificou que o AAH ti\u00f1a que estar impulsado por dous motores turboeixo General Electric T700 con 1 500 CV cada un. Esta era a mesma planta de potencia especificada na competici\u00f3n para un novo helic\u00f3ptero utilitario do Ex\u00e9rcito que ser\u00eda ga\u00f1ada polo Sikorsky S-70 Black Hawk. O AAH estar\u00eda armado cun can\u00f3n de 30\u00a0mm e 16 m\u00edsiles anti-carro BGM-71 TOW. A especificaci\u00f3n de armamento de m\u00edsiles foi posteriormente modificada para inclu\u00edr unha carga alternativa de 16 m\u00edsiles anti-carro guiados por l\u00e1ser AGM-114 Hellfire. O Hellfire estaba a desenvolverse nese momento e promet\u00eda un maior alcance e letalidade que o TOW.\nBell, Boeing-Vertol (en equipo con Grumman), Hughes, Lockheed e Sikorsky enviaron propostas para o programa AAH. En xu\u00f1o de 1973 Bell e Hughes foron seleccionados como finalistas, e cada compa\u00f1\u00eda foi premiada coa construci\u00f3n de dous prototipos.\nA proposta de Bell, o Model 409 (YAH-63), non era outro dese\u00f1o do Cobra, a\u00ednda que utilizaba a s\u00faa tecnolox\u00eda onde era posible. A\u00ednda que ti\u00f1a o que na \u00e9poca se convertera na configuraci\u00f3n t\u00edpica para un helic\u00f3ptero de ataque, cunha fuselaxe en forma de tibur\u00f3n, cabina en t\u00e1ndem e armas baixo as pequenas \u00e1s laterais, o YAH-63 era en gran medida unha nova m\u00e1quina.\nEntre as caracter\u00edsticas distintivas inclu\u00eda un tren de aterraxe en triciclo, fistras chas da cabina, unha cola en T pouco com\u00fan, unha gran deriva ventral,e un can\u00f3n de tres canos General Electric XM-188 de 30\u00a0mm. O rotor do YAH-63 poder\u00eda baixarse e o tren de aterraxe axeonllarse para reducir a altura do aparello para o seu transporte. Unha caracter\u00edstica menos perceptible era que o piloto ocupaba o asento da fronte en vez do traseiro, ao contrario que no AH-1. Crese que era o m\u00e1is prudente xa que pretend\u00edase que o YAH-63 voase sobre as copas das \u00e1rbores durante operaci\u00f3ns adaptadas ao perfil do terreo e o piloto necesitaba ter unha visi\u00f3n clara do que rodeaba ao aparello.\nO primeiro prototipo do YAH-63 (n\u00famero de serie 73-22246) realizou o seu voo de estrea a 1 de outubro de 1975. Este aparello esnafrouse en xu\u00f1o de 1976 pero un dos prototipos das probas est\u00e1ticas foi preparado para voar e, xunto co segundo prototipo (73-22247), entrou na competici\u00f3n contra a proposta de Hughes, o Model 77 (YAH-64).\nO Hughes YAH-64 foi escollido en decembro de 1976 e foi desenvolvido na versi\u00f3n de produci\u00f3n AH-64 Apache. O Ex\u00e9rcito cr\u00eda que o rotor de d\u00faas palas do YAH-63 era m\u00e1is vulnerable aos danos que o rotor de catro palas do Apache. Ademais non gustou o esquema en triciclo do tren de aterraxe do YAH-63 para o servizo, crendo que era menos estable que a configuraci\u00f3n cunha roda na cola do Apache. Alg\u00fans observadores tam\u00e9n sospeitaron que o Ex\u00e9rcito non quer\u00eda desviar a Bell da produci\u00f3n do AH-1. Bell usar\u00eda a s\u00faa experiencia co motor T700 para desenvolver o dese\u00f1o AH-1T+ e posteriormente o AH-1W."}
{"id": "447251", "revid": "1888", "url": "https://gl.wikipedia.org/wiki?curid=447251", "title": "El Sol Carballin\u00e9s", "text": "El Sol Carballin\u00e9s foi un peri\u00f3dico editado no Carballi\u00f1o en 1916.\nHistoria e caracter\u00edsticas.\nApareceu a finais de xullo de 1916 para substitu\u00edr a \"El Sol\". Entre os seus redactores figurou Jos\u00e9 Mar\u00eda God\u00e1s. Apoiou a Jos\u00e9 Calvo Sotelo na s\u00faa campa\u00f1a para deputado por Carballi\u00f1o."}
{"id": "447254", "revid": "89787", "url": "https://gl.wikipedia.org/wiki?curid=447254", "title": "Que\u200b-\u200bde\u200b-\u200bleite!", "text": "Que\u200b-\u200bde\u200b-\u200bleite! \u00e9 o EP de estrea da banda galega de garage punk Terbutalina, publicado o 8 de xu\u00f1o de 2011 a trav\u00e9s do selo Contrasurco. Os seus 3 temas foron inclu\u00eddos no primeiro \u00e1lbum do grupo, \"Broncodilatador\", editado a finais dese mesmo ano."}
{"id": "447255", "revid": "98629", "url": "https://gl.wikipedia.org/wiki?curid=447255", "title": "AgustaWestland Apache", "text": "O AgustaWestland Apache \u00e9 unha veri\u00f3n fabricada baixo licenza do helic\u00f3ptero de ataque Boeing AH-64D Apache Longbow para o corpo a\u00e9reo do ex\u00e9rcito brit\u00e1nico. Os primeiros oito aparello foron constru\u00eddos por Boeing e os 59 restantes por Westland Helicopters (agora parte de Leonardo) e Yeovil, Somerset, a partir de kits proporcionados por Boeing. Entre os cambios con respecto ao AH-64D est\u00e1n os motores Rolls-Royce Turbomeca, unha nova suite electr\u00f3nica de apoio defensivo e un mecasismo para pregar as palas que lle permite \u00e1 versi\u00f3n brit\u00e1nica operar en buques. O helic\u00f3ptero foi designado inicialmente WAH-64 por Westland Helicopters e despois recibiu o nome de Apache AH Mk 1 polo Ministerio de Defensa.\nO Apache usouse de forma valiosa como apoio a\u00e9reo pr\u00f3ximo na guerra de Afganist\u00e1n, sendo despregado na rexi\u00f3n en 2006. O Apache foi obxecto de controversia debido \u00e1 intalaci\u00f3n dalgunhas armas, como munici\u00f3ns de acio. Os ensaios navais e os depregamentos temporais no mar demostraron que o aparello \u00e9 unha plataforma capaz de operar dende buques. Os Apache brit\u00e1nicos tam\u00e9n serviron na operaci\u00f3n militar en Libia da OTAN en 2011 operando dende baarcos da Royal Navy.\nDesenvolvemento.\nO requirimento para un novo helic\u00f3ptero de ataque foi identificado polo goberno brit\u00e1nico a principios dos 90. En 1993 iniciouse un proceso de licitaci\u00f3n. As ofertas recibidas inclu\u00edan o Eurocopter Tiger un Bell AH-1 SuperCobra modernizado, o AH-64 Apache, o Boeing/Sikorsky RAH-66 Comanche, e o Agusta A129 Mangusta. Tanto o Tiger como a variante do Cobra foron ridiculizadas por requirir desenvolvemento, e polo tanto se consideraban arriscados, mentres que o Apache xa fora probado en combate, a\u00ednda que o seu rendemento na primeira guerra do Golfo foi criticado pola competencia. Westland e o Apache foron seleccionados en xullo de 1995 asin\u00e1ndose un contrato por 67 helic\u00f3pteros en 1996.\nEn setembro de 1998 Westland fabricou o primeiro prototipo WAH-64 Apache baixo licenza de Boeing. Os primeiros nove Apache AH1 foron autorizados para o servizo polo director da Aviaci\u00f3n do Ex\u00e9rcito brit\u00e1nico o 16 de xaneiro de 2001. O 67\u00ba e derradeiro aparello foi entregado en xullo de 2004. A frota de helic\u00f3pteros custou ao redor de 3 100 mill\u00f3ns de libras, cun custo total de adquisici\u00f3n de 4 100 mill\u00f3ns. A fiabilidade fora cuestionada polas operaci\u00f3ns dos Apache estadounidenses, toda a frota nos Balc\u00e1ns foi paralizada en terra debido a problemas graves no rotor de cola en 1999. En 1998 o desenvolvemento do radar do Longbow estaba en problemas debido ao seu peso, impacto sobre a axilidade do aparello, e as s\u00faas habilidades de transferencia de datos. Eses problemas con compo\u00f1entes claves da aeronave, e o alto custo na frota, fixo que se convocase a s\u00faa cancelaci\u00f3n en 1999.\nCando o requisito para o Apache formalizouse a principios dos 90, a doutrina militar asum\u00eda que un grande ataque blindado convencional do Bloque Leste era a maior ameaza para o Reino Unido. Tras o colapso e desintegraci\u00f3n da Uni\u00f3n Sovi\u00e9tica os conceptos de flexibilidade e resposta r\u00e1pida tiveron prioridade. A Revisi\u00f3n Estrat\u00e9xica de Defensa brit\u00e1nica pediu que os Apache realizasen misi\u00f3ns de ataque anfibio, operando dende o portahelic\u00f3pteros HMS \"Ocean\", os portaavi\u00f3ns da clase \"Invincible\" e os seus sucesores, os clase \"Queen Elizabeth\", e posiblemente tam\u00e9n dende os buques de asalto HMS \"Bulwark\" e \"Albion\". Cada escuadr\u00f3n equipado co Apache deber\u00eda ter oito aeronaves operacionais.\nO Westland Apache experimentou atrasos na s\u00faa entrada en servizo debido a complicaci\u00f3ns coas modificaci\u00f3ns realizadas para o servizo brit\u00e1nico. Antes da entrada en servizo do aparello en 2004 observ\u00e1ronse varios problemas de desenvolvemento, como a falta de habilidade para comunicarse con seguridade con outros helic\u00f3pteros e o risco de danos no rotor de cola e na c\u00e9lula ao disparar os m\u00edsiles Hellfire. O problema co uso do Hellfire era os restos xerados ao ser disparados, problema que tam\u00e9n ocorr\u00eda cos foguetes CRV7, que pod\u00edan impactar co corpo do aparello e causar danos; resolver este problema cousou un atraso no programa de adestramento. Eses problemas corrix\u00edronse antes de que o aparello entrase en servizo. No ano 2012 fontes do goberno afirmaron que se conseguira a plena capacidade operacional no ano 2010.\nEn 2005 pronosticouse a data para a retirada do Apache para 2030, pero o Ex\u00e9rcito est\u00e1 buscando un programa para aumentar a s\u00faa vida \u00fatil ata o ano 2040. Pensouse que as actualizaci\u00f3ns ser\u00edan necesarias en 2017 porque o Ex\u00e9rcito estadounidense est\u00e1 retirando o apoio para o AH-64D Block I no cal est\u00e1n baseados os Apache brit\u00e1nicos, pero os problemas orzamentarios nos Estados Unidos atrasaron a medida para 2019 ou 2020. Reino Unido deb\u00eda seleccionar das actualizaci\u00f3ns Block III do AH-64E en 2014; as opci\u00f3ns \u00edan dende abandonar a capacidade ata mercar novos helic\u00f3pteros Block III, a\u00ednda que Boeing cre que \u00e9 m\u00e1is probable que o Reino Unido volva a fabricar os seus aparellos po\u00f1endos os motores e avi\u00f3nica que xa existen en novas c\u00e9lulas.\nEn agosto de 2015 o Reino Unido solicitou a trav\u00e9s dunha venda militar estranxeira a actualizaci\u00f3n de 50 dos seus Apaches ao st\u00e1ndar AH-64E. En xullo de 2016 pediu 50 AH-64E a trav\u00e9s do programa de vendas militares ao estranxeiro estadounidense en vez de actualizar os seus AgustaWestland AH-64. Leonardo Helicopters (antiga AgustaWestland) continuar\u00e1 dando soporte aos Apache AH1 ata que sexan retirados do servizo."}
{"id": "447256", "revid": "22570", "url": "https://gl.wikipedia.org/wiki?curid=447256", "title": "Tempada 2018-2019 da OK Liga Prata", "text": "A tempada 2018-2019 da OK Liga Prata \u00e9 a 1\u00aa edici\u00f3n da segunda categor\u00eda do h\u00f3ckey a pat\u00edns espa\u00f1ol, anteriormente denominada Primeira Divisi\u00f3n. Comezou o 20 de outubro de 2018 e rematar\u00e1 o 1 de xu\u00f1o de 2019 coa disputa da \u00faltima xornada. Os equipos ascendidos foron o Bar\u00e7a Lassa, o HC Liceo e o CP Raspeig, mentres que os equipos descendidos da OK Liga na tempada anterior foron o CE Arenys de Munt e o Club Hoquei Palafrugell.\nA diferenza das edici\u00f3ns anteriores, nesta edici\u00f3n ascender\u00e1n os dous primeiros clasificados pola reestruturaci\u00f3n que experimentar\u00e1 a m\u00e1xima categor\u00eda na tempada 2019-20, na que pasar\u00e1 de 16 a 14 equipos, e pola cal descender\u00e1n catro equipos e s\u00f3 ascender\u00e1n dous no canto de tres equipos."}
{"id": "447260", "revid": "19415", "url": "https://gl.wikipedia.org/wiki?curid=447260", "title": "Tempada 2014-2015 da OK Liga", "text": "A 46\u00aa edici\u00f3n da Liga espa\u00f1ola de h\u00f3ckey a pat\u00edns, denominada OK Liga iniciouse o 20 de setembro de 2014 e finalizou o 16 de maio de 2015 coa disputa da \u00faltima xornada. Os equipos ascendidos foron o CP Manlleu (campi\u00f3n), CH Matar\u00f3 (subcampi\u00f3n) e o PAS Alcoi (terceiro). O campi\u00f3n desta edici\u00f3n da liga foi o FC Barcelona, que conseguiu o seu 25\u00ba t\u00edtulo de liga, revalid\u00e1ndo o t\u00edtulo conseguido na tempada precedente.\nAo finalizar a tempada, o equipo m\u00e1is goleador foi o HC Liceo con 168 goles, mentres que o menos goleador foi o CP Tordera con 74 goles. O equipo menos goleado foi o FC Barcelona con 54 goles encaixados, mentres que o CP Tordera foi o equipo m\u00e1is goleado da competici\u00f3n con 163 goles en contra.\nAo final da tempada os tres equipos descendidos foron o CH Matar\u00f3, o CP Manlleu e o CP Tordera."}
{"id": "447265", "revid": "23204", "url": "https://gl.wikipedia.org/wiki?curid=447265", "title": "Barreira de linguaxe", "text": ""}
{"id": "447272", "revid": "98629", "url": "https://gl.wikipedia.org/wiki?curid=447272", "title": "Sikorsky SH-60 Seahawk", "text": "O Sikorsky SH-60/MH-60 Seahawk \u00e9 un helic\u00f3ptero multimisi\u00f3n con dous motores turboeixo da Armada dos Estados Unidos baseado no UH-60 Black Hawk do Ex\u00e9rcito e membro da familia Sikorsky S-70. A modificaci\u00f3n na c\u00e9lula m\u00e1is significativa \u00e9 unha cola plegable para reducir o seu espazo a bordo dos buques.\nA Armada estadounidense usa a c\u00e9lula H-60 coas designaci\u00f3ns SH-60B, SH-60F, HH-60H, MH-60R e MH-60S. Capaz de despregarse a bordo de calquera fragata, destrutor, cruceiro, buque de apoio r\u00e1pido, barco de asalto anfibio ou portaavi\u00f3ns con capacidade para helic\u00f3pteros, o Seahawk pode realizar tarefas de guerra antisubmarina, guerra antisuperficie, guerra naval especial, inserci\u00f3n, busca e rescate, busca e rescate de combate, reposici\u00f3n vertical e evacuaci\u00f3n m\u00e9dica.\nDese\u00f1o e desenvolvemento.\nOrixe.\nDurante os anos 70 a Armada dos Estados Unidos comezou a buscar un novo helic\u00f3ptero para substitu\u00edr o Kaman SH-2 Seasprite. O SH-2 Seasprite era usado pola Armada como a s\u00faa plataforma para a suite de avi\u00f3nica Light Airborne Multi-Purpose System (LAMPS) Mark I para guerra mar\u00edtima e unha capacidade secundaria de busca e rescate. Avances na tecnolox\u00eda dos sensores e da avi\u00f3nica levaron \u00e1 suite LAMPS Mk II, pero o SH-2 non era o suficientemente grande para levar o equipamento requirido pola Armada. A mediados dos 70 a Armada avaliou o Sikorsky YUH-60 e o Boeing Vertol YUH-61 para a s\u00faa competici\u00f3n Sistema de Aeronaves de Transporte T\u00e1ctico Utilitario (UTTAS).\nA Armada baseou os seus requirimentos na especificaci\u00f3n UTTAS do Ex\u00e9rcito para reducir os custos. Sikorsky e Boeing-Vertol presentaron propostas para versi\u00f3ns da Armada dos seus helic\u00f3pteros UTTAS do Ex\u00e9rcito en abril de 1977. A Armada tam\u00e9n mirou os helic\u00f3pteros producidos por Bell, Kaman, Westland e MBB, pero eses eran demasiado pequenos para a misi\u00f3n. A principios de 1978 a Armada seleccionou o dese\u00f1o S-70B de Sikorsky, que foi designado \"SH-60B Seahawk\".\nSH-60B Seahawk.\nO SH-60B ti\u00f1a un 83% en com\u00fan co UH-60A. Os principais cambios eran protecci\u00f3n contra a corrosi\u00f3n, motores T700 m\u00e1is potentes, amortecedor hidr\u00e1ulico dunha etapa no tren de aterraxe principal, retirada da porta lateral esquerda, inclusi\u00f3n de dous p\u00edos de armas, e o cambio do tren de aterraxe de cola 3,96 m cara a adiante para reducir a pegada nas aterraxes nos barcos. Outros cambios eran tanques de combustible m\u00e1is grandes, un sistema el\u00e9ctrico para pregar as palas, estabilizadores horizontais pregables para aforrar espazo, e un lanzador de 25 sonoboias no lado esquerdo. Un sistema de flotaci\u00f3n de emerxencia instalouse orixinalmente nos carenados do tren de aterraxe principal; por\u00e9n, demostrouse que era impracticable e que posiblemente impedir\u00edan a sa\u00edda de emerxencia, as\u00ed que foi eliminado. Ped\u00edronse cinco prototipos YSH-60B Seahawk LAMPS III. O voo de estrea do YSH-60B foi o 12 de decembro de 1979. O primeiro SH-60B de produci\u00f3n voou o 11 de febreiro de 1983. O SH-60B entrou en servizo en 1984 sendo o seu primeiro despregue operacional en 1985.\nO SH-60B est\u00e1 despregado principalmente a bordo de fragatas, destrutores e cruceiros. A misi\u00f3n primaria do SH-60B \u00e9 a guerra de superficie e antisubmarina. Leva un complexo sistema de sensores como un Detector de Anomal\u00edas Magn\u00e9ticas (MAD) remolcado e lanzador de sonoboias. Outros sensores son o radar de busca APS-124, o sistema ALQ-142 ESM e unha torreta no nariz cun Infravermello de Barrido Frontal (FLIR) opcional. Entre a s\u00faa munici\u00f3n est\u00e1n os torpedos Mk 46, Mk 50 ou Mk 54, m\u00edsiles AGM-114 Hellfire, e unha metralladora M60D/M240 de 7.62\u00a0mm ou unha GAU-16 de12.7\u00a0mm montada na porta da cabina.\nUnha tripulaci\u00f3n st\u00e1ndar para un SH-60B est\u00e1 formada por un piloto, un copiloto/ATO (Oficial T\u00e1ctico Aerotransportado), e un operador de sensores. A Armada estadounidense operou o SH-60B en Escuadr\u00f3ns de Halic\u00f3pteros Antisubmarions Lixeiros (HSL). Todos os escuadr\u00f3ns HSL foron redesignados escuadr\u00f3ns de Helic\u00f3pteros de Ataque Mar\u00edtimo (HSM) e pasaron a operar o MH-60R entre 2006 e 2015.\nO SH-60J \u00e9 a versi\u00f3n do SH-60B para a Forza Mar\u00edtima de Autodefensa do Xap\u00f3n. O SH-60K \u00e9 unha versi\u00f3n modificada do SH-60J. Os SH-60J e SH-60K son constru\u00eddos baixo licenza por Mitsubishi no Xap\u00f3n."}
{"id": "447273", "revid": "865", "url": "https://gl.wikipedia.org/wiki?curid=447273", "title": "UH-60 Black Hawk", "text": ""}
{"id": "447274", "revid": "56817", "url": "https://gl.wikipedia.org/wiki?curid=447274", "title": "Selecci\u00f3n feminina de f\u00fatbol de Galicia", "text": "A selecci\u00f3n feminina de f\u00fatbol de Galicia \u00e9 o equipo de f\u00fatbol organizado pola Federaci\u00f3n Galega de F\u00fatbol que representa a Galicia. Non est\u00e1 afiliado \u00e1 FIFA nin \u00e1 UEFA polo cal s\u00f3 pode xogar partidos amig\u00e1beis. O seu \u00faltimo partido disputado foi contra a selecci\u00f3n de Catalu\u00f1a o 22 de decembro de 2016.\nXogadoras.\nEstas son as xogadoras participantes na \u00faltima convocatoria do ano 2016\nAdestradora: Pilar Neira"}
{"id": "447275", "revid": "98629", "url": "https://gl.wikipedia.org/wiki?curid=447275", "title": "Sikorsky S-61R", "text": "O Sikorsky S-61R \u00e9 un helic\u00f3ptero de dous motores usado en roles de transporte e busca e rescate. Unha versi\u00f3n desenvolvida a partir do S-61/SH-3 Sea King, o S-61R tam\u00e9n foi constru\u00eddo baixo licenza por Agusta como o AS-61R. O S-61R serviu na USAF como o CH-3C/E Sea King e o HH-3E Jolly Green Giant, e na Garda Costeria estadounidense como o HH-3F \"Pelican\".\nDesenvolvemento.\nO Sikorsky S-61R desenvolveuse como derivado do seu modelo S-61/SH-3 Sea King. Ten unha fuselaxe revisada substancialmente cunha rampla de carga traseira, un casco convencional a\u00ednda que impermeable en vez do casco de barco do S-61, e un tren de aterraxe en triciclo retractable. O dese\u00f1o da fuselaxe foi usado por Sikorsky para as variantes CH-53 m\u00e1is grandes, e polo moi posterior (a\u00ednda que dun tama\u00f1o semellante) S-92.\nSikorsky dese\u00f1ou e fabricou un prototipo S-61R como unha iniciativa privada voando por vez primeira en 1963. Durante o seu desenvolvemento a USAF pediu o aparello, que foi designado CH-3C. A Forza A\u00e9rea usou o CH-3C para recuperar pilotos derrubados. A variante CH-3E con motores m\u00e1is potentes aparecer\u00eda en 1965.\nA variante mellorada HH-3E seguir\u00eda posteriormente, con oito aparellos constru\u00eddos, e os 50 CH-3E foron convertidos a esta variante. Co\u00f1ecido como o \"Jolly Green Giant\", o HH-3E contaba con blindaxe de protecci\u00f3n, tanques autoselados, unha sonda de reabastecemiento retr\u00e1ctil, tanques externos desechables, un elevador de alta velocidade e outro equipamento especializado.\nEn 1965 a Garda Costeira estadounidense pediu unha versi\u00f3n designada HH-3F Sea King (m\u00e1is comunmente co\u00f1ecida polo seu alcume \"Pelican\") para rescate no mar todo tempo. O Pelican ten un radar de busca co radomo da antena no lado de babor do nariz, e tam\u00e9n ten capacidade para amarar.\nA firma italiana Agusta fabricou unha variante do S-61R baixo licenza, chamada AS-61R. Agusta constru\u00edu 22 helic\u00f3pteros para a Forza A\u00e9rea de Italia. A compa\u00f1\u00eda afirmou que poder\u00eda reabrir a li\u00f1a de produci\u00f3n en 36 meses para constru\u00edr AS-61 adicionais."}
{"id": "447276", "revid": "5312", "url": "https://gl.wikipedia.org/wiki?curid=447276", "title": "KNM Fridtjof Nansen (F310)", "text": "O KNM Fridtjof Nansen (F310) \u00e9 un buque de guerra da Armada Real de Noruega. A fragata foi constru\u00edda en Ferrol por Navantia baseada na serie F-100 da Armada Espa\u00f1ola. A serie Fridtjof Nansen (F-300) est\u00e1 formada por cinco fragatas:"}
{"id": "447277", "revid": "5312", "url": "https://gl.wikipedia.org/wiki?curid=447277", "title": "KNM Roald Amundsen (F311)", "text": "O KNM Roald Amundsen (F311) \u00e9 un buque de guerra da Armada Real de Noruega. A fragata foi constru\u00edda en Ferrol por Navantia baseada na serie F-100 da Armada Espa\u00f1ola. A serie Fridtjof Nansen (F-300) est\u00e1 formada por cinco fragatas:\nConstruci\u00f3n.\nEn maio de 2005, unhas semanas antes da s\u00faa botadura no estaleiro de Izar en Ferrol, produciuse un accidente durante a construci\u00f3n no que morreron catro traballadores."}
{"id": "447278", "revid": "98629", "url": "https://gl.wikipedia.org/wiki?curid=447278", "title": "Robinson R22", "text": "O Robinson R22 \u00e9 un helic\u00f3ptero utilitario lixeiro de d\u00faas palas fabricado por Robinson Helicopter Company. O R22 de dous asentos foi dese\u00f1ado en 1973 por Frank Robinson e ven sendo producido dende o ano 1979.\nDesenvolvemento.\nA meirande parte das probas de voo foron realizadas no aer\u00f3dromo de Zamperini en Torrance, California. As probas de voo e de certificaci\u00f3n realizounas a finais dos anos 70 o poloto de probas Joseph John \"Tym\" Tymczyszyn e o R22 obtivo a certificaci\u00f3n da FAA en marzo de 1979. Debido aos seus custos de adquisici\u00f3n e operaci\u00f3n relativamente baixos, o R22 f\u00edxose popular como helic\u00f3ptero de adestramento en todo o mundo e como ferramenta de xesti\u00f3n gandeira en grandes ranchos en Norteam\u00e9rica e estaci\u00f3ns de gando en Australia. O R22 ten un sistema rotor con inercia moi baixa e as entradas de control son operadas directamente por varillas de pulo sen asistencia hidr\u00e1ulica. As\u00ed, os controis de voo son moi sensible e requiren un lixeiro toque para evitar a sobrecorrecci\u00f3n. Un estudante que manexe o R22 normalmente non ten problemas para pasar a un helic\u00f3ptero m\u00e1is pesado. Debido aos problemas relacionados cun sistema rotor con baixa inercia e un rotor principal basculante, a operaci\u00f3n de calquera piloto nos Estados Unidos dos Robinson R22 ou Robinson R44 require un apoio especial por un instrutor de voo certificado. Engad\u00edronse pesos na punta para incrementar a inercia do rotor, pero o pequeno rotor limita o peso.\nDese\u00f1o.\nO R22 \u00e9 un helic\u00f3ptero lixeiro de d\u00faas prazas cun rotor principal semi-r\u00edxido de d\u00faas palas e un rotor de cola tam\u00e9n de d\u00faas palas. A variante normal de produci\u00f3n ten un tren de aterraxe de pat\u00edns. A versi\u00f3n Mariner, que xa non se fabrica, ti\u00f1a flotadores.\nA estrutura b\u00e1sica \u00e9 tubo de aceiro cromado soldado. A fuselaxe dianteira est\u00e1 feita de fibra de vidro e aluminio cunha fiestra de plexigl\u00e1s. O cono de cola e estabilizadores son de aluminio. Ten unha cabina pechada cun asento para o piloto e outro ao lado para un pasaxeiro. As portas poden quitarse e normalmente faise para voos de fotograf\u00eda, para arrefriar o interior a altas temperaturas, ou para aforrar peso.\nA primeira versi\u00f3n fabricada foi a R22, seguida polas R22 HP, R22 Alpha, R22 Beta e R22 Beta II. Externamente os aparellos son moi semellantes. O R22 HP estaba equipado cun motor Lycoming O-320-B2C m\u00e1is potente que o do R22 orixinal. O cadro de tubo de aceiro no R22 Alpha foi modificado estendendo os puntos de ancoraxe do tren de aterraxe cara popa, d\u00e1ndolle ao aparello unha actitude lixeiramente inclinada cara a abaixo no chan on the ground and better matching of the skids to the ground in a low altitude hover with two people on board. O R22 Beta engad\u00eda un regulador opcional de velocidade, freo de rotor e un tanque de combustible opcional. A bater\u00eda moveuse dende debaixo do conxunto de instrumentos ata o compartimento do motor para obter un mellor equilibrio. O R22 foi ofrecido nunha versi\u00f3n de adestramento instrumental, con flotadores fixos opcionais como os do R22 Mariner, e outras configuraci\u00f3ns especiais para traballo policial ou recollida de noticias. O R22 Beta II recibiu un motor Lycoming O-360 m\u00e1is grande para operaci\u00f3ns a nivel do mar. O R22 Beta II tam\u00e9n se fixo co regulador de velocidade st\u00e1ndar e inclu\u00eda unha axuda da calor do carburador que se correlaciona engadindo a calor do carburador cunha diminuci\u00f3n no control colectivo."}
{"id": "447279", "revid": "140655", "url": "https://gl.wikipedia.org/wiki?curid=447279", "title": "Selecci\u00f3n feminina de f\u00fatbol de Catalu\u00f1a", "text": "A selecci\u00f3n feminina de f\u00fatbol de Catalu\u00f1a \u00e9 o equipo de f\u00fatbol organizado pola Federaci\u00f3n Catal\u00e1 de F\u00fatbol que representa a Catalu\u00f1a. Non est\u00e1 afiliado \u00e1 FIFA nin \u00e1 UEFA polo cal s\u00f3 pode xogar partidos amig\u00e1beis."}
{"id": "447290", "revid": "624", "url": "https://gl.wikipedia.org/wiki?curid=447290", "title": "Vodonitsa", "text": ""}
{"id": "447291", "revid": "69703", "url": "https://gl.wikipedia.org/wiki?curid=447291", "title": "Diferenzas entre o galego e o portugu\u00e9s", "text": "As diferenzas entre o galego e o portugu\u00e9s son diversas e at\u00f3panse tanto a nivel fon\u00e9tico coma morfo-sint\u00e1tico, ademais de na ortograf\u00eda e o l\u00e9xico. Unha parte destas \u00e9 o resultado da castelanizaci\u00f3n do galego ao longo dos dous s\u00e9culos en que foi marxinado como lingua culta, os chamados \"S\u00e9culos Escuros.\" A\u00ednda que ambas te\u00f1en unha orixe com\u00fan, actualmente hai opini\u00f3ns diversas sobre se deben ser consideradas ou non linguas separadas, existindo alg\u00fans ling\u00fcistas, tanto galegos coma portugueses, que consideran que se trata de variedades diferenciadas da mesma lingua, mentres que outros as consideran linguas distintas.\nAs diferenzas.\nAs diferenzas danse basicamente a nivel fon\u00e9tico:\nO tratamento da nasalidade \u00e9 variable nas falas galegas, con diferente evoluci\u00f3n nos dialectos portugueses; as\u00ed, as tres terminaci\u00f3ns do galego-portugu\u00e9s:\ndan lugar en portugu\u00e9s ao ditongo nasal \"-\u00e3o\", mentres que en galego sufriron evoluci\u00f3ns diversas:\nN\u00f3tese que existe flutuaci\u00f3n entre o mantemento da nasalidade a trav\u00e9s dunha monoptongaci\u00f3n (irm\u00e3o &gt; \"irm\u00e1n\", en xeral, na \u00e1rea occidental) ou o mantemento do ditongo mediante a desnasalizaci\u00f3n (irm\u00e3o &gt; \"irmao\", en xeral no centro e a \u00e1rea oriental). Con todo, existen pequenas \u00e1reas onde a\u00ednda existen vogais e ditongos nasais (na \u00e1rea oriental).\nOutras diferenzas entre as variantes com\u00fans non son aplicables \u00e1 totalidade das falas:\nEn galego existe o chamado ditongo indoeuropeo, ui \"ou\" \"oi\" que substitu\u00edu \u00e1 ou t\u00f3nica latina en portugu\u00e9s luso-brasileiro (subsiste, con todo, dialectalmente en Portugal).\nEstes ditongos son de tipo etimol\u00f3xico, fructu &gt; fruito, \"luctare\" &gt; luitar, \"auscultar\" &gt; \"ascoltare\" &gt; escoutar &gt; escoitar &gt; \"escuitar\" (an\u00e1logo a \"multu &gt; molto &gt; mouto &gt; moito &gt; muito\"), a s\u00faa perda d\u00e9bese a relatinizaci\u00f3ns modernas (s\u00e9culos XVI-XVII), \"luctar, \"fructo\", cando o \"c-\" deixouse de pronunciar. Un caso com\u00fan ao galego e o portugu\u00e9s \u00e9 \"acto\", orixinalmente \"actu &gt; auto\" (auto-d\u00e1-f\u00e9), pero foi relatinizada a \"acto\".\nEn galego cons\u00e9rvase o pronome arcaico che que se alterna coa forma te, dependendo de se se fai referencia a un obxecto/complemento directo ou indirecto.\nTam\u00e9n se conserva a forma de plural \"llelos\" (&lt; \"lles+vos\"), e non a forma com\u00fan atopada en portugu\u00e9s (lhos). O galego tam\u00e9n conserva grupos de pronombres encl\u00edticos, debido \u00e1 existencia dun \"pronome de solidariedade\" (gal. \"non cho te\u00f1o\" / por. \"n\u00e3o to tenho\", \"n\u00e3o tenho isso que queres\").\nA comparativa ca ([do] que), do lat\u00edn \"qua\" &gt; \"ca\", vai seguida do pronombre de dativo e non do pronome persoal: g. m\u00e1is alto \"ca\" min / p. \"mais alto que eu\".\nCastelanismos en galego\nCastelanismos en portugu\u00e9s"}
{"id": "447298", "revid": "65337", "url": "https://gl.wikipedia.org/wiki?curid=447298", "title": "Soci\u00e9t\u00e9 fran\u00e7aise de numismatique", "text": "A Soci\u00e9t\u00e9 fran\u00e7aise de numismatique (en galego: \"Sociedade Francesa de Numism\u00e1tica\") \u00e9 unha entidade asociativa francesa centrada no \u00e1mbito da numism\u00e1tica, establecida en Par\u00eds en 1865.\nEn 2018 foi elixida presidenta da sociedade a investigadora numism\u00e1tica e profesora universitaria Catherine Grandjean, directora da revista \"Revue Numismatique\" desde 2014.\nHistoria.\nAntecedentes.\nDesde os inicios do Renacemento, os pr\u00edncipes e os humanistas amosaron interese pola numism\u00e1tica antiga e conformaron colecci\u00f3ns monetarias dentro dos seus gabinetes de antig\u00fcidades. No gabinete de Lu\u00eds XIV, instalado inicialmente en Versalles e posteriormente en Par\u00eds, est\u00e1 a orixe do actual Gabinete de Medallas da Biblioteca Nacional de Francia. A partir do s\u00e9culo XIX, ese interese est\u00e9ndese \u00e1s moedas nacionais e aparece unha comunidade de afeccionados, ansiosos por poderen debater e comunicar as s\u00faas descubesrtas.\nNeste contexto, en 1836 cr\u00e9ase a \"Revue de la numismatique fran\u00e7aise\", da man dalg\u00fans membros da Sociedade Real dos Anticuarios de Francia e doutras sociedades arqueol\u00f3xicas tanto francesas como doutros pa\u00edses. Esa revista, coa denominaci\u00f3n posterior de \"Revue Numismatique\", depende agora da Sociedade Francesa de Numism\u00e1tica, polo que se pode dicir que a s\u00faa aparici\u00f3n foi o primeiro acto da (pre)historia desta instituci\u00f3n.\n\"Soci\u00e9t\u00e9 fran\u00e7aise de numismatique et d\u2019arch\u00e9ologie\".\nDesde o primeiro n\u00famero da revista xa se formulara o proxecto dunha sociedade acad\u00e9mica cuxo \u00fanico interese fose a numism\u00e1tica, obxectivo que se alcanzou en 1865, baixo o nome de \"Soci\u00e9t\u00e9 fran\u00e7aise de numismatique et d\u2019arch\u00e9ologie\", con Gustave Ponton d'Am\u00e9court como primeiro presidente da entidade. A sociedade funcionaba inicialmente como un club que se reun\u00eda catro veces cada mes nas s\u00faas instalaci\u00f3ns (preto do Boulevard Saint-Germain, en Par\u00eds), onde os socios dispu\u00f1an dunha biblioteca e se empezaba a conformar unha pequena colecci\u00f3n de moedas. O n\u00famero de membros foi medrando axi\u00f1a, chegando a 650 en 1869, antes de vivir, entre 1860 e 1880, un per\u00edodo de crise marcado por un descenso da afiliaci\u00f3n e as dificultades financeiras.\nA partir de mediados da d\u00e9cada de 1880, o achegamento ao Gabinete de Medallas e un aumento no n\u00famero de publicaci\u00f3ns (coa terceira serie da \"Revue Numismatique\") puxeron fin ao per\u00edodo de dificultades.\nEntre 1866 e 1888, a entidade editou anualmente a publicaci\u00f3n peri\u00f3dica \"Annuaire de la Soci\u00e9t\u00e9 fran\u00e7aise de numismatique et d 'arch\u00e9ologie\". Entre 1889 e 1896, o anuario seguiu public\u00e1ndose como \"Annuaire de la Soci\u00e9t\u00e9 fran\u00e7aise de numismatique\", adiant\u00e1ndose ao novo nome que tomar\u00e1 a entidade na etapa posterior.\n\"Soci\u00e9t\u00e9 fran\u00e7aise de numismatique\".\nEn 1897, a Sociedade aprobou uns novos estatutos e adquiriu a denominaci\u00f3n actual de \"Soci\u00e9t\u00e9 fran\u00e7aise de numismatique\". A partir deste momento estreitou os lazos con entidades estranxeiras similares e tam\u00e9n con outras como a Universidade A Sorbona e a \"Monnaie de Paris\". En 1924 foi reco\u00f1ecida como establecemento de utilidade p\u00fablica.\nMalia unha interrupci\u00f3n das s\u00faas actividades durante a II guerra mundial, en 1941 reconstru\u00eduse unha nova sede provisoria, ata que a Sociedade pasou a se establecer definitivamente, en 1945, nas instalaci\u00f3ns do Departamento de Moedas, Medallas e Antig\u00fcidades (ou Gabinete de Medallas) da Biblioteca Nacional de Francia, no n\u00famero 58 da r\u00faa de Richelieu. En 1948 comezou a publicaci\u00f3n do \"Bulletin de la Soci\u00e9t\u00e9 fran\u00e7aise de numismatique\", que d\u00e1 conta do traballo realizado e de noticias diversas. En 1958, a Sociedade pasou a ser titular de \"Revue Numismatique\", e en 1982 comezou a publicaci\u00f3n da serie \"Tr\u00e9sors antiques de la France\" -TAF- (\"Tesouros antigos de Francia\").\nNo 150 aniversario da s\u00faa fundaci\u00f3n, en 2015, a Sociedade contaba con algo m\u00e1is de 500 membros, entre particulares e instituci\u00f3ns.\nXornadas Numism\u00e1ticas.\nA partir de 1956, a \"Soci\u00e9t\u00e9 fran\u00e7aise de numismatique\" organiza as s\u00faas \"Journ\u00e9es Numismatiques\" (\"Xornadas Numism\u00e1ticas\") en diferentes provincias, a primeira fin de semana de xu\u00f1o, dirixidas a todas as persoas e instituci\u00f3ns, profesionais e afeccionadas, relacionadas con alg\u00fan dos diversos \u00e1mbitos que xiran arredor da numism\u00e1tica.\nNo seu transcurso prod\u00facense encontros, charlas, conferencias e debates nos que se abordan diferentes cuesti\u00f3ns relativas a esta disciplina. Habitualmente, en paralelo a estas actividades te\u00f1en lugar exposici\u00f3ns das colecci\u00f3ns numism\u00e1ticas locais, das que se publica o seu correspondente cat\u00e1logo.\nPremios da Sociedade Francesa de Numism\u00e1tica.\n\"Jeton de vermeil\".\nCo\u00f1ecido nos seus inicios (entre 1934 e 1939) como \"medalla da SFN\", con el reco\u00f1\u00e9cese anualmente o labor dun investigador numsim\u00e1tico estranxeiro. As\u00ed mesmo, con car\u00e1cter trianual, out\u00f3rgaselle tam\u00e9n ao presidente sa\u00ednte da Sociedade cando concl\u00fae o seu per\u00edodo de tres anos \u00e1 fronte da entidade. Entre os seus receptores est\u00e1n varios dos m\u00e1is eminentes numism\u00e1ticos europeos do s\u00e9culo XX, como os brit\u00e1nicos H. Mattingly (1939), R. A. G. Carson (1971), e entre eles est\u00e1n figuran os espa\u00f1ois Leandre Villaronga (1977) e Pere Pau Ripoll\u00e9s (1998).\nO dese\u00f1o da medalla elaborouno en 1932 Lucien Bazor, naquel momento gravador xeral das moedas francesas na \"Monnaie de Paris\".\nA creaci\u00f3n deste premio foi posible grazas \u00e1 importante doaz\u00f3n efectuada en 1926 por Pierre Babut, que fora o seu presidente en d\u00faas ocasi\u00f3ns.\nPremio Babut.\nConc\u00e9dese anualmente, desde 1936, para reco\u00f1ecer un membro da Sociedade que publicara un traballo sobre numism\u00e1tica francesa, desde a antig\u00fcidade ao mundo contempor\u00e1neo, durante os dous anos anteriores. A s\u00faa concepci\u00f3n rem\u00f3ntase a tres anos antes, en 1933, cando a vi\u00fava de Pierre Babut decidiu honrar a memoria deste a trav\u00e9s da s\u00faa fundaci\u00f3n, que doou unha importante cantidade de di\u00f1eiro para o sufragar.\nTras varios anos de interrupci\u00f3n, a Sociedade Francesa de Numism\u00e1tica retomou este premio en 2016.\nPublicaci\u00f3ns da SFN.\n\"Revue Numismatique\".\nCada ano, a Sociedade publica un novo n\u00famero da revista \"Revue Numismatique\", e cada dez anos uns \u00edndices tem\u00e1ticos dos seus artigos, escritos polos m\u00e1is prestixiosos investigadores tanto franceses como estranxeiros. As linguas admitidas nas colaboraci\u00f3ns son, ademais do franc\u00e9s, o alem\u00e1n, o ingl\u00e9s, o castel\u00e1n e o italiano. Na s\u00faa publicaci\u00f3n, a \"Soci\u00e9t\u00e9 fran\u00e7aise de numismatique\" conta coa colaboraci\u00f3n do \"Centre National de la Recherche Scientifique\" (CNRS).\nA aparici\u00f3n da revista foi previa \u00e1 da propia Sociedade, xa que o seu nacemento se remonta a 1836, e, logo de m\u00e1is dun s\u00e9culo de existencia paralela, con maiores ou menores conexi\u00f3ns, non foi ata 1958 cando a revista pasou a depender organicamente da SFN, en condici\u00f3n de editora.\nMonograf\u00edas das Xornadas Numism\u00e1ticas.\nCoincidindo coa celebraci\u00f3n das Xornadas Numism\u00e1ticas anuais organizadas pola Sociedade, \u00e9 habitual a publication de cat\u00e1logos que recollen a clasificaci\u00f3n das pezas das colecci\u00f3ns numism\u00e1ticas da contorna da vila sede de cada Xornada e sobre as exposici\u00f3ns de moedas que se celebran na localidade no seu transcurso:\nListaxe de presidentes da Sociedade.\nPres\u00e9ntase unha relaci\u00f3n cronol\u00f3xica dos presidentes da Sociedade desde a s\u00faa fundaci\u00f3n."}
{"id": "447299", "revid": "65337", "url": "https://gl.wikipedia.org/wiki?curid=447299", "title": "Soci\u00e9t\u00e9 Fran\u00e7aise de Numismatique", "text": ""}
{"id": "447300", "revid": "65337", "url": "https://gl.wikipedia.org/wiki?curid=447300", "title": "Sociedade Francesa de Numism\u00e1tica", "text": ""}
{"id": "447303", "revid": "23204", "url": "https://gl.wikipedia.org/wiki?curid=447303", "title": "Pardofelis", "text": "Pardofelis \u00e9 un x\u00e9nero de mam\u00edferos carn\u00edvoros da familia dos f\u00e9lidos, subfamilia dos felinos, propios das selvas do sueste Asi\u00e1tico.\nTaxonom\u00eda.\n\"Pardofelis\" \u00e9 un x\u00e9nero monot\u00edpico, xa que s\u00f3 incl\u00fae unha especie, \"Pardofelis marmorata\".\nInicialmente foi clasificada na subfamilia dos panterinos, pero actualmente consid\u00e9rase que se encontra estreitamente relacionada cos membros do x\u00e9nero \"Catopuma\".\nNa especie reco\u00f1\u00e9cense d\u00faas subespecies:"}
{"id": "447304", "revid": "72012", "url": "https://gl.wikipedia.org/wiki?curid=447304", "title": "Pardofelis marmorata", "text": ""}
{"id": "447305", "revid": "72012", "url": "https://gl.wikipedia.org/wiki?curid=447305", "title": "Gato marmorado", "text": ""}
{"id": "447307", "revid": "5863", "url": "https://gl.wikipedia.org/wiki?curid=447307", "title": "Premio Nacional de Ensaio en Espa\u00f1a", "text": ""}
{"id": "447309", "revid": "27155", "url": "https://gl.wikipedia.org/wiki?curid=447309", "title": "Locus de car\u00e1cter cuantitativo", "text": ""}
{"id": "447310", "revid": "5312", "url": "https://gl.wikipedia.org/wiki?curid=447310", "title": "KNM Otto Sverdrup (F312)", "text": "O KNM Otto Sverdrup (F312) \u00e9 un buque de guerra da Armada Real de Noruega. A fragata foi constru\u00edda en Ferrol por Navantia baseada na serie F-100 da Armada Espa\u00f1ola. A serie Fridtjof Nansen (F-300) est\u00e1 formada por cinco fragatas:"}
{"id": "447311", "revid": "1987", "url": "https://gl.wikipedia.org/wiki?curid=447311", "title": "The Beatles (hom\u00f3nimos)", "text": "The Beatles foi unha banda de rock inglesa dos anos sesenta.\nThe Beatles tam\u00e9n pode referirse a:"}
{"id": "447313", "revid": "23204", "url": "https://gl.wikipedia.org/wiki?curid=447313", "title": "Pukkila", "text": "Pukkila \u00e9 un municipio de Finlandia situado na rexi\u00f3n de Uusimaa. En 2018 a s\u00faa poboaci\u00f3n era de 1\u00a0915\u00a0habitantes. A superficie do termo municipal \u00e9 de 145,94\u00a0km2, dos cales 0,91\u00a0km2 son auga. O concello ten unha densidade de poboaci\u00f3n de 13,20\u00a0hab./km\u00b2.\nLimita cos municipios de Myrskyl\u00e4, Askola, M\u00e4nts\u00e4l\u00e4 e Orimattila, este \u00faltimo na rexi\u00f3n veci\u00f1a de P\u00e4ij\u00e4nne Tavastia.\nO concello \u00e9 uniling\u00fce en fin\u00e9s."}
{"id": "447326", "revid": "51040", "url": "https://gl.wikipedia.org/wiki?curid=447326", "title": "Dysphania ambrosioides", "text": ""}
{"id": "447335", "revid": "5312", "url": "https://gl.wikipedia.org/wiki?curid=447335", "title": "KNM Helge Ingstad (F313)", "text": "O KNM Helge Ingstad (F313) \u00e9 un buque de guerra da Armada Real de Noruega. A fragata foi constru\u00edda en Ferrol por Navantia baseada na serie F-100 da Armada Espa\u00f1ola. A serie Fridtjof Nansen (F-300) est\u00e1 formada por cinco fragatas:\nAccidente.\nO 8 de novembro de 2018, \u00e1 volta duns exercicios militares da OTAN colisionou na costa norueguesa co petroleiro Sola TS de 250 metros de eslora e de bandeira maltesa. A fragata resultou danada no costado de estribor cunha v\u00eda de auga duns 20 metros sendo inundada a c\u00e1mara de m\u00e1quinas. Sete mari\u00f1eiros foron feridos no accidente, e o buque tivo que ser varado na costa para evitar o seu afundimento."}
{"id": "447340", "revid": "5312", "url": "https://gl.wikipedia.org/wiki?curid=447340", "title": "KNM Thor Heyerdahl (F314)", "text": "O KNM Thor Heyerdahl (F314) \u00e9 un buque de guerra da Armada Real de Noruega. Esta fragata foi constru\u00edda en Ferrol por Navantia baseada na serie F-100 da Armada Espa\u00f1ola. A serie Fridtjof Nansen (F-300) est\u00e1 formada por cinco fragatas:"}
{"id": "447342", "revid": "5863", "url": "https://gl.wikipedia.org/wiki?curid=447342", "title": "Retic\u00eancias... (1986-1989)", "text": "Retic\u00eancias... (1986-1989) \u00e9 un libro de poemas de Ricardo Carvalho Calero publicado en 1990.\nCaracter\u00edsticas.\n\"Reticencia\" no dicionario da RAG \u00e9 \"omisi\u00f3n intencionada de algo que deb\u00eda ou pod\u00eda dicirse e que non se dixo, ou que non se di claramente\". \"Retic\u00eancias\", en portugu\u00e9s, \u00e9 \"o conjunto de tr\u00eas pontos seguidos que constituem um sinal de pontua\u00e7\u00e3o que indica suspens\u00e3o do discurso ou do pensamento\", como se ve no t\u00edtulo da obra.\n\u00c9 un libro de poemas p\u00f3stumo, que o autor entregara ao editor con ilusi\u00f3n de velos publicados. Nos cen poemas do libro (22 deles sonetos) est\u00e1n presentes moitos dos recursos e temas usados antes na s\u00faa poes\u00eda: a t\u00e9cnica dos interrogantes, o didactismo, o menosprezo do goce corporal, reflexi\u00f3ns, enumeraci\u00f3ns, an\u00e1foras, co\u00f1ecemento e experiencia, odio \u00e1 poes\u00eda morta, antisentimentalismo, certa tendencia ao serm\u00f3n etc. E tam\u00e9n aparecen elementos novos como a iron\u00eda e o f\u00f3ra de xogo.\nSegundo o \"Diccionario da literatura galega\" son \"poemas inusitados no noso panorama, froito da extraordinaria sensibilidade para os asuntos que lle son gratos... e o uso de referencias \u00f3 coti\u00e1n na constante renovaci\u00f3n da linguaxe po\u00e9tica\".\nSegundo Sindo Villamayor \"o sentido da morte e da vida, as categor\u00edas tempo-espacio, enfrontadas definitivamente polo poeta estoico coa s\u00faa \u00fanica arma: a da racionalidade, un equilibrio menta\"l .\nPara Henrique Rabu\u00f1al: \"\u00e9 un libro complexo, extenso, organizado en seis apartados que visitan temas moi recorrentes. A indentidade entre o ser o desexo, a muller, a \"doce e p\u00e9rfida amante\", a \"amiga fiel que me tortura sempre\", a felicidade que non comporta o amor, a vellez, a soidade e os so\u00f1os, os eus englobados no eu, a percepci\u00f3n de todos os d\u00edas ser o mesmo d\u00eda a a loita tornarse est\u00e9ril.\"\nHenrique Dacosta sinala: \"os temas da morte, do sentido da vida, do valor do pasado, do misterio do al\u00e9n, est\u00e1n presentes nestas composici\u00f3ns. Carvalho Calero, quer poeta, quer home, int\u00faese na soleira da morte\"."}
{"id": "447369", "revid": "72012", "url": "https://gl.wikipedia.org/wiki?curid=447369", "title": "Gato de Borneo", "text": ""}
{"id": "447370", "revid": "839", "url": "https://gl.wikipedia.org/wiki?curid=447370", "title": "Catopuma", "text": " \nCatopuma \u00e9 un x\u00e9nero de mam\u00edferos carn\u00edvoros da familia dos f\u00e9lidos, subfamila dos felinos propios da China e a rexi\u00f3n Indomalaia.\nTaxonom\u00eda.\nDescrici\u00f3n.\nO x\u00e9nero foi descrito en 1858 polo explorador e naturalista ruso Nikolai Severtzov, en \"Rev. Mag. Zool. Paris\", ser. 2, 10: 387.\nSin\u00f3nimo.\nAdemais de polo nome actualmente v\u00e1lido, o x\u00e9neo co\u00f1eceuse tam\u00e9n polo sin\u00f3nimo:\nClasificaci\u00f3n.\nNa actualidade reco\u00e9cense as seguentes especies e subespecies no x\u00e9nero:\nCatopuma \nCaracter\u00edsticas.\nAmbas as especies son gatos de pequeno tama\u00f1o de cor parda avermellada, con marcas m\u00e1is escuras na cabeza.\nH\u00e1bitat e distribuci\u00f3n.\nViven en ambientes boscosos do sueste Asi\u00e1tico. O gato de Borneo ten unha distribuci\u00f3n limitada \u00e1 illa de Borneo.\nEvoluci\u00f3n.\nOrixinariamente pens\u00e1base que eran d\u00faas subespecies do mesmo animal, pero an\u00e1lises xen\u00e9ticas recentes confirmaron que son, inequivocamente, especies separadas.\nAs d\u00faas especies diverxeron entre elas hai entre 4,95 e 3 mill\u00f3nes de anos, moito antes de que Borneo se separara das illas veci\u00f1as.\nO seu parente vivo m\u00e1is pr\u00f3ximo \u00e9 o gato marmorado (\"Pardofelis marmorata\"), do cal o antepasado com\u00fan do x\u00e9nero \"Catopuma\" diverxeu hai ao redor de 9,4 mill\u00f3ns de anos."}
{"id": "447372", "revid": "785", "url": "https://gl.wikipedia.org/wiki?curid=447372", "title": "Bandeira de Galiza", "text": ""}
{"id": "447376", "revid": "98629", "url": "https://gl.wikipedia.org/wiki?curid=447376", "title": "KNM Maud (A530)", "text": "O KNM Maud (A530) \u00e9 un buque lox\u00edstico para a subministraci\u00f3n de armamento e equipamento para a Real Armada de Noruega. \u00c9 o buque de maiores dimensi\u00f3ns e peso morto das forzas navais de Noruega.\nEn 2013 o goberno noruegu\u00e9s abriu unha oferta para a construci\u00f3n dun buque lox\u00edstico por un orzamento de 150 mill\u00f3ns de euros ao que se presentaron 13 estaleiros. O concurso quedou baleiro xa que ningunha das ofertas chegaba a cumprir os requirimentos t\u00e9cnicos por ese prezo. Na segunda volta present\u00e1ronse cinco estaleiros: Bergen Group, Hyunday Heavy Industries, Daewoo, DCNS, Fincantieri e Navantia, baix\u00e1ronse os requirimentos. O contrato foi adxudicado ao dese\u00f1o Aegir 18A de Daewoo xa que Navantia superaba en 30 mill\u00f3ns de euros o orzamento.\nO proxecto leva varios atrasos acumulados e a \u00faltima data para a entrega do buque est\u00e1 pendente a finais de 2018."}
{"id": "447378", "revid": "89787", "url": "https://gl.wikipedia.org/wiki?curid=447378", "title": "Something in the Rain", "text": "Something in the Rain (en hangul: \ubc25 \uc798 \uc0ac\uc8fc\ub294 \uc608\uc05c \ub204\ub098; romanizado: \"Bap Jal Sajuneun Yeppeun Nuna\") \u00e9 unha serie de televisi\u00f3n surcoreana dirixida por Ahn Pan-seok e protagonizada por Son Ye-jin e Jung Hae-in. A serie significou a volta de Son Ye-jin \u00e1 pequena pantalla logo de cinco anos. Emitiuse na canle JTBC cada venres e s\u00e1bado dende o 30 de marzo at\u00e9 o 19 de maio de 2018. Tam\u00e9n foi distribu\u00edda a trav\u00e9s de Netflix na s\u00faa versi\u00f3n subtitulada.\nA serie foi un \u00e9xito comercial e un dos dramas surcoreanos con m\u00e1is audiencia da historia da televisi\u00f3n por cable."}
{"id": "447380", "revid": "22570", "url": "https://gl.wikipedia.org/wiki?curid=447380", "title": "Myrskyl\u00e4", "text": "Myrskyl\u00e4 (en sueco \"M\u00f6rskom\") \u00e9 un municipio de Finlandia situado na rexi\u00f3n de Uusimaa. En 2018 a s\u00faa poboaci\u00f3n era de 1\u00a0973\u00a0habitantes. A superficie do termo municipal \u00e9 de 206,35\u00a0km2, dos cales 5,99\u00a0km2 son auga. O concello ten unha densidade de poboaci\u00f3n de 9,85\u00a0hab./km\u00b2.\nLimita cos municipios de Askola, Lapinj\u00e4rvi, Loviisa, Porvoo, Pukkila e Orimattila este \u00faltimo na rexi\u00f3n veci\u00f1a de P\u00e4ij\u00e4nne Tavastia.\nO concello \u00e9 biling\u00fce con minor\u00eda de falantes en sueco e maior\u00eda en fin\u00e9s."}
{"id": "447381", "revid": "5863", "url": "https://gl.wikipedia.org/wiki?curid=447381", "title": "Carmen Babiano M\u00e9ndez N\u00fa\u00f1ez", "text": ""}
{"id": "447382", "revid": "5863", "url": "https://gl.wikipedia.org/wiki?curid=447382", "title": "Mar\u00eda Barbeito y Cervi\u00f1o", "text": ""}
{"id": "447385", "revid": "5863", "url": "https://gl.wikipedia.org/wiki?curid=447385", "title": "Blanca de Valdomir", "text": ""}
{"id": "447386", "revid": "5863", "url": "https://gl.wikipedia.org/wiki?curid=447386", "title": "Blanca de Baldomir", "text": ""}
{"id": "447387", "revid": "5863", "url": "https://gl.wikipedia.org/wiki?curid=447387", "title": "La Belle Otero", "text": ""}
{"id": "447388", "revid": "5863", "url": "https://gl.wikipedia.org/wiki?curid=447388", "title": "Zubillaga Barrera", "text": ""}
{"id": "447389", "revid": "1888", "url": "https://gl.wikipedia.org/wiki?curid=447389", "title": "Jes\u00fas Sanju\u00e1s Formoso", "text": ""}
{"id": "447396", "revid": "865", "url": "https://gl.wikipedia.org/wiki?curid=447396", "title": "Campeones del Mundo", "text": "Campeones del Mundo \u00e9 o cuarto \u00e1lbum da banda galega de punk rock Novedades Carminha, publicado no ano 2016 a trav\u00e9s do selo Ernie Records."}
{"id": "447397", "revid": "89787", "url": "https://gl.wikipedia.org/wiki?curid=447397", "title": "L\u00e5gsk\u00e4r", "text": " \nL\u00e5gsk\u00e4r \u2014en galego: \u00abescollo baixo\u00bb\u2014 \u00e9 unha pequena illa de 43 hect\u00e1reas pertencente ao arquip\u00e9lago das \u00c5land (Finlandia). Est\u00e1 situada a uns 24\u00a0km ao sur de Mariehamn, no B\u00e1ltico mar de \u00c5land. Caracter\u00edzase polos seus cons e cant\u00eds na costa, e unha vexetaci\u00f3n abundante no interior. Na s\u00faa parte meridional local\u00edzanse os illotes de Sundbloms Grund, S\u00f6derklappen e \u00d6sterkl\u00e4ppen. Xunto con Bj\u00f6rk\u00f6r, ocupa unha superficie de pouco m\u00e1is de 60 km\u00b2 e ten unha altitude media de 6\u00a0msnm.\nReco\u00f1ecida por ser un criadeiro para aves acu\u00e1ticas, a illa \u00e9 frecuentada por ornit\u00f3logos que empregan o faro durante a s\u00faa estad\u00eda para pasar a noite. Este foi constru\u00eddo en 1920, cun dispositivo de alumeado rotatorio mediante gas, o primeiro do seu tipo no mundo. Pola s\u00faa banda, \u00e9 de destacar que varios buques de guerra afundiron fronte \u00e1 s\u00faa costa, inclu\u00edndo o acoirazado alem\u00e1n durante unha espesa n\u00e9boa en 1918. Ademais, son numerosas as rutas de transbordador que pasan a escasos quil\u00f3metros do seu territorio, como a que une Estocolmo con Tal\u00edn e a que vai dende Mariehamn a Helsinqui. No ano 2000, foi clasificada como unha \u00e1rea importante para a conservaci\u00f3n das aves (AICA) por BirdLife International.\nXeograf\u00eda.\nA illa de L\u00e5gsk\u00e4r, pertencente ao municipio de Lemland e \u00e1 rexi\u00f3n de \u00c5land, est\u00e1 situada a uns 24\u00a0km ao sur de Mariehamn, no mar de \u00c5land, ao norte do mar B\u00e1ltico, e a 7,2\u00a0km ao nord\u00e9s de Fl\u00f6tjan, un illote da zona. Lixeiramente ao sur, existen outras pequenas illas e rochas, como Sundbloms Grund, S\u00f6derklappen e \u00d6sterkl\u00e4ppen. Ao leste local\u00edzanse as de Kalvsk\u00e4r e Norra Kalvsk\u00e4r. A \u00e1rea de Bj\u00f6rk\u00f6r-L\u00e5gsk\u00e4r, dunhas 6\u00a0097\u00a0hect\u00e1reas, \u00e9 parte da Convenci\u00f3n de Ramsar, mentres que o territorio de Nyhamn-L\u00e5gsk\u00e4r, de 2\u00a0087\u00a0hect\u00e1reas, \u00e9 reco\u00f1ecido como unha \u00e1rea importante para a conservaci\u00f3n das aves (AICA) por BirdLife International. Ten unha altitude media de 7\u00a0msnm e un clima continental, con ver\u00e1ns m\u00e1is ou menos calorosos, invernos fr\u00edos e escasas precipitaci\u00f3ns.\nNumerosos cons e cant\u00eds dominan as costas da illa. O resto da illa conf\u00f3rmano principalmente \u00e1reas cubertas de vexetaci\u00f3n ou rochosas, coa maior parte da vexetaci\u00f3n no centro. A illa ten 43\u00a0hect\u00e1reas de superficie e Wetlands International descr\u00edbea como unha zona h\u00famida. O Sill Medio de \u00c5land, un dos tres sills que hai nas d\u00faas concas do mar hom\u00f3nimo, mide 70\u00a0m de ancho e est\u00e1 situado entre S\u00f6derarm e L\u00e5gsk\u00e4r, separando ambas concas de \u00c5land. Por outra banda, existen numerosas rutas de transbordador que pasan preto das s\u00faas costas, tales como a de L\u00e5ngn\u00e4s a V\u00e4rtahamnen, a de Estocolmo a Tal\u00edn ou as de Mariehamn a Helsinqui ou Turku.\nHistoria.\nOs primeiros restos humanos que apareceron na illa est\u00e1n relacionados cos dun amilladoiro e unha baliza de madeira que exist\u00eda durante os anos 1600 e 1700. Na d\u00e9cada de 1840, cando se constru\u00edu o faro para substitu\u00edr a baliza, hab\u00eda entre vinte e trinta habitantes que conformaban as familias dos que traballaban nos faros. As familias adic\u00e1banse \u00e1 cr\u00eda de gando, a pesca e a caza para subsistir, e, pasado un tempo constru\u00edron unha escola para que asistiran os seus fillos. O faro, constru\u00eddo en madeira, remodelouse con pedra, mais foi destru\u00eddo durante a primeira guerra mundial. O actual, constru\u00eddo en 1920, ten un sistema de luz rotatorio que funciona mediante gas, o primeiro no mundo do seu tipo. Despois de que se automatizara, os fareiros desocuparon a illa.\nO 11 de abril de 1918, o , un acoirazado alem\u00e1n de clase Nassau, encallou na illa en medio dunha espesa n\u00e9boa durante a primeira guerra mundial. Por outra banda, en 1934 ou 1935, outro buque xermano denominado \"Frida\" sufriu unha fuga e afundiuse fronte \u00e1s s\u00faas costas, a\u00ednda que a s\u00faa tripulaci\u00f3n sobreviviu. A ma\u00f1\u00e1 do 21 de outubro de 1942, o submarino finland\u00e9s \"Vesihiisi\" torpedeou e afundiu a un an\u00e1logo sovi\u00e9tico de clase S, o \"S-7\", moi preto de al\u00ed.\nA\u00ednda que est\u00e1 deshabitada, a illa adoita ser visitada por alg\u00fans ornit\u00f3logos que empregan os edificios abandonados durante a s\u00faa estad\u00eda para a observaci\u00f3n de aves e operar unha estaci\u00f3n de anelamento establecida en 1964. A illa logrou no ano 2000 o estatuto de \u00e1rea importante para a conservaci\u00f3n de aves.\nNatureza.\nA pesar do seu clima, a vexetaci\u00f3n \u00e9 considerablemente abundante, debido \u00e1 prohibici\u00f3n do pastereo na illa. Grazas a isto, a illa \u00e9 agora un bo lugar para a cr\u00eda de aves acu\u00e1ticas. Tam\u00e9n existe un gran canaval nunha pequena zona das lagoas.\nNo s\u00e9culo XIX ach\u00e1ronse algunhas especies de peixes en pequenos estanques de nove por catro metros aproximadamente, onde se seguen a encontrar. Ao longo da costa p\u00f3dense achar carp\u00edns, que miden entre 8,7 e 11,7\u00a0cm. Un estudo de 1993 encontrou unhas 18 especies de macroalgas a unha profundidade de entre catro e sete metros. Entre as especies de algas rexistradas est\u00e1n \"Pylaiella littoralis\", \"Ectocarpus siliculosus\", \"Fucus vesiculosus\" e \"Rhodomela confervoides\", e en menores cantidades outras como \"Sphacelaria arctica\", \"Cladophora rupestris\", \"Stictyosiphon tortilis\" e \"Polysiphonia fucoides\", tendo en conta un estudo previo a 1950.\nA illa ten sido sinalada como \u00abun dos m\u00e1is importantes criadeiros de paxaros do mar B\u00e1ltico de Finlandia\u00bb, por \"Alula\", unha revista sobre aves dese pa\u00eds. Ao respecto, outras especies que habitan a illa son o eider de Steller (\"Polysticta stelleri\") e o arao romeiro ou carolo (\"Alca torda\"), que son as especies de aves m\u00e1is abundantes. Tam\u00e9n existen esp\u00e9cimes de cisne real ou com\u00fan (\"Cygnus olor\"), ganso bravo (\"Anser anser\"), pato cristado (\"Aythya fuligula\"), pato frisado ou cinsento (\"Anas strepera\"), arao de \u00e1 branca (\"Cepphus grylle\"), arao dos cons ou com\u00fan (\"Uria aalge\"), rasc\u00f3n de auga (\"Rallus aquaticus\"); e colonias de gaivotas (\"Laridae\"), carr\u00e1ns (\"Sternidae\") e pigargos (\"Haliaeetus albicilla\")."}
{"id": "447410", "revid": "82922", "url": "https://gl.wikipedia.org/wiki?curid=447410", "title": "Froila Berm\u00fadez de Trasancos", "text": ""}
{"id": "447420", "revid": "10599", "url": "https://gl.wikipedia.org/wiki?curid=447420", "title": "OT 2017", "text": ""}
{"id": "447422", "revid": "89787", "url": "https://gl.wikipedia.org/wiki?curid=447422", "title": "Operaci\u00f3n Triunfo 2018", "text": "Operaci\u00f3n Triunfo 2018, tam\u00e9n co\u00f1ecido polas s\u00faas siglas OT 2018, \u00e9 a d\u00e9cima edici\u00f3n do programa de televisi\u00f3n musical \"Operaci\u00f3n Triunfo\" de La 1 de Televisi\u00f3n Espa\u00f1ola. O programa, que conta cunha duraci\u00f3n provisional de 91 d\u00edas, foi estreado o 19 de setembro de 2018, sendo l\u00edder de audiencia, cultivando un 20,5% de cota de pantalla en prime time. Durante o resto das s\u00faas emisi\u00f3ns, o programa continuou rexistrando bos datos de audiencia, a\u00ednda que, ao longo das semanas, mostrou unha clara tendencia descendente nos seus datos.\nDesenvolvemento.\nO 7 de febreiro de 2018, anunciouse que RTVE renovar\u00eda Operaci\u00f3n Triunfo no seu Consello de Administraci\u00f3n de marzo para unha nova edici\u00f3n en outono. Finalmente, foi o 28 de febreiro cando o Consello de Administraci\u00f3n de RTVE aprobaba por unanimidade a renovaci\u00f3n do programa de Gestmusic por unha d\u00e9cima edici\u00f3n, que chegar\u00eda en setembro do mesmo ano.\nA d\u00e9cima edici\u00f3n do programa conta cun total de 14 galas, que no seu conxunto supo\u00f1en un custo de 11 mill\u00f3ns de euros, nos que van inclu\u00eddos os custos da canle 24 horas e os resumos diarios, entre outros gastos alleos \u00e1s galas en directo. As\u00ed mesmo, o concurso volve servir como preselecci\u00f3n de Espa\u00f1a para o Festival de Eurovisi\u00f3n 2019, feito que se confirmou o 14 de setembro, durante a rolda de prensa na que se presentou a edici\u00f3n, e que, ademais, contemplaban as bases do concurso.\nInstalaci\u00f3ns.\nUn ano m\u00e1is, os estudos do Parc Audiovisual de Catalunya, situados en Terrassa, acollen tanto o estudo como a academia. As instalaci\u00f3ns, que ocupan 2.200 metros cadrados, contan cun edificio de tres plantas, utilizado como academia e un renovado estudo de grandes dimensi\u00f3ns e de alta tecnolox\u00eda que dobra tanto o tama\u00f1o como a capacidade do seu antecesor en 2017, contando con case 1.000 espectadores de p\u00fablico.\nCastings.\nO 14 de maio anunci\u00e1ronse as cidades que acolleron os castings.\nA novidade dos castings desta edici\u00f3n foron os \"#OTCover\", que consistiu en que as mellores actuaci\u00f3ns subidas \u00e1s redes sociais baixo ese mesmo \"hashtag\" ga\u00f1aron un pase directo para evitar as colas de espera. En total, 16 769 persoas present\u00e1ronse \u00e1s probas de selecci\u00f3n.\nA fase final do casting deu comezo o 28 de agosto no Parc Audiovisual de Catalunya, en Terrassa, e prolongouse durante tres d\u00edas.\nEquipo.\nPresentadores.\nIgual que na edici\u00f3n anterior, Roberto Leal \u00e9 o encargado de presentar as galas. Ademais, Noem\u00ed Galera e Ricky Merino oc\u00fapanse de presentar \"El chat\".\nProfesores.\nO claustro da academia est\u00e1 formado por:\nProfesores anteriores.\nO 31 de outubro de 2018, por primeira vez na historia do programa, Gestmusic, en consenso co equipo encargado de RTVE, tomou a decisi\u00f3n unilateral de prescindir de Itziar Castro como profesora de interpretaci\u00f3n, por \"non conseguir os obxectivos esperados na s\u00faa \u00e1rea, onde o traballo cos concursantes non deu o resultado esperado nas Galas\". As\u00ed pois, a participaci\u00f3n de Castro na academia finalizou durante a sexta semana de concurso, abandonando o seu posto tras a gala do m\u00e9rcores.\nXurado.\nAo mesmo tempo, en cada gala c\u00f3ntase cun cuarto xurado invitado:\nT\u00e1boa de estat\u00edsticas semanais.\nExpulsi\u00f3ns.\nO p\u00fablico vota para salvar a o seu concursante favorito, polo tanto o expulsado \u00e9 o concursante con menor porcentaxe:\nAudiencias.\nEstas son as audiencias que obtivo o programa \"Operaci\u00f3n Triunfo 2018\"."}
{"id": "447424", "revid": "10599", "url": "https://gl.wikipedia.org/wiki?curid=447424", "title": "OT 2018", "text": ""}
{"id": "447425", "revid": "5863", "url": "https://gl.wikipedia.org/wiki?curid=447425", "title": "Retic\u00eancias", "text": ""}
{"id": "447428", "revid": "5312", "url": "https://gl.wikipedia.org/wiki?curid=447428", "title": "Bob Woodward", "text": "Robert Upshur \"Bob\" Woodward, nado en Geneva (Illinois) o 26 de marzo de 1943, \u00e9 un xornalista investigaci\u00f3n estadounidense. A s\u00faa fama chegou cando axudou a desvelar o esc\u00e1ndalo Watergate, que derivou na dimisi\u00f3n do presidente Richard Nixon. A\u00ednda que devandita tarefa foi realizada xunto con Carl Bernstein, ambos reporteiros de \"The Washington Post\", Woodward ti\u00f1a o contacto con \"Gorxa Profunda\".\nTraxectoria.\nGraduouse na universidade Yale en 1965 e serviu cinco anos como oficial de comunicaci\u00f3ns na Mari\u00f1a dos Estados Unidos, antes de comezar a traballar como xornalista no \"Montgomery County Sentinel\", en Maryland. Al\u00ed estivo un ano de reporteiro antes de pasar ao \"The Washington Post\".\nNo xornal tivo como director a Ben Bradlee, de quen recibiu as indicaci\u00f3ns para tratar as revelaci\u00f3ns de \"Gorxa Profunda\" sobre Richard Nixon; con elas armou unha serie de notas que desataron o maior esc\u00e1ndalo do pa\u00eds, o Watergate, nome do edificio onde estaban as oficinas do Partido Dem\u00f3crata, en que un grupo de esp\u00edas colocou micr\u00f3fonos o 28 de maio de 1972 e o 17 de xu\u00f1o, en que foron capturados. A pesar de que cinco d\u00edas despois o presidente sa\u00edu a negar que algu\u00e9n da Casa Branca tivese relaci\u00f3n co caso, Woodward e o seu colega Carl Bernstein investigaron o caso para \"The Washington Post\". Nese diario publicaron o 1 de agosto de 1972 que os esp\u00edas foran pagados con fondos do Comit\u00e9 para a Reelecci\u00f3n do Presidente.\nAs notas xornal\u00edsticas \u00edan por diante da investigaci\u00f3n do Comit\u00e9 Ervin do Senado e desta forma o prestixio dos xornalistas creceu ata que as s\u00faas denuncias, xunto coa acci\u00f3n das instituci\u00f3ns, terminaron de cercar o presidente e forzaron a s\u00faa renuncia en agosto de 1974. Polo \"Watergate\", coescribiu dous libros; o primeiro foi adaptado ao cinema como \"T\u00f3dolos homes do presidente\", con Robert Redford e Dustin Hoffman interpretando a Woodward e Bernstein.\nPolas s\u00faas investigaci\u00f3ns, Woodward e Bernstein recibiron o premio Pulitzer en 1973.\nLogo de ga\u00f1ar o Pulitzer continuou como xornalista estrela do xornal e en 1982 chegou a ser director editorial adxunto de noticias de investigaci\u00f3n. Dedicouse ademais a escribir, investigando sectores clave do poder e da cultura dos Estados Unidos: a Corte de Xustiza, a Casa Branca, Hollywood, Wall Street, a CIA e as guerras posteriores ao 11 de setembro. Revisitou o caso \"Watergate\" con dous libros m\u00e1is contra 1999 e 2005, \u00e1 morte de Nixon e trala confesi\u00f3n de \"Garganta Profunda\".\nObra.\nWoodward escribiu ou coescribiu trece libros que chegaron ao n\u00famero un dos libros m\u00e1is vendidos de non ficci\u00f3n nos Estados Unidos."}
{"id": "447430", "revid": "56817", "url": "https://gl.wikipedia.org/wiki?curid=447430", "title": "Thema de Macedonia", "text": "Thema de Macedonia (grego: \u03b8\u03ad\u03bc\u03b1 \u039c\u03b1\u03ba\u03b5\u03b4\u03bf\u03bd\u03af\u03b1\u03c2), foi un antigo thema (divisi\u00f3n administrativa) do Imperio bizantino, organizado pola Emperatriz Irene de Atenas cara ao ano 800, f\u00f3ra do thema de Estrim\u00f3n. Non ti\u00f1a relaci\u00f3n coa rexi\u00f3n hist\u00f3rica e xeogr\u00e1fica de Macedonia, sen\u00f3n que estaba centrado na rexi\u00f3n de Tracia, inclu\u00edda a zona de Adrian\u00f3pole (capital do thema) e o val do Evros cara ao leste polo mar de M\u00e1rmara. Non inclu\u00eda ningunha parte da antiga Macedonia, que (na medida en que os bizantinos a controlaban) pertenc\u00eda ao thema de Tesal\u00f3nica.\nDe acordo con Constantino VII, inclu\u00eda tam\u00e9n Tesalia, as rexi\u00f3ns de Trikalia e Larissa, e mesmo a illa de Skiathos, a\u00ednda que esta opini\u00f3n \u00e9 controvertida. Xo\u00e1n I Tzimisces substit\u00fae isto por un ducado de Adrian\u00f3pole, que inclu\u00eda gran parte das s\u00faas conquistas b\u00falgaras.\nHistoria.\nO thema de Macedonia foi creado entre 789 (ou 797) e 801-802 pola emperatriz Irene de Atenas a partir do antigo thema de Tracia. Evidencias sixilogr\u00e1ficas mostran que unha turma (\"divisi\u00f3n\") chamada \"Macedonia\" exist\u00eda antes diso, subordinada ao estratego de Tracia. O primeiro estratego co\u00f1ecido de Macedonia, o patricio Xo\u00e1n Aplaces, foi mencionado por primeira vez en 813, pero Te\u00f3fanes, o Confesor, menciona a Le\u00f3n, irm\u00e1n do eunuco Aecio, oficial de confianza da emperatriz, sendo nomeado como o monoestratego (\"xeneral \u00fanico\", respons\u00e1bel de dous ou m\u00e1is themas) da Tracia e da Macedonia xa en 801-802. A s\u00faa creaci\u00f3n foi resultado dunha serie de \u00e9xitos militares que estenderon o territorio bizantino sobre case toda a Tracia e probabelmente ti\u00f1a como obxectivo tornar o control imperial m\u00e1is efectivo ao dividir a rexi\u00f3n entre dous estrategos.\nA\u00ednda que o thema estea testemu\u00f1ado na d\u00e9cada de 960, a s\u00faa ausencia do \"Taktikon Escorial\" (c. 975) deu orixe \u00e1 suposici\u00f3n de que pode que o abolisen ou o incorporasen por orde do recentemente-creado duque de Adrian\u00f3pole. O thema de Macedonia, por\u00e9n, aparece novamente en 1006-1007 e hai algunhas evidencias sixilogr\u00e1ficas que soportan a s\u00faa existencia en paralelo \u00e1 do Ducado de Adrian\u00f3pole. Ao final do s\u00e9culo X, como resultado das conquistas de Xo\u00e1n I Tzimisces (r. 969\u2013976) e de Basilio II Bulgar\u00f3ctono (r. 976\u20131025), a Macedonia deixou de ser un thema de fronteira; ao norte, estaban as novas provincias centradas no Ducado de Filip\u00f3pole e Beroia, mentres que ao sur, o novo thema de Bolero xurdiron no inicio do s\u00e9culo XI.\nPouco se sabe da organizaci\u00f3n provincial no s\u00e9culo XII. Nunha crisobula da Rep\u00fablica de Venecia de 1198, \"Tracia e Macedonia\" aparecen como unha \u00fanica entidade territorial englobando toda a Tracia, mais subdividida en unidades menores con base nas grandes cidades. A \u00e1rea principal do antigo thema de Macedonia aparece nesta \u00e9poca como \"provincia de Adrian\u00f3pole e Dem\u00f3tica\" (\"provincia Adrianupleos et\" Demotica).\nXeograf\u00eda e administraci\u00f3n.\nA capital do novo thema era Adrian\u00f3pole (actual Edirne, na Turqu\u00eda), e englobaba a moderna Tracia Occidental (na Grecia), a parte occidental da Tracia Oriental (a parte europea da Turqu\u00eda) e a faixa meridional da Tracia Setentrional (sur da Bulgaria). Os xe\u00f3grafos \u00e1rabes ibn Khordadbeh (escribiu c. 847) e ibn Al Faqih (escribiu ca. 903), cuxos relatos est\u00e1n entre as principais fontes sobre os themas bizantinos, mencionan o thema de Macedonia (Macad\u00fania) como indo da \"Longa Muralla\" (Muralla de Anastasio, en Constantinopla) at\u00e9 as \"terras dos eslavos\" no occidente, e dos mares Exeo e M\u00e1rmara at\u00e9 as fronteiras da Bulgaria ao norte. Posteriormente, ao oeste fac\u00eda fronteira co thema de Sal\u00f3nica e os themas posteriores de Estrim\u00f3n e Bolero.. As\u00ed, o thema de Macedonia non ten relaci\u00f3n ningunha coa rexi\u00f3n hist\u00f3rica da Macedonia e, cando as fontes bizantinas dos s\u00e9culos X ao XII se refiren \u00e1 \"Macedonia\", na verdade fan referencia \u00e1 rexi\u00f3n occidental da Tracia. As\u00ed, por exemplo, o emperador Basilio I, o Macedonio (r. 867-886) veu da Tracia e a dinast\u00eda maced\u00f3nica que el fundou foi bautizada por causa do thema de Macedonia.\nSendo derivado do thema de Tracia, a Macedonia cont\u00e1base entre os \"themas orientais\", que ti\u00f1an un status superior na xerarqu\u00eda bizantina aos \"themas europeos\". Ao final dos s\u00e9culos IX e X, o seu estratego estaba no segundo grao dos gobernadores dos themas, enriba mesmo do gobernador de Tracia. Recib\u00eda un salario anual de 18 quilos de ouro (2 592 nomismas) e, de acordo co relato de ibn Alfaci, ao final do s\u00e9culo IX, controlaba 5 000 soldados. Diversas tropas dos tagmas (rexementos de elite) estaban permanentemente acuartelados en Macedonia. Estrim\u00f3n, que era orixinalmente unha clisura da Macedonia, foi separado nalg\u00fan momento no inicio do s\u00e9culo IX, levando aproximadamente 2 000 soldados (de acordo co historiador Warren Treadgold).\nAs\u00ed como os outros themas, polo menos parte dos cargos administrativos da Macedonia foron acumulados cos de Tracia, especialmente no s\u00e9culo XI, cando diversos estrategos e xu\u00edces (\"krit\u00e1i\") aparecen con xurisdici\u00f3n sobre ambos os \"themata\"."}
{"id": "447432", "revid": "5863", "url": "https://gl.wikipedia.org/wiki?curid=447432", "title": "Manuela A. Barreiro Pico", "text": ""}
{"id": "447434", "revid": "1131", "url": "https://gl.wikipedia.org/wiki?curid=447434", "title": "Espazo Caritel", "text": "Espazo Caritel, Arte e natureza \u00e9 un conxunto de museo e parque sito no Caritel (San Marti\u00f1o de Mondo\u00f1edo, Foz).\nCaracter\u00edsticas.\nO museo cont\u00e9n obras do artista pl\u00e1stico \"Caxigueiro\", Daniel R\u00edo Rubal, nun edificio constru\u00eddo polo arquitecto Xos\u00e9 D. Moscoso e que tam\u00e9n alberga o estudo do artista, e o xard\u00edn, de 3500 m\u00b2, onde disp\u00f3n dunha colecci\u00f3n de m\u00e1is de cen variedades de camelia, amais doutras especies como hortensias, e diversa flora aut\u00f3ctona e especies pouco frecuentes na zona. O conxunto ofrece un lugar onde a escultura, a fotograf\u00eda e a natureza se xuntan para ofrecer unha defensa de vida e cor ao longo de todo o ano.\nM\u00e1is visitado na tempada de ver\u00e1n, o xard\u00edn ten floraci\u00f3n en calquera tempada ag\u00e1s o outono."}
{"id": "447435", "revid": "5863", "url": "https://gl.wikipedia.org/wiki?curid=447435", "title": "Mar\u00eda Valverde", "text": "O nome Mar\u00eda Valverde pode referirse a:"}
{"id": "447437", "revid": "5863", "url": "https://gl.wikipedia.org/wiki?curid=447437", "title": "Tres metros sobre el cielo (filme de 2010)", "text": ""}
{"id": "447441", "revid": "25871", "url": "https://gl.wikipedia.org/wiki?curid=447441", "title": "Daniel R\u00edo Rubal", "text": "Daniel R\u00edo Rubal, nado en Mondo\u00f1edo o 6 de marzo de 1955, \u00e9 un escultor e ceramista galego, co\u00f1ecido co pseud\u00f3nimo de Caxigueiro.\nTraxectoria.\nAs s\u00faas primeiras exposici\u00f3n foron en Lugo (1980) e na Bienal de Pontevedra (1981). Tras o seu paso polo Seminario de Estudios Cer\u00e1micos (Sargadelos), ditos materiais forman parte fundamental da s\u00faa obra. A narraci\u00f3n e a tem\u00e1tica social, entre outras, forman a base da s\u00faa obra. Reflexiona sobre cuesti\u00f3ns que condicionan o desenvolvemento vital, tanto individual coma colectivo. Dende 1990 inter\u00e9sase pola instalaci\u00f3n, a\u00ednda que a mi\u00fado tam\u00e9n se expresa a trav\u00e9s doutras disciplinas (escultura, fotograf\u00eda, poes\u00eda etc). Ten participado en diversas feiras internacionais de Arte Contempor\u00e1nea, como: ARCO (Madrid), Foro Atl\u00e1ntico (A Coru\u00f1a e Pontevedra) ou FIL (Lisboa), e as s\u00faas obras forman parte de colecci\u00f3ns como Fenosa ou Abanca.\nNos anos 2010 creou xunto coa s\u00faa dona, Flor N\u00fa\u00f1ez, Espazo Caritel."}
{"id": "447442", "revid": "1093", "url": "https://gl.wikipedia.org/wiki?curid=447442", "title": "Sylvia Beach", "text": "Sylvia Beach, nada en Baltimore (Maryland) o 14 de marzo de 1887 e finada en Par\u00eds o 5 de outubro de 1962, nada co nome de Nancy Woodbridge Beach, foi unha libreira e editora estadounidense asentada en Francia, onde foi unha das figuras expatriadas destacadas entre a primeira e a segunda guerra mundial.\n\u00c9 co\u00f1ecida pola s\u00faa librar\u00eda parisiense, Shakespeare and Company, onde publicou o libro de James Joyce \"Ulises\" (1922), e apoiou a edici\u00f3n do primeiro libro de Ernst Hemingway \"Three Stories and Ten Poems\" (1923).\nTraxectoria.\nFoi a segunda das tres fillas de Sylvester Beach and Eleanor Thomazine Orbison. A s\u00faa irm\u00e1 m\u00e1is vella era Holly, e a menor Cyprian. Naceu na casa reitoral do seu pai. Se ben lle puxeron Nancy pola s\u00faa avoa materna, decidiu mudar o nome por Sylvia. Os seus av\u00f3s maternos eran misioneiros na India, e o seu pai un sacerdote presbiteriano, descendente dunha saga de cl\u00e9rigos. Cando as rapazas eran novas a familia viviu en Baltimore e Bridgeton (Nova Jersey). En 1901 mud\u00e1ronse a Francia logo de que Sylvester Beach fose destinado \u00e1 Igrexa Americana en Par\u00eds, e nomeado director do centro de estudantes estadounidense.\nBeach estivo en Par\u00eds entre 1902 e 1905, regresou a Nova Jersey en 1906 cando o seu pai foi nomeado sacerdote da Igrexa Presbiteriana de Princeton. Beach fixo varias viaxes a Europa, viviu dous anos en Espa\u00f1a e traballou na Comisi\u00f3n Balc\u00e1nica da Cruz Vermella. Durante os \u00faltimos anos da primeira guerra mundial regresou a Par\u00eds para estudar literatura francesa contempor\u00e1nea.\nFacendo investigaci\u00f3ns na Biblioth\u00e8que nationale de France deu nun xornal co nome dunha librar\u00eda de libros descatalogados, La Maison des Amis des Livres, no n\u00ba 7 da r\u00faa de l'Od\u00e9on, no distrito 6. Al\u00ed foi acollida pola propietaria, Adrienne Monnier, coa que convivir\u00eda e da que ser\u00eda amante durante 36 anos at\u00e9 o suicidio desta en 1955.\nBeach montou a s\u00faa propia librar\u00eda, centrada en literatura en lingua inglesa, que nomeou Shakespeare and Company, no n\u00ba 8 da r\u00faa Dupuytren, Par\u00eds VI. Durante a Gran Depresi\u00f3n a librar\u00eda sufriu dificultades para sa\u00edr adiante. En 1936 Andr\u00e9 Gide organizou un grupo de escritores no club chamado Friends of Shakespeare and Company, para que cada un pagase 200 francos ao ano para levar a cabo lecturas na librar\u00eda. Por ent\u00f3n acadou bastante sona. Aguantou aberta durante a toma de Par\u00eds en 1940, mais viuse obrigada a pechar a finais de 1941.\nEn 1956 Beach escribiu \"Shakespeare and Company\", unha memoria dos anos de entreguerras que detalla a vida cultural de Par\u00eds, con menci\u00f3ns a James Joyce, D. H. Lawrence, Ernest Hemingway, Ezra Pound, T. S. Eliot, Valery Larbaud, Thornton Wilder, Andr\u00e9 Gide, Leon-Paul Fargue, George Antheil, Robert McAlmon, Gertrude Stein, Stephen Benet, Aleister Crowley, Harry Crosby, Caresse Crosby, John Quinn, Berenice Abbott e Man Ray entre outros.\nLogo do suicidio de Monnier en 1955, Beach tivo unha relaci\u00f3n con Camilla Steinbrugge. Seguiu vivindo en Par\u00eds at\u00e9 a s\u00faa morte en 1962, e foi soterrada no cemiterio de Princeton. O seu legado ficou arquivado na Universidade de Princeton."}
{"id": "447443", "revid": "23204", "url": "https://gl.wikipedia.org/wiki?curid=447443", "title": "Outlaw King", "text": "Outlaw King \u00e9 un filme Estados Unidos de Am\u00e9rica de 2018 coescrito, producido e dirixido por David Mackenzie. Conta a historia de Robert the Bruce, o rei escoc\u00e9s do s\u00e9culo XIV que comezou unha guerra de guerrilla contra o ex\u00e9rcito ingl\u00e9s. Est\u00e1 protagonizado por Chris Pine, Aaron Taylor-Johnson, Florence Pugh, Billy Howle, Tony Curran, Callan Mulvey e Stephen Dillane.\nEstreouse no Festival Internacional de Cinema de Toronto o 6 de setembro de 2018, e o 9 de novembro de 2018 a trav\u00e9s de Netflix."}
{"id": "447446", "revid": "25871", "url": "https://gl.wikipedia.org/wiki?curid=447446", "title": "Olivia Newton-John", "text": "Olivia Newton-John, nada en Cambridge (Reino Unido) o 26 de setembro de 1948 e finada en Santa Ynez Valley (California) o 8 de agosto de 2022, foi unha cantante de m\u00fasica pop e actriz australiana, nacida no Reino Unido.\nTraxectoria.\n\u00c9 filla de nai xud\u00eda alem\u00e1 e pai brit\u00e1nico. O seu av\u00f3 materno foi o f\u00edsico e matem\u00e1tico alem\u00e1n Max Born, premio Nobel de F\u00edsica.\nCando s\u00f3 ti\u00f1a 5 anos trasladouse a Australia coa s\u00faa familia, xa que ao seu pai lle ofreceron un traballo como profesor nunha universidade de Melbourne. Tivo unha irm\u00e1, a actriz Rona Newton-John, que faleceu de cancro. \u00c9 co\u00f1ecida polo alcume \"Livvy\". En Australia, onde transcorreu a s\u00faa infancia e adolescencia, estudou na universidade de Melbourne.\nInicios como cantante.\nOs inicios de Newton-John como cantante rem\u00f3ntanse ao instituto, nun grupo feminino chamado \"Sol Four\".\nO seu primeiro \u00e1lbum, \"If Not For You\", gravado en 1971, chegou aos Estados Unidos e conseguiu tres sinxelos de mediano \u00e9xito: \"Banks of the Ohio\", \"Me and Bobby McGee\" (versi\u00f3n dunha canci\u00f3n xa existente) e \"If Not For You\". Dous anos despois presentou o seu segundo \u00e1lbum, \"Let Me Be There\", destacando a balada country \"Take Me Home Country Roads\".\nFestival de Eurovisi\u00f3n.\nEn 1974 representou o Reino Unido no Festival de Eurovisi\u00f3n que se celebrou na cidade inglesa de Brighton. Interpretou o tema \"Long Live Love\" e quedou en cuarta posici\u00f3n resultando como ga\u00f1adores os suecos ABBA (con \"Waterloo\") e en segunda posici\u00f3n Gigliola Cinquetti. Nese ano o terceiro \u00e1lbum \"If You Love Me, Let Me Know\" chegou \u00e1s primeiras posici\u00f3ns da lista de \u00e1lbums, e por fin unha balada do disco, \"I Honestly Love You\", afianzouse no primeiro lugar do Billboard estadounidense.\n\u00c9xito nos Estados Unidos.\nDe inmediato Olivia encerrouse nos estudios de gravaci\u00f3n para gravar o seguinte disco, que foi un aut\u00e9ntico \u00e9xito no mercado estadounidense: \"Have You Never Been Mellow\", que escalou sen problemas ao primeiro posto de \u00e1lbums en 1975 e colocou a canci\u00f3n hom\u00f3nima no primeiro lugar do Hit Parade. Outra canci\u00f3n do disco destacou, a balada country \"Please Mr. Please\".\nEn 1975 foise vivir aos Estados Unidos, onde alcanzou fama como cantante de m\u00fasica pop e tam\u00e9n de m\u00fasica country. Ao longo da s\u00faa carreira as s\u00faas canci\u00f3ns alcanzaron en cinco ocasi\u00f3ns o primeiro posto nas listas de vendas. Unha delas foi \"Physical\", que permaneceu durante dez semanas nese posto. Tam\u00e9n obtivo catro premios Grammy. En 1979 interveu no concerto ben\u00e9fico \"Music for UNICEF\", xunto a artistas como os Bee Gees, ABBA, Donna Summer e Rod Stewart entre outros, cantando \"Rest Your Love On Me\" e \"The Key\".\nActriz en \"Grease\" e \"Xanadu\".\nNewton-John tam\u00e9n foi actriz, participando en filmes de car\u00e1cter musical. O seu maior \u00e9xito foi \"Grease\", con John Travolta.\nOs seguintes non tiveron igual \u00e9xito, en especial \"Xanadu\", que fracasou a pesar da participaci\u00f3n de Gene Kelly e da m\u00fasica composta por Jeff Lynne, membro fundador de Electric Light Orchestra. Tampouco triunfou \"Two of a Kind\", mal acollida polo p\u00fablico a\u00ednda que a s\u00faa banda sonora foi igualmente un grande \u00e9xito.\nOlivia Newton-John ten unha estrela co seu nome en Hollywood Boulevard, en reco\u00f1ecemento da s\u00faa extraordinaria traxectoria.\nVida persoal.\nNewton-John estivo casada entre 1984 e 1995 co actor Matt Lattanzi. Deste matrimonio ten unha filla, Chloe Rose, nacida en 1986. A finais dos 80 lanzou xunto \u00e1 s\u00faa amiga Pat Farrar unha marca de roupa chamada \"Koala Blue\" en Australia e nos Estados Unidos, que por erros financeiros a levou \u00e1 bancarrota en 1992. Non obstante, recuperouse economicamente grazas \u00e1 publicidade e telefilmes.\nDende 1996 viv\u00eda con Patrick McDermott, un operador de c\u00e1mara, ata que este desapareceu en estra\u00f1as circunstancias durante unha excursi\u00f3n en barco en 2005. En 2006, xurdiron rumores de que McDermott fora visto en M\u00e9xico e de que simulara a s\u00faa morte para romper a s\u00faa relaci\u00f3n con Olivia. En xullo de 2008 ela casou en segredo co magnate John Easterling.\nEnfermidade e activismo social.\nEn 1992 Newton-John estaba preparada para outro regresou ao \u00e9xito, cando lanzou a s\u00faa terceira colecci\u00f3n de grandes \u00e9xitos, \"Back to Basics - The Essential Collection 1971-1992\", e planeou a s\u00faa primeira xira dende o seu disco \"Physical\" realizada dez anos antes. Pouco despois do lanzamento do \u00e1lbum, foille diagnosticado un cancro de mama que a obrigou a cancelar toda a publicidade para o recompilatorio, inclu\u00edndo a xira. Newton-John recibiu o seu diagn\u00f3stico o mesmo fin de semana en que o seu pai morreu. Despois dun longo tratamento, recuperouse e dende ent\u00f3n converteuse nunha incansable defensora da investigaci\u00f3n sobre o cancro e outros problemas de sa\u00fade. \u00c9 portavoz do produto Liv-Kit para o autoexamen de mamas. Tam\u00e9n \u00e9 propietaria parcial da Gaia Retreat &amp; Spa en Byron Bay, Australia, que se anuncia como \u00abo lugar ideal para renovar, actualizar e restaurar a s\u00faa mente, corpo e alma\u00bb.\nA preocupaci\u00f3n de Newton-John polos problemas de sa\u00fade foi presaxiada pola s\u00faa participaci\u00f3n previa en moitas causas humanitarias. En 1978 cancelou unha xira de concertos no Xap\u00f3n para protestar contra o masacre de golfi\u00f1os atrapados en redes de pesca de at\u00fan. Posteriormente a xira foi reprogramada cando o goberno xapon\u00e9s lle asegurou que o asunto se estaba investigando. Participou no concerto de 1979 \"Music for UNICEF Concert\" para a transmisi\u00f3n mundial televisiva do Ano Internacional do Neno\".\" Durante o concerto, os artistas interpretaron canci\u00f3ns e doaron as s\u00faas regal\u00edas a perpetuidade, alg\u00fans en beneficio da causa. Foi nomeada Embaixadora de Boa Vontade do Programa das Naci\u00f3ns Unidas para o Medio Ambiente.\nEn 1991, converteuse na portavoz nacional do Fondo Ambiental Colette Chuda/CHEC (Coalici\u00f3n de Sa\u00fade Ambiental dos Nenos), trala morte de Colette Chuda, nena de catro anos de idade amiga da familia, a causa do cancro. Chuda aparecera xunto con Newton-John e a s\u00faa filla Chloe na portada do seu \u00e1lbum \"Warm and Tender\" de 1989.\nDe igual forma, o diagn\u00f3stico de cancro influ\u00edu notablemente en que a m\u00fasica de Newton-John fixese algunha referencia a iso. En 1994, lanzou \"Gaia: One Woman's Journey\". Este foi o primeiro \u00e1lbum en que ela mesma escribiu todas as canci\u00f3ns, anim\u00e1ndoa a participar m\u00e1is activamente como compositora a partir de ent\u00f3n. Un disco realacionado foi \"Stronger Than Before\", de 2005; as ganancias obtidas das vendas do \u00e1lbum do\u00e1ronse \u00e1 investigaci\u00f3n do cancro de mama.\nEn 2008, Newton-John recadou fondos para axudar a constru\u00edr o Olivia Newton-John Cancer and Wellness Centre en Melbourne, Australia.\nO 30 de maio de 2017, logo de 25 anos da detecci\u00f3n do seu cancro, Olivia anunciou a reincidencia da enfermidade, o que lle produc\u00eda unha dor de costas que a obrigou a pospor presentaci\u00f3ns. Esta dor foi o anuncio de que o mal se estendera ao \u00f3so sacro das s\u00faas costas. Por este motivo someteuse a terapias naturais e a un per\u00edodo de radiaci\u00f3n no centro de tratamento do cancro que leva o seu nome en Australia.\nEn 2018, revelou que foi diagnosticada cun cancro por terceira vez. Explicou que os m\u00e9dicos lle diagnosticaron un tumor na base da columna vertebral, e que foi sometida a radioterapia; tam\u00e9n dixo seguir terapias naturais e consumir aceite de c\u00e1nabo para as dores. \"Sigo en tratamento, en tratamento natural e estou moi ben\", declarou \u00e1 canle australiana Channel Seven dende a s\u00faa residencia en California.\nNewton-John faleceu de cancro o 8 de agosto de 2022 na s\u00faa casa de California aos 73 anos."}
{"id": "447447", "revid": "6", "url": "https://gl.wikipedia.org/wiki?curid=447447", "title": "Caxigueiro", "text": ""}
{"id": "447449", "revid": "22570", "url": "https://gl.wikipedia.org/wiki?curid=447449", "title": "Beni Deus", "text": "Venancio Deus Mejuto, co\u00f1ecido como Beni Deus, nado na Coru\u00f1a o 12 de decembro de 1919, e finado en Madrid o 16 de marzo de 1989, foi un actor galego.\nTraxectoria.\nDeus comezou como xornalista e pasouse ao cine a finais da d\u00e9cada de 1940, onde interpretou durante a s\u00faa longa carreira, aproximadamente 125 papeis. Traballou cos m\u00e1is importantes directores do cine espa\u00f1ol como Jos\u00e9 Luis S\u00e1enz de Heredia, Juan Antonio Bardem, Edgar Neville, Fernando Fern\u00e1n G\u00f3mez ou Rafael Gil, as\u00ed como en numerosos filmes do chamado spaguetti western e nalgunhas produci\u00f3ns televisivas."}
{"id": "447450", "revid": "1131", "url": "https://gl.wikipedia.org/wiki?curid=447450", "title": "Paula V\u00e1zquez (hom\u00f3nimos)", "text": "O nome Paula V\u00e1zquez pode referirse a:"}
{"id": "447453", "revid": "89787", "url": "https://gl.wikipedia.org/wiki?curid=447453", "title": "David Mackenzie (director)", "text": "David Mackenzie, nado en Corbridge o 10 de maio de 1966, \u00e9 un director de cine escoc\u00e9s e cofundador da produtora con sede en Sigma Films. Realizou dez longametraxes, inclu\u00edndo \"Young Adam\" (2003), \"Hallam Foe\" (2007), \"Perfect Sense\" (2011) e \"Starred Up\" (2013). En 2016, o filme de Mackenzie \"Hell or High Water\" estreouse en Cannes e foi estreado nos cinemas dos Estados Unidos en agosto dese ano. En outubro de 2016, Mackenzie traballou en \"Damnation\", un piloto de televisi\u00f3n para Universal e USA Network. Mackenzie tam\u00e9n dirixiu o filme hist\u00f3rico para Netflix, \"Outlaw King\" (2018).\nMackenzie e os seus filmes foron descritos como non encadrados nun x\u00e9nero ou tipo particular.\nTraxectoria.\nDespois de estudar en Duncan de Jordanstone Universidade de Arte e Dese\u00f1o en Dundee, Mackenzie empezou a dirixir curtas:\u00a0\"Dirty Diamonds\" (1994),\u00a0\"California Sunshine\" (1997), \"Somersault\" (1999) e \"Marcie's Dowry\" (2000), ga\u00f1ando varios premios internacionais.\nA longametraxe de debut de Mackenzie foi\u00a0\"The Last Great Wilderness\" (2002). O seu irm\u00e1n, o actor Alastair Mackenzie, interpreta a un pail\u00e1n que queima por vinganza a casa do amante da s\u00faa muller. O filme comeza como unha comedia de gangsters, segue como un filme de terror e acaba convert\u00e9ndose en algo diferente.\u00a0Presentouse no\u00a0TIFF en 2002.\nLogo adaptou a\u00a0novela hom\u00f3nima en \"Young Adam\" (2003). Est\u00e1 protagonizado por\u00a0Ewan McGregor,\u00a0Tilda Swinton, Peter Mullan e Emily Mortimer. O filme estreouse en\u00a0Cannes en 2003, e en\u00a02004 optou \u00f3s premios\u00a0BAFTA. Tilda Swinton e Ewan McGregor\u00a0ga\u00f1aron os BAFTAs escoceses polas s\u00faas interpretaci\u00f3ns. O filme tam\u00e9n ga\u00f1ou o Premio Michael Powell no\u00a0EIFF, e estivo nomeado a catro BIFA\u00a0e varios premios da Academia de Cine Europeo."}
{"id": "447457", "revid": "1576", "url": "https://gl.wikipedia.org/wiki?curid=447457", "title": "Paula V\u00e1zquez Picallo", "text": ""}
{"id": "447464", "revid": "1131", "url": "https://gl.wikipedia.org/wiki?curid=447464", "title": "Antepret\u00e9rito de indicativo", "text": ""}
{"id": "447465", "revid": "56817", "url": "https://gl.wikipedia.org/wiki?curid=447465", "title": "Radiocontrol EP", "text": "Radiocontrol EP \u00e9 o terceiro EP da banda galega de noise rock Telephones Rouges, publicado o 16 de maio de 2011 a trav\u00e9s do selo Mama Vinyla Records. Est\u00e1 composto por cinco temas gravados no estudio Abrigueiro de Friol en setembro de 2010."}
{"id": "447467", "revid": "89787", "url": "https://gl.wikipedia.org/wiki?curid=447467", "title": "Salvador Jos\u00e9 Zapata", "text": "Salvador Jos\u00e9 Zapata, nado en Gu\u00edsamo (Bergondo) o 24 de decembro de 1781 e finado na Habana o 21 de abril de 1854, foi un farmac\u00e9utico galego.\nTraxectoria.\nEmigrou a Cuba a comezos do s\u00e9culo XIX e comezou a traballar de axudante nunha botica. Entre 1808 e 1812 estudou farmacia e acadou o t\u00edtulo de mestre de farmacia, co que puido abrir o seu propio establecemento.\nCo tempo acadou unha pequena fortuna e cando finou, no seu testamento deixou t\u00f3dalas s\u00faas pertenzas para facer escolas na cidade da Habana para nenos pobres sen ningunha distinci\u00f3n. As\u00ed comezaron as Escolas Zapata.\nO testamenteiro foi a Real Sociedad Econ\u00f3mica de Amigos del Pa\u00eds da Habana, que conseguiu que unha r\u00faa levase o seu nome no seu reco\u00f1ecemento e fixo un mausoleo no paseo central do cemiterio, obra do escultor Patricio Sirgado. A primeira Escuela Zapata foi inaugurada en 1873, e en 1876 impart\u00edronse clases a adultos.\nTam\u00e9n o pintor Miguel Melero fixo un retrato del en 1879 que se atopa entre os das figuras ilustres de Cuba na que fora sede da sociedade, e que despois pasou a ser o Instituto de Literatura y Ling\u00fc\u00edstica."}
{"id": "447469", "revid": "5863", "url": "https://gl.wikipedia.org/wiki?curid=447469", "title": "Morte dun miliciano", "text": "Morte dun miliciano (co\u00f1ecida en ingl\u00e9s como \"Loyalist Soldier\", \"Falling Soldier\" ou \"Loyalist Militia\") \u00e9 o t\u00edtulo dunha das fotograf\u00edas m\u00e1is co\u00f1ecidas da Guerra Civil Espa\u00f1ola, foi tomada polo fotoxornalista Robert Capa o 5 de setembro de 1936 na localidade cordobesa de Espejo. O soldado retratado \u00e9 Federico Borrell Garc\u00eda, un miliciano anarquista.\nFoi publicada por primeira vez no n\u00famero 447 da revista \"Vu\" o 23 de setembro de 1936, nunha reportaxe titulada \"Comment sont-ils tomb\u00e9s\" (\"C\u00f3mo caeron\"), xunto a outra fotograf\u00eda semellante pero menos co\u00f1ecida, malia que tivo maior relevancia despois da s\u00faa publicaci\u00f3n na revista Life o 12 de xullo de 1937, nunha reportaxe titulada \"Death in Spain: the civil war has taken 500.000 lives in one year\" (\"Morte en Espa\u00f1a: a guerra civil levou 500.000 vidas nun ano\")."}
{"id": "447471", "revid": "17467", "url": "https://gl.wikipedia.org/wiki?curid=447471", "title": "Enciga", "text": ""}
{"id": "447472", "revid": "22570", "url": "https://gl.wikipedia.org/wiki?curid=447472", "title": "Askola", "text": "Askola (en sueco \"M\u00f6rskom\") \u00e9 un municipio de Finlandia situado na rexi\u00f3n de Uusimaa. En 2018 a s\u00faa poboaci\u00f3n era de 4\u00a0978\u00a0habitantes. A superficie do termo municipal \u00e9 de 218,03\u00a0km2, dos cales 5,61\u00a0km2 son auga. O concello ten unha densidade de poboaci\u00f3n de 23,43\u00a0hab./km\u00b2.\nLimita cos municipios de Myrskyl\u00e4, M\u00e4nts\u00e4l\u00e4, Pornainen, Porvoo e Pukkila, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "447473", "revid": "5863", "url": "https://gl.wikipedia.org/wiki?curid=447473", "title": "Mar\u00eda Pilar \u00c1frica Isabel V\u00e1zquez Cuesta", "text": ""}
{"id": "447475", "revid": "5863", "url": "https://gl.wikipedia.org/wiki?curid=447475", "title": "Mar\u00eda Pilar V\u00e1zquez Cuesta", "text": ""}
{"id": "447476", "revid": "89787", "url": "https://gl.wikipedia.org/wiki?curid=447476", "title": "Cantigas de amigo e outros poemas (1980-1985)", "text": " Cantigas de amigo e outros poemas (1980-1985) \u00e9 un libro de poemas de Ricardo Carvalho Calero publicado en 1986.\nCaracter\u00edsticas.\nSon textos in\u00e9ditos non recollidos en libro antes.\nPara Laura Tato \"o propio t\u00edtulo do volume \u00e9 xa unha declaraci\u00f3n de principios: a insensible muller da posguerra \u2014que non era quen de estar \u00e1 altura dos sentimentos do home\u2014 deixou paso \u00e1 nova muller dos 80, \u00e1 amiga actual que \u201csen necesidade de refram nen paralelismo\u201d \u00e9 capaz de amar coa mesma intensidade que o poeta\".\nSegundo Francisco Salinas Portugal \"\u00e9 un libro singular cuxa importancia foi silenciada pola cr\u00edtica a pesar de ser un libro extraordinario. .. que nel se d\u00e1 un \u00abequilibrio, entre a paix\u00f3n e a serenidade, entre a seriedade e a ironia, entre a ternura e o cepticismo e ainda unha tensi\u00f3n vibrante entre a riqueza ling\u00fc\u00edstica\u00bb\".\nSegundo Sindo Villamayor \"... 62 poemas dos que os m\u00e1is caracter\u00edsticos son cantigas postas en boca de mulleres, se ben nada te\u00f1an que ver coa escola po\u00e9tica do neotrobadorismo, nin est\u00e9tica nin formalmente. \u00c9 a muller que busca unha forma de expresarse de seu: a muller no sentido antropol\u00f3xico, de ser persoa humana caracter\u00edstica\".\nSegundo Henrique Rabu\u00f1al: \"nos dous primeiros apartados falan esas mulleres de hoxe das s\u00faas complexas relaci\u00f3ns amorosas entre un el fragmentario e ef\u00e9mero e unha muller eterna e m\u00faltipla... Outros apartados evocan figuras m\u00edticas e hist\u00f3ricas... O poeta defende o ed\u00e9n eterno previo ao pecado, reflexiona sobre o sentido igualador da morte, merg\u00fallase no universo art\u00farico...\""}
{"id": "447477", "revid": "1131", "url": "https://gl.wikipedia.org/wiki?curid=447477", "title": "Amazon Alexa", "text": "Amazon Alexa \u00e9 un asistente virtual desenvolvido por Amazon, utilizado por primeira vez nos altofalantes intelixentes Amazon Echo e Amazon Echo Dot creados en Amazon Lab126. Conta coa capacidade de interactuar a trav\u00e9s da voz, reproducir m\u00fasica, crear listas de tarefas pendentes, establecer alarmas, reproducir podcasts, reproducir audiolibros e prover informaci\u00f3n en tempo real do clima, tr\u00e1fico e noticias entre outros. Alexa pode tam\u00e9n controlar varios dispositivos intelixentes tomando o rol de sistema de automatizaci\u00f3n do fogar (dom\u00f3tica). Os usuarios poden estender as habilidades de Alexa instalando \"skills\" (funcionalidades adicionais desenvolvidas por terceiros) que se asemellan a \"apps\".\nA maior\u00eda dos dispositivos que incorporan Alexa permiten aos usuarios activar o sistema utilizando unha palabra de activaci\u00f3n (por exemplo Alexa ou \"Echo\"); outros dispositivos (como a app de Amazon Alexa para Android e iOS) requiren que o usuario prema un bot\u00f3n en pantalla para activar o modo escoita de Alexa. Actualmente a interacci\u00f3n e comunicaci\u00f3n verbal de Alexa s\u00f3 est\u00e1 dispo\u00f1ible en ingl\u00e9s, alem\u00e1n, franc\u00e9s, castel\u00e1n e xapon\u00e9s.\nCara a setembro de 2017, Amazon contaba con m\u00e1is de 5000 empregados traballando en Alexa e produtos relacionados e constit\u00fae un foco moi importante da estratexia de novos produtos da empresa."}
{"id": "447483", "revid": "785", "url": "https://gl.wikipedia.org/wiki?curid=447483", "title": "Cas", "text": "O top\u00f3nimo galego Cas p\u00f3dese referir a:"}
{"id": "447484", "revid": "89787", "url": "https://gl.wikipedia.org/wiki?curid=447484", "title": "Forza A\u00e9rea de Francia", "text": "A Forza A\u00e9rea de Francia (franc\u00e9s: \"Arm\u00e9e de l'Air Fran\u00e7aise\") \u00e9 a Forza A\u00e9rea das forzas armadas francesas. Creouse no ano 1909 como o \"Service A\u00e9ronautique\", unha rama do Ex\u00e9rcito de Francia, e converteuse nunha rama independente en 1934. Segundo a Ministerio de Defensa franc\u00e9s a Forza A\u00e9rea ti\u00f1a 658 aeronaves en 2014. A Forza A\u00e9rea de Francia ten 247 avi\u00f3ns de combate: 137 Dassault Mirage 2000 e 110 Dassault Rafale. A principios de 2017 empregaba a 41 160 persoas. A s\u00faa reserva est\u00e1 formada por 5 187 persoas.\nO xefe de Estado Maior da Forza A\u00e9rea Francesa (CEMAA) \u00e9 un subordinado directo do Xefe do Persoal de Defensa (CEMA)."}
{"id": "447485", "revid": "785", "url": "https://gl.wikipedia.org/wiki?curid=447485", "title": "Cais", "text": "O top\u00f3nimo galego Cais p\u00f3dese referir a:"}
{"id": "447486", "revid": "1576", "url": "https://gl.wikipedia.org/wiki?curid=447486", "title": "Fantasmage LP", "text": "Fantasmage LP \u00e9 o primeiro \u00e1lbum da banda galega de garage punk Fantasmage, publicado o 29 de abril de 2012 a trav\u00e9s do selo Discos Humeantes. O disco foi gravado e mesturado por Manu G. Sanz entre decembro de 2011 e xaneiro de 2012 por Manu G. Sanz en Tomi\u00f1o."}
{"id": "447495", "revid": "65337", "url": "https://gl.wikipedia.org/wiki?curid=447495", "title": "Revue Numismatique", "text": "Revue Numismatique, cabeceira herdeira da anterior Revue de la Numismatique Fran\u00e7aise, \u00e9 unha revista cient\u00edfica francesa centrada no \u00e1mbito da numism\u00e1tica, fundada en 1835 por Louis de La Saussaye e \u00c9tienne Cartier, e actualmente vinculada organicamente \u00e1 Sociedade Francesa de Numism\u00e1tica.\nHistoria.\nFundaci\u00f3n e evoluci\u00f3n.\nDesde os inicios do Renacemento, os pr\u00edncipes e os humanistas amosaron interese pola numism\u00e1tica antiga e conformaron colecci\u00f3ns monetarias dentro dos seus gabinetes de antig\u00fcidades. No gabinete de Lu\u00eds XIV, instalado inicialmente en Versalles e posteriormente en Par\u00eds, est\u00e1 a orixe do actual Gabinete de Medallas da Biblioteca Nacional de Francia. A partir do s\u00e9culo XIX, ese interese est\u00e9ndese \u00e1s moedas nacionais e aparece unha comunidade de afeccionados, ansiosos por poderen debater e comunicar as s\u00faas descubesrtas.\nNeste contexto, en 1835 cr\u00e9ase a \"Revue de la Numismatique Fran\u00e7aise\", da man dalg\u00fans membros da Sociedade Real dos Anticuarios de Francia e doutras sociedades arqueol\u00f3xicas tanto francesas como doutros pa\u00edses, e dirixida nesta primeira etapa por Louis de La Saussaye e \u00c9tienne Cartier. O seu primeiro n\u00famero apareceu o ano seguinte, en 1836.\nO nacemento da revista foi, xa que logo, anterior ao da Sociedade Francesa de Numism\u00e1tica, xa que esta non se constitu\u00edu ata 1865. E non foi a\u00ednda ata case un s\u00e9culo despois, en 1958, cando a revista pasou a depender organicamente da SFN, en condici\u00f3n de editora.\nA \"Revue Numismatique\" hoxe.\nCada ano, a Sociedade publica un novo n\u00famero \"de Revue Numismatique\", e cada dez anos uns \u00edndices tem\u00e1ticos dos seus artigos, escritos polos m\u00e1is prestixiosos investigadores tanto franceses como estranxeiros. As linguas admitidas nas colaboraci\u00f3ns son, ademais do franc\u00e9s, o alem\u00e1n, o ingl\u00e9s, o castel\u00e1n e o italiano. Na s\u00faa publicaci\u00f3n, a Soci\u00e9t\u00e9 Fran\u00e7aise de Numismatique conta coa colaboraci\u00f3n do Centre National de la Recherche Scientifique (CNRS).\nOs \u00e1mbitos dos que se ocupa \"Revue Numismatique\" abranguen a numism\u00e1tica e a histoira monetraia e, accesoriamente, a arqueolox\u00eda, a historia econ\u00f3mica, a histoira da arte, a epigraf\u00eda, a sixilograf\u00eda e a gl\u00edptica, todas elas nos seus aspectos m\u00e1is relacionados co estudo das moedas, as medallas e os obxectos monetiformes. As secci\u00f3ns da revista organ\u00edzanse consonte as divisi\u00f3ns hist\u00f3rico-culturais tradicionais: numism\u00e1tica celta, grega, romana, bizantina, medieval, moderna, contempor\u00e1nea e oriental; ademais doutras como as medallas, as fichas monetiformes, e a historia da disciplina numism\u00e1tica e das colecci\u00f3ns.\nDa direcci\u00f3n e da administraci\u00f3n da \"Revue\" enc\u00e1rgase un comit\u00e9 de direcci\u00f3n composto por catro directores, asistidos por dous secretarios de redacci\u00f3n, e un comit\u00e9 de administraci\u00f3n constitu\u00eddo polo comit\u00e9 de direcci\u00f3n mais un n\u00famero igual de membros do Consello de Administration da Soci\u00e9t\u00e9 Fran\u00e7aise de Numismatique.\nListaxe de directores da revista.\nPres\u00e9ntanse por orde cronol\u00f3xica os membros das direcci\u00f3ns colexiadas da Revue Numismatique desde o seu primeiro n\u00famero ata a actualidade:"}
{"id": "447496", "revid": "65337", "url": "https://gl.wikipedia.org/wiki?curid=447496", "title": "Revue numismatique", "text": ""}
{"id": "447498", "revid": "65337", "url": "https://gl.wikipedia.org/wiki?curid=447498", "title": "Revue de la Numismatique Fran\u00e7aise", "text": ""}
{"id": "447501", "revid": "89787", "url": "https://gl.wikipedia.org/wiki?curid=447501", "title": "Fenestron", "text": "Un Fenestron \u00e9 un rotor de cola protexido dun helic\u00f3ptero operando como un ventilador canalizado. O termo Fenestron \u00e9 unha marca rexistrada do fabricante de helic\u00f3pteros multinacional Airbus Helicopters (anteriormente co\u00f1ecido como Eurocopter). A propia palabra procede do termo occitano para unha fiestra pequena, que \u00e1 s\u00faa vez deriva da palabra latina \"fenestra\" (fiestra).\nO Fenestron diferenciase dunha cola convencional por estar aloxado integralmente dentro da unidade de cola do helic\u00f3ptero e, ao igual que un rotor de cola convencional, contrarresta o par do rotor principal. Mentres os rotores de cola convencionais te\u00f1en d\u00faas ou catro palas, o Fenestron ten entre oito e dezaoito palas; eses poden ter espazos angulares variables para que o ru\u00eddo se distrib\u00faa a trav\u00e9s de diferentes frecuencias. Colocar o ventilador dentro dun conduto ten varias vantaxes sobre un rotor de cola convencional, como a reduci\u00f3n de perdas na punta dos v\u00f3rtices, a reduci\u00f3n de ru\u00eddo, e a proteci\u00f3n do propio rotor de danos de colisi\u00f3n e do persoal de terra dos perigos que ten un rotor tradicional.\nFoi primeiro desenvolvido para ser usado nun helic\u00f3ptero operacional da compa\u00f1\u00eda francesa Sud Aviation (agora parte de Airbus Helicopters), sendo adoptado primeiro polo A\u00e9rospatiale Gazelle. Dende ent\u00f3n a compa\u00f1\u00eda (e as s\u00faas sucesoras) instalaron Fenestrons a moitos dos seus helic\u00f3pteros. Outros fabricantes tam\u00e9n fixeron un uso limitado do Fenestron nalg\u00fans dos seus propios produtos, como o Kamov Ka-60, o Boeing-Sikorsky RAH-66 Comanche ou o Kawasaki OH-1."}
{"id": "447502", "revid": "82922", "url": "https://gl.wikipedia.org/wiki?curid=447502", "title": "Anxos Sobri\u00f1o", "text": "Anxos Sobri\u00f1o P\u00e9rez, nada no Rosal en 1971, \u00e9 unha fil\u00f3loga galega, presidenta da Coordinadora de Traballadores/as de Normalizaci\u00f3n da Lingua desde o ano 2016.\nTraxectoria.\nLicenciada en Filolox\u00eda Galega pola Universidade de Santiago de Compostela. Traballou no Instituto da Lingua Galega, no Concello do Rosal, na Direcci\u00f3n Xeral de Xustiza da Xunta. Desde 2005 \u00e9 t\u00e9cnica superior ling\u00fcista na Audiencia Provincial de Pontevedra. Preside a CNTL desde o ano 2016."}
{"id": "447503", "revid": "865", "url": "https://gl.wikipedia.org/wiki?curid=447503", "title": "Forza A\u00e9rea Francesa", "text": ""}
{"id": "447504", "revid": "865", "url": "https://gl.wikipedia.org/wiki?curid=447504", "title": "Arm\u00e9e de l'Air", "text": ""}
{"id": "447506", "revid": "15490", "url": "https://gl.wikipedia.org/wiki?curid=447506", "title": "Susan Brown", "text": "Susan Brown pode referirse a:"}
{"id": "447507", "revid": "89787", "url": "https://gl.wikipedia.org/wiki?curid=447507", "title": "Susan Brown (actriz inglesa)", "text": "Susan Brown, ou Susan Elizabeth Brown, nada o 6 de maio de 1946, en Bristol (Gran Breta\u00f1a), \u00e9 unha actriz de teatro e televisi\u00f3n. \u00c9 co\u00f1ecida, sobre todo, polo seu papel como Septa Mordane na serie de HBO, Game of Thrones.\nTraxectoria.\nFormouse no Rose Bruford College antes de comenza-la s\u00faa carreira profesional. Participou en produci\u00f3ns teatrais como \"The Wild Duck\" (Donmar Warehouse), \"Henry IV\" Partes 1 e 2 , \"Playing with Fire\" , \"Cardiff East\" e \"The Hour We Knew Nothing of Each\" (Teatro Nacional), \"Easter\" , \"Romeo e Xulieta\", \"Ricardo III\" e \"Bad Weather\" (RSC), \"Road\", \"Shirley\", \"Downfall\", \"Gibraltar Straight\" e \"Seagulls\" (Royal Court), \"Butterfly Kiss\" (Almeida), \"The House of Bernarda Alba\" e \"The Chairs\" (Gate Theatre), \"You Be Ted y I'll Be Sylvia\" (Hampstead), \"Playing Sinatra\" (Croydon Warehouse e Greenwich Theatre ), \"The Beaux Stratagem\", \"Back to Methuselah\", \"The Vortex\", \"The Way of the World\" e \"A Woman of No Importance\" (Cambridge Theatre Company), \"Twelfth Night\" (English Touring Theatre), \"Small Change\", \"Ifigenia\" (Sheffield Crisol) e \"Angels in America.\"\nBrown interpretou, en outubro de 1993, a \"Mrs Dimmock\", unha vi\u00fava que se que se atopa un can\u00f3n no episodio \"The Peking Gun\" da serie \"Lovejoy\". Mais para o p\u00fablico internacional, Brown \u00e9 m\u00e1is co\u00f1ecida polo seu papel de Septa Mordane na primeira tempada da serie Game of Thrones. O seu personaxe foi asasinado nos episodios finais da primeira tempada. Tam\u00e9n tivo un papel secundario, como a coidadora de Margaret Thatcher, June, en \"The Iron Lady,\" e apareceu en pequenos papeis na serie dram\u00e1tica da BBC, \"Call the Midwife\" e tam\u00e9n en \"Torchwood\" .\nFilmograf\u00eda.\nTelevisi\u00f3n"}
{"id": "447508", "revid": "98629", "url": "https://gl.wikipedia.org/wiki?curid=447508", "title": "Manuel P\u00e9rez Taboada", "text": "Manuel P\u00e9rez Taboada, nado en Xeve (Pontevedra) o 19 de agosto de 1917 e finado Francia en 1976, foi un xastre e pol\u00edtico galego.\nTraxectoria.\nTraballaba nunha xastrer\u00eda de Andr\u00e9s Muruais en Pontevedra. Co golpe de Estado do 18 de xullo de 1936 fuxiu con outro veci\u00f1o de Xeve, pasou por Asturias e chegou a Francia. Os falanxistas detiveron ao seu pai e a un dos seus irm\u00e1ns para tratar de localizalo, pero non o conseguiron, e solt\u00e1ronos. En Francia casou con Luisa Merino, filla de emigrantes salmantinos que chegaron a Par\u00eds logo da primeira guerra mundial, e axudou a moitos espa\u00f1ois.\nDurante a ocupaci\u00f3n nazi de Francia foi detido en Bordeos en febreiro de 1944. Estivo al\u00ed preso at\u00e9 maio, cando foi trasladado ao campo de concentraci\u00f3n de Neuengamme, preto de Hamburgo. Estivo a piques de ser fusilado e salvouse a \u00faltima hora por dicir que era xastre.\nCando foi liberado, volveu coa s\u00faa muller, Luisa, a Par\u00eds, onde tivo tres fillas. Cando morreu o seu pai en 1964, tratou de negociar co consulado espa\u00f1ol unha visita a Pontevedra, pero foille denegada."}
{"id": "447509", "revid": "1093", "url": "https://gl.wikipedia.org/wiki?curid=447509", "title": "Ramona Fuentes Arias", "text": ""}
{"id": "447511", "revid": "89787", "url": "https://gl.wikipedia.org/wiki?curid=447511", "title": "Lockheed AH-56 Cheyenne", "text": "O Lockheed AH-56 Cheyenne foi un helic\u00f3ptero de ataque desenvolvido por Lockheed para o Ex\u00e9rcito dos Estados Unidos. Xurdiu do programa do Ex\u00e9rcito Sistema Avanzado de Soporte de Fogo a\u00e9reo (AAFSS) para crear o primeiro helic\u00f3ptero de ataque dedicado en servizo. Lockheed dese\u00f1ou o Cheyenne usando un sistema de rotor r\u00edxido de catro palas e configurou a aeronave como un helic\u00f3ptero composto con palas baixas e unha cola cunha h\u00e9lice de pulo cun motor turboeixo General Electric T64. O Cheyenne ti\u00f1a que ter unha alta velocidade para operar como escolta armada aos helic\u00f3pteros de transporte do Ex\u00e9rcito como o Bell UH-1 Iroquois.\nEn 1966 o Ex\u00e9rcito premiou a Lockheed cun contrato por dez prototipos do AH-56, pero como recurso provisional tam\u00e9n pediu o menos complexo AH-1 Cobra como helic\u00f3ptero de ataque para combater en Vietnam. O AH-56 realizou o seu primeiro voo o 21 de setembro de 1967. En xaneiro de 1968 o Ex\u00e9rcito asinou un contrato de produci\u00f3n con Lockheed, base\u00e1ndose no progreso das probas de voo. Un accidente fatal e problemas t\u00e9cnicos afectaron ao rendemento atrasando o desenvolvemento do Cheyenne e levando \u00e1 cancelaci\u00f3n do contrato de produci\u00f3n o 19 de maio de 1969. O desenvolvemento do Cheyenne continuou coa esperanza de que finalmente entrase en servizo.\nPero a medida que a participaci\u00f3n estadounidense no Vietnam se reduc\u00eda, o Ex\u00e9rcito cancelou o programa Cheyenne o 9 de agosto de 1972. Nesa \u00e9poca o AH-1 Cobra estaba amplamente despregado polo Ex\u00e9rcito durante a guerra de Vietnam equipado co m\u00edsil anti-carro TOW. A pol\u00e9mica coa USAF sobre o papel do Cheyenne en combate ademais do clima pol\u00edtico en relaci\u00f3n aos programas militares de adquisici\u00f3n causaron que o Ex\u00e9rcito modificase os requirimentos para un helic\u00f3ptero de ataque en favor dun aparello bimotor convencional. O Ex\u00e9rcito anunciou un novo programa para un Helic\u00f3ptero de Ataque Avanzado (AAH) o 17 de agosto de 1972, que levou ao desenvolvemento do AH-64 Apache.\nDesenvolvemento.\nAntecedentes.\nAntes do desenvolvemento do AH-56, todos os helic\u00f3pteros armados foran modificaci\u00f3ns de aeronaves existentes dese\u00f1adas para usos desarmados. En 1962 o ent\u00f3n Secretario de Defensa estadounidense Robert McNamara convenceu \u00e1 Xunta Howze a revisar os requisitos para a aviaci\u00f3n do Ex\u00e9rcito. A xunta recomendou unha divisi\u00f3n aerotransportada apoiada por 90 helic\u00f3pteros armados. A recomendaci\u00f3n da Xuntae Howze chegou ao mesmo tempo no que o Ex\u00e9rcito estaba preparando despregar os seus primeiros helic\u00f3pteros de escolta armados en Vietnam; 15 UH-1A Iroquois foron modificados con sistemas para montar metralladoras, lanzagranadas e foguetes.\nEn xu\u00f1o de 1962 Bell Helicopter presentou un novo dese\u00f1o de helic\u00f3ptero a oficiais do Ex\u00e9rcito, coa esperanza de solicitar financiamento para continuar o desenvolvemento. O D-255 Iroquois Warrior foi concibido como un helic\u00f3ptero de ataque baseado na c\u00e9lula e nos compo\u00f1entes din\u00e1micos do UH-1B, cunha torreta montada no nariz, un can\u00f3n na barriga e \u00e1s para levar foguetes ou m\u00edsiles anti-carro SS.10."}
{"id": "447513", "revid": "43337", "url": "https://gl.wikipedia.org/wiki?curid=447513", "title": "Point de vue du Gras", "text": ""}
{"id": "447514", "revid": "6", "url": "https://gl.wikipedia.org/wiki?curid=447514", "title": "Daniel R\u00edo Ruibal", "text": ""}
{"id": "447517", "revid": "89787", "url": "https://gl.wikipedia.org/wiki?curid=447517", "title": "Thema de Anatolia", "text": "O Thema Anat\u00f3lico (en grego \u0386\u03bd\u03b1\u03c4\u03bf\u03bb\u03b9\u03ba\u03cc\u03bd [\u03b8\u03ad\u03bc\u03b1] \"Anatolik\u00f3n [th\u00e9ma]\"), tam\u00e9n co\u00f1ecido como Thema dos Anat\u00f3licos (\u03b8\u03ad\u03bc\u03b1 \u0386\u03bd\u03b1\u03c4\u03bf\u03bb\u03b9\u03ba\u1ff6\u03bd; \"thema Anatolik\u014dn\"), foi un thema (provincia militar-civil) do Imperio Bizantino, na rexi\u00f3n central da Asia Menor (actual Turqu\u00eda). Abrigou o ex\u00e9rcito bizantino do Oriente que quedaba tras os reveses provocados pola expansi\u00f3n isl\u00e1mica, vindo a tornarse, a partir da separaci\u00f3n do thema Opsiciano c.\u2009750, no m\u00e1is importante thema imperial. Foi sede de importantes xenerais como o futuro emperador Le\u00f3n III, o Isauro (r. 717\u2013741) e Bardanes, o Turco, as\u00ed como serviu de abrigo para Constantino V Copr\u00f3nimo (r. 741\u2013775). Existiu at\u00e9 o s\u00e9culo XI, cando \u00e9 conquistado polos invasores turcos selx\u00facidas. \nHistoria.\nA data exacta da creaci\u00f3n do thema \u00e9 desco\u00f1ecida. Xuntamente con outros themas m\u00e1is antigos, foi creado nalg\u00fan momento tras a d\u00e9cada de 640 como unha \u00e1rea de campamento militar para o que restaba do ex\u00e9rcito bizantino, decimado polas conquistas \u00e1rabes. O Thema Anat\u00f3lico recibiu o seu nome do ex\u00e9rcito da Diocese do Oriente (en grego \u0386\u03bd\u03b1\u03c4\u03bf\u03bb\u1fc6 \"Anatol\u0113\") debido \u00e1 s\u00faa localizaci\u00f3n ao leste. A menci\u00f3n m\u00e1is antiga do thema \u00e9 de 669, mais o nome de Ex\u00e9rcito Oriental (\"Exercitus Orientalis\") s\u00f3 xorde nas fontes hist\u00f3ricas en 687.\nDirectamente dirixido cara as forzas do Califato durante o primeiro s\u00e9culo da s\u00faa existencia, e beneficiando do seu apoio aos emperadores isauros, o Thema Anat\u00f3lico era o m\u00e1is poderoso e m\u00e1is prestixioso dos themas (ver abaixo). O seu poder era enorme, por\u00e9n tam\u00e9n significaba que era unha eventual ameaza para o emperador: a primeira revolta rex\u00edstrase en 681 e en 714 o seu comandante, Le\u00f3n, o Isauro, conseguiu establecerse como emperador (Le\u00f3n III). Outro estratego, Bardanes, o Turco, rebelouse en 803. Por outro lado, en 742, o emperador Constantino V Copr\u00f3nimo (r. 741\u2013775) encontrou refuxio e apoio no Thema Anat\u00f3lico contra o usurpador Artabasdo (r. 741\u2013742). A \u00faltima aparici\u00f3n do Thema Anat\u00f3lico nas fontes hist\u00f3ricas \u00e9 en 1077, cando o estratego Nic\u00e9foro Botaniates se proclamou emperador (como Nic\u00e9foro III). Pronto despois, a rexi\u00f3n foi invadida polos turcos selx\u00facidas.\nXeograf\u00eda e administraci\u00f3n.\nNa s\u00faa extensi\u00f3n \"cl\u00e1sica\", durante os s\u00e9culos VIII e IX, o thema abrangu\u00eda as antigas rexi\u00f3ns da Licaonia, Pisidia, Isauria, as\u00ed como a maior parte de Frixia e partes da Galacia Salutar. Inicialmente, o thema Anat\u00f3lico estend\u00edase at\u00e9 aos l\u00edmites oeste e sur da Asia Menor, pero aproximadamente en 720 foi dividido para formar os themas Tracesiano e Cibirreota. Segundo o emperador Te\u00f3filo (r. 829\u2013842), as partes leste e sueste, fronte \u00e1 zona de fronteira \u00e1rabe e inclu\u00edndo as fortalezas que gardaban a entrada norte das chamadas Portas Cilicias, foron retirados ao thema para formar dous novos distritos fronteirizos (clisura): o de Capadocia (orixinalmente unha turma dos Anat\u00f3licos) e o de Seleucia. O emperador Le\u00f3n VI, o Sabio (r. 886\u2013912) entregou a rexi\u00f3n oeste do lago Tuz (os bandos de Eudocia, Santo Agapeto e Afrazeia) \u00e1 Capadocia.\nA capital do thema foi Amorio, na Frixia, polo menos at\u00e9 ser saqueada polos \u00e1rabes en 838. Despois diso, probabelmente a capital foi trasladada para a fortaleza veci\u00f1a de Pol\u00edboto, na actual provincia turca de Afyonkarahisar. As estruturas urbanas da Antig\u00fcidade tard\u00eda sufriron considerabelmente cos ataques \u00e1rabes e co declive da urbanizaci\u00f3n, mais moitas das cidades do interior do thema, na Frixia e na Pisidia, sobreviviron nunha forma reducida. As cidades orientais da rexi\u00f3n da Capadocia (antiga provincia da Capadocia Secunda), que fac\u00edan fronteira co califato, foron practicamente destru\u00eddas, acontecendo o mesmo con Antioqu\u00eda de Pisidia\nSegundo os xe\u00f3grafos \u00e1rabes Qudama ibn Ja'far e Ibn al-Faq\u012bh, o Thema Anat\u00f3lico, \"a maior das provincias dos romanos\", ti\u00f1a 15000 soldados e 34 fortalezas no s\u00e9culo IX. O thema e o seu gobernador e estratego, mencionados por primeira vez en 690, ocupaban o lugar m\u00e1is alto da xerarqu\u00eda entre os themas e os seus gobernadores. O estratego dos Anat\u00f3licos era un dos poucos cargos que estaban especialmente prohibidos aos eunucos da corte imperial. Os detentores do cargo recib\u00edan un salario anual de 40 libras de ouro e eran detentores dos t\u00edtulos de ant\u00edpato e protoespatario, os m\u00e1is elevados entre os patricios. Al\u00e9n diso, foron os \u00fanicos que foron nomeados monoestratego (literalmente: \"\u00fanico xeneral\"), ou sexa, comandante supremo de todos os themas asi\u00e1ticos."}
{"id": "447520", "revid": "23204", "url": "https://gl.wikipedia.org/wiki?curid=447520", "title": "Profelis", "text": "Profelis \u00e9 un x\u00e9nero de mam\u00edferos carn\u00edvoros da familia dos f\u00e9lidos, subfamilia dos felinos.\n\u00c9 un x\u00e9nero monot\u00edpico, xa que so incl\u00fae unha especie, \"Profelis aurata\".\nTaxonom\u00eda.\nDescrici\u00f3n.\nO x\u00e9nero foi descrito en 1827 polo explorador e naturalista ruso Nikolai Severtzov, nun traballo publicado en \"Revue Mag. Zool. Paris\", (2) 10: 386.\nA especie foi desrita en 1827 polo naturalista neerland\u00e9s Coenraad Jacob Temminck, baixo o nome de \"Felis aurata\".\nEtimolox\u00eda.\nO nome cient\u00edfico \"Profelis\" est\u00e1 fomado polo elemento do lat\u00edn cient\u00edfico \"pro-\", derivado da preposici\u00f3n latina \"pr\u014d\", 'diante de', e o substantivo latino \"f\u0113lis\", 'gato'. Literalmente 'o primeiro gato', ou 'o antepasado dos gatos'.\nSin\u00f3nimos.\nAdemais de polo nome que lle adxudicou Severtzov, o x\u00e9nero co\u00f1eceuse tam\u00e9n polo sin\u00f3nimo:\nSubespecies.\nNa \u00fanica especie do x\u00e9nero reco\u00f1\u00e9cense d\u00faas subespecies:\nUnha taxonom\u00eda moi discutida: \"Caracal\" e \"Profelis\".\nDurante moitos anos considerouse a \"Caracal\" como un x\u00e9nero monot\u00edpico, isto \u00e9, que s\u00f3 comprend\u00eda unha \u00fanica especie, \"Caracal caracal\", o caracal, e as\u00ed aparece en case toda a bibliograf\u00eda. As\u00ed mesmo, tradicionalmente, inclu\u00eduse a \"Caracal aurata\" no x\u00e9nero \"Felis\" ou no \"Profelis\".\nPero datos moleculares recentes revelan inequivocamente que o caracal, o serval e \"Caracal aurata\" est\u00e1n intimamente ligados. E an\u00e1lises xen\u00e9ticas moi recentes mostraron que o caracal, \"Caracal aurata\" e m\u00e1is o serval est\u00e1n estreitamente relacionados pola s\u00faa xen\u00e9tica, e que diverxeron dun antepasado com\u00fan hai aproximadamente 5,4 mill\u00f3ns de anos. Polo tanto, suxeriuse inclu\u00edr a todos eles dentro do x\u00e9nero \"Caracal\".\nEste criterio foi aceptado polos autores da \"Lista vermella\" da Uni\u00f3n Internacional para a Conservaci\u00f3n da Natureza (UICN) para \"Caracal aurata\". Polo tanto, segundo a UICN, o x\u00e9nero comprede estas d\u00faas especies:\nFiloxenia.\nDesde 2006, as relaci\u00f3ns filoxen\u00e9ticas do caracal e outros gatos relacionados establec\u00e9ronse como se indica a continuaci\u00f3n:\nPero a\u00ednda hoxe moitos autores, como vimos, reco\u00f1ecen a \"Profelis\" como x\u00e9nero independente. "}
{"id": "447522", "revid": "89787", "url": "https://gl.wikipedia.org/wiki?curid=447522", "title": "Guerra colonial portuguesa", "text": "A guerra colonial portuguesa, tam\u00e9n co\u00f1ecida en Portugal como a guerra do ultramar ou nas antigas colonias como a guerra de liberaci\u00f3n, foi loitada entre o ex\u00e9rcito portugu\u00e9s e os e os movementos nacionalistas emerxentes nas colonias africanas de Portugal entre 1961 e 1974. O r\u00e9xime portugu\u00e9s foi derrocado por un golpe militar en 1974 e o cambio no goberno levou ao conflito ao seu fin. A guerra foi unha loita ideol\u00f3xica decisiva na \u00c1frica lus\u00f3fona, nas naci\u00f3ns circundantes e no Portugal continental.\nO enfoque hist\u00f3rico preexistente portugu\u00e9s e internacional considera a guerra colonial portuguesa como se percib\u00eda naquel momento: un \u00fanico conflito loitado en tres teatros de operaci\u00f3ns separados: Angola, Guinea Bissau e Mozambique (\u00e1s veces inclu\u00edndo a anexi\u00f3n india de Goa de 1961).\nA diferenza doutras naci\u00f3ns europeas durante os anos 50 e 60, o r\u00e9xime portugu\u00e9s do Estado Novo non se retirou das s\u00faas colonias africanas, ou das provincias de ultramar (\"prov\u00edncias ultramarinas\"), xa que eses territorios cham\u00e1banse oficialmente as\u00ed dende 1951. Durante os anos 60 varios movementos independentistas armados fix\u00e9ronse activos: o Movemento Popular de Liberaci\u00f3n de Angola, a Fronte Nacional para a Liberaci\u00f3n de Angola, a Uni\u00f3n Nacional para a Independencia Total de Angola, o Partido Africano para a Independencia de Guinea e Cabo Verde e a Fronte de Liberaci\u00f3n de Mozambique. Durante o conflito resultante, foron cometidas atrocidades por todas as forzas involucradas.\nAo longo do per\u00edodo, Portugal enfrontouse a unha disidencia crecente, embargos de armas e outras sanci\u00f3ns punitivas impostas pola comunidade internacional. En 1973, a guerra fix\u00e9rase cada vez m\u00e1is impopular debido \u00e1 s\u00faa duraci\u00f3n e custo financeiro, ao empeoramento das relaci\u00f3ns diplom\u00e1ticas con outros membros das Naci\u00f3ns Unidas, e ao papel que sempre desempe\u00f1ou como un factor de perpetuaci\u00f3n do estado de Estado Novo e do status quo non democr\u00e1tico.\nO final da guerra chegou coa Revoluci\u00f3n dos Caraveis de abril de 1974. A retirada deu como resultado o \u00e9xodo de centos de miles de cidad\u00e1ns portugueses e de persoal militar de etnia europea, africana e mixta dos antigos territorios portugueses e novas naci\u00f3ns africanas independentes. Esta migraci\u00f3n \u00e9 considerada como unha das maiores migraci\u00f3ns pac\u00edficas da historia do mundo.\nAs antigas colonias enfront\u00e1ronse a graves problemas tras a s\u00faa independencia. Guerras civ\u00eds devastadoras e violentas seguiron en Angola e Mozambique, que duraron varias d\u00e9cadas, cobr\u00e1ronse mill\u00f3ns de vidas e deron por resultado un gran n\u00famero de refuxiados desprazados. A recesi\u00f3n econ\u00f3mica e social, o autoritarismo, a falta de democracia e outros dereitos civ\u00eds e pol\u00edticos elementais, a corrupci\u00f3n, a pobreza, a desigualdade e a planificaci\u00f3n central fracasada erosionaron o celo revolucionario inicial. Un nivel de orde social e desenvolvemento econ\u00f3mico comparable ao que exist\u00eda baixo o dominio portugu\u00e9s, inclu\u00eddo durante o per\u00edodo da guerra colonial, converteuse no obxectivo dos territorios independentes.\nOs antigos territorios portugueses convert\u00e9ronse en estados soberanos, con Agostinho Neto en Angola, Samora Machel en Mozambique, Lu\u00eds Cabral en Guin\u00e9-Bissau, Manuel Pinto da Costa en San Tom\u00e9 e Pr\u00edncipe, e Aristides Pereira en Cabo Verde como cabezas de estado."}
{"id": "447523", "revid": "23204", "url": "https://gl.wikipedia.org/wiki?curid=447523", "title": "J\u00e4ms\u00e4", "text": "J\u00e4ms\u00e4 \u00e9 unha cidade de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 20\u00a0789\u00a0habitantes. A superficie do termo municipal \u00e9 de 1\u00a0823,90\u00a0km2, dos cales 252,53\u00a0km2 son auga. O concello ten unha densidade de poboaci\u00f3n de 13,23\u00a0hab./km\u00b2.\nLimita cos concellos de Jyv\u00e4skyl\u00e4, Keuruu, Kuhmoinen, Luhanka, Pet\u00e4j\u00e4vesi. Juupajoki, M\u00e4ntt\u00e4-Vilppula e Orivesi, estes tres \u00faltimos na rexi\u00f3n veci\u00f1a de Pirkanmaa\nO concello \u00e9 uniling\u00fce en fin\u00e9s."}
{"id": "447524", "revid": "5863", "url": "https://gl.wikipedia.org/wiki?curid=447524", "title": "Miguel Cardoso", "text": "O nome Miguel Cardoso pode referirse a:"}
{"id": "447527", "revid": "5863", "url": "https://gl.wikipedia.org/wiki?curid=447527", "title": "Concha Bonet", "text": ""}
{"id": "447528", "revid": "5863", "url": "https://gl.wikipedia.org/wiki?curid=447528", "title": "Concha Bonet Correa", "text": ""}
{"id": "447532", "revid": "55340", "url": "https://gl.wikipedia.org/wiki?curid=447532", "title": "Linguas iberorrom\u00e1nicas", "text": "As linguas iberorrom\u00e1nicas son un subgrupo de linguas rom\u00e1nicas que se desenvolveron en territorios ocupados polos romanos cara ao ano 415, \u00e9 dicir, a Pen\u00ednsula ib\u00e9rica e o norte do Magreb e as s\u00faas posteriores conquistas (Suevia). \nLinguas consideradas universalmente dentro do grupo iberorrom\u00e1nico son o galaico-portugu\u00e9s (e os seus modernos descendentes, galego e portugu\u00e9s), o asturleon\u00e9s, o castel\u00e1n e o aragon\u00e9s. Todas estas linguas forman un \"continuum\" geolectal con alta intelixibilidade entre linguas adxacentes. \nClasificaci\u00f3n.\nIberorromance nuclear.\nAs linguas iberorrom\u00e1nicas occidentais (Grupo Ibero-Occidental) son: \nGrupos de transici\u00f3n.\nNoutra clasificaci\u00f3n m\u00e1is ampla, as linguas iberorrom\u00e1nicas poden inclu\u00edr o seu grupo de linguas principais e os seus grupos de transici\u00f3n.\nIberorromance pirenaico-moz\u00e1rabe (grupo controvertido).\nA clasificaci\u00f3n de \"Ethnologue\" incl\u00fae un grupo de linguas rom\u00e1nicas da pen\u00ednsula ib\u00e9rica dubidoso, formado polo navarroaragon\u00e9s e polo moz\u00e1rabe: o Grupo Pirenaico-Moz\u00e1rabe, a\u00ednda que moitos especialistas consideran que dita divisi\u00f3n non \u00e9 un grupo v\u00e1lido, nin atopan demasiados argumentos para postular unha relaci\u00f3n especial entre o aragon\u00e9s e o moz\u00e1rabe."}
{"id": "447533", "revid": "85894", "url": "https://gl.wikipedia.org/wiki?curid=447533", "title": "Linguas galorrom\u00e1nicas", "text": "As linguas galorrom\u00e1nicas son unha agrupaci\u00f3n xeogr\u00e1fica das linguas rom\u00e1nicas. A clasificaci\u00f3n interna, as\u00ed como que linguas deben ser consideradas dentro do grupo galorromance son unha materia amplamente discutida.\nAs linguas universalmente consideradas dentro deste grupo son as linguas de o\u00efl (inclu\u00edndo o franc\u00e9s) e o francoprovenzal (arpit\u00e1n) (que non debe confundirse coa variedade provenzal do occitano).\nClasificaci\u00f3n.\nA clasificaci\u00f3n de \"ethnologue\", acepta a proposta de Pelligrini, considera dentro do grupo galorromance ademais das linguas de o\u00efl e o francoprovenzal varias linguas do norte de Italia e Su\u00edza como o lombardo, o piemont\u00e9s e as linguas retorrom\u00e1nicas. Outros tam\u00e9n incl\u00faen ao occitano e o catal\u00e1n no seu conxunto de linguas galorrom\u00e1nicas Non todos os autores aceptan que estas \u00faltimas mostran un parentesco m\u00e1is estreito co franc\u00e9s e o francoprovenzal que con outras linguas rom\u00e1nicas, raz\u00f3n pola cal a clasificaci\u00f3n de \"etnologue\" \u00e9 controvertida. As linguas galorrom\u00e1nicas por tanto ser\u00edan:\nGrupos de transici\u00f3n.\nNunha clasificaci\u00f3n m\u00e1is ampla, orixinalmente descrita polo ling\u00fcista Pierre Bec, as linguas galorrom\u00e1nicas incl\u00faen o seu grupo de linguas principais xunto cos seus grupos de transici\u00f3n."}
{"id": "447540", "revid": "98629", "url": "https://gl.wikipedia.org/wiki?curid=447540", "title": "Enemy (filme de 2013)", "text": "Enemy \u00e9 un filme psicol\u00f3xico de 2013 dirixido por Denis Villeneuve, producido por M. A. Faura e Niv Fichman e escrito por Javier Gull\u00f3n. Est\u00e1 vagamente baseado na novela de Jos\u00e9 Saramago \"O Homem Duplicado\". Est\u00e1 protagonizado por Jake Gyllenhaal, que fai o papel de dous homes que son id\u00e9nticos fisicamente, mais con diferente personalidade. M\u00e9lanie Laurent, Sarah Gadon e Isabella Rossellini interpretan os papeis secundarios. Tr\u00e1tase dunha coproduci\u00f3n internacional entre compa\u00f1\u00edas de Espa\u00f1a e o Canad\u00e1.\nO filme estreuse na Presentaci\u00f3n Especial do Festival Internacional de Cinema de Toronto o 8 de setembro de 2013. Posteriormente foi estreado o 14 de marzo de 2014, pola compa\u00f1\u00eda A24. Recadou $3,4 mill\u00f3ns e recibiu valoraci\u00f3ns positivas da cr\u00edtica. O filme conseguiu cinco Canadian Screen Awards, inclu\u00edndo mellor director para Villeneuve, as\u00ed como mellor actriz secundaria para Gadon e mellor filme. Foi considerado o mellor filme canadense do ano pola Asociaci\u00f3n de Cr\u00edticos de Toronto."}
{"id": "447544", "revid": "85894", "url": "https://gl.wikipedia.org/wiki?curid=447544", "title": "Lucia Berlin", "text": "Lucia Brown Berlin, nada en\u00a0Juneau\u00a0o 12 de novembro de 1936, finada en\u00a0Marina del Rey\u00a0o 12 de novembro de 2004, foi unha escritora\u00a0e profesora universitaria estadounidense.\u00a0S\u00f3 obtivo notoriedade once anos tras a s\u00faa morte,\u00a0en agosto de 2015, coa publicaci\u00f3n por Farrar, Straus e Giroux do volume de historias seleccionadas, A \"Manual for Cleaning Women\" editado por Stephen Emerson. Chegou \u00e1 lista dos best-sellers de \"New York Times\"\u00a0a s\u00faa segunda semana, e as semanas seguintes superou todos os seus libros anteriores combinados. A pesar da colecci\u00f3n non ser elix\u00edbel para os premios anuais (porque a autora falecera, ou porque se trataba de material recollido),\u00a0 foi nomeada para un gran n\u00famero de listas de fin de ano, inclu\u00edndo o New York Times Book Reviews \"10 Mellores Libros de 2015.\"\u00a0Tam\u00e9n foi unha das finalistas do Premio Kirkus.\nTraxectoria.\nBerlin naceu en Juneau, en Alasca, e pasou a s\u00faa infancia en movemento, seguindo a carreira do seu pai como enxe\u00f1eiro de minas. A familia viviu en campamentos mineiros no estado de Idaho, Montana e Arizona, e Chile, onde Lucia pasou a maior parte da s\u00faa xuventude. Como adulta, viviu no Novo M\u00e9xico, M\u00e9xico, California do Norte e do Sur e no Colorado.\nEst\u00e1 enterrada no Green Mountain Cemetery, en Boulden, Colorado. A s\u00faa l\u00e1pida ten unha cita da s\u00faa obra \"Welcome Home\":\n They call it heartache because missing someone is an actual physical pain, in your blood and bones.\nObra.\nBerlin comezou a publicar relativamente tarde na vida, so o incentivo e, \u00e1s veces, a tutela do poeta Ed Dorn. A s\u00faa pequena colecci\u00f3n, \"Angels Laundromat\", foi publicada en 1981, mais as s\u00faas historias publicadas foron escritas en 1960. Varias das s\u00faas historias apareceron en revistas como \"The Atlantic\"\u00a0e\u00a0\"The Noble Savage\"\u00a0de Saul Bellow.\u00a0Berlin publicou seis colect\u00e1neas de contos, mais a maior\u00eda do seu traballo pode ser encontrado nos tres \u00faltimos volumes da Black Sparrow Books: \"Homesick: New and Selected Stories\" (1990), \"So Long: Stories 1987-92\" (1993) e \"Where I Live Now: Stories 1993-98\" (1999).\nA s\u00faa historia dunha p\u00e1xina \"My Jockey\", de cinco par\u00e1grafos, ga\u00f1ou o Jack London Short Prize de 1985. Berlin tam\u00e9n ga\u00f1ou un American Book Award en 1991 para \"Homesick\", e foi premiada cunha bolsa do National Endowment for the Arts."}
{"id": "447545", "revid": "5863", "url": "https://gl.wikipedia.org/wiki?curid=447545", "title": "Florisel", "text": ""}
{"id": "447546", "revid": "35560", "url": "https://gl.wikipedia.org/wiki?curid=447546", "title": "TikTok", "text": "TikTok, tam\u00e9n co\u00f1ecida como Douyin (en ; pinyin: D\u01d2uy\u012bn du\u01censh\u00ecp\u00edn; literalmente \"vibrato v\u00eddeo curto\") na China, \u00e9\u00a0unha aplicaci\u00f3n de medios sociais para crear e compartir v\u00eddeos, as\u00ed como para retransmitir en vivo. Lanzada en setembro de 2016 por ByteDance, \u00e9 unha plataforma l\u00edder de v\u00eddeos curtos en Asia e que se estendeu a outras partes do mundo, convert\u00e9ndose nunha das aplicaci\u00f3ns de m\u00e1is r\u00e1pido crecemento cunha gran comunidade en varios pa\u00edses. A aplicaci\u00f3n permite crear v\u00eddeos de baile, m\u00fasica, beleza, tendencias, comida, mascotas e sincronizaci\u00f3n, que poden durar at\u00e9 3 segundos. A aplicaci\u00f3n est\u00e1 especializada en v\u00eddeos de 8 segundos de duraci\u00f3n.\nHistoria.\nDouyin foi lanzado por ByteDance na China en setembro de 2016, e deuse a co\u00f1ecer como TikTok para o mercado internacional cando arrancou a s\u00faa expansi\u00f3n en Indonesia en setembro de 2017.\u00a0O\u00a023 de xaneiro de 2018, a aplicaci\u00f3n TikTok clasificouse no n\u00famero 1 entre as descargas de balde de aplicaci\u00f3ns m\u00f3biles en\u00a0Tailandia."}
{"id": "447551", "revid": "89787", "url": "https://gl.wikipedia.org/wiki?curid=447551", "title": "Angela Carter", "text": "Angela Olive Carter, de solteira Angela Olive Stalker, nada en Eastbourne, Sussex o 7 de maio de 1940 e finada en Londres o 16 de febreiro de 1992, foi unha xornalista e novelista brit\u00e1nica, co\u00f1ecida polas s\u00faas obras feministas e de realismo m\u00e1xico e picaresco. O seu libro m\u00e1is co\u00f1ecido \u00e9 \"A c\u00e1mara do sangue\", publicado en 1979. \nEn 2008, \"The Times\" clasificouna no d\u00e9cimo lugar na s\u00faa lista dos 50 mellores escritores brit\u00e1nicos dende 1945. En 2012, \"Nights at the Circus\" foi seleccionada como o ga\u00f1ador do \"James Tait Black Memorial Prize\".\nTraxectoria.\nAngela naceu en Eastbourne, no condado de Sussex, ao sur de Inglaterra. Por mor dos bombardeos alem\u00e1ns durante a segunda guerra mundial, foi evacuada ao norte\u00f1o condado de Yorkshire, onde pasou varios anos coa s\u00faa avoa materna. Ao final da guerra, instalouse coa s\u00faa familia en Londres, onde o seu pai, Hugh Alexander Stalker, atopou traballo como xornalista. Na s\u00faa adolescencia, Angela tivo problemas de anorexia.\nTras deixar a escola, aos dezanove anos comezou a traballar como xornalista no diario \"Croydon Advertiser.\" En 1960 contraeu matrimonio con Paul Carter, e instalouse con el en Bristol. Na universidade desta cidade estudou literatura inglesa. A s\u00faa ampla bagaxe literaria \u00e9 claramente percept\u00edbel na s\u00faa obra, na que abundan referencias a autores cl\u00e1sicos da literatura en lingua inglesa, como Chaucer, Shakespeare, Wordsworth, Coleridge, Blake, Keats, Dickens, Carroll, Stoker e moitos outros.\nCarter publicou a s\u00faa primeira novela, \"Shadow Dance\", en 1966. Ao ano seguinte apareceu \"The Magic Toyshop\", 1967, na que xa est\u00e1 presente o interese de Carter polos contos infant\u00eds de tradici\u00f3n oral e pola psican\u00e1lise. A obra foi galardoada co Premio Jon Llwellyn Rhys. Coa seguinte, \"Several Perceptions\", 1968, obtivo o Premio Somerset Maugham, dotado con cincocentas libras, que empregou en viaxar ao Xap\u00f3n, deixando en Inglaterra o seu marido, de quen terminar\u00eda por divorciarse en 1972. Viviu durante dous anos en Toquio, onde traballou como camareira nun bar. Reflectiu as impresi\u00f3ns da s\u00faa estancia na capital xaponesa en varios artigos xornal\u00edsticos para \"New Society\", m\u00e1is tarde recollidos no volume de ensaios \"Nothing Sacred: Selected Writings\" (1982).\nEn 1972, de regreso en Inglaterra, instalouse en Bath, onde escribiu algunhas das s\u00faas obras m\u00e1is co\u00f1ecidas, como \"The Infernal Desire Machines of Doutor Hoffman\", 1972; \"Fireworks: Nine Profane Pieces\", 1973; \"The Passions of New Eve\", 1977; e \"A c\u00e1mara do sangue e outros relatos\", 1979).\nContraeu de novo matrimonio en 1976, con Mark Pearce, e comezou unha frut\u00edfera carreira como profesora de escritura creativa. Nas d\u00e9cadas de 1970 e 1980 traballou en varias universidades do Reino Unido, Estados Unidos e Australia, Estas experiencias tiveron unha grande influencia nas s\u00faas obras posteriores. Morreu en 1992 de cancro.\nEscribiu varios artigos para xornais como \"The Guardian\", \"The Independent\" e \"New Statesman\".\nObra.\nAs obras m\u00e1is co\u00f1ecidas de Angela Carter adoitan considerarse como pertencentes \u00e1 literatura fant\u00e1stica. Os seus innovadores procedementos narrativos e as s\u00faas frecuentes referencias intertextuais relaci\u00f3nana co posmodernismo anglosax\u00f3n. Gran co\u00f1ecedora da lingua e a literatura francesas, existe na s\u00faa obra unha importante d\u00e9beda co surrealismo, as\u00ed como con autores franceses como Sade ou Bataille.\nD\u00faas das s\u00faas obras foron levadas ao cine: a novela \"The Magic Toyshop\", en 1987; o seu relato \"The Company of Wolves\", nunha pel\u00edcula hom\u00f3nima, en 1984."}
{"id": "447558", "revid": "83328", "url": "https://gl.wikipedia.org/wiki?curid=447558", "title": "Premio Lingua e Empresa", "text": "O Premio Lingua e Empresa \u00e9 un galard\u00f3n concedido polo Concello de Ames que promove o uso do galego na actividade empresarial.\nComezou a organizarse no ano 2018. En 2020 ti\u00f1a unha dotaci\u00f3n de 1500 euros, unha campa\u00f1a de difusi\u00f3n na radio de Ames e d\u00faas categor\u00edas, unha para empresas con m\u00e1is de dous anos e outra para empresas de menos de dous anos.\nEmpresas premiadas.\n2018.\nBiosbardos, Xestiago e Asesor\u00eda Xeral Galega SL\n2019.\nPetiscos Gastrobar, Cenlitrosmetrocadrado e Escola de Estudos Musicais Allegro\n2020.\nCategor\u00eda A, uso continuado da lingua\u02d0 C\u00f3digo Cero\nCategor\u00eda B, nova incorporaci\u00f3n ou creaci\u00f3n\u02d0 Ollar."}
{"id": "447559", "revid": "23204", "url": "https://gl.wikipedia.org/wiki?curid=447559", "title": "Sufat Chol", "text": "Sufat Chol (en ) \u00e9 un filme israel\u00ed de 2016 dirixido por Elite Zexer. Foi estreado na secci\u00f3n Panorama do Festival Internacional de Cinema de Berl\u00edn. No Festival de Cinema de Sundance ga\u00f1ou o Gran Premio do Xurado na secci\u00f3n de Cinema Dram\u00e1tico do Mundo. Ga\u00f1ou o premio \u00f3 mellor filme nos Premios Ophir. Foi escollido como candidato israel\u00ed \u00f3 \u00d3scar \u00f3 mellor filme en lingua non inglesa na 89\u00aa edici\u00f3n dos premios, pero finalmente non foi nomeado."}
{"id": "447563", "revid": "23204", "url": "https://gl.wikipedia.org/wiki?curid=447563", "title": "Cultura zapoteca", "text": ""}
{"id": "447566", "revid": "23204", "url": "https://gl.wikipedia.org/wiki?curid=447566", "title": "Sabrina the Teenage Witch (serie de televisi\u00f3n de 1996)", "text": "Sabrina the Teenage Witch \u00e9 unha\u00a0serie de televisi\u00f3n estadounidense baseada na banda dese\u00f1ada hom\u00f3nima de Archie Comics. A serie emitiuse orixinalmente entre o 27 de setembro de 1996 e 24 de abril de 2004 a trav\u00e9s da canle ABC, con m\u00e1is de 17 mill\u00f3ns de espectadores no seu bloque \"T.G.I.F.\"\nEst\u00e1 protagonizada por Melissa Joan Hart, no papel de Sabrina Spellman, unha adolescente estadounidense que no seu d\u00e9cimo sexto aniversario descobre que ten poderes m\u00e1xicos (o cal difire da banda dese\u00f1ada de \"Archie Comics\", onde \u00e9 consciente dos seus poderes dende pequena, como se indica en \"Sabrina -- That Cute Little Witch\"). Vive coas s\u00faas t\u00edas, as bruxas Hilda (interpretada por Caroline Rhea) e Zelda (interpretada en Beth Broderick), que te\u00f1en 500 anos de idade, e co seu gato falante Salem (a voz de Nick Bakay) no n\u00famero 133 de Collins Road no suburbio ficticio de Westbridge, en Boston.\nAs primeiras catro tempadas foron emitidas pola ABC dende o 27 de setembro de 1996 at\u00e9 o 5 de maio de 2000; as tres \u00faltimas tempadas emit\u00edronse en The WB dende o 22 de setembro de 2000 at\u00e9 o 24 de abril de 2003."}
{"id": "447570", "revid": "98629", "url": "https://gl.wikipedia.org/wiki?curid=447570", "title": "Chilling Adventures of Sabrina (serie de televisi\u00f3n)", "text": "Chilling Adventures of Sabrina \u00e9 unha serie de televisi\u00f3n sobrenatural desenvolvida por Roberto Aguirre-Sacasa para Netflix. Bas\u00e9ase na serie de banda dese\u00f1ada hom\u00f3nima. A serie foi producida por Warner Bros. Television, con Aguirre-Sacasa, Greg Berlanti, Sarah Schechter, Jon Goldwater e Lee Toland Krieger como produtores executivos.\nA serie c\u00e9ntrase na personaxe de Archie Comics Sabrina Spellman, interpretada por Kiernan Shipka, xunto con Ross Lynch, Lucy Davis, Chance Perdomo, Michelle Gomez, Jaz Sinclair, Tati Gabrielle, Adeline Rudolph, Richard Coyle e Miranda Otto. Orixinalmente estivo en desenvolvemento durante setembro de 2017 na canle The CW, que pretend\u00eda ser un complemento da serie \"Riverdale\"; por\u00e9n, en decembro de 2017, o proxecto foi trasladado a Netflix por d\u00faas tempadas. A rodaxe tivo lugar en Vancouver, na Columbia Brit\u00e1nica. Os primeiros 10 episodios foron estreados o 26 de outubro de 2018. A serie recibiu valoraci\u00f3ns positivas da cr\u00edtica, loando a intepretaci\u00f3n de Shipka, o elenco e a s\u00faa premisa. Un episodio especial de Nadal foi estreado o 14 de decembro de 2018, e a segunda parte da primeira tempada estreouse o 5 de abril de 2019. En decembro de 2018, Netflix renovou a serie para unha segunda tempada de 16 episodios, que tam\u00e9n foi dividida en d\u00faas partes."}
{"id": "447573", "revid": "1093", "url": "https://gl.wikipedia.org/wiki?curid=447573", "title": "Mar\u00eda Antonia Pereira do Campo", "text": ""}
{"id": "447574", "revid": "56817", "url": "https://gl.wikipedia.org/wiki?curid=447574", "title": "Erythrocebus patas", "text": "Erythrocebus patas \u00e9 unha especie de mono cercopit\u00e9cido que habita nas \u00e1reas semi\u00e1ridas dende \u00c1frica Occidental at\u00e9 \u00c1frica oriental. Foi considerado o \u00fanico membro do x\u00e9nero \"Erythrocebus\", mais a especie \"Erythrocebus poliophaeus\", previamente considerada un sin\u00f3nimo de \"Erythrocebus patas\", foi recuperada no ano 2018."}
{"id": "447575", "revid": "98629", "url": "https://gl.wikipedia.org/wiki?curid=447575", "title": "Valledupar", "text": "Valledupar\u00a0\u00e9 un concello\u00a0colombiano, capital do departamento do Cesar. \u00c9 a cabeceira do concello hom\u00f3nimo, o cal ten unha extensi\u00f3n de 4493 km\u00b2, 483\u00a0250 habitantes e xunto \u00e1 s\u00faa \u00e1rea metropolitana re\u00fane 662 941 habitantes; est\u00e1 conformado por 25 correxementos e 102 vereas.\nAt\u00f3pase \u00f3 nordeste da Costa Atl\u00e1ntica colombiana, a beiras do r\u00edo Guatapur\u00ed, no val do r\u00edo Cesar formado pola Serra Nevada de Santa Marta \u00f3 oeste e a serran\u00eda do Perij\u00e1\u00a0polo leste.\nA cidade \u00e9 un importante centro para a produci\u00f3n agr\u00edcola, agroindustrial e gandeira na rexi\u00f3n comprendida entre o norte do departamento do Cesar e o sur do departamento de La Guajira, no punto intermedio das d\u00faas concas de explotaci\u00f3n carbon\u00edfera m\u00e1is grandes do pa\u00eds."}
{"id": "447582", "revid": "23204", "url": "https://gl.wikipedia.org/wiki?curid=447582", "title": "Quibd\u00f3", "text": "Quibd\u00f3 \u00e9 un municipio colombiano, capital do departamento do Choc\u00f3 e unha das poboaci\u00f3ns m\u00e1is importantes na Rexi\u00f3n do Pac\u00edfico Colombiano.\nA cidade at\u00f3pase nunha das rexi\u00f3ns m\u00e1is biodiversas de Colombia, preto de grandes reservas ecol\u00f3xicas como o parque nacional natural ember\u00e1. Tam\u00e9n \u00e9 unha das rexi\u00f3ns con maior n\u00famero de reservas ind\u00edxenas.\nQuibd\u00f3 at\u00f3pase sobre a marxe dereita do r\u00edo Atrato, un dos principais afluentes do pa\u00eds e unha das zonas con m\u00e1is alta pluviosidade do mundo. At\u00f3pase a unha altitude de 43 m s. n. m. e ten unha temperatura cuxo media \u00e9 de 28\u00a0\u00b0C. Dista de Bogot\u00e1 718 km.\nA cidade de Quibd\u00f3 constit\u00fae o \u00fanico centro departamental localizado entre a cordilleira e o litoral. Polas s\u00faas caracter\u00edsticas, \u00e9 o punto medio de enlace natural que existe entre os dous litorais colombianos, a trav\u00e9s dos r\u00edos Atrato e San Juan.\nAs relaci\u00f3ns de centralidade converxen sobre a zona do istmo San Pablo, especificamente entre Quibd\u00f3 e Istmina, e expl\u00edcanse polas relaci\u00f3ns de comunicaci\u00f3n fluvial que existe entre os dous grandes r\u00edos: Atrato e San Juan."}
{"id": "447583", "revid": "839", "url": "https://gl.wikipedia.org/wiki?curid=447583", "title": "Charles Joseph Testa", "text": ""}
{"id": "447588", "revid": "23204", "url": "https://gl.wikipedia.org/wiki?curid=447588", "title": "Monter\u00eda, Colombia", "text": "Monter\u00eda \u00e9 un concello colombiano, capital do departamento de C\u00f3rdoba. At\u00f3pase \u00f3 noroeste do pa\u00eds na rexi\u00f3n Caribe Colombiana, a beiras do r\u00edo Sin\u00fa, polo que \u00e9 co\u00f1ecida como a \"Perla do Sin\u00fa\". \u00c9 considerada a capital gandeira de Colombia; anualmente celebra a feira da Gandar\u00eda durante o mes de xu\u00f1o. \u00c9 ademais, un importante centro comercial e universitario, reco\u00f1ecida como unha das cidades colombianas con maior crecemento e desenvolvemento nos \u00faltimos anos e por impulsar o desenvolvemento sustentable.\nA cidade \u00e9 a capital de C\u00f3rdoba dende 1952, cando este territorio se separou do departamento de Bol\u00edvar. \u00c9 o centro administrativo, cultural, econ\u00f3mico e pol\u00edtico da rexi\u00f3n cordobesa, sendo sede de certames tur\u00edsticos e festividades."}
{"id": "447589", "revid": "85894", "url": "https://gl.wikipedia.org/wiki?curid=447589", "title": "Andr\u00e9s A. Vila", "text": "Andr\u00e9s \u00c1lvarez Vila, nado en Zam\u00e1ns (Vigo) en 1958, \u00e9 un pintor e escritor galego.\nTraxectoria.\nEstudou no IES Santa Irene de Vigo, e despois traballou en Madrid e Par\u00eds. Como actor traballou cos Artello e M\u00e1scara 17, ademais de co Centro Dram\u00e1tico Galego, e apareceu como figurante en \"Sempre Xonxa\"."}
{"id": "447590", "revid": "1131", "url": "https://gl.wikipedia.org/wiki?curid=447590", "title": "Andr\u00e9s \u00c1lvarez Vila", "text": ""}
{"id": "447595", "revid": "23204", "url": "https://gl.wikipedia.org/wiki?curid=447595", "title": "In\u00edrida", "text": "In\u00edrida (antes chamado Puerto In\u00edrida) \u00e9 un concello de Colombia, capital do departamento de Guain\u00eda, as\u00ed como a s\u00faa cidade m\u00e1is poboada. A temperatura media \u00e9 de 25 \u00b0C.\nToponimia.\nO top\u00f3nimo \u00abIn\u00edrida\u00bb significa \u00abEspelli\u00f1o de Sol\u00bb na lingua puinave falada polo pobo punaive, de Guain\u00eda. Segundo a lenda ind\u00edxena, In\u00edrida foi unha princesa que se converteu na flor de In\u00edrida, que s\u00f3 crece nos arredores h\u00famidos e areosos da poboaci\u00f3n, preto dos r\u00edos In\u00edrida e Guain\u00eda. \u00c9 unha flor vermella con visos brancos, parecida a unha espiga que aparece na bandeira de In\u00edrida e no escudo do departamento de Guain\u00eda."}
{"id": "447601", "revid": "839", "url": "https://gl.wikipedia.org/wiki?curid=447601", "title": "Veniamin Efsevidis", "text": "Veniamin Efsevidis (en ), nado como Dimitrios Efsevidis (en ) en Constantinopla en 1821 e finado en 1895 foi un eclesi\u00e1stico greco-cat\u00f3lico.\nTraxectoria.\nNaceu nunha familia ortodoxa grega en 1821 en Constantinopla. Estudou no Colexio Ortodoxo Grego de Fener e posteriormente na Escola Teol\u00f3xica de Halki. O 18 de agosto de 1851 foi nomeado arcebispo titular de Ne\u00e1polis, e bispo auxiliar da metr\u00f3pole de Dabar-Bosna, con s\u00e9 en Saraxevo, ent\u00f3n baixo xurisdici\u00f3n da Igrexa ortodoxa de Constantinopla.\nAs s\u00faas tendencias filo-cat\u00f3licas foron descobertas nunha carta interceptada polos ortodoxos do patriarcado ecum\u00e9nico de Constantinopla, e foi acusado de apostas\u00eda. En 1858, foi convocado polo patriarcado a Constantinopla onde, por iniciativa fanariota, foi arrestado e encerrado no mosteiro de Rila, na Bulgaria otom\u00e1. A delegaci\u00f3n apost\u00f3lica pontificia pediu axuda \u00e1 embaixada francesa, e o embaixador \u00c9douard Thouvenel implicouse na liberaci\u00f3n do arcebispo, obtendo das autoridades unha orde para a s\u00faa liberaci\u00f3n.\nAs fontes non son especialmente claras e as referencias tanxenciais, mais semella que por un breve tempo volveu \u00e1 ortodoxia, para volver en 1861 ao catolicismo. Foi arrestado novamente en 1861 e encerrado no monte Athos, antes da s\u00faa liberaci\u00f3n novamente grazas \u00e1 intervenci\u00f3n francesa.\nGrazas ao sacerdote Joseph Lepavec, en 1863 viaxou a Roma, onde foi confirmado na s\u00faa s\u00e9. Foi nomeado auxiliar do vigairo latino de Constantinopla, exercendo o seu ministerio entre os cat\u00f3licos de rito bizantino da cidade. Durante a maior parte do resto da s\u00faa vida viviu en P\u00e9ra, no mosteiro dos franciscanos conventuais, celebrando a divina liturxia diaria na igrexa de Santo Ant\u00f3n de Padua. O 17 de xu\u00f1o de 1867 foi nomeado prelado asistente ao trono pontificio.\nParticipou no Concilio Vaticano Primeiro. En 1882 ordenou sacerdote a Isaias Papadopoulos, futuro exarca de Grecia.\nFinou en 1895/1897 e est\u00e1 enterrado na catedral do Esp\u00edrito Santo de Istambul."}
{"id": "447602", "revid": "1888", "url": "https://gl.wikipedia.org/wiki?curid=447602", "title": "Jos\u00e9 Queiz\u00e1n Hermida", "text": "Jos\u00e9 Queiz\u00e1n Hermida, nado en Vigo en xu\u00f1o de 1910 e finado en Vilanova de la Barca (provincia de Lleida) o 14 de agosto de 1938, foi un avogado galego.\nTraxectoria.\nEstudou Dereito na Universidade de Santiago de Compostela (onde co\u00f1eceu a Ricardo Carvalho Calero, Lu\u00eds Tob\u00edo Fern\u00e1ndez e Francisco Fern\u00e1ndez del Riego), e fixo as pr\u00e1cticas en Vigo con Roberto Gonz\u00e1lez Pastoriza. Despois traballou como pasante de Valent\u00edn Paz-Andrade.\nEn 1931 foi un dos promotores e secretario xeral da Federaci\u00f3n Universitaria Escolar, que editaba a revista \"Resol\". Publicou alg\u00fan artigo en \"El Pueblo Gallego\".\nDurante o servizo militar, en 1933, foi ascendido a sarxento de complemento. Deste xeito, tras o alzamento nacional -xa como alf\u00e9rez de complemento- foi destinado ao rexemento n\u00ba 36 de M\u00e9rida. Despois como tenente foi destinado como avogado militar en consellos de guerra en Vigo, entre eles os do sindicalista Manuel del R\u00edo V\u00e1zquez, Jes\u00fas Gato Figueiras, o m\u00e9dico Francisco Bustelo Bustelo, a conserveira Flora de Dios Rodr\u00edguez, o garda forestal Jaime Mart\u00ednez Est\u00e9vez, o xastre Miguel G\u00f3mez Pardo ou a mestra Josefa Garc\u00eda Segret. En 1937 foi destinado \u00e1 fronte de guerra coa unidade de infantar\u00eda dos Tiradores de Ifni, na fronte de Arag\u00f3n. Faleceu na batalla del Segre o 14 de agosto de 1938, e foi soterrado no cemiterio de Pereir\u00f3.\nVida persoal.\nFillo do industrial vigu\u00e9s Jos\u00e9 Queiz\u00e1n Vila e da pontevedresa Carme Hermida P\u00e9rez, o 7 de outubro de 1935 casou con Concepci\u00f3n Vilas Garc\u00eda. O fot\u00f3grafo da voda foi Lu\u00eds Casado. En xullo de 1936 tiveron unha filla, (Concepci\u00f3n, finada o 11 de febreiro de 1938). Morreu cando a s\u00faa muller estaba embarazada doutra nena, Mar\u00eda Xos\u00e9 Queiz\u00e1n."}
{"id": "447604", "revid": "15490", "url": "https://gl.wikipedia.org/wiki?curid=447604", "title": "Eladio Cu\u00ed\u00f1a", "text": "Eladio Cu\u00ed\u00f1a Crespo, nado en Prado (Lal\u00edn) en 1952, \u00e9 un empresario galego.\nTraxectoria.\nIrm\u00e1n de Xos\u00e9 Cu\u00ed\u00f1a Crespo. Licenciado en Ciencias Econ\u00f3micas pola Universidade de Santiago de Compostela. Foi cofundador, xunto co seu irm\u00e1n Ram\u00f3n, da empresa Inasus S.L.da que chegou a ser director xeral. \nEn 1978, pasou a ser directivo do holding empresarial familiar Grupo Aurela -creado polos irm\u00e1ns Ram\u00f3n e por Xos\u00e9 Cu\u00ed\u00f1a en 1970- formado por Inasus, Metaldeza, Aurela Energ\u00edas e Aurela Inmobiliaria 2001 e que compartiu a un 50% co seu irm\u00e1n Ram\u00f3n.\nFoi representante da Deputaci\u00f3n de Pontevedra no consello de administraci\u00f3n da Caixa de Aforros Provincial de Pontevedra (1988). Foi nomeado comendador do Cocido en 2015. En maio de 2017 anunciou a s\u00faa retirada dos negocios. Foi presidente do Club Balonm\u00e1n Lal\u00edn (1984).\nVida persoal.\nCasou con Ana Mar\u00eda Fern\u00e1ndez Asorey e ten dous fillos, Alberto e Lucia."}
{"id": "447606", "revid": "56817", "url": "https://gl.wikipedia.org/wiki?curid=447606", "title": "Canci\u00f3ns cl\u00ednicas", "text": "Canci\u00f3ns cl\u00ednicas \u00e9 o terceiro \u00e1lbum de estudio da banda galega de indie rock Chicharr\u00f3n, publicado o 9 de novembro de 2018 a trav\u00e9s do colectivo art\u00edstico Prenom. O disco foi gravado por Ib\u00e1n P\u00e9rez no estudio Terraforma do H\u00edo baixo a produci\u00f3n de Rub\u00e9n Dom\u00ednguez.\nAo igual que o seu traballo anterior, \"Canci\u00f3ns cl\u00ednicas\" est\u00e1 totalmente composto en galego. Todos os temas est\u00e1n compostos por Chicharr\u00f3n e todas a letras foron escritas por Alberto M. Vecino ag\u00e1s \"No seu despregar\", que \u00e9 un poema de Gonzalo Hermo titulado orixinalmente \"O d\u00f3\"."}
{"id": "447608", "revid": "89787", "url": "https://gl.wikipedia.org/wiki?curid=447608", "title": "Ed Sullivan", "text": "Edward Vincent Sullivan, nado en Nova York o 28 de setembro de 1901 e finado na mesma cidade o 13 de outubro de 1974, foi un famoso presentador de televisi\u00f3n dos Estados Unidos. Destacou na cultura popular daquel pa\u00eds, torn\u00e1ndose unha referencia dentro da cultura televisiva norteamericana, principalmente nas d\u00e9cadas de 1950 e 1960.\nO seu programa dominical, denominado \"The Ed Sullivan Show\", tivo o seu inicio en 1948 e rematou en 1971 na rede de televisi\u00f3n CBS; por al\u00ed pasaron os maiores nomes da m\u00fasica popular en todo o s\u00e9culo XX: Cher, Elvis Presley, Beatles, Carpenters, Rolling Stones, The Doors, The Bee Gees, James Brown, Jackson Five, The 5th Dimension, Stevie Wonder, Diana Ross, entre outros.\nTraxectoria.\nInfancia e inicio de carreira.\nSullivan naceu en Harlem, Nova York, fillo de Elizabeth F. Smith e Peter Arthur Sullivan, un funcionario de alf\u00e1ndega de ascendencia irlandesa.\nEx-boxeador, Sullivan comezou o seu traballo nos medios de comunicaci\u00f3n como xornalista deportivo do xornal \"The New York Evening Graphic\". Cando Walter Winchell, un dos columnistas sociais m\u00e1is populares da s\u00faa \u00e9poca, deixou o xornal, Sullivan pasou a ser columnista teatral. A s\u00faa columna foi m\u00e1is tarde publicada no \"The New York Daily News\". Sullivan volveuse co\u00f1ecido axi\u00f1a no mundo do entretemento.\nEn 1941, Sullivan foi o presentador de \"Summer Silver Theater\", programa de variedades da CBS, con Will Bradley como director de orquestra e invitados especiais cada semana.\nThe Ed Sullivan Show.\nEn 1948, o produtor Marlo Lewis, contratou a Ed Sullivan para facer un programa dominical de variedades na rede CBS, \"Toast of the Town\", que m\u00e1is tarde se converteu en \"The Ed Sullivan Show\". Estreado en xu\u00f1o de 1948, o programa foi transmitido dende os estudos da CBS: en 1967 trasladouse ao Broadway Theatre da r\u00faa 53 en Nova York, que m\u00e1is tarde pasou a se chamar Teatro Ed Sullivan, en que logo se rodou \"Late Show with David Letterman\".\nSullivan inspirou unha canci\u00f3n do musical \"Bye Bye Birdie\", e en 1963, apareceu como el mesmo no filme hom\u00f3nimo (1963).\nFabricante de estrelas.\nNas d\u00e9cadas de 1950 e 1960, Sullivan foi un respectado fabricante de estrelas, a causa do n\u00famero de artistas que se converteron nomes co\u00f1ecidos despois de aparecer no seu programa. Ti\u00f1a un talento especial para identificar e promover os mellores talentos e pagaba unha gran cont\u00eda de di\u00f1eiro para garantir talentos para o seu show.\nCando Elvis Presley se volveu popular, Sullivan desconfiaba do seu estilo de rapaz malo como cantante e dixo que nunca convidar\u00eda a Presley ao seu programa. No entanto, Elvis f\u00edxose demasiado grande para ser ignorado, e Sullivan inclu\u00edu na axenda tres aparici\u00f3ns de Presley a partir de setembro de 1956. En agosto de 1956, Sullivan foi ferido nun accidente de autom\u00f3biles preto da s\u00faa casa de campo en Southbury, Connecticut, e perdeu a primeira aparici\u00f3n de Presley o 9 de setembro. Charles Laughton foi quen presentou o cantante no programa. Despois de que Sullivan co\u00f1ecese a Presley persoalmente, presentouno ao seu p\u00fablico dicindo: \"Este \u00e9 un real e decente bo rapaz\".\nEn novembro de 1963, Sullivan testemu\u00f1aba no aeroporto de Heathrow a \"beatleman\u00eda\", cando a banda desembarcaba de volta da Suecia. No comezo, era renuente en presentar os Beatles no seu programa porque a banda non lanzara ning\u00fan sinxelo nos Estados Unidos naquel momento. Por\u00e9n, a petici\u00f3n dun amigo, o empresario Sid Bernstein, Sullivan presentou os Beatles o 9 de febreiro de 1964, logrando a maior audiencia da historia da televisi\u00f3n estadounidense e a\u00ednda un dos programas m\u00e1is vistos de todos os tempos. En total os Beatles fixeron trece aparici\u00f3ns no \"The Ed Sullivan Show\", m\u00e1is do que calquera outro grupo do Reino Unido.\nEn 1969, Sullivan presentaba o grupo The Jackson 5 e o seu primeiro sinxelo \"I Want You Back\", quitando a B. J. Thomas o primeiro lugar da lista do Billboard.\nUn dos artistas favoritos e m\u00e1is frecuentes de Sullivan foi o grupo The Supremes, que apareceron dezsete veces no programa, axudando a pavimentar o seu cami\u00f1o para a Motown Records. The Temptations, The Four Tops e Martha and the Vandellas foron outros famosos grupos da \u00e9poca, que se presentaron no seu programa de variedades.\nMorte.\nEd Sullivan morreu en 13 de outubro de 1974, no Hospital Lenox Hill, en Nova York. Ao seu funeral asistiron 3000 persoas na catedral cat\u00f3lica de San Patricio, en Nova York, un d\u00eda fr\u00edo e chuvioso. Sullivan foi enterrado nunha cripta no cemiterio Ferncliff en Hartsdale, Nova York.\nTen unha estrela no Paseo da Fama de Hollywood (6101 Hollywood Blvd).\nVida persoal.\nSullivan estivo prometido coa campioa de nataci\u00f3n Sybil Bauer, mais faleceu de cancro en 1927 aos 23 anos.\nEstivo casado con Sylvia Weinstein dende 1930 ata a morte dela o 16 de marzo de 1973. O 22 de decembro de 1930, naceu a s\u00faa filla, Betty Sullivan, que m\u00e1is tarde casou co produtor do \"Ed Sullivan Show\" Bob Precht."}
{"id": "447612", "revid": "4801", "url": "https://gl.wikipedia.org/wiki?curid=447612", "title": "Joaquim Pla Janini", "text": "Joaquim Pla Janini, nado en Tarragona en 1879 e finado en Barcelona en 1970, foi un m\u00e9dico e fot\u00f3grafo pictorialista.\nTraxectoria.\nEn 1923 crea xunto a Josep Desmestres, Salvador Lluch e Claudi Carbonell a Agrupaci\u00f3n Fotogr\u00e1fica de Catalu\u00f1a, da que ser\u00e1 presidente entre 1927 e 1930.\nNa s\u00faa obra apreciase a influencia do novecentismo, traballando diversos temas como a relix\u00f3n, a familia, a vestimenta e as naturezas mortas, tentando sempre proporcionar \u00e1s s\u00faas obras as caracter\u00edsticas das obras de arte da pintura. Consid\u00e9rase, tanto pola s\u00faa tem\u00e1tica como polo emprego de impresi\u00f3ns nobres, a goma bicromatada e o bromoleo, como referente do pictorialismo. Por isto foi un dos defensores das t\u00e9cnicas pigmentarias despois da Guerra Civil Espa\u00f1ola.\nPublicou as s\u00faas fotograf\u00edas en revistas como \"Lux\", en 1921, e \"Art de la Llum\", entre 1933 e 1935. Algunhas das s\u00faas obras poden atoparse no Museo Nacional de Arte de Catalu\u00f1a."}
{"id": "447614", "revid": "1888", "url": "https://gl.wikipedia.org/wiki?curid=447614", "title": "Eladio Cu\u00ed\u00f1a Crespo", "text": ""}
{"id": "447616", "revid": "865", "url": "https://gl.wikipedia.org/wiki?curid=447616", "title": "Psicon\u00e1utica", "text": "Psicon\u00e1utica \u00e9 o segundo \u00e1lbum de estudio da banda galega de shoegaze Linda Guilala, publicado o 10 de xu\u00f1o de 2016 a trav\u00e9s do selo Elefant Records."}
{"id": "447621", "revid": "85894", "url": "https://gl.wikipedia.org/wiki?curid=447621", "title": "Manuel del R\u00edo V\u00e1zquez", "text": "Manuel del R\u00edo V\u00e1zquez, nado en Santiago de Compostela cara a 1900 e finado en Vigo o 6 de agosto de 1936, foi un sindicalista e pol\u00edtico galego.\nTraxectoria.\nTranviario e sindicalista vigu\u00e9s, na Rep\u00fablica foi directivo do Sindicato Tranviario de Vigo y sus Contornos, e en 1936 era presidente do sindicato. Logo do golpe de Estado do 18 de xullo de 1936 foi detido. Xulgado en Vigo por rebeli\u00f3n militar, sendo defendido por Jos\u00e9 Queiz\u00e1n Hermida, foi condenado a pena de morte en consello de guerra o 3 de agosto. Foi executado no Castelo de S. Sebasti\u00e1n de Vigo."}
{"id": "447622", "revid": "85894", "url": "https://gl.wikipedia.org/wiki?curid=447622", "title": "Miguel G\u00f3mez Pardo", "text": "Miguel G\u00f3mez Pardo, nado en Oza dos R\u00edos cara a 1901 e finado en Vigo o 30 de outubro de 1936, foi un xastre e pol\u00edtico galego.\nTraxectoria.\nXastre establecido en Lavadores, o seu taller sufriu un incendio en abril de 1932. Na Rep\u00fablica foi elixido vogal da Agrupaci\u00f3n Art\u00edstica de Lavadores en 1933. En setembro de 1935 foi elixido vicesecretario do Subcomit\u00e9 Socialista de Lavadores presidido por Jos\u00e9 Antela Conde. Logo do golpe de Estado do 18 de xullo de 1936 foi detido. Xulgado en consello de guerra en Vigo por rebeli\u00f3n militar o 18 de outubro, sendo defendido por Jos\u00e9 Queiz\u00e1n Hermida, foi condenado a pena de morte. Foi executado en Vigo o 30 de outubro con Humberto Solleiro Rivera, Francisco Gonz\u00e1lez Mart\u00ednez e Gabino Gonz\u00e1lez Mart\u00ednez."}
{"id": "447624", "revid": "63181", "url": "https://gl.wikipedia.org/wiki?curid=447624", "title": "Joutsa", "text": "Joutsa \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 4\u00a0542\u00a0habitantes. A superficie do termo municipal \u00e9 de 1\u00a0066,42\u00a0km2, dos cales 199,40\u00a0km2 son auga. O concello ten unha densidade de poboaci\u00f3n de 5,24\u00a0hab./km\u00b2.\nLimita cos concellos de Jyv\u00e4skyl\u00e4, Luhanka e Toivakka na s\u00faa mesma rexi\u00f3n; Hartola, pertencente \u00e1 rexi\u00f3n veci\u00f1a de P\u00e4ij\u00e4nne Tavastia; Hirvensalmi, Kangasniemi e Pertunmaa, pertencente \u00e1 rexi\u00f3n de Savonia do Sur.\nO concello \u00e9 uniling\u00fce en fin\u00e9s."}
{"id": "447626", "revid": "89787", "url": "https://gl.wikipedia.org/wiki?curid=447626", "title": "Thomas C. Oden", "text": "Thomas Clark Oden (Altus, 21 de outubro de 1931 - Warr Acres, Oklahoma, 8 de decembro de 2016) foi un te\u00f3logo metodista estadounidense. \u00c9 considerado o fundador da paleo-ortodoxia e un dos m\u00e1is importantes te\u00f3logos do s\u00e9c. XX e do principio do s\u00e9c. XXI. Foi profesor de Teologia e \u00c9tica na Drew University, en Nova Jersey, de 1980 a 2004, cando se retirou.\nTraxectoria.\nOden naceu en Altus no Oklahoma, fillo dun avogado e dunha profesora de m\u00fasica. Cando ti\u00f1a dez anos, a s\u00faa familia mudouse para Oklahoma City. Na s\u00faa xuventude, pensou en seguir d\u00faas vocaci\u00f3ns, avogado ou pastor metodista. Despois da segunda guerra mundial regresou a Altus e \u00e1 escola secundaria local. Estudou despois na Universidade de Oklahoma, onde obtivo o Bacharelato en Artes, en 1953, na Universidade Metodista Meridional, onde obtivo o bacharelato relixioso, en 1956, e o m\u00e1ster en artes, en 1958, e na Universidade Yale, onde finalizou o doutoramento en 1960.\nOrixinalmente un liberal en Teolox\u00eda, volveuse para a patr\u00edstica no inicio da d\u00e9cada de 1970, e descubriu o que describiu como \"ecumenismo da ortodoxia\": a interpretaci\u00f3n do Novo Testamento e da doutrina apost\u00f3lica como \u00e9 universalmente aceptada.\nOden tornouse un defensor da paleo-ortodoxia, unha interpretaci\u00f3n teol\u00f3xica que asenta moitas veces nas fontes patr\u00edsticas. Publicou unha serie de libros que dixo que ser\u00edan instrumentos para a promoci\u00f3n do \"cristianismo cl\u00e1sico\".\nOden estivo activo no Movemento Confessional, sobre todo na Igrexa Metodista Unida, a s\u00faa denominaci\u00f3n, e serviu no cadro do Instituto sobre Relixi\u00f3n e Democracia.\nObras.\nA seguinte lista \u00e9 exclusiva s\u00f3 aos seus libros."}
{"id": "447639", "revid": "23204", "url": "https://gl.wikipedia.org/wiki?curid=447639", "title": "Proserpina", "text": "Proserpina ou Pros\u00e9rpina, \u00e9 unha antiga deusa cuxa historia \u00e9 a base dun mito da primavera. \u00c9 a equivalente na mitolox\u00eda romana \u00e1 deusa grega Pers\u00e9fone. Proserpina foi subsumida polo culto de Libera, unha antiga deusa da fertilidade, esposa de Liber. \u00c9 unha deidade de vida, morte e resurecci\u00f3n.\nMito.\nProserpina \u00e9 filla de X\u00fapiter e\u00a0Ceres, unha das m\u00e1is belas deusas\u00a0de Roma.\nVenus, para darlle amor a Plut\u00f3n, enviou o seu fillo Cupido (tam\u00e9n co\u00f1ecido como Eros) para que acertase a Plut\u00f3n cunha das s\u00faas setas. Proserpina estaba en Sicilia, no lago Pergusa (pr\u00f3xima a Enna), onde se ba\u00f1aba, xogaba con algunhas ninfas e recoll\u00eda flores. Ent\u00f3n Plut\u00f3n xurdiu do pr\u00f3ximo volc\u00e1n Etna con catro cabalos negros e raptouna para se casar con ela e viviren xuntos no Hades, o inframundo grecorromano, do que era gobernante. Plut\u00f3n era tam\u00e9n o seu t\u00edo, pois X\u00fapiter e Ceres eran os seus irm\u00e1ns. As\u00ed pois, Proserpina \u00e9 a Ra\u00ed\u00f1a do Inframundo.\nA s\u00faa nai Ceres, deusa da natureza, os cultivos ou a Terra, marchou a buscala en van por todos os recunchos do mundo, mais non logrou atopar m\u00e1is que un pequeno cinto que flotaba nun pequeno lago (feito coas b\u00e1goas das ninfas). Na s\u00faa desesperaci\u00f3n Ceres detivo enfurecida o crecemento de froitas e verduras, arrincouse os vestidos e rabu\u00f1ouse a cara, caendo as\u00ed unha maldici\u00f3n sobre Sicilia. Ceres rexeitou volver ao Olimpo e comezou a vagar pola terra, convertendo en deserto todo o que pisaba. Perdeu a s\u00faa fouce na cidade de Trapani.\nPreocupado, X\u00fapiter enviou a Mercurio para que mandase a Plut\u00f3n que liberase a Proserpina. Este obedeceu, mais, antes de a deixar ir, f\u00edxolle comer seis sementes de granada (un s\u00edmbolo de fidelidade no matrimonio), de forma que tivese que vivir seis meses ao ano con el, podendo permanecer o resto coa s\u00faa nai. Explica as\u00ed a primavera na mitolox\u00eda romana: cando Proserpina volve coa s\u00faa nai, Ceres decora a terra coas flores de benvida, mais cando no outono volve ao Hades, a natureza perde as s\u00faas cores.\nNoutra versi\u00f3n da historia, Proserpina com\u00eda s\u00f3 catro sementes de granada durante o seu rapto, e fac\u00edao pola s\u00faa propia vontade. Cando X\u00fapiter lle ordenaba regresar, Plut\u00f3n fac\u00eda un trato con el, dic\u00edndolle que, como Proserpina roubara as s\u00faas sementes de granada, deb\u00eda permanecer catro meses con el cada ano en compensaci\u00f3n. Por esta raz\u00f3n, na primavera, cando Ceres recib\u00eda a s\u00faa filla, as colleitas brotaban e no ver\u00e1n florec\u00edan. No outono Ceres cambiaba as follas a tons de marr\u00f3n e laranxa (as s\u00faas cores favoritas) como agasallo para Proserpina antes de que volvese ao inframundo. Durante a \u00e9poca na que esta viv\u00eda con Plut\u00f3n, o mundo pasaba o inverno, unha \u00e9poca na que a terra era est\u00e9ril.\nO mito do rapto de Proserpina \u00e9 descrito amplamente polo romano Claudiano (s\u00e9culo IV). Por outra banda, nas \"Ge\u00f3rgicas\" de Virxilio, a s\u00faa figura est\u00e1 estreitamente relacionada co mito de Orfeo e Eur\u00eddice: cando Orfeo entrou no inframundo para tentar levar de volta \u00e1 vida \u00e1 s\u00faa esposa Eur\u00eddice, morta pola mordedela dunha serpe acu\u00e1tica, \u00e9 Proserpina a que impuxo a orde de que mentres permaneza nos seus dominios, Eur\u00eddice deb\u00eda ir detr\u00e1s de Orfeo mentres este acalmaba a C\u00e9rbero co seu canto. Por\u00e9n, cando estaba a punto de abandonar o inframundo, Orfeo det\u00edvose e mirou cara a Eur\u00eddice, tras o cal esta foi arrastrada de novo cara ao Hades e Orfeo perdeu para sempre a s\u00faa amada.\nOs romanos dedicaban a esa deusa un festival realizado o d\u00eda 31 de maio."}
{"id": "447641", "revid": "23204", "url": "https://gl.wikipedia.org/wiki?curid=447641", "title": "Riohacha", "text": "Riohacha (en wayuunaiki: S\u00fcchiimma; que se traduce como a \"Terra do R\u00edo\") \u00e9 un concello\u00a0colombiano, capital do departamento de La Guajira. At\u00f3pase na costa do mar Caribe, no delta do r\u00edo Rancher\u00eda. \u00c9 o segundo concello con maior extensi\u00f3n territorial no seu departamento e constit\u00fae unha vasta engrenaxe de entidades p\u00fablicas, bancos e entidades financeiras, sede da Diocese de Riohacha; instituci\u00f3ns culturais, educativas, escenarios deportivos e o seu sector comercial. Conta cunha poboaci\u00f3n estimada de 277 913 (2017) habitantes distribu\u00edda en 15 correxementos, 8 resgardos ind\u00edxenas e a s\u00faa cabeceira municipal que se ensancha afast\u00e1ndose da costa.\nInstitu\u00edda a mediados do s\u00e9culo XVI, \u00e9 considerada como unha das cidades fundadas por espa\u00f1ois m\u00e1is antiga de Am\u00e9rica. A s\u00faa historia dem\u00f3stranos un pasado de \"destruci\u00f3n e reconstruci\u00f3n\": en 1596 foi destru\u00edda polo pirata ingl\u00e9s Francis Drake; a mediados do s\u00e9culo XVII o mar arrasou gran parte da cidade; en 1820 as forzas patriotas, despois de librar a batalla naval da Lagoa Sal\u00e1, queimaron a cidade para asegurarse que non fose reocupada por realistas. \u00c9 por iso considerada \"O F\u00e9nix do Caribe.\" No pasado estivo habitada principalmente por ind\u00edxenas eneales, guanebucanes, wiwas e wayuus; estes dous \u00faltimos a\u00ednda viven no concello. Desde eses tempos era considerada un templo ou santuario de enterros preciosos e \"pagamentos\"."}
{"id": "447648", "revid": "1131", "url": "https://gl.wikipedia.org/wiki?curid=447648", "title": "Invisibles", "text": "O termo invisibles pode referirse a:"}
{"id": "447651", "revid": "56817", "url": "https://gl.wikipedia.org/wiki?curid=447651", "title": "Soengas", "text": "O top\u00f3nimo galego Soengas pode referirse a:\nAmais, como apelido pode referirse a:"}
{"id": "447653", "revid": "89787", "url": "https://gl.wikipedia.org/wiki?curid=447653", "title": "Joker", "text": "O Joker \u00e9 unha personaxe ficticia creada por Bill Finger, Bob Kane e Jerry Robinson, un supervil\u00e1n que apareceu por primeira vez na serie de banda dese\u00f1ada \"Batman\" (25 de abril de 1940), publicada por DC Comics. O cr\u00e9dito da creaci\u00f3n do Joker \u00e9 disputado; Kane e Robinson reclaman a responsabilidade do dese\u00f1o do Joker, \u00f3 tempo que reco\u00f1ecen as achegas de Finger en escribir a personaxe. A pesar de que estaba previsto que o Joker morrese durante a s\u00faa aparici\u00f3n inicial, salvouse grazas \u00e1 intervenci\u00f3n das editoriais, o que permitiu que se convertese no arquiinimigo do superheroe Batman."}
{"id": "447654", "revid": "57023", "url": "https://gl.wikipedia.org/wiki?curid=447654", "title": "Consello Consultivo de Galicia", "text": "O Consello Consultivo de Galicia, creado pola Lei 9/1995, do 10 de novembro, e regulado na actualidade pola Lei 3/2014, do 24 de abril, \u00e9 o supremo \u00f3rgano consultivo de Galicia, e act\u00faa de xeito independente. Ten a s\u00faa sede no pazo de Amarante na r\u00faa da Algalia de Abaixo en Santiago de Compostela.\nFunci\u00f3ns.\nO Consello Consultivo de Galicia emite ditame en cantos asuntos, relativos \u00e1s materias sexan sometidos \u00e1 s\u00faa consulta pola Presidencia da Xunta de Galicia, o Consello da Xunta ou calquera das persoas que forman parte del, as administraci\u00f3ns do sector p\u00fablico auton\u00f3mico, as entidades locais e as universidades p\u00fablicas de Galicia.\nNo desempe\u00f1o da s\u00faa funci\u00f3n ditaminadora exerce o control previo do rigor t\u00e9cnico xur\u00eddico das actuaci\u00f3ns do \u00f3rgano consultante, velando do ordenamento xur\u00eddico, sen estenderse en valoraci\u00f3ns de oportunidade ou conveniencia, ag\u00e1s que as\u00ed o solicite expresamente o \u00f3rgano consultante. A consulta ao Consello Consultivo de Galicia \u00e9 preceptiva en determinados casos, por\u00e9n os seus ditames non ser\u00e1n vinculantes. Por outra banda, o Consello da Xunta poder\u00e1 encomendar ao Consello Consultivo a redacci\u00f3n de anteproxectos lexislativos e a elaboraci\u00f3n de propostas lexislativas ou de reforma estatutaria. A s\u00faa realizaci\u00f3n deber\u00e1 axustarse estritamente ao \u00e1mbito delimitado polos criterios expresados polo Consello da Xunta. Poder\u00e1 tam\u00e9n a Presidencia da Xunta de Galicia solicitar do Consello Consultivo a emisi\u00f3n de informes sobre calquera cuesti\u00f3n concreta cando sexan de transcendencia para a Comunidade Aut\u00f3noma de Galicia. As\u00ed mesmo, os alcaldes e presidentes de deputaci\u00f3ns provinciais poden solicitar do Consello Consultivo a emisi\u00f3n de informes sobre cuesti\u00f3ns concretas de especial transcendencia.\nComposici\u00f3n.\nExisten d\u00faas categor\u00edas de conselleiros os electivos e os natos, te\u00f1en car\u00e1cter nato os expresidentes da Xunta de Galicia.\nO seu actual presidente \u00e9 Jos\u00e9 Luis Costa Pillado\nDende o 2017 non hai membros natos no consello. Previamente serviran coma tales os expresidentes Xerardo Fern\u00e1ndez Albor (2007-2017), Emilio P\u00e9rez Touri\u00f1o (2010-2016) e Fernando Gonz\u00e1lez Laxe (2008-2009 e 2012-2017)"}
{"id": "447655", "revid": "1131", "url": "https://gl.wikipedia.org/wiki?curid=447655", "title": "Camino de Santiago", "text": "Camino de Santiago. Gui\u00f3n para una pel\u00edcula \u00e9 un texto literario en lingua castel\u00e1 escrito por Ram\u00f3n Otero Pedrayo. Foi publicado por Editorial Galaxia en 2018, en edici\u00f3n de Laura Tato Fonta\u00ed\u00f1a.\nEstrutura.\nO gui\u00f3n comeza cun Preliminar no que fala da constituci\u00f3n do cami\u00f1o de Santiago e a chegada a Galicia de peregrinos de toda Europa e de toda condici\u00f3n social, inclu\u00edndo personalidades como Carlomagno, Isabel de Portugal ou Francisco de As\u00eds. Neste preliminar fala tam\u00e9n da proliferaci\u00f3n da arquitectura rom\u00e1nica en Galicia.\nA trama central consiste na pelerinaxe de Helena de Rethel e Daniel. Helena \u00e9 unha moza da Lorena que estuda na Sorbona en Par\u00eds e vai a Compostela por dous motivos: porque o seu namorado morreu sen poder facer o cami\u00f1o, e porque unha familiar s\u00faa fora a fundadora do mosteiro de Conxo. Daniel \u00e9 un fidalgo sen recursos que estuda tam\u00e9n na Sorbona. Ao chegaren a Compostela percorren a vila, e te\u00f1en ocasi\u00f3n de ver no pazo de Xelm\u00edrez a coroaci\u00f3n do rei Afonso Reim\u00f3ndez. Daniel fica en Compostela, e Helena regresa a Par\u00eds, mais volve a Compostela logo do paso de Almanzor e a destruci\u00f3n do sepulcro.\nNo remate confl\u00faen peregrinos chegados de diferentes lugares, como Amad\u00eds de Gaula, Merl\u00edn, Guillerme X de Aquitania (que deu p\u00e9 ao Romance de don Gaiferos) ou Guido de Borgo\u00f1a.\nNo filme aparecen elementos da mitolox\u00eda galega como a Santa Compa\u00f1a ou a Ra\u00ed\u00f1a Lupa.\nDesenvolvemento.\nO gui\u00f3n foi un encargo de Jos\u00e9 Rodr\u00edguez de Vicente para a produtora Suevia Films, de Ces\u00e1reo Gonz\u00e1lez. O autor traballou no gui\u00f3n no outono de 1952, e estaba previsto iniciar a rodaxe en abril de 1953 baixo a revisi\u00f3n de Juan de Ordu\u00f1a, co obxecto de ter listo o filme para o Ano Santo de 1954.\nO texto non foi aprobado por Javier Mar\u00eda Echenique, Secretario Nacional da Propagaci\u00f3n da Fe, xa que non serv\u00eda como propaganda para o \"ideal universalista\" do r\u00e9xime franquista.\nO filme non chegou a rodarse, posiblemente polas dificultades t\u00e9cnicas para levalo a cabo."}
{"id": "447658", "revid": "1822", "url": "https://gl.wikipedia.org/wiki?curid=447658", "title": "Plut\u00f3n (deus)", "text": "Plut\u00f3n\u2009 foi o deus do inframundo na mitolox\u00eda romana. O seu equivalente na mitolox\u00eda grega era Hades, a\u00ednda que Plut\u00f3n era m\u00e1is benigno. En canto \u00e1 etimolox\u00eda do nome conf\u00fandeselle coa de Pluto, o deus grego das riquezas.\nMito.\nOrixinalmente, non posu\u00edan os romanos unha noci\u00f3n dun reino para a felicidade ou infelicidade posmorte, como o Hades grego - sen\u00f3n unha inmensa cavidade, chamada Orco, que m\u00e1is tarde pasou a identificarse co submundo grego. Ao deus que o comandaba, ent\u00f3n, incorporaron Hades, so o seu ep\u00edteto de \"Pluto\".\nTam\u00e9n era respons\u00e1bel de todo que se encontra baixo a terra.\nEra fillo de Saturno e de Rea e irm\u00e1n de X\u00fapiter e Neptuno. Cando X\u00fapiter fixo a repartici\u00f3n do Universo, deulle a Plut\u00f3n o imperio dos infernos. Plut\u00f3n era tan macabro e asustador, que non consegu\u00eda encontrar muller que o aceptase para casar. Por iso resolveu roubar Proserpina, filla de X\u00fapiter e de Ceres - deusa da agricultura - cando \u00eda a cami\u00f1o da fonte de Aretusa, na Sicilia, para buscar auga. Plut\u00f3n \u00e9 representado cunha coroa de \u00e9bano na cabeza, as chaves dos infernos na man, nun coche tirado por cabalos negros.\nNa s\u00faa homenaxe era celebrado un gran festival en febreiro, no que lle eran ofrecidos sacrificios de touros e cabras negros (chamados de \"februationes\") por un sacerdote caracterizado por unha coroa de cipr\u00e9s, e coa duraci\u00f3n de doce noites. Non hab\u00eda, en Roma, templos dedicados a Plut\u00f3n.\nPlut\u00f3n \u00e9 casado coa sobri\u00f1a Proserpina, filla de Ceres (equivalentes, respectivamente, \u00e1s deusas gregas Pers\u00e9fone e Dem\u00e9ter)."}
{"id": "447660", "revid": "23204", "url": "https://gl.wikipedia.org/wiki?curid=447660", "title": "20 Million Miles to Earth", "text": "20 Million Miles to Earth (a.k.a. The Beast from Space) \u00e9 unha pel\u00edcula estadounidense de ciencia ficci\u00f3n rodada en branco e negro por Nathan Juran en 1957. Est\u00e1 protagonizada por William Hopper, Joan Taylor e Frank Puglia. Ambientada en Italia, conta a historia dun monstro procedente de Venus. O gui\u00f3n escrito por Bob Williams e Christopher Knopf a partir dunha idea orixinal de Charlott Knight e Ray Harryhausen. Producida por Morningside Productions para Columbia Pictures, como noutras pel\u00edculas froito da colaboraci\u00f3n entre Charles H. Schneer e Columbia, a acci\u00f3n incorpora a animaci\u00f3n en stop motion caracter\u00edstica de Ray Harryhausen.\nArgumento.\nUn foguete espacial estr\u00e9lase no mar preto da costa siciliana perante a estupefacta mirada duns pescadores que reman cara a nave na procura de superviventes, rescatan a dous dos tripulantes antes de que o foguete se afunda por completo. O coronel Bob Calder, piloto da nave, \u00e9 un dos sobreviventes e Marisa, estudante de medicina, ser\u00e1 quen atenda os feridos. A nave espacial regresa de Venus e no seu interior transportaba un contedor selado."}
{"id": "447661", "revid": "27155", "url": "https://gl.wikipedia.org/wiki?curid=447661", "title": "S\u00f3 sei que nada sei", "text": "A frase s\u00f3 sei que nada sei ou sei unha cousa: que eu nada sei (orixinalmente do lat\u00edn: \"\"ipse se nihil scire id unum sciat\", unha pos\u00edbel par\u00e1frase dun texto grego antigo; tam\u00e9n citado como \"scio me nihil scire\" ou \"scio me nescire\"\"; posteriormente retrotraduzido para o grego catar\u00e9vussa como \"[\u1f13\u03bd \u03bf\u1f36\u03b4\u03b1 \u1f45\u03c4\u03b9] \u03bf\u1f50\u03b4\u1f72\u03bd \u03bf\u1f36\u03b4\u03b1\", [h\u00e8n o\u00eeda h\u00f3ti] \"oud\u00e8n o\u00eeda\"), por veces chamado de paradoxo socr\u00e1tico, \u00e9 un dito moi co\u00f1ecido derivado da narrativa de Plat\u00f3n sobre o fil\u00f3sofo S\u00f3crates.\nO dito tam\u00e9n est\u00e1 relacionado cunha resposta oracular da pitonisa de Delfos, Pitia, que \u00e1 pregunta \u00abQuen \u00e9 o home m\u00e1is sabio da Grecia?\u00bb respondeu: \u00abS\u00f3crates\u00bb.\nEn Plat\u00f3n.\nA frase, esta, frecuentemente atribu\u00edda ao S\u00f3crates de Plat\u00f3n, os tempos antigos e modernos, non ocorre tal como ela \u00e9 en ningunha das obras de Plat\u00f3n. Dous proeminentes acad\u00e9micos estudosos de Plat\u00f3n argumentaron recentemente que a frase non debe ser atribu\u00edda ao S\u00f3crates de Plat\u00f3n.\nNo entanto, Plat\u00f3n relata, na s\u00faa \"Apolox\u00eda de S\u00f3crates\", que:\nA imprecisi\u00f3n da par\u00e1frase como \"s\u00f3 sei que nada sei\" deriva do feito do autor non estar a dicir que el nada sabe, mais si que non pode saber nada con absoluta certeza, mais pode se sentir confiante acerca de certas cousas."}
{"id": "447668", "revid": "56817", "url": "https://gl.wikipedia.org/wiki?curid=447668", "title": "Estevo Lecapeno", "text": "Estevo Lecapeno (en grego: \u03a3\u03c4\u03ad\u03c6\u03b1\u03bd\u03bf\u03c2 \u039b\u03b1\u03ba\u03b1\u03c0\u03b7\u03bd\u03cc\u03c2 \"St\u00e9fanos Lakapen\u00f3s\"), finado o 18 de abril de 963, foi o segundo fillo do emperador bizantino Romano I e coemperador de 924 a 945. \nTraxectoria.\nXunto co seu irm\u00e1n Constantino depuxo a Romano en decembro de 944 e enviouno ao exilio; unhas semanas m\u00e1is tarde, eles mesmos foron derrocados e exiliados por Constantino VII, o emperador lex\u00edtimo. Estevo viviu exiliado na illa de Lesbos, onde morreu en Pascua de 963."}
{"id": "447670", "revid": "98629", "url": "https://gl.wikipedia.org/wiki?curid=447670", "title": "Pseudoencima", "text": "Os/as pseudoencimas ou pseudoenzimas son variantes de encimas que son cataliticamente deficientes (xeralmente inactivos), o que significa que realizan pouca ou ningunha cat\u00e1lise encim\u00e1tica. Crese que existen en todas as grandes familias de encimas en todos os reinos da vida. Os pseudoencimas est\u00e1n sendo cada vez m\u00e1is importantes \u00e1 hora de analizar a actividade celular, especialmente a medida que a an\u00e1lise bioinform\u00e1tica dos xenomas revela a s\u00faa omnipresenza. As s\u00faas importantes funci\u00f3ns reguladoras e \u00e1s veces as asociadas con doenzas nas v\u00edas de sinalizaci\u00f3n celular e metab\u00f3licas est\u00e1n proporcionando unha nova visi\u00f3n sobre as funci\u00f3ns non catal\u00edticas dos encimas activos (o pluriemprego de prote\u00ednas ou \"protein moonlighting\"), e suxer\u00edronse novas v\u00edas para abordar e interpretar os mecanismos de sinalizaci\u00f3n celular usando pequenas mol\u00e9culas e f\u00e1rmacos. Os pseudoencimas que foron m\u00e1is analizados e os mellor co\u00f1ecidos en canto \u00e1s s\u00faas funci\u00f3ns de sinalizaci\u00f3n celular son probablemente as pseudoquinases, as pseudoproteases e as pseudofosfatases.\nEstruturas e funci\u00f3ns.\nDetectouse a diferenza entre hom\u00f3logos encimaticamente activos ou inactivos \u00e1s veces a nivel de secuencia (e en certos casos, comprendeuse isto cando se comparaban prote\u00ednas activas e inactivas de familias reco\u00f1ecidas). e alg\u00fans pseudoencimas analizados en protozoos parasitos foron denominados 'procimas' ou 'prozimas'. Os pseudoencimas mellor estudados pertencen a varias superfamilias de encimas claves na sinalizaci\u00f3n celular, como as proteases, as prote\u00edna quinases, prote\u00edna fosfatases e encimas modificantes de ubiquitina. Reco\u00f1eceuse tam\u00e9n o papel dos pseudoencimas como \"pseudoarmaz\u00f3ns\" e a biolox\u00eda e funci\u00f3n dos pseudoencimas est\u00e1n agora empezando a ser estudadas m\u00e1is a fondo, en gran parte porque son tam\u00e9n interesantes dianas potenciais (ou antidianas) para o dese\u00f1o de f\u00e1rmacos no contexto dos complexos de sinalizaci\u00f3n celular intracelular."}
{"id": "447671", "revid": "27155", "url": "https://gl.wikipedia.org/wiki?curid=447671", "title": "Pseudoenzima", "text": ""}
{"id": "447674", "revid": "23204", "url": "https://gl.wikipedia.org/wiki?curid=447674", "title": "Betty White", "text": "Betty Marion White Ludden, nada en Oak Park (Illinois) o 17 de xaneiro de 1922 e finada o 31 de decembro de 2021, foi unha actriz e c\u00f3mica estadounidense, coa carreira televisiva m\u00e1is longa do mundo do espect\u00e1culo. Considerada unha pioneira da televisi\u00f3n, foi unha das primeiras mulleres en ter control diante e detr\u00e1s das c\u00e1maras e est\u00e1 reco\u00f1ecida como a primeira muller que produciu unha telecomedia (\"Life with Elizabeth\"), o que contribu\u00edu a que recibise o t\u00edtulo honor\u00edfico de Alcaldesa de Hollywood en 1955.\nDurante a s\u00faa carreira de case 80 anos, recibiu oito premios Emmy en diferentes categor\u00edas, tres American Comedy Awards, tres Screen Actors Guild Awards e un Grammy. Ten unha estrela no Paseo da Fama de Hollywood, foi inclu\u00edda no Television Hall of Fame en 1995 e recibiu o t\u00edtulo de Disney Legend en 2009.\nTraxectoria.\nInicios.\nBetty Marion White naceu en Oak Park, Illinois, o 17 de xaneiro de 1922. Ten afirmado que Betty \u00e9 o seu nome legal e non un diminutivo de Elizabeth. Foi a filla \u00fanica de Christine Tess (de solteira Cachikis; 1899\u20131985), ama de casa, e Horace Logan White (1899\u20131963), executivo dunha compa\u00f1\u00eda de iluminaci\u00f3n. O seu av\u00f3 paterno era dinamarqu\u00e9s e o seu av\u00f3 materno greg, coas s\u00faas outras ra\u00edces procedentes de Inglaterra e Gales, sendo ambas as avoas canadenses.\nA familia de White mudouse a Alhambra, California e despois aos \u00c1nxeles, durante a Gran Depresi\u00f3n. Para ga\u00f1ar cartos extra, o seu pai constru\u00eda radios e vend\u00edaas. Como nese momento pouca xente recib\u00eda un salario cuantioso, cambiaba tam\u00e9n as radios por outras cousas, inclu\u00edndo cans nalgunhas ocasi\u00f3ns.\nAsistiu a Horace Mann School Beverly Hills e ao Beverly Hills High School, co\u00f1ecido por ser o lugar de rodaxe de filmes como \"Clueless\" e \"Que fermoso \u00e9 vivir\", gradu\u00e1ndose en 1939. O seu interese na natureza foi iniciado por unhas vacaci\u00f3ns familiares en Sierra Nevada. Pensou en converterse en garda forestal, pero non puido levalo a cabo porque as mulleres non eran aceptadas nese posto. En cambio, comezou a interesarse en escribir. Escribiu e interpretou o papel principal nunha obra de graduaci\u00f3n en Horace Mann School e as\u00ed descubriu o seu interese na actuaci\u00f3n. Inspirada polos seus \u00eddolos, Jeanette MacDonald e Nelson Eddy, decidiu procurar unha carreira como actriz.\n1939\u20131949.\nWhite comezou a s\u00faa carreira na televisi\u00f3n en 1939, tres meses despois de graduarse no instituto, cando ela e unha compa\u00f1eira de clase cantaron canci\u00f3ns de \"The Merry Widow\" nun canal experimental dos \u00c1nxeles. White atopou traballo como modelo, e o seu primeiro traballo profesional como actriz foi no Bliss Hayden Little Theatre. Cando estalou a segunda guerra mundial, parou a s\u00faa carreira e foi voluntaria nos American Women's Voluntary Services. A s\u00faa ocupaci\u00f3n inclu\u00eda o transporte de material militar a trav\u00e9s de California. Participou ademais en actos para as tropas antes de que fosen enviados f\u00f3ra do pa\u00eds.\nTrala guerra, White buscou traballos en estudios cinematogr\u00e1ficos, pero sempre foi rexeitada porque \"non era fotox\u00e9nica\". Ent\u00f3n decidiu buscar nas radios, onde iso non importaba. O seu primeiro traballo nese campo foi ler anuncios e realizar pequenas actuaci\u00f3ns, e mesmo en ocasi\u00f3ns facer ru\u00eddos de multitudes. Ga\u00f1aba arredor de cinco d\u00f3lares por programa. Fixo case de todo, incluso cantar gratis nun programa e aparecer nun concurso local. Apareceu en programas como \"Blondie\", \"The Great Gildersleeve\" e \"This is Your FBI\". Conseguiu ent\u00f3n o seu propio programa radiof\u00f3nico, \"The Betty White Show\".\nEn 1949, comezou a aparecer como copresentadora con Al Jarvis no seu programa de variedades diario e en directo \"Hollywood on Television\", orixinalmente chamado \"Al Jarvis' Make-Believe Ballroom\" en KFWB radio e en KLAC-TV nos \u00c1nxeles.\nD\u00e9cada de 1950.\nWhite comezou a presentar soa o programa trala marcha de Jarvis en 1952, o que significou cinco horas de programa en directo seis d\u00edas \u00e1 semana durante catro anos. En todas as s\u00faas series de variedades durante anos, White cantou polo menos un par de canci\u00f3ns durante cada emisi\u00f3n. En 1951, foi candidata por primeira vez ao Emmy \u00e1 mellor actriz de televisi\u00f3n, competindo con estrelas como Judith Anderson, Helen Hayes e Imogene Coca (o premio foi para Gertrude Berg). Esta foi a primeira categor\u00eda da historia dos Emmy dese\u00f1ada para mulleres.\nEn 1952, o mesmo ano en que comezou a presentar \"Hollywood on Television\", cofundou Bandy Productions co escritor George Tibbles e o produtor Don Fedderson. O tr\u00edo traballou para crear novos programas empregando personaxes existentes en escenas de \"Hollywood on Television\". White, Fedderson e Tibbles crearon a telecomedia \"Life with Elizabeth\", con White como protagonista. O programa foi emitido orixinalmente como produci\u00f3n en directo en KLAC-TV en 1951, e valeulle a White un Emmy local en 1952.\n\"Life with Elizabeth\" foi emitido a nivel nacional entre 1952 e 1955, facendo de White unha das poucas mulleres da televisi\u00f3n con control creativo total diante e detr\u00e1s das c\u00e1maras. A serie era estra\u00f1a para unha telecomedia dese tempo porque estaba coproducida e pertenc\u00eda a unha rapaza de vinte e oito anos que a\u00ednda viv\u00eda cos seus pais. White dixo que non se preocupaba pola fama neses d\u00edas e que habitualmente as historias estaban baseadas en situaci\u00f3ns reais que lle suced\u00edan a ela, ao actor que interpretaba a Alvin ou ao guionista.\nWhite tam\u00e9n apareceu en anuncios na televisi\u00f3n en directo nos \u00c1nxeles, como nun de \"Dr. Ross Dog Food\" en KTLA durante a d\u00e9cada de 1950. Tam\u00e9n apareceu no episodio de \"The Millionaire\" titulado \"The Virginia Lennart Story\", como a propietaria dunha pequena cafeter\u00eda que recib\u00eda un regalo an\u00f3nimo dun mill\u00f3n de d\u00f3lares, en 1956.\nEn 1954, presentou e produciu o seu propio programa de variedades e entrevistas, \"The Betty White Show\", en NBC. Como na serie, ti\u00f1a control creativo e puido contratar unha directora. O programa recibiu cr\u00edticas por inclu\u00edr a Arthur Duncan, actor afroamericano, como membro regular do elenco. As cr\u00edticas seguiron cando NBC levou o programa a toda a naci\u00f3n. Estaci\u00f3ns do sur ameazaron co boicot se Duncan non era eliminado da serie. En resposta, White dixo \"S\u00edntoo. Vivide con iso\", e deulle a Duncan m\u00e1is tempo en antena. A pesar de ter \u00e9xito de audiencia inicialmente, os cambios de horarios fixeron que esta baixase. A finais do ano, NBC cancelou o programa.\nTralo final de \"Life with Elizabeth\", apareceu como Vicki Angel na telecomedia de ABC \"Date with the Angels\" entre 1957 e 1958, serie inspirada en parte na obra de Elmer Rice \"Dream Girl\". A\u00ednda que a serie intentou centrarse nos so\u00f1os esperta de Vicki, o patrocinador non estaba de acordo cos elementos fant\u00e1sticos e fixo presi\u00f3n para que se eliminasen. M\u00e1is tarde White dixo: \"honestamente podo dicir que foi a \u00fanica vez que quixen que me despedisen dun programa\". A serie foi un desastre de cr\u00edtica e p\u00fablico, pero ABC non permitiu que White rompese o contrato e obrigouna a encher as trece semanas que quedaban. En vez de remodelar a serie, White relanzou o seu antigo programa de variedades \"The Betty White Show\", que se emitiu ata que o contrato foi rescindido.\nD\u00e9cada de 1960.\nSen traballo, White volveu a s\u00faa atenci\u00f3n aos concursos. Fixo moitas aparici\u00f3ns en \"Password\" como estrela invitada entre 1961 e 1975. Casou co presentador, Allen Ludden, en 1963. M\u00e1is adiante apareceu en tres versi\u00f3ns actualizadas do programa, \"Password Plus\", \"Super Password\" e \"Million Dollar Password\", aparecendo con cinco presentadores distintos (Allen Ludden, Bill Cullen, Tom KennedyTom Kennedy, Bert Convy e Regis Philbin). Tam\u00e9n apareceu frecuentemente en concursos como \"What's My Line?\" (a partir de 1955), \"To Tell the Truth\" (1961, 1990 e 2015), \"I've Got a Secret\" (en 1972\u201373), \"Match Game\" (1973\u20131982), e \"Pyramid\" (a partir 1982). \"Password\" e \"Pyramid\" foron creados por Bob Stewart, amigo de White.\nDebutou no cinema como a senadora por Kansas Elizabeth Ames Adams no drama \"Tormenta sobre Washington\" (1962). A\u00ednda que a s\u00faa interpretaci\u00f3n recibiu boas cr\u00edticas, foi a s\u00faa \u00fanica interpretaci\u00f3n para a gran pantalla durante d\u00e9cadas.\nNBC ofreceulle un traballo como presentadora do seu programa matinal \"Today\", mais rexeitouno porque non quer\u00eda mudarse a Nova York, onde se rodaba \"Today\", permanentemente. The job eventually went to Barbara Walters. Durante as d\u00e9cadas de 1950 e 1960, White comezara unha temporada de dezanove anos como presentadora e comentarista na emisi\u00f3n anual de Tournament of Roses Parade en NBC (en ocasi\u00f3ns, copresentando con Lorne Greene), e aparecera en varios \"talk shows\" nocturnos, inclu\u00edndo o de Jack Paar's \"Tonight Show\", ademais de concursos de d\u00eda.\nD\u00e9cada de 1970.\nEn 1973, fixo varias aparici\u00f3ns especiais na cuarta temporada da telecomedia de CBS \"The Mary Tyler Moore Show\". Como resultado destas aparici\u00f3ns, converteuse en actriz regular como a sard\u00f3nica devoradora de homes Sue Ann Nivens, \"A Feliz Ama de Casa\", na serie. White recibiu dous Emmys por esta personaxe e consideraba a Sue Ann un dos fitos da s\u00faa carreira, describindo a s\u00faa imaxe televisiva como \"doce repelente\". Sent\u00eda que era a definici\u00f3n da pasividade feminina, debido ao feito de que White sempre pareceu desexar satirizar a s\u00faa propia personalidade deste xeito.\nUn gag recorrente era que a personalidade privada con car\u00e1cter de Sue Anne era oposta totalmente \u00e1 que presentaba no seu programa. \"Necesitamos algu\u00e9n que poida interpretar repugnantemente doce, como Betty White\", suxeriu a propia Moore nunha reuni\u00f3n de produci\u00f3n que levou \u00e1 contrataci\u00f3n de White. White ga\u00f1ou dous Emmys consecutivos polo seu papel.\nEn 1975, NBC substitu\u00eduna como presentadora e comentarista da emisi\u00f3n de Tournament of Roses Parade pensando que estaba demasiado identificada coa s\u00faa rival CBS debido ao \u00e9xito de \"The Mary Tyler Moore Show\". White admitiu na revista \"People\" que foi dif\u00edcil \"ver outro facer o meu desfile\", a\u00ednda que logo comezou un per\u00edodo de dez anos como presentadora do Macy's Thanksgiving Day Parade para CBS.\nTralo final de \"The Mary Tyler Moore Show\" en 1977, White logrou a s\u00faa propia serie en CBS, cuarto programa titulado \"The Betty White Show\" durante a temporada 1977-78, que protagonizou con John Hillerman e a antiga actriz de \"Mary Tyler Moore\" Georgia Engel. Foi cancelada tras unha temporada.\nWhite participou varias veces en \"The Carol Burnett Show\" e \"The Tonight Show Starring Johnny Carson\" aparecendo en moitos \"sketches\", e comezou a ser actriz invitada en moitos telefilmes e miniseries, como \"With This Ring\", \"The Best Place to Be\", \"Before and After\" e \"The Gossip Columnist\".\nD\u00e9cada de 1980.\nEn 1983, converteuse na primeira muller en ga\u00f1ar un Daytime Emmy Award na categor\u00eda de presentador de concurso, polo programa de NBC \"Just Men!\". Debido \u00e1 cantidade de traballo que fixera nos concursos, foi co\u00f1ecida como a \"Primeira Dama dos Concursos\".\nEn 1983-1984, tivo un papel recorrente como Ellen Harper na serie \"Mama's Family\", xunto coa futura compa\u00f1eira de \"Golden Girls\" Rue McClanahan. White creara esta personaxe nunha serie de \"sketches\" para \"The Carol Burnett Show\" na d\u00e9cada de 1970. Cando \"Mama's Family\" foi lanzada a todo o pa\u00eds tras ser cancelada por NBC en 1984, White abandonou a serie (con excepci\u00f3n dunha aparici\u00f3n en 1986).\nEn 1985, White obtivo o maior \u00e9xito da s\u00faa carreira como a nativa de St. Olaf, Minnesota, Rose Nylund en \"The Golden Girls\". A serie narraba as vidas de catro mulleres vi\u00favas ou divorciadas nos seus \"anos dourados\", que compart\u00edan unha casa en Miami. \"The Golden Girls\", coprotagonizada por Bea Arthur, Estelle Getty e Rue McClanahan, tivo un \u00e9xito inmenso e durou de 1985 a 1992. White ga\u00f1ou un Emmy na primeira temporada da serie e foi candidata todos os anos en que se emitiu a serie (esta faza\u00f1a tam\u00e9n a logrou Getty como actriz secundaria).\nA White ofrec\u00e9ronlle orixinalmente o papel de Blanche na serie mentres que a Rue McClanahan lle ofreceran o de Rose, personaxes similares aos que interpretaran en \"Mary Tyler Moore\" e \"Maude\", respectivamente. Jay Sandrich, director do episodio piloto, suxeriu que deber\u00edan intercambialos xa que tiveran papeis semellantes no pasado, segundo dixo McClanahan nun documental sobre a serie. White tivo d\u00fabidas sobre a s\u00faa capacidade para interpretar a Rose ata que o creador da serie a levou \u00e1 parte e lle dixo que non interpretase a Rose como unha est\u00fapida, sen\u00f3n como algu\u00e9n \"absolutamente inxenua, unha persoa que cre sempre a primeira explicaci\u00f3n de algo\".\nD\u00e9cada de 1990.\nA serie rematou en 1992 cando Arthur anunciou a s\u00faa decisi\u00f3n de abandonar a serie, mais White, McClanahan e Getty volveron tomar os seus papeis de Rose, Blanche e Sophia na secuela \"The Golden Palace\". A serie foi breve e s\u00f3 durou unha temporada. White tam\u00e9n interpretou a Rose Nylund en aparici\u00f3ns como invitada nas series de NBC \"Empty Nest\" e \"Nurses\", ambas ambientadas en Miami.\nDespois do final de \"The Golden Palace\", White apareceu como invitada en moitas series de televisi\u00f3n como \"Suddenly Susan\", \"The Practice\" e \"Yes, Dear\", recibindo candidaturas ao Emmy por elas. Ga\u00f1ouno en 1996 pola s\u00faa aparici\u00f3n como ela mesma nun cap\u00edtulo de \"The John Larroquette Show\". No episodio, titulado \"Here We Go Again\", parodia de \"Sunset Boulevard\", unha diva White convenc\u00eda a Larroquette de que a axudase a escribir as s\u00faas memorias. Nun momento, as actrices de \"Golden Girls\" McClanahan e Getty aparec\u00edan como elas mesmas. Larroquette \u00e9 obrigado a disfrazarse de Beatrice Arthur, cando as catro aparecen en p\u00fablico como o \"elenco\" orixinal. Comicamente, White describe a Rose como a personaxe principal mentres que as outras son simples secundarias.\nD\u00e9cada de 2000.\nEn decembro de 2006, White uniuse \u00e1 telenovela \"The Bold and the Beautiful\" no papel de Ann Douglas (co que fixo 22 aparici\u00f3ns), a nai perdida da matriarca da serie, Stephanie Forrester, interpretada por Susan Flannery. Tam\u00e9n interpretou unha personaxe recorrente en \"Boston Legal\", en ABC, entre 2005 e 2008, a calculadora e chantaxista conti\u00f1eira Catherine Piper, papel que interpretou orixinalmente como artista invitada en \"The Practice\" en 2004.\nWhite apareceu varias veces en \"The Tonight Show with Jay Leno\" e \"The Late Late Show with Craig Ferguson\" aparecendo en moitos \"sketches\" e volveu a \"Password\" na s\u00faa \u00faltima etapa, \"Million Dollar Password\", o 12 de xu\u00f1o de 2008, (episodio #3), participando no desaf\u00edo final do mill\u00f3n de d\u00f3lares. O 19 de mario de 2008, apareceu en \"The Oprah Winfrey Show\", como membro da reuni\u00f3n especial do elenco sobrevivente de \"Mary Tyler Moore Show\".\nA partir de 2007 apareceu en anuncios para PetMeds, mostrando o seu interese nos dereitos dos animais e a s\u00faa sa\u00fade.\nD\u00e9cada de 2010.\nEn 2009, a compa\u00f1\u00eda de lambetadas Mars, Incorporated lanzou unha campa\u00f1a para a s\u00faa barra Snickers; a frase da campa\u00f1a era: \"You're not you when you're hungry\" (\"Ti non es ti cando tes fame\"). White apareceu con Abe Vigoda no anuncio da lambetada na Super Bowl de 2010 e o anuncio volveuse viral.\nTralo \u00e9xito do anuncio xurdiu unha campa\u00f1a en Facebook chamada \"Betty White to Host SNL (Please)\" (\"Betty White para presentar SNL (por favor)\") en xaneiro de 2010. O grupo estaba chegando aos 500\u00a0000 membros cando NBC confirmou o 11 de marzo de 2010 que White efectivamente presentar\u00eda \"Saturday Night Live\" o 8 de maio. A s\u00faa participaci\u00f3n fixo dela, con 88 anos, a persoa de m\u00e1is idade que presentou o programa, superando a Miskel Spillman, ga\u00f1ador do concurso \"SNL\"'s \"Anybody Can Host\", que o presentou en 1977 con oitenta anos. No seu mon\u00f3logo inicial, White agradeceu a Facebook e bromeou dicindo que \"non sab\u00eda que era Facebook, e agora que o sei, te\u00f1o que dicir, soa como unha gran perda de tempo\". A s\u00faa interpretaci\u00f3n valeulle o Emmy \u00e1 mellor actriz invitada nunha serie de comedia, a s\u00faa s\u00e9tima vitoria en total.\nEn xu\u00f1o de 2010, White interpretou o papel de Elka Ostrovsky na serie \"Hot in Cleveland\" con Valerie Bertinelli, Jane Leeves e Wendie Malick. \"Hot in Cleveland\" foi o primeiro intento do canal TV Land's de realizar unha comedia propia. White \u00eda aparecer s\u00f3 no piloto, pero ped\u00edronlle que quedase para toda a serie. En 2011, foi candidata ao Emmy polo papel, mais perdeu contra Julie Bowen por \"Modern Family\". A serie durou seis temporadas, cun total de 128 episodios, cun episodio final dunha hora emitido o 3 de xu\u00f1o de 2015.\nWhite tam\u00e9n protagonizou a presentaci\u00f3n en \"Hallmark Hall of Fame\" de \"The Lost Valentine\" o 30 de xaneiro de 2011, que foi a de m\u00e1is audiencia para un \"Hallmark Hall of Fame\" en catro anos, e entre 2012 e 2014, White presentou e produciu \"Betty White's Off Their Rockers\", no que cidad\u00e1ns de idade fac\u00edan bromas a rapaces novos. Polo programa, recibiu tres candidaturas aos Emmy.\nA finais de 2010 publicouse un calendario de Betty White para 2011, con fotos da s\u00faa carreira e con alg\u00fans animais. Tam\u00e9n lanzou a s\u00faa propia li\u00f1a de roupa o 22 de xullo de 2010, con camisas coa s\u00faa cara. Todos os beneficios \u00edan para varias organizaci\u00f3ns animalistas que apoia.\nO \u00e9xito de White continuou en 2012 co seu primeiro Grammy pola gravaci\u00f3n falada do seu bests\u00e9ller \"If You Ask Me\". Tam\u00e9n ga\u00f1ou o UCLA Jack Benny Award for Comedy, que reco\u00f1ec\u00eda a s\u00faa importante contribuci\u00f3n \u00e1 comedia na televisi\u00f3n e recibiu un brinde c\u00f3mico no New York Friars' Club.\nO especial televisivo \"Betty White's 90th Birthday Party\" emitiuse en NBC o d\u00eda antes do seu aniversario o 16 de xaneiro de 2012. O programa inclu\u00edu aparici\u00f3ns de moitos artistas que traballaron con White, ademais dunha mensaxe do presidente Barack Obama. En xaneiro de 2013, a NBC volveu celebrar o aniversario de Betty White cun especial de televis\u00f3n con famosos amigos, inclu\u00eddo o expresidente Bill Clinton; o especial emitiuse o 5 de febreiro.\nO 18 de agosto de 2018, celebrouse a carreira de White cun documental en PBS titulado \"Betty White: First Lady of Television\". O documental foi filmado durante un per\u00edodo de dez anos e inclu\u00eda imaxes e entrevistas de arquivo de colegas e amigos."}
{"id": "447677", "revid": "54334", "url": "https://gl.wikipedia.org/wiki?curid=447677", "title": "Sandra Cisneros", "text": "Sandra Cisneros, nada en Chicago (Illinois) o 20 de decembro de 1954, \u00e9 unha escritora estadounidense. Na s\u00faa obra ten pegada a cultura mexicana. \u00c9 co\u00f1ecida polas novelas \"A casa de Mango Street\" e \"Caramelo\".\nTraxectoria.\n\u00danica muller de seis irm\u00e1ns, sendo nena a s\u00faa familia mudouse con frecuencia, vivindo en varios pisos no South Side de Chicago. En 1976 obtivo o Bacharelato en literatura inglesa na Universidade Loyola Chicago. Matriculouse nun programa de posgrao en escritura creativa na Universidade de Iowa, e ga\u00f1ou un t\u00edtulo de mestrado en escritura creativa en 1978. Recibiu unha bolsa do National Endowment for the Arts en 1982, que lle permitiu pasar un ano no Instituto Mih\u00e1ly K\u00e1rolyi de Vence (Francia). Traballa como directora de literatura no Centro de Artes Culturais Guadalupe de San Antonio (Texas) e en Porto Rico."}
{"id": "447678", "revid": "785", "url": "https://gl.wikipedia.org/wiki?curid=447678", "title": "A Ciadella de Curtis", "text": ""}
{"id": "447680", "revid": "89787", "url": "https://gl.wikipedia.org/wiki?curid=447680", "title": "Simosyrphus grandicornis", "text": "Simosyrphus grandicornis \u00e9 unha especie de d\u00edptero s\u00edrfido propio de Australasia, e \u00e9 un dos dous s\u00edrfidos m\u00e1is com\u00fans de Australia, xunto con \"Melangyna viridiceps\". Foi introducido en varias illas de Polinesia e Hawai."}
{"id": "447682", "revid": "98629", "url": "https://gl.wikipedia.org/wiki?curid=447682", "title": "Kamov Ka-31", "text": "O Kamov Ka-31 (disignaci\u00f3n OTAN 'Helix') \u00e9 un helic\u00f3ptero militar desenvolvido para a Armada Sovi\u00e9tica e no presente en servizo en Rusia, a China e a India na funci\u00f3n naval de alerta temper\u00e1 e control aerotransportado.\nComo todos os helic\u00f3pteros Kamov, ag\u00e1s a familia Ka-60/62, o Ka-31 ten rotores principais coaxiais contrarrotatorios. A c\u00e9lula do Ka-31 est\u00e1 baseada na do Kamov Ka-27. Unha caracter\u00edstica distintiva do Ka-31 \u00e9 a grande antena do radar de alerta temper\u00e1, que ou est\u00e1 xirando ou est\u00e1 plegado e gardado baixo a fuselaxe. Outra caracter\u00edstica distintiva \u00e9 a reduci\u00f3n do voluminoso conxunto sensorial electro-\u00f3ptico debaixo da cabina. O tren de aterraxe retr\u00e1ese para evitar interferencias co radar."}
{"id": "447692", "revid": "98629", "url": "https://gl.wikipedia.org/wiki?curid=447692", "title": "Cristovo Lecapeno", "text": "Cristovo Lecapeno (en grego: \u03a7\u03c1\u03b9\u03c3\u03c4\u03cc\u03c6\u03bf\u03c1\u03bf\u03c2 \u039b\u03b1\u03ba\u03b1\u03c0\u03b7\u03bd\u03cc\u03c2 \"Khrist\u00f3foros Lekapen\u00f3s\") foi o fillo m\u00e1is vello do emperador Romano I e coemperador de 921 at\u00e9 a s\u00faa morte en 931.\nTraxectoria.\nCristovo foi o primeiro fillo home de Romano I e a s\u00faa esposa Teodora e o segundo despois da s\u00faa irm\u00e1 Helena. Os seus irm\u00e1ns m\u00e1is novos eran \u00c1gata, que casou con Romanos Argyros; Estevo e Constantino (coemperadores de 924 at\u00e9 945); Teofilacto, patriarca de Constantinopla de 933 a 956; e outras d\u00faas irm\u00e1s m\u00e1is, das cales se ignora o nome e son co\u00f1ecidas s\u00f3 polos seus matrimonios cos \"magistri officiorum\" Romano Mosele e Romano Saronites.\nNon se sabe nada dos primeiros anos de Cristovo; era sen d\u00fabida adulto ao redor de 919-920 e ti\u00f1a unha filla casadeira en 927, por tanto naceu probabelmente ao redor de 890\u2013895. Antes do ascenso do seu pai ao poder casou con Sof\u00eda, filla do adi\u00f1eirado patricio Nicetas de Peloponeso.\nCando Romano logrou que a s\u00faa filla Helena casase co novo emperador Constantino VII na primavera 919, asumiu o papel de gardi\u00e1n do emperador co t\u00edtulo \"basileopat\u014dr\" \u2014pai do emperador\u2014, Cristovo sucedeuno no seu posto como \"megas hetaireiarches\" \u2014comandante da garda de Palacio. Romano coroouse a si mesmo como emperador en decembro de 920 e eventualmente avanzou en precedencia por diante do mozo Constantino. Para consolidar a\u00ednda m\u00e1is a s\u00faa posici\u00f3n e planeando levar \u00e1 s\u00faa propia familia por encima da lex\u00edtima dinast\u00eda maced\u00f3nica, Romano coroou a Cristovo como coemperador o 20 de maio de 921. Ademais, cando a s\u00faa nai Augusta Teodora morreu en febreiro de 922, a s\u00faa esposa Sof\u00eda foi elevada \u00e1 dignidade de Augusta xunto a Helena.\nEn 927, como parte dun acordo de paz, a s\u00faa filla Mar\u00eda, rebautizada Eirene/Irene (\u00abpaz\u00bb) para a ocasi\u00f3n, casou co emperador b\u00falgaro Pedro I. Romano aproveitou a ocasi\u00f3n para avanzar a Cristovo por diante de Constantino na precedencia, fac\u00e9ndoo primeiro entre o grupo de coemperadores (en 924, os seus irm\u00e1ns m\u00e1is novos Estevon e Constantino tam\u00e9n foran coroados como coemperadores). En 928, Nicetas tentou infrutuosamente incitalo a depor ao seu pai e foi desterrado. O motivo detr\u00e1s de todo isto foi talvez a mala sa\u00fade de Cristovo e os temores da s\u00faa esposa e o seu sogro, de que a s\u00faa morte prematura causar\u00eda que perdesen o seu status. Cristovo morreu en agosto de 931, Romano lamentou moito a s\u00faa morte, derramou b\u00e1goas \u00abcomo os exipcios\u00bb e despois diso dedicouse cada vez m\u00e1is a actividades relixiosas. Pouco despois, Sof\u00eda tam\u00e9n se retirou da corte e entrou nun mosteiro, onde morreu.\nFamilia.\nA trav\u00e9s do seu matrimonio con Sof\u00eda, Cristovo tivo tres fillos:"}
{"id": "447694", "revid": "98629", "url": "https://gl.wikipedia.org/wiki?curid=447694", "title": "Westland Scout", "text": "O Westland Scout foi un helic\u00f3ptero lixeiro desenvolvido por Westland Helicopters. Desenvolvido a partir do Saro P.531, serv\u00eda como helic\u00f3ptero militar de prop\u00f3sito xeral baseado en terra, compartindo o antepasado e numerosos compo\u00f1entes com\u00fans co helic\u00f3ptero naval Westland Wasp. O principal operador do tipo foi o Corpo A\u00e9reo do Ex\u00e9rcito brit\u00e1nico, que operou o aparello en varios conflitos como o de Irlanda do Norte e a guerra das Malvinas. Foi substitu\u00eddo progresivamente polo Westland Gazelle no rol de reco\u00f1ecemento, e polo m\u00e1is grande Westland Lynx como helic\u00f3ptero utilitario no campo de batalla.\nDesenvolvemento.\nTanto o Scout como o Wasp desenvolv\u00e9ronse a partir do Saunders-Roe P.531, que \u00e1 s\u00faa vez proced\u00eda do Saunders-Roe Skeeter. Coa compra de Saunders Roe, Westland f\u00edxose co control do proxecto P.531, que se converteu no prototipo do Scout (orixinalmente chamado Sprite) e do Wasp. O contrato de desenvolvemento inicial do Ministerio de Defensa brit\u00e1nico era para un helic\u00f3ptero de prop\u00f3sito xeral de 5 a 6 asentos.\nA primeira versi\u00f3n que cumpr\u00eda tanto os requisitos da Royal Navy como do Ex\u00e9rcito, o P.531-2, voou o 9 de agosto de 1959 cun motor Bristol Siddeley Nimbus. Tam\u00e9n se probou a partir do 3 de maio de 1960 unha versi\u00f3n equipada cun motor de Havilland Gnome. O Scout AH.1 de produci\u00f3n usaba un motor Rolls-Royce Nimbus (RR mercara xa Bristol Siddeley). O motor ti\u00f1a 1 050 CV, pero o torque estaba limitado a 685 CV. Un dese\u00f1o te\u00f3rico extenso e probas pr\u00e1cticas realiz\u00e1ronse para proporcionar un tren de aterraxe que tolerase a resonancia terrestre. O primeiro Scout AH Mk 1 do Ex\u00e9cito voou o 4 de agosto de 1960, en marzo de 1961 seguiulle unha versi\u00f3n con controles el\u00e9ctricos e as entregas comezaron a principios de 1963. Tras probas que se realizaron dende o Canad\u00e1 ata Nairobi, a c\u00e9lula foi lanzada para operaci\u00f3ns entre os -26C e ISA+30C."}
{"id": "447696", "revid": "5863", "url": "https://gl.wikipedia.org/wiki?curid=447696", "title": "Flavia Antonia Pereira do Campo", "text": ""}
{"id": "447697", "revid": "5863", "url": "https://gl.wikipedia.org/wiki?curid=447697", "title": "Flavia Antonia Pereira", "text": ""}
{"id": "447704", "revid": "98629", "url": "https://gl.wikipedia.org/wiki?curid=447704", "title": "Indonesian Aerospace", "text": "Indonesian Aerospace (IAe), ou o nome oficial indonesio PT Dirgantara Indonesia (Persero), \u00e9 unha compa\u00f1\u00eda aeroespacial indonesia implicada no dese\u00f1o de aeronaves e no desenvolvemento e fabricaci\u00f3n de avi\u00f3ns rexionais civ\u00eds e militares. A compa\u00f1\u00eda era anteriormente co\u00f1ecida como Industri Pesawat Terbang Nusantara (IPTN). Expandiuse dende unha instalaci\u00f3n industrial e de investigaci\u00f3n baixo o auspicio da Forza A\u00e9rea de Indonesia, chamada Lembaga Industri Penerbangan Nurtanio (LIPNUR).\nCreada no ano 1976 como unha empresa p\u00fablica, desenvolveu a s\u00faa capacidade como fabricante de aeronaves e diversificouse cara outras \u00e1reas, como telecomunicaci\u00f3ns, automoci\u00f3n, mar\u00edtima, tecnolox\u00eda da informaci\u00f3n, gas e petr\u00f3leo, control e automatizaci\u00f3n, militar, tecnolox\u00eda de simulaci\u00f3n, turbinas industriais e servizos de enxe\u00f1er\u00eda."}
{"id": "447705", "revid": "865", "url": "https://gl.wikipedia.org/wiki?curid=447705", "title": "Mil Mi-14", "text": ""}
{"id": "447706", "revid": "85894", "url": "https://gl.wikipedia.org/wiki?curid=447706", "title": "Federaci\u00f3n Galega de Rugby", "text": "A Federaci\u00f3n Galega de Rugby ou FGR \u00e9 o ente encargado do fomento e a difusi\u00f3n do rugby en Galicia, rexida conforme \u00f3 disposto nos estatutos da Federaci\u00f3n Espa\u00f1ola de Rugby, \u00e1 cal representa no territorio galego.\nHistoria.\nA antiga FGR foi creada en marzo de 1943, con domicilio social en Vigo, disolta en 1952 e reconstitu\u00edda de novo en 1957, volveuse inactiva durante os anos 70s.\nA actual FGR foi creada en 1983, e a primeira xunta directiva foi a composta por: \nA FGR organiza t\u00f3dolos anos a Liga Galega de Rugby cuxa primeira edici\u00f3n na tempada 83/84 contou coa participaci\u00f3n de cinco clubs: o Marina (Ferrol), o Zalaeta (A Coru\u00f1a), o Universitario (Santiago), o Bocoi (Vigo) e o Arquitectura T\u00e9cnica (A Coru\u00f1a).\nLicenzas.\nEn 2017 a FGR conta con:"}
{"id": "447707", "revid": "865", "url": "https://gl.wikipedia.org/wiki?curid=447707", "title": "MD Helicopters", "text": "MD Helicopters, Inc. \u00e9 un fabricante aeroesacial estadounidense que produce helic\u00f3pteros principalmente para o uso comercial. Naceu en 1947 como unha unidade de Hughes Aircraft e en 1984 foi adquirida por McDonnell Douglas Helicopter Systems, unha subsidiaria de McDonnell Douglas."}
{"id": "447708", "revid": "5863", "url": "https://gl.wikipedia.org/wiki?curid=447708", "title": "Mar\u00eda Antonia de Xes\u00fas Pereira do Campo", "text": ""}
{"id": "447710", "revid": "1131", "url": "https://gl.wikipedia.org/wiki?curid=447710", "title": "Boyanka Kostova (grupo musical)", "text": "Boyanka Kostova, formado en 2016, \u00e9 un d\u00fao galego de m\u00fasica trap formado por Cibr\u00e1n Garc\u00eda e Chicho (O Chicho do Funk). A banda procede de Santiago de Compostela e pertence ao selo e produtora compostel\u00e1 La Melona. O seu nome procede da atleta b\u00falgara de halterofilia do mesmo nome e son considerados os pioneiros do trap en galego.\nEste d\u00fao de m\u00fasicos son considerados os impulsores do twerking rural e un dos grupos que conseguiron que o trap entrase con forza no panorama musical en galego. As s\u00faas canci\u00f3ns est\u00e1n cheas de retranca e unha grande esencia da m\u00fasica urbana.\nSegundo Bernal Mu\u00ed\u00f1os:"}
{"id": "447711", "revid": "63181", "url": "https://gl.wikipedia.org/wiki?curid=447711", "title": "Hankasalmi", "text": "Hankasalmi \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 4\u00a0999\u00a0habitantes. A superficie do termo municipal \u00e9 de 687,75\u00a0km2, dos cales 116,06\u00a0km2 son auga. O concello ten unha densidade de poboaci\u00f3n de 8,74\u00a0hab./km\u00b2.\nLimita cos concellos de Konnevesi, Laukaa e Toivakka na s\u00faa mesma rexi\u00f3n; Rautalampi, pertencente \u00e1 rexi\u00f3n veci\u00f1a de Savonia do Norte; e Kangasniemi, e Pieks\u00e4m\u00e4ki, pertencente \u00e1 rexi\u00f3n de Savonia do Sur.\nO concello \u00e9 uniling\u00fce en fin\u00e9s."}
{"id": "447730", "revid": "865", "url": "https://gl.wikipedia.org/wiki?curid=447730", "title": "Eurocopter AS350", "text": ""}
{"id": "447735", "revid": "25871", "url": "https://gl.wikipedia.org/wiki?curid=447735", "title": "Home do saco", "text": "O home do saco ou vello do saco \u00e9 un personaxe do folclore infantil hisp\u00e1nico. Normalmente repres\u00e9ntase coma un home que vaga polas r\u00faas cando xa anoiteceu en busca de nenos extraviados para levalos metidos nun gran saco a un lugar desco\u00f1ecido. Este personaxe caracter\u00edzase como un asustador de nenos, e util\u00edzase como argumento para asustar aos nenos e obrigalos a que regresen cedo a casa. \u00c9 similar ao \"coco\" e ao saca\u00fantos."}
{"id": "447736", "revid": "98629", "url": "https://gl.wikipedia.org/wiki?curid=447736", "title": "Constantino Lecapeno", "text": "Constantino Lecapeno (en grego, \u039a\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c2 \u039b\u03b1\u03ba\u03b1\u03c0\u03b7\u03bd\u03cc\u03c2) foi o terceiro fillo do emperador bizantino Romano I Lecapeno (r. 920-944), e coemperador de 924 a 945.\nEn decembro de 944, conxuntamente co seu irm\u00e1n m\u00e1is vello Estevo Lecapeno, depuxo ao seu pai Romano I, s\u00f3 para ser ambos os derrocados e exiliados polo emperador lex\u00edtimo Constantino VII (r. 913-959) unhas semanas m\u00e1is tarde. Constantino foi desterrado \u00e1 illa de Samotracia, onde foi asasinado mentres tentaba escapar, entre 946 e 948.\nTraxectoria.\nFamilia.\nConstantino Lecapeno foi un dos fillos m\u00e1is novos do emperador Romano I e a s\u00faa esposa Teodora. Te\u00f3fanes Continuatus menci\u00f3nao como o fillo m\u00e1is novo da parella imperial, mentres que o cronista do s\u00e9culo XI, Jorge Cedreno c\u00edtao como o terceiro de catro fillos co\u00f1ecidos. Os seus irm\u00e1ns m\u00e1is vellos eran Cristovo Lecapeno (coemperador 921-931) e Estevo Lecapeno (coemperador 924-945). Non est\u00e1 claro se Teofilacto (Patriarca de Constantinopla en 933-956) era o seu irm\u00e1n m\u00e1is novo ou se era un pouco maior que el. As s\u00faas irm\u00e1s foron Helena, que casou con Constantino VII (r. 913-959), e \u00c1gata, casada con Romano Argiro. Probablemente tivo polo menos outras d\u00faas irm\u00e1s non identificadas, co\u00f1ecidas s\u00f3 polos seus matrimonios cos \"magister\" Romano Mosele e Romano Saronita.\nReinado.\nRomano I Lecapeno ascendeu ao poder en 919, cando conseguiu nomearse emperador en lugar de Constantino VII, ademais de casalo coa s\u00faa propia filla Helena. No transcurso dun ano, ascendeu rapidamente de basileopator a C\u00e9sar, e finalmente foi coroado emperador o 17 de decembro de 920. Para consolidar a s\u00faa posici\u00f3n no poder e co fin de suplantar \u00e1 dinast\u00eda maced\u00f3nica gobernante coa s\u00faa propia familia, nomeou o seu fillo m\u00e1is vello Cristovo como coemperador en maio de 921, mentres que Estevo e Constantino foron proclamados coemperadores o 25 de decembro de 924.\nTras a temper\u00e1 morte de Cristovo en 931, Estevo e Constantino, asumiron un maior protagonismo, a\u00ednda que formalmente atop\u00e1banse por baixo do seu cu\u00f1ado Constantino VII, na li\u00f1a de sucesi\u00f3n dos emperadores bizantinos. En 939, Constantino casou coa s\u00faa primeira esposa Helena, filla do \"patricio\" Adri\u00e1n, un Armenio. O \"magister\" Sime\u00f3n rexistra a morte de Helena o 14 de xaneiro de 940. O 2 de febreiro do mesmo ano, Constantino casou coa s\u00faa segunda muller, Te\u00f3fano Mamas. S\u00e1bese que Constantino chegou a ter un fillo, ao que nomeou Romano, pero non se rexistra en cal das s\u00faas d\u00faas mulleres foi concibido. A\u00ednda neno, Romano foi castrado en 945, despois que os Lecapenos perdesen o poder, co prop\u00f3sito de impedirlle reclamar o trono bizantino. No entanto, seguiu unha carreira na corte, conseguindo finalmente os cargos de \"patricio\" e de Eparca de Constantinopla.\nCon Romano I acheg\u00e1ndose ao fin da s\u00faa existencia, o asunto da sucesi\u00f3n f\u00edxose imperioso. En 943, Romano redactou un testamento que deixar\u00eda a Constantino VII como emperador principal despois da s\u00faa morte. Isto molestou moito aos dous coemperadores, quen posiblemente tem\u00edan que o seu cu\u00f1ado lles retire os privilexios e obr\u00edgueos a tomar os votos mon\u00e1sticos. Segundo Steven Runciman, os irm\u00e1ns Lecapenos estaban motivados en parte polo seu instinto de conservaci\u00f3n, e por outra banda, pola s\u00faa ambici\u00f3n. Deste xeito, empezaron a planear a toma do poder mediante un golpe de estado, con Estevo aparentemente como o xefe e Constantino como copart\u00edcipe, a\u00ednda que bastante remiso.\nOs seus compa\u00f1eiros de conspiraci\u00f3n foron Mariano Argiro, o \"protospatario\" Basilio Petino, Manuel Curcita, o \"strategos\" Di\u00f3genes, Clado, e Felipe. \u00c1 mantenta, Jorge Cedreno considera que Petino puido ser un axente de Constantino VII, infiltrado entre os conspiradores. O 20 de decembro de 944, os conspiradores puxeron o seu plan en marcha. Os dous irm\u00e1ns fixeron entrar subrepticiamente aos seus partidarios no Gran Palacio de Constantinopla, durante un descanso das actividades do mediod\u00eda. Acto seguido, foron conducidos \u00e1 sala de Romano I, onde puideron capturalo facilmente, pois se trataba dun \u00abhome vello enfermo\u00bb. Sen perder tempo, transport\u00e1rono ao porto m\u00e1is pr\u00f3ximo e de al\u00ed a Prote, unha das Illas Pr\u00edncipe e lugar popular de exilio. Aqu\u00ed, Romano acordou tomar os votos mon\u00e1sticos e renunciar ao trono.\nConseguindo destitu\u00edr ao seu pai sen maiores inconvenientes, os dous irm\u00e1ns deb\u00edan agora facer fronte a Constantino VII. Desafortunadamente para eles, os rumores pronto se estenderon en Constantinopla. En devanditos rumores afirm\u00e1base que, tras a deposici\u00f3n de Romano I, a vida de Constantino VII estaba en perigo. En pouco tempo, as multitudes reun\u00edronse fronte ao palacio, esixindo ver ao seu emperador en persoa. O historiador contempor\u00e1neo lombardo Liutprando de Cremona anotou que os embaixadores e enviados de Amalfi, Gaeta, Roma e Provenza, que se achaban presentes na capital, tam\u00e9n apoiaron a Constantino VII. Estevo e Constantino tiveron que claudicar ante o inevitable, reco\u00f1ecendo ao seu cu\u00f1ado como o emperador principal.\nEste novo triunvirato prolongouse durante uns 40 d\u00edas. O tres emperadores nomearon prontamente aos novos xefes militares: Bardas Focas o Vello foi nomeado \"dom\u00e9stico das escolas\", e Constantino Gongila, xefe da armada bizantina. As\u00ed mesmo, Estevo e o seu irm\u00e1n lograron recompensar aos seus compa\u00f1eiros de conspiraci\u00f3n: Petino converteuse en patricio e \"gran heteriarca\", Argiro foi nomeado \"conde do cortello\", e Curcita pasou a ser \"patricio\" e \"drungario da\" garda.\nO 26 de xaneiro de 945, ante a insistencia da s\u00faa irm\u00e1, a \"Augusta\" Helena, outro golpe depuxo aos dous Lecapenos do poder, baixo a acusaci\u00f3n de intento de envelenamento contra Constantino VII, restaur\u00e1ndose a autoridade imperial unitaria, a favor deste \u00faltimo.\nExilio e morte.\nInicialmente, os dous irm\u00e1ns foron enviados a Prote. Os cronistas bizantinos soste\u00f1en que o seu pai lles deu a benvida citando un extracto do libro de Isa\u00edas, especificamente o cap\u00edtulo primeiro: \u00abOuvide, ceos, escoita, terra, que fala Yahveh; \u00abFillos criei e saquei adiante, e eles rebel\u00e1ronse contra min\u00bb.Runciman, 1988, p.\u00a0234 Liutprando de Cremona, fai un relato lixeiramente diferente: Romano recibiu aos seus fillos con amargo sarcasmo, d\u00e1ndolles as grazas por non habelo descoidado, e rog\u00e1ndolles que desculpen aos monxes pola s\u00faa ignorancia de non saber como recibir correctamente a uns emperadores.\nConstantino foi transportado a T\u00e9nedos (actual Bozcaada) e logo a Samotracia. Finalmente foi asasinado ao tratar de escapar da illa, desco\u00f1ec\u00e9ndose a data exacta. Te\u00f3fanes Continuatus afirmou que o exiliado Romano I tivo un pesadelo, na cal viu o descenso do seu fillo ao inferno no momento da morte de Constantino, que se situou entre 946 e a propia morte de Romano I en 948."}
{"id": "447738", "revid": "15490", "url": "https://gl.wikipedia.org/wiki?curid=447738", "title": "Lingua chan\u00e1", "text": "A lingua chan\u00e1 \u00e9 unha lingua da familia charr\u00faa que outrora foi falada polo pobo chan\u00e1 nas rexi\u00f3ns do que hoxe \u00e9 a Arxentina e o Uruguai, a car\u00f3n dos r\u00edos Uruguai e Paran\u00e1-Guaz\u00fa. O chan\u00e1 est\u00e1 pobremente rexistrado. Existe unha curta gram\u00e1tica de D\u00e1maso Antonio Larra\u00f1aga e unhas poucas listas de palabras. No ano 2005 descubriuse un semifalante de chan\u00e1.\nA UNESCO reco\u00f1\u00e9cea como lingua viva, pero \"\"nunha situaci\u00f3n cr\u00edtica\",\" xa que s\u00f3 ten un falante nativo. A C\u00e1mara de Deputados da provincia de Entre R\u00edos reco\u00f1eceu a necesidade da s\u00faa preservaci\u00f3n e protecci\u00f3n gobernamental."}
{"id": "447741", "revid": "83328", "url": "https://gl.wikipedia.org/wiki?curid=447741", "title": "Premio \u00c1lvaro Cunqueiro", "text": ""}
{"id": "447744", "revid": "89787", "url": "https://gl.wikipedia.org/wiki?curid=447744", "title": "AveLina P\u00e9rez", "text": "AveLina P\u00e9rez, nada en Oia en 1969, \u00e9 unha creadora esc\u00e9nica.\nTraxectoria.\nFormouse en interpretaci\u00f3n na Escola Santart de Santiago de Compostela e en direcci\u00f3n de escena e dramaturxia na Escola Superior de Arte Dram\u00e1tica de Galicia. Dirixe a compa\u00f1\u00eda teatral Teatro do Lume.\nReco\u00f1ecemento.\nGa\u00f1ou o XIII Premio Abrente da MIT de Ribadavia co texto \"O d\u00eda no que bicar a terra\" e o XXIV Premio \u00c1lvaro Cunqueiro para textos teatrais con \"\u00c1s oito da tarde, cando morren as nais\", ambos os dous en 2018."}
{"id": "447747", "revid": "102241", "url": "https://gl.wikipedia.org/wiki?curid=447747", "title": "Linguas charr\u00faas", "text": "As linguas charr\u00faas ou charruanas son un conxunto de polo menos catro linguas ind\u00edxenas de Am\u00e9rica extintas que se falaron no nord\u00e9s da Arxentina, gran parte do Uruguai, e posiblemente Paraguai, polos charr\u00faas, os chan\u00e1s e outras etnias da conca da Prata. A\u00ednda que as linguas charr\u00faas cr\u00edanse extintas dende hab\u00eda un par de s\u00e9culos, en 2005 apareceu un semifalante de lingua chan\u00e1.\nDistribuci\u00f3n.\nAs linguas charr\u00faas ocupaban parte do sector sur da conca da Prata. Est\u00edmase que as linguas deberon desaparecer do uso p\u00fablico cara \u00f3\u00a0s\u00e9culo XVIII ou s\u00e9culo XIX nos lugares m\u00e1is illados.\nClasificaci\u00f3n.\nAs linguas charr\u00faas est\u00e1n mal documentadas, existen algunhas listas l\u00e9xicas nalgunhas linguas charr\u00faas pero non existen descrici\u00f3ns gramaticais importantes. Recentemene Viegas Barros traballou co que poder\u00eda ser o \u00faltimo semifalante de chan\u00e1, que achegou algunhas formas l\u00e9xicas e algunhas frases curtas.\nLinguas da familia.\nOs datos permiten afirmar que existen rexistros de polo menos catro linguas charr\u00faas diferentes:"}
{"id": "447749", "revid": "23204", "url": "https://gl.wikipedia.org/wiki?curid=447749", "title": "Lingua x\u00e2r\u00e2c\u00f9\u00f9", "text": "A lingua x\u00e2r\u00e2c\u00f9\u00f9, ou kanala, \u00e9 unha lingua austronesia falada maioritariamente na \u00e1rea tradicional de Xaracuu, nos concellos de Canala, La Foa e Boulouparis, na Provincia do Sur, Nova Caledonia. Ten 5\u00a0700 falantes nativos e o estatuto de lingua rexional de Francia]]. Este estatuto implica que os alumnos poden facer unha proba opcional en bacharelato en Nova Caledonia mesmo ou na Francia metropolitana. Como as outras linguas kanakas \u00e9 regulado pola \"Acad\u00e9mie des langues kanak\", fundada oficialmente en 2007."}
{"id": "447752", "revid": "89787", "url": "https://gl.wikipedia.org/wiki?curid=447752", "title": "Monnaie de Paris", "text": "A Monnaie de Paris (en galego: \"Casa de Moeda de Par\u00eds\") \u00e9 o establecemento p\u00fablico da Rep\u00fablica Francesa encargado da cu\u00f1axe de moeda. Creada o 25 de xu\u00f1o de 864, baixo o reinado de Carlos II de Francia (O Calvo), no Edicto de Pistres, \u00e9 a instituci\u00f3n francesa m\u00e1is antiga en funcionamento.\nA compa\u00f1\u00eda.\nAta 2007, \"Monnaie de Par\u00eds\" non era m\u00e1is que o nome comercial da oficialmente denominada Direcci\u00f3n de Moedas e Medallas (en franc\u00e9s: \"Direction des Monnaies et M\u00e9dailles\"), encadrada dentro do Ministerio de Econom\u00eda, Finanzas e Industria. Ese ano retomou o seu nome hist\u00f3rico e adquiriu personalizade xur\u00eddica a trav\u00e9s da Lei 2006-1666 de finanzas.\nA instituci\u00f3n conta con 460 persoas empregadas, entre as s\u00faas d\u00faas sedes: o edificio primitivo do \"H\u00f4tel de la Monnaie\", en Par\u00eds, e o novo establecemento monetario de Pessac, no departamento de Xironda (co 55 % e o 45 %, respectivamente, do cadro de persoal).\nAs competencias da \"Monnaie de Par\u00eds \"est\u00e1n establecidas no artigo L. 121-3 do \"c\u00f3digo monetario e financeiro franc\u00e9s\" (CMF), que agrupa as disposici\u00f3ns de natureza lexislativa e regulamentaria concernentes \u00e1s actividades profesionais da banca, das finanzas e dos seguros. Fundamentalmente, enc\u00e1rgase da cu\u00f1axe da moeda met\u00e1lica circulante en Francia, \u00e1 conta do Estado e en r\u00e9xime de monopolio, a\u00ednda que ten tam\u00e9n encomendadas outras actividades industriais e comerciais, como as seguintes:\nA nivel europeo, as instalaci\u00f3ns de Pessac foron elixidas para acoller, ademais do Centro Nacional de An\u00e1lise de Pezas (\"Centre national d'analyse des pi\u00e8ces\" -CNAP-), o Centro T\u00e9cnico e Cient\u00edfico Europeo (\"Centre technique et scientifique europ\u00e9en\" -ETSC-), que analiza e clasifica as moedas falsas de euros de toda Europa. Este centro funciona no marco da Oficina Europea de Loita contra a Fraude e baixo a coordinaci\u00f3n t\u00e9cnica dos Estados membros na loita contra o di\u00f1eiro falso.\nHistoria.\nA \"Monnaie de Paris \"foi establecida mediante o Edicto de Pistres o 25 de xu\u00f1o de 864, durante o reinado de Carlos o Calvo.\nXa a partir de 1358, instaurouse unha estrutura que, en principio, se mantivo ata 1879: dunha parte unha administration dotada dun poder xurisdicional e dunha regulamentaci\u00f3n en materia monetaria e, por outra banda, talleres establecidos baixo o control do Estado.\nA instituci\u00f3n est\u00e1 instalada no edificio actual do \"H\u00f4tel de la Monnaie\" desde 1775, ano en que conclu\u00edu a s\u00faa construci\u00f3n, e nel est\u00e9ndese por unha superficie de 12.000 metros cadrados.\nEn maio de 1871, o edificio foi incendiado e destru\u00eddo durante os sucesos da Semana Sanguenta da Comuna de Par\u00eds. Posteriormente foi reconstru\u00eddo reproducindo fielmente a s\u00faa forma anterior.\n\"La Monnaie\" de Par\u00eds est\u00e1 adscrita ao Ministerio de Finanzas desde as leis do 22 e 23 de vendimario do ano IV (setembro de 1796). As leis do 31 de xullo e do 20 de novembro de 1879 determinaron que a fabricaci\u00f3n de moeda recaese exclusivamente no propio Estado, co nome de \"Administraci\u00f3n de Moedas e Medallas\".\nDesde 1848 a xu\u00f1o de 1876 montouse nas instalaci\u00f3ns da casa de moeda o taller onde se produciron as primeiras series de timbres postais de Francia.\nEn 1973, o Goberno franc\u00e9s determinou a construci\u00f3n en Pessac, na Xironda, dunha nova f\u00e1brica para realizar conxuntamente todas as fases da fabricaci\u00f3n de moedas, tanto as destinadas \u00e1 circulaci\u00f3n (naquela \u00e9poca en francos) como as de colecci\u00f3n e investimento. A partir de 1998 comezaron a cu\u00f1arse nesta nova planta todas as moedas francesas co seu valor facial en euros.\nEn 2017, a entidade xerou unha facturaci\u00f3n de 117,20 mill\u00f3ns de euros, cun cadro de arredor de 460 empregados. Os seus talleres fabrican anualmente uns mil mill\u00f3ns de moedas (delas, 700 mill\u00f3ns co facial en euros) e produce tam\u00e9n pezas de arte e artesan\u00eda, o que sup\u00f3n arredor dun 20 % do seu volume de negocio.\nA finais de setembro de 2017, o \"H\u00f4tel des Monnaies\" de Par\u00eds reabriu logo dun per\u00edodo de traballos de mantemento e renovaci\u00f3n do edificio, dentro dun proxecto denominado \"M\u00e9talmorphoses\", o que permitiu abrir ao p\u00fablico amplos espazos. Grazas a esta reconstituci\u00f3n, posibilitouse a exhibici\u00f3n no museo de 2.000 pezas non expostas con anterioridade (das aproximadamente 170.000 que constit\u00faen os seus fondos), entre medallas, moedas e outros obxectos, como \u00e9 o caso de lingotes recuperados dun naufraxio.\nXesti\u00f3n e direcci\u00f3n do establecemento.\nOs arquivos documentais m\u00e1is antigos que se conservan da \"Monnaie de Paris\" rem\u00f3ntanse ata 1225. Desde esas datas aos nosos tempos, os cargos e as s\u00faas responsabilidades relacionadas variaron moito. A seguir, pres\u00e9ntase unha listaxe dos m\u00e1ximos representantes da entidade ao longo destes s\u00e9culos.\nPr\u00e9positus monetae Parisiansis\nCussorum Moneta\nPresidentes da \"Cour des Monnaies\"\nDirectores de fabricaci\u00f3n de \"La Monnaie\"\nDirectores de moedas e medallas\nDirectores Xerais de \"La Monnaie\"\nMuseo da \"Monnaie de Paris\".\nTam\u00e9n co\u00f1ecido como \"Mus\u00e9e du 11 Conti\" (por ter o seu enderezo no n\u00famero 11 de Quai de Conti, de Par\u00eds) comparte as s\u00faas instalaci\u00f3ns coas dos talleres de cu\u00f1axe de moeda do edificio\nA visita ao museo estrut\u00farase en tres bloques tem\u00e1ticos: o de \"ciencia e t\u00e9cnica\" (o proceso de elaboraci\u00f3n de moedas e outros obxectos), \"tesouros e historia da arte\" (as propias moedas e outros obxectos que forman parte do patrimonio da instituci\u00f3n) e \"historia e econom\u00eda\" (o comercio e a circulaci\u00f3n da moeda).\nO museo alberga arredor de 170.000 obxectos nas s\u00faas colecci\u00f3ns: moedas, medallas, tesouros, utensilios e m\u00e1quinas antigas, documentos de arquivo, pinturas e esculturas.\nGaler\u00eda de imaxes.\nEsta \u00e9 unha mostra das moedas e medallas cu\u00f1adas na \"Monnaie de Par\u00eds\" en diversos momentos da historia de Francia: "}
{"id": "447753", "revid": "65337", "url": "https://gl.wikipedia.org/wiki?curid=447753", "title": "Monnaie de Par\u00eds", "text": ""}
{"id": "447754", "revid": "65337", "url": "https://gl.wikipedia.org/wiki?curid=447754", "title": "Casa de Moeda de Par\u00eds", "text": ""}
{"id": "447755", "revid": "65337", "url": "https://gl.wikipedia.org/wiki?curid=447755", "title": "Casa de moeda de Par\u00eds", "text": ""}
{"id": "447756", "revid": "65337", "url": "https://gl.wikipedia.org/wiki?curid=447756", "title": "Casa da Moeda de Par\u00eds", "text": ""}
{"id": "447757", "revid": "65337", "url": "https://gl.wikipedia.org/wiki?curid=447757", "title": "Casa da moeda de Par\u00eds", "text": ""}
{"id": "447758", "revid": "65337", "url": "https://gl.wikipedia.org/wiki?curid=447758", "title": "H\u00f4tel de la Monnaie", "text": ""}
{"id": "447759", "revid": "25871", "url": "https://gl.wikipedia.org/wiki?curid=447759", "title": "Ambrusius Abdu", "text": "Ambrusius Abdu (en , \"Ambrwusywus Abdwu\"), nado o 8 de xaneiro de 1821 e finado en 1876, foi un eclesi\u00e1stico greco-melquita, vigairo patriarcal de Xerusal\u00e9n, e padre conciliar no Concilio Vaticano Primeiro.\nTraxectoria.\nNaceu o 8 de xaneiro de 1820/1821 en Alepo (ent\u00f3n centro do eyalet de Alepo, Imperio Otom\u00e1n, hoxe Siria) nunha familia melquita distinguida, e estudou no Pontificio Colexio Urbaniano de Propaganda Fide entre 1840 e 1849. En 1850 foi ordenado sacerdote en Alepo polo patriarca M\u00e1ximo III, e comezou o seu ministerio en Damasco.\nFoi nomeado vigairo patriarcal de Xerusal\u00e9n, recibindo a consagraci\u00f3n episcopal o 1 de abril de 1860 de mans do patriarca Clemente I.\nEn 1864 foi nomeado vigairo patriarcal de Exipto e o Sud\u00e1n.\nO 15 de novembro de 1866 foi nomeado arcebispo de Sahla e Fursul, neste per\u00edodo exerceu tam\u00e9n de substituto do vigairo patriarcal de Damasco. Durante o seu pontificado levou a cabo importantes esforzos por promover a educaci\u00f3n entre os nenos e nenas da s\u00faa diocese. En 1869 foi condecorado coa Orde de Mecidiye otom\u00e1. Foi padre conciliar no Concilio Vaticano Primeiro.\nO 25 de decembro de 1875 foi novamente nomeado vigairo patriarcal de Xerusal\u00e9n. Finou no cargo en 1876."}
{"id": "447760", "revid": "54334", "url": "https://gl.wikipedia.org/wiki?curid=447760", "title": "Alicia Cresp\u00ed Gonz\u00e1lez", "text": "Mar\u00eda Alicia Cresp\u00ed Gonz\u00e1lez, nada en Pontevedra o 24 de outubro de 1922 e finada en Madrid o 31 de maio de 2012, foi unha cient\u00edfica e profesora galega, a primeira catedr\u00e1tica dunha escola superior en Espa\u00f1a.\nTraxectoria.\nNeta de Antonio Cresp\u00ed M\u00e1s, secretario do Instituto de Pontevedra, por parte paterna e de Avelina P\u00e9rez V\u00e1zquez por parte materna. Estudou no colexio das Doroteas. Iniciou a carreira de qu\u00edmicas na Universidade de Santiago de Compostela e rematou en Madrid, onde tam\u00e9n fixo o doutoramento. Foi catedr\u00e1tica de electrotecnia, luminotecnia e t\u00e9cnicas de acondicionamento e ac\u00fastica na ETS de Arquitectura de Madrid, investigadora na Junta de Energ\u00eda Nuclear e catedr\u00e1tica de materias primas da Escola de Comercio de Cidade Real.\nVida persoal.\nCasou con \u00c1ngel Gonz\u00e1lez Ferrero. Legou ao Museo de Pontevedra 840.000 euros e unha colecci\u00f3n de arte."}
{"id": "447761", "revid": "197", "url": "https://gl.wikipedia.org/wiki?curid=447761", "title": "DC Comics", "text": "DC Comics \u00e9 unha editorial\u00a0estadounidense de banda dese\u00f1ada. Forma parte de DC Entertainment, unha das empresas que conforman Warner Bros.\u00a0Entertainment, a cal \u00e1 s\u00faa vez \u00e9 propiedade de WarnerMedia. Foi fundada en 1934 baixo o nome National Allied Publications, para logo tomar o nome de DC Comics en 1937. As iniciais \u00abDC\u00bb son unha abreviatura de \"Detective Comics\", un dos primeiros t\u00edtulos emblem\u00e1ticos da compa\u00f1\u00eda.\nEntre alg\u00fans das s\u00faas personaxes m\u00e1is senlleiras at\u00f3panse Superman, Batman, Wonder Woman, Catwoman, Flash, Cyborg, Lanterna Verde, Aquaman, Green Arrow, Supergirl, Batgirl, Batwoman, Black Lightning, Jonah Hex,Shazam e grupos de heroes como Liga da Xustiza, Sociedade da Xustiza de Am\u00e9rica, ou Teen Titans, Green Lantern Corps. Entre o material non relacionado co seu universo heroico est\u00e1n \"Watchmen\", \"V de Vendetta\", \"The Sandman\" e moitos outros, polo xeral baixo o subselo editorial como Vertigo ou Milestone Media. A s\u00faa sede principal atop\u00e1base historicamente na cidade de Nova York, mais dende 2015 mudaron as s\u00faas oficinas \u00e1 cidade de Burbank, California."}
{"id": "447762", "revid": "1888", "url": "https://gl.wikipedia.org/wiki?curid=447762", "title": "Mar\u00eda Alicia Cresp\u00ed Gonz\u00e1lez", "text": ""}
{"id": "447767", "revid": "98629", "url": "https://gl.wikipedia.org/wiki?curid=447767", "title": "Ida Vitale", "text": "Ida Vitale, nada en Montevideo o 2 de novembro de 1923, \u00e9 unha poeta, tradutora, ensa\u00edsta, profesora e cr\u00edtica literaria uruguaia. \u00c9 membro do movemento art\u00edstico denominado \"Xeraci\u00f3n do 45\" e representante da poes\u00eda \"esencial\", inscrita na tradici\u00f3n da vangarda hist\u00f3rica americana. A s\u00faa poes\u00eda indaga na alquimia da linguaxe e establece un encontro entre unha exacerbada percepci\u00f3n sensorial de ra\u00edz simbolista, sempre atenta ao mundo natural, e a cristalizaci\u00f3n conceptual no seu perfil m\u00e1is preciso. Recibiu diversos premios, entre eles o Premio Octavio Paz (2009), o Premio Alfonso Reyes (2014) o Premio Reina Sof\u00eda (2015), o Premio Internacional de Poes\u00eda Federico Garc\u00eda Lorca (2016), o Premio Max Jacob (2017) e o Premio Cervantes (2018) que valora \"a s\u00faa linguaxe, unha das m\u00e1is reco\u00f1ecidas en espa\u00f1ol\".\nTraxectoria.\nForma parte da cuarta xeraci\u00f3n de emigrantes italianos no Uruguai, formada no seo dunha familia considerada culta e cosmopolita. Na s\u00faa infancia -lembra aos 95 anos- \u00e1 s\u00faa casa chegaban todos os d\u00edas catro diarios coas s\u00faas respectivas p\u00e1xinas culturais, que era \"normal\" que inclu\u00edsen poemas.\nEstudou Humanidades no Uruguai e exerceu a docencia. Colaborou no semanario \"Marcha\" e entre 1962 e 1964 dirixiu a p\u00e1xina literaria do diario uruguaio \"\u00c9poca.\" Foi codirectora da revista \"Clinamen\" e integrou a direcci\u00f3n da revista \"Maldoror\".\nEmpuxada pola ditadura c\u00edvico-militar do Uruguai (1973-1985), exiliouse a M\u00e9xico en 1974. Co\u00f1eceu a Octavio Paz, quen a introduciu no comit\u00e9 asesor da revista \"Vuelta.\" Ademais participou na fundaci\u00f3n do peri\u00f3dico \"Uno M\u00e1s Uno\" e impartiu un seminario no Colexio de M\u00e9xico. Ampliou a s\u00faa obra cultivando o ensaio e a cr\u00edtica literaria, a cal exerceu en \"El Pa\u00eds\", \"Marcha\", \"\u00c9poca\", \"Jaque\" e, entre outras, nas revistas \"Clinamen\", \"Asir\", \"Maldoror\" e \"Crisis\" (Buenos Aires), \"Eco\" (Bogot\u00e1), \" Vuelta\" e \"Unom\u00e1suno\" (M\u00e9xico) ou \"El pez y la serpiente\" (Nicaragua). Traduciu libros para o Fondo de Cultura Econ\u00f3mica, impartiu conferencias e lecturas, participou en xurados e colaborou en numerosos diarios.\nRegresou ao Uruguai en 1984, onde dirixiu a p\u00e1xina cultural do semanario \"Jaque.\" \"Deixamos M\u00e9xico (con Fierro) cando ac\u00e1 volv\u00eda a democracia e criamos que era nosa obrigaci\u00f3n volver\", afirmou Vitale. Permaneceu s\u00f3 un par de anos no Uruguai e volveu emigrar, esta vez aos Estados Unidos.\nEn 1989 instalouse en Austin, Texas, xunto o seu segundo marido, o tam\u00e9n poeta Enrique Fierro, con viaxes espor\u00e1dicas a Montevideo. Foi nomeada doutora \"honoris causa\" pola Universidade da Rep\u00fablica en 2010. En Texas permaneceu 30 anos ata que en 2016 enviuvou. Regresou a Montevideo onde reside na actualidade.\nObra literaria.\nVitale inscr\u00edbese na tradici\u00f3n da vangarda hist\u00f3rica latinoamericana. A s\u00faa poes\u00eda indaga na alquimia da linguaxe e establece un encontro entre unha exacerbada percepci\u00f3n sensorial de ra\u00edz simbolista, sempre atenta ao mundo natural, e a cristalizaci\u00f3n conceptual no seu perfil m\u00e1is preciso. \u00c9 representante da poes\u00eda esencial. A s\u00faa obra est\u00e1 caracterizada por poemas curtos, nunha procura do sentido das palabras e un car\u00e1cter metaliterario. \u00c9 considerada integrante da Xeraci\u00f3n do 45, con outros escritores uruguaios como Juan Carlos Onetti, Carlos Maggi ou Idea Vilari\u00f1o, segundo definici\u00f3n do cr\u00edtico literario Emir Rodr\u00edguez Monegal.\nLectora preferente de obras hist\u00f3ricas, o seu descubrimento de d\u00faas poetas uruguaias de entre s\u00e9culos, Delmira Agustini e, en especial, un esp\u00edrito af\u00edn, Mar\u00eda Eugenia Vaz Ferreira, as\u00ed como de Gabriela Mistral inclinouna \u00e1 poes\u00eda l\u00edrica. Por\u00e9n, os seus dous grandes referentes foron Jos\u00e9 Bergam\u00edn, profesor seu en Montevideo, e Juan Ram\u00f3n Jim\u00e9nez, a quen co\u00f1eceu en persoa.\nTraduciu principalmente do franc\u00e9s e do italiano. Entre os autores das s\u00faas versi\u00f3ns est\u00e1n Simone de Beauvoir, Benjamin P\u00e9ret, Gaston Bachelard, Jacques Lafaye, Jules Supervielle, Jean Lacouture, Mario Praz e Luigi Pirandello.\nVida persoal.\nEn 1950 casou co cr\u00edtico literario \u00c1ngel Rama. Tiveron dous fillos, Amparo (1951), arquitecta, e Claudio (1954), economista. O seu segundo marido foi o tam\u00e9n poeta Enrique Fierro (1941-2016)."}
{"id": "447768", "revid": "89787", "url": "https://gl.wikipedia.org/wiki?curid=447768", "title": "Sugar Ray Leonard", "text": "Ray Charles Leonard, nado en Wilmington (Carolina do Norte) o 7 de maio de 1956, m\u00e1is co\u00f1ecido como \"Sugar\" Ray Leonard, \u00e9 un ex-boxeador, motivador e actor ocasional. Habitualmente considerado un dos grandes boxeadores de todos os tempos, competiu entre 1977 e 1997, ga\u00f1ando t\u00edtulos mundiais e cinco categor\u00edas, o campionato lineal en tres categor\u00edas, e o t\u00edtulo en peso w\u00e9lter sen disputar. Leonard formou parte de \"The Fabulous Four\", grupo de boxeadores que se enfrontaron entre eles na d\u00e9cada de 1980, xunto con Roberto Dur\u00e1n, Thomas Hearns e Marvin Hagler.\n\"The Fabulous Four\" crearon unha vaga de popularidade das clases m\u00e1is lixeiras que loitaron na era posterior a Muhammad Ali, durante a que Leonard venceu a outros futuros membros do Sal\u00f3n da Fama Internacional do Boxeo como Hearns, Dur\u00e1n, Hagler e Wilfred Ben\u00edtez. Leonard foi tam\u00e9n o primeiro boxeador que ga\u00f1ou m\u00e1is de cen mill\u00f3ns de d\u00f3lares e foi nomeado \"Boxeador da D\u00e9cada\" nos oitenta. A revista \"The Ring\" considerouno loitador do ano en 1979 e 1981, mentres que a Boxing Writers Association of America (BWAA) lle deu o mesmo t\u00edtulo en 1976, 1979 e 1981. En 2002, foi votado por \"The Ring\" como o noveno mellor boxeador dos \u00faltimos 80 anos; BoxRec considerouno o 27.\u00ba maior boxeador, libra por libra.\nVida privada.\nObra humanitaria.\nDurante moitos anos, Leonard foi o director internacional da Juvenile Diabetes Research Foundation e est\u00e1 involucrado na consecuci\u00f3n de fondos. Falou da carga da diabetes e da necesidade de continuar a achega de fondos para atopar unha cura.\nLeonard e a s\u00faa esposa, Bernadette, creou a Sugar Ray Leonard Foundation para apoiar a Juvenile Diabetes Research Foundation e o seu paseo anual por unha cura. En 2009, a fundaci\u00f3n expandiuse para apoiar programas de axuda \u00e1 xente a reconstru\u00edr as s\u00faas comunidades en dez cidades estadounidenses.\nEn 2007 recibiu o Ambassador Award of Excellence da LA Sports &amp; Entertainment Commission en Riviera Country Club pola s\u00faa implicaci\u00f3n na comunidade.\nAbusos.\nNa s\u00faa autobiograf\u00eda \"The Big Fight: My Life in and out of the Ring\", publicada en xu\u00f1o de 2011, Leonard revelou que cando era un boxeador mozo foi v\u00edtima de abuso sexual por parte dun adestrador ol\u00edmpico, ademais doutro home, un patrocinador. Dende ent\u00f3n fixo aparici\u00f3ns p\u00fablicas para atraer a atenci\u00f3n sobre os abusos sexuais aos menores e animando as v\u00edtimas a que informen dos abusos."}
{"id": "447771", "revid": "23204", "url": "https://gl.wikipedia.org/wiki?curid=447771", "title": "Cyriopagopus lividus", "text": "Cyriopagopus lividus \u00e9 unha especie de tar\u00e1ntula nativa de Myanmar e de Tailandia, descrita orixinalmente co nome cient\u00edfico Haplopelma lividum. \u00c9 unha tar\u00e1ntula de tama\u00f1o medio, cunha envergadura de patas duns 13\u00a0cm. Destaca polas s\u00faas patas azuis iridescentes e polo seu prosoma e opistosoma de cor gris.\nRelaci\u00f3n cos humanos.\n\"Cyriopagopus lividus\" \u00e9 unha especia habitual do mercado de mascotas, malia ser unha tar\u00e1ntula r\u00e1pida e defensiva cun potente veleno. As mordeduras desta especie poden provocar cambras e inflamaci\u00f3ns severas."}
{"id": "447772", "revid": "1576", "url": "https://gl.wikipedia.org/wiki?curid=447772", "title": "Haplopelma lividum", "text": ""}
{"id": "447790", "revid": "63181", "url": "https://gl.wikipedia.org/wiki?curid=447790", "title": "Karstula", "text": "Karstula \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 4\u00a0113\u00a0habitantes. A superficie do termo municipal \u00e9 de 963,19\u00a0km2, dos cales 76,13\u00a0km2 son auga. O concello ten unha densidade de poboaci\u00f3n de 4,64\u00a0hab./km\u00b2.\nLimita cos concellos de Kannonkoski, Kivij\u00e4rvi, Kyyj\u00e4rvi, Saarij\u00e4rvi e Soini, este \u00faltimo na rexi\u00f3n veci\u00f1a de Ostrobotnia do Sur.\nO concello \u00e9 uniling\u00fce en fin\u00e9s."}
{"id": "447795", "revid": "5607271", "url": "https://gl.wikipedia.org/wiki?curid=447795", "title": "Parlamento de Finlandia", "text": "O Parlamento de Finlandia (en fin\u00e9s \"Suomen eduskunta\", en sueco \"Finlands riksdag\") e o parlamento unicameral de Finlandia, fundado o 9 de maio de 1906. De acordo coa Constituci\u00f3n de Finlandia, a soberan\u00eda pertence ao pobo, e este poder reside no Parlamento. O Parlamento est\u00e1 formado por 200 persoas, 199 das cales son elixidas cada catro anos entre 13 distritos que elixen de 7 a 22 representantes."}
{"id": "447800", "revid": "89787", "url": "https://gl.wikipedia.org/wiki?curid=447800", "title": "Neila Garc\u00eda Salgado", "text": "Neila Garc\u00eda Salgado, nada en Ourense en outubro de 1991, \u00e9 unha tradutora galega.\nTraxectoria.\nEstudante no colexio dos Salesianos da cidade ourens\u00e1, obtivo no seu ano a mellor nota de selectividade en Galicia. Licenciada en Traduci\u00f3n e Interpretaci\u00f3n pola Universidade de Salamanca, realizou estad\u00edas erasmus nas universidades de G\u00f6teborg e Heildelberg, onde perfeccionou o seu co\u00f1ecemento da lingua sueca.\nDesde 2014 traballa como tradutora para as Naci\u00f3ns Unidas en Viena."}
{"id": "447801", "revid": "23204", "url": "https://gl.wikipedia.org/wiki?curid=447801", "title": "Secret Affair (serie de televisi\u00f3n)", "text": "Secret Affair (en , Milhoe) \u00e9 unha serie de televisi\u00f3n surcoreana de 2014 protagonizada por Kim Hee-ae e Yoo Ah-in. Estreouse orixinalmente na canle JTBC dende o 17 de marzo at\u00e9 o 13 de maio de 2014, durante 16 episodios.\nConta a historia dunha muller casada que ten un romance cun mozo pianista de vinte e poucos, un melodrama que explora os temas da atracci\u00f3n e as expectativas sociais."}
{"id": "447802", "revid": "839", "url": "https://gl.wikipedia.org/wiki?curid=447802", "title": "Georgios Chalavazis", "text": "Georgios Chalavazis (en ), nado en Siros o 2 de febreiro de 1881 e finado en Z\u00faric o 7 de novembro de 1957, foi un eclesi\u00e1stico greco-cat\u00f3lico, exarca de Constantinopla e de Grecia.\nTraxectoria.\nNaceu na illa de Siros o 2 de febreiro de 1881. Estudou no Pontificio Colexio Grego, e o 29 de xu\u00f1o de 1906 foi ordenado sacerdote. Comezou o seu ministerio en Constantinopla e en Malkara, e posteriormente en Europa occidental e nos Estados Unidos de Am\u00e9rica.\nO 13 de xullo de 1920 foi nomeado exarca apost\u00f3lico de Constantinopla e bispo titular de \"Theodoropolis\", con xurisdici\u00f3n sobre os cat\u00f3licos gregos de rito bizantino en Grecia e Turqu\u00eda. Recibiu a consagraci\u00f3n episcopal o 15 de agosto de mans de Isaias Papadopoulos, e tivo como co-consagrantes a Giuseppe Schir\u00f2 e a Augustin Sayeghian. O seu pontificado estivo marcado polo masivo \u00e9xodo dos gregos de Turqu\u00eda polo xenocidio grego e a guerra, e definitivamente polo intercambio de poboaci\u00f3ns entre Grecia e Turqu\u00eda a partir de 1921. Chalavazis moveu a maior parte dos seus fieis a Atenas, inclu\u00edndo instituci\u00f3ns educativas e ordes relixiosas.\nO 11 de xu\u00f1o de 1932 foi nomeado definitivamente exarca apost\u00f3lico de Grecia, e foi sucedido en Constantinopla por Dionysios Varouchas. Realizou unha importante labor social, especialmente a prol de cativos e refuxiados.\nFinou no cargo o 7 de novembro de 1957, en Z\u00faric."}
{"id": "447805", "revid": "89787", "url": "https://gl.wikipedia.org/wiki?curid=447805", "title": "Vicente V\u00e1zquez Vidal", "text": "Vicente V\u00e1zquez Vidal, nado en Melide o 10 de maio de 1992, \u00e9 un poeta galego.\nTraxectoria.\nLicenciado en Linguas e Literaturas modernas pola Universidade de Santiago, especializouse no estudo da literatura e ten traballado sobre Hannah Arendt ou Karl Jaspers. Traballou como profesor de espa\u00f1ol en Li\u00f3n entre 2015 e 2018, ano en que se trasladou a vivir a Lugo. En 2019 trasladouse a Arcansas cunha bolsa Fulbright a aprenderlles espa\u00f1ol e escritura creativa e en 2020 foi vivir a Nancy para dar clase de espa\u00f1ol na Universidade da Lorena.\nNo 2023 ga\u00f1ou a 9\u00aa edici\u00f3n do Premio Nortear para a mocidade escritora da Eurorrexi\u00f3n co relato \u201cProfundo sem nome\u201d."}
{"id": "447813", "revid": "23204", "url": "https://gl.wikipedia.org/wiki?curid=447813", "title": "Mil Mi-6", "text": "O Mil Mi-6 (designaci\u00f3n OTAN Hook), co n\u00famero de artigo izdeliye 50 e designaci\u00f3n da compa\u00f1\u00eda V-6, foi un helic\u00f3ptero pesado de transporte sovi\u00e9tico/ruso dese\u00f1ado pola oficina de dese\u00f1o Mil. Foi constru\u00eddo en grandes cantidades tanto para roles militares como civ\u00eds.\nDese\u00f1o e desenvolvemento.\nO Mi-6 foi o resultado dun requirimento civil e militar para un gran helic\u00f3ptero que deber\u00eda ser usado para engadir mobilidade en operaci\u00f3ns militares ademais de asistir na exploraci\u00f3n e desenvolvemento das rexi\u00f3ns centro e leste da URSS. Voado por vez primeira o 5 de xu\u00f1o de 1957, o Mi-6 foi o primeiro helic\u00f3ptero sovi\u00e9tico de produci\u00f3n impulsado por un motor turboeixo.\nA transmisi\u00f3n R-7 e a cabeza do rotor desenvolvidos para o proxecto te\u00f1en un peso combinado de 3 200\u00a0kg, que \u00e9 maior que o dos dous motores turboeixo.\nAs aletas de incidencia variable mont\u00e1ronse por primeira vez nos lados do aparello en 1960 \u00e1s 30 unidades de preproduci\u00f3n. Esas \u00e1s proporcionan ao redor do 20% da sustentaci\u00f3n requirida durante o voo de cruceiro.\nO Mi-6 era de lonxe o helic\u00f3ptero m\u00e1is grande do mundo cando foi dese\u00f1ado en 1954-56, cunha capacidade m\u00e1xima de carga de 12 000\u00a0kg. Era tam\u00e9n o helic\u00f3ptero m\u00e1is r\u00e1pido do mundo, cunha velocidade m\u00e1xima de 300\u00a0km/h. Nos seus primeiros d\u00edas o Mi-6 estabeleceu moitos r\u00e9cords, inclu\u00edndo un de m\u00e1xima velocidade do circu\u00edto, 340\u00a0km/h (211\u00a0mph). En 2013 o Mi-6 a\u00ednda manti\u00f1a o r\u00e9cord da FAI de levantamento de 5 toneladas en 1 000\u00a0km, realizado a 284\u00a0km/h en 1962.\nDende 1959 ata 1972 polo menos fabric\u00e1ronse 500 unidades para varias tarefas de transporte xeral, utilitarias, loita contra incendios e guindastre a\u00e9reo; os dous \u00faltimos tipos non estaba equipados coas grandes aletas, que noutras versi\u00f3ns proporcionaban parte da sustentaci\u00f3n en voo de cruceiro conseguindo as\u00ed velocidades m\u00e1is altas. As rodas do tren de aterraxe non eran retr\u00e1ctiles.\nNormalmente voado por unha tripulaci\u00f3n de cinco ou m\u00e1is persoas, o Mi-6 senta a 65 soldados e pode levar como alternativa 41 padiolas e dous asistentes, ou unha ampla variedade de cargas voluminosas, inclu\u00eddos veh\u00edculos, cargadas a trav\u00e9s da porta traseira. En exercicios, as frotas destas aeronaves transportaban moitos tipos de armas, como foguetes FROG-7, ademais de grandes r\u00e1dares e artiller\u00eda pesada. Tam\u00e9n pod\u00edan levar todos os transportes de persoal e coches brindados e os veh\u00edculos lixeiros de combate da infanter\u00eda mecanizada sovi\u00e9ticos.\nO Comit\u00e9 Interestatal de Aviaci\u00f3n cancelou a certificaci\u00f3n de tipo do Mi-6 en outubro de 2002 despois do accidente do RA-21074 na pen\u00ednsula de Taimyr. Tam\u00e9n se informou de que as palas de rotor de cola de madeira chegaron ao final da s\u00faa vida \u00fatil."}
{"id": "447819", "revid": "98629", "url": "https://gl.wikipedia.org/wiki?curid=447819", "title": "Ava DuVernay", "text": "Ava Marie DuVernay, nada en Long Beach (California) o 24 de agosto de 1972, \u00e9 unha directora, guionista, publicitaria de filmes e distribuidora de filmes estadounidense. No Festival de Cinema de Sundance de 2012, DuVernay ga\u00f1ou o Premio \u00e1 Mellor Direcci\u00f3n pola s\u00faa segunda longametraxe, \"Middle of Nowhere\", convert\u00e9ndose na primeira muller afroamericana en ga\u00f1alo. Polo seu traballo en \"Selma\", DuVernay foi a primeira directora negra en ser candidata ao Globo de Ouro e tam\u00e9n foi a primeira directora negra en ter un filme candidato ao \u00d3scar ao mellor filme.\nTraxectoria.\nPrimeiros anos.\nDuVernay naceu en Long Beach e creceu en Lynwood, California (preto de Compton) e graduouse en 1990 na High School Saint Joseph en Lakewood. Na Universidade da California, nos \u00c1nxeles (UCLA), estudou ingl\u00e9s e estudos afroamericanos.\nDurante as s\u00faas vacaci\u00f3ns de ver\u00e1n, viaxaba \u00e1 casa de infancia do seu pai, Murray May (que non estaba lonxe de Selma, Alabama). DuVernay dixo que eses ver\u00e1ns influenciaran a creaci\u00f3n de \"Selma\", porque o seu pai vira a marcha de Selma a Montgomery cando neno.\nCarreira.\nO seu primeiro interese foi no xornalismo, unha escolla influenciada por unha bolsa na CBS News, onde foi designada para axudar a cubrir o xu\u00edzo do asasinato de O. J. Simpson. Quedou desilusionada co xornalismo no entanto, e decidiu cambiar \u00e1 publicidade e, eventualmente, abrir a s\u00faa propia empresa de relaci\u00f3ns p\u00fablicas, a Axencia DuVernay.\nCinema.\nDuVernay fixo s\u00faa estrea como directora de cinema en 2008 co documental \"This Is the Life\", unha historia do movemento art\u00edstico \"Good Life Cafe\" nos \u00c1nxeles. DuVernay comezou con documentais porque poden ser feitos cun orzamento menor que unha longametraxe, e poder\u00eda aprender o negocio ao realizalos.\nEn 2011 estreouse a primeira longametraxe de ficci\u00f3n de DuVernay, \"I Will Follow\", un drama protagonizado por Salli Richardson-Whitfield. A t\u00eda de DuVernay, Denise Sexton, foi a inspiraci\u00f3n para o filme, que lle custou a DuVernay 50\u00a0000 d\u00f3lares e foi realizado en catorce d\u00edas. Roger Ebert considerouno \"un dos mellores filmes que vin sobre como chegar a un acordo coa morte dun ser querido\". \"I Will Follow\" participou na selecci\u00f3n oficial da AFI Fest, Pan-African Film Festival, Urbanworld e no Festival Internacional de Cinema de Chicago.\nNo ver\u00e1n de 2011, DuVernay comezou a produci\u00f3n da s\u00faa segunda longametraxe, \"Middle of Nowhere\". O filme foi adquirido pola AFFRM e Participant Med\u00eda no Festival de Cinema Sundance de 2012, onde participou na competici\u00f3n e recibiu o Premio \u00e1 Mellor Direcci\u00f3n para DuVernay, a primeira muller afroamericana que o recibiu. DuVernay tam\u00e9n ga\u00f1ou o Independent Spirit John Cassavetes Award polo seu traballo no filme.\nA ESPN encargou a DuVernay producir e dirixir \"Venus Vs.\", un documental sobre a loita de Venus Williams polo premio en di\u00f1eiro para s\u00faa serie de filmes \"Nine for IX\", que se emitiu o 2 de xullo de 2013.\nEn 2015, DuVernay estaba en consideraci\u00f3n para dirixir e posibelmente coescribir o filme da Marvel Studios, \"Black Panther\". Segundo se conta, a disputa estaba entre ela e Ryan Coogler, con Coogler conseguindo finalmente o traballo.\nDuVernay foi encargada polo Museo Nacional Smithsonian de Historia e Cultura Afroamericana para crear un filme para a abertura do museo. \"August 28: A Day In The Life Of A People\" conta a historia a trav\u00e9s dos eventos que aconteceron na mesma data, 28 de agosto. O filme de 22 minutos incl\u00fae a Lupita Nyong'o, Don Cheadle, Regina King, David Oyelowo, Angela Bassett, Michael Ealy, Gugu Mbatha-Raw, Andr\u00e9 Holland e Glynn Turnman. C\u00e9ntrase nos eventos que envolveron o asasinato de Emmett Till, o discurso do Dr. Martin Luther King, \"Te\u00f1o un so\u00f1o\", o furac\u00e1n Katrina e a noite en que o ent\u00f3n senador Barack Obama aceptou o nomeamento dem\u00f3crata para a presidencia en 2008.\nDuVernay dirixiu \"Selma\", un filme cun orzamento de 20 mill\u00f3ns de d\u00f3lares producido pola Plan B Entertainment, sobre Martin Luther King, Lyndon B. Johnson e as protestas de Selma a Montgomery en marzo de 1965. O filme foi lanzado en 25 de decembro de 2014 con aclamaci\u00f3n da cr\u00edtica.\nHoubo controversia significativa sobre \"Selma\" e a s\u00faa descrici\u00f3n das acci\u00f3ns de Lyndon Johnson como retratado no filme. O ex-asesor de pol\u00edtica interna de Johnson, Joseph A. Califano, Jr., criticou a DuVernay por ignorar e falsificar a historia, e particularmente por suxerir que Johnson apoiara reticentemente os esforzos de King e que enviara o FBI para investigalo.\nO filme de DuVernay reescribiu a maior\u00eda do gui\u00f3n orixinal de Paul Webb, cunha maior \u00e9nfase en King e as persoas de Selma como figuras centrais. En resposta \u00e1s cr\u00edticas dos historiadores e dos medios que a acusaron de reescribir irresponsabelmente a historia para retratar a s\u00faa propia axenda, DuVernay sinalou que o filme non \u00e9 \"un documental, non son unha historiadora, son unha contadora de historias\".\n\"Selma\" foi candidata ao mellor filme e mellor canci\u00f3n orixinal nos \u00d3scar, mais non \u00e1 mellor direcci\u00f3n. A falta de diversidade nas candidaturas aos \u00d3scar 2014 foi un tema forte na prensa. Selma ga\u00f1ou o premio \u00e1 mellor canci\u00f3n (\"Glory\"). DuVernay declarou que non ti\u00f1a expectativas en ser nomeada para que a omisi\u00f3n a incomodase, mais ficou magoada porque non fose candidato o actor David Oyelowo. En canto \u00e1 cuesti\u00f3n da diversidade racial nos premios, afirmou que os obst\u00e1culos para as persoas de cor seren representadas nos \u00d3scar son sist\u00e9micos.\nEn xullo de 2016, o Festival de Cinema de Nova York fixo o anuncio sorpresa de que \"13th\", documental dirixido por DuVernay, abrir\u00eda o festival. At\u00e9 o anuncio non se fixera ningunha menci\u00f3n do filme pola directora nin por Netflix, o distribuidor do filme.\nTelevisi\u00f3n.\nDuVernay dirixiu o episodio 3.8 de \"Scandal\" titulado \"Vermont is for Lovers, Too\".\nEn 2015, DuVernay foi a produtora executiva e dirixiu o piloto para a serie da CBS, \"For Justice\", protagonizada por Anika Noni Rose.\nEse mesmo ano, anunciou que estaba a crear e producir unha serie dram\u00e1tica, \"Queen Sugar\", ao lado de Oprah Winfrey. O drama foi axustado para ser emitido na Oprah Winfrey Network. En 2016, DuVernay anunciou que a actriz Rutina Wesley fora escollida para o papel principal. A serie estreouse en 2016 con aclamaci\u00f3n da cr\u00edtica.\nDistribuidora.\nEn 2010 DuVernay creou AFFRM (African-American Film Festival Releasing Movement), a s\u00faa propia empresa para distribu\u00edr filmes feitos ou centrados en persoas negras. DuVernay ref\u00edrese a AFFRM como \"non tanto un negocio, sen\u00f3n un chamamento \u00e1 acci\u00f3n\".\nA\u00ednda que a construci\u00f3n de s\u00f3lidas bases de negocios para os filmes \u00e9 unha prioridade, DuVernay resalta que a forza motriz da organizaci\u00f3n \u00e9 o activismo.\nEn 2015 a empresa mudou o seu nome por ARRAY, prometendo un novo foco nas mulleres cineastas."}
{"id": "447820", "revid": "839", "url": "https://gl.wikipedia.org/wiki?curid=447820", "title": "Fedele Abbati", "text": "Cesare Fedele Abbati, O.F.M.Ref., nado o 31 de marzo de 1820 en M\u00f3dena e finado o 8 de abril de 1915, foi un relixioso latino, bispo de Santorini e de Qu\u00edos, e padre conciliar no Concilio Vaticano Primeiro.\nTraxectoria.\nNaceu en M\u00f3dena o 31 de marzo de 1820. Entrou na Orde dos Freires Menores Reformados, e foi superior da s\u00faa orde en Esmirna.\nO 17 de marzo de 1863 foi nomeado bispo de Santorini. Recibiu a consagraci\u00f3n episcopal o 24 de maio do mesmo ano en Esmirna, de mans do arcebispo de Esmirna Vincenzo Spaccapietra.\nO 17 de xu\u00f1o de 1867 foi nomeado prelado dom\u00e9stico e bispo asistente ao trono pontificio polo papa P\u00edo IX. Entre o 10 de maio e o 13 de xu\u00f1o de 1869 participou nun Concilio de bispos latinos celebrado en Esmirna, no que tam\u00e9n participaron Vincenzo Spaccapietra, Lorenzo Bergeretti, Spyridon Madalenas, Ignazio Giustiniani, Giuseppe Maria Alberti, Ioannis Maragkos, Niccola Adolfo Marinelli e Jacques Barozzi.\nFoi padre conciliar no Concilio Vaticano Primeiro."}
{"id": "447821", "revid": "25871", "url": "https://gl.wikipedia.org/wiki?curid=447821", "title": "Gennaro Acciardi", "text": "Gennaro Acciardi, nado o 30 de setembro de 1809 en N\u00e1poles e finado o 14 de marzo de 1883, foi un eclesi\u00e1stico latino, bispo de Anglona-Tursi, e padre conciliar no Concilio Vaticano Primeiro.\nTraxectoria.\nFoi padre conciliar no Concilio Vaticano Primeiro."}
{"id": "447822", "revid": "89787", "url": "https://gl.wikipedia.org/wiki?curid=447822", "title": "Miodesopsia", "text": "As miodesopsias, tam\u00e9n chamadas moscas volantes (do lat\u00edn 'muscae volitantes') ou corpos flotantes, son un fen\u00f3meno ocular que se manifesta na visi\u00f3n como un conxunto de manchas, puntos ou filamentos (\u00e1s veces en forma de ara\u00f1eira) suspendidos no campo visual, que non se corresponden con obxectos externos reais.\nDefinici\u00f3n e etimolox\u00eda.\nA miodesopsia consiste na impresi\u00f3n de corpos flotantes que se desprazan con inercia cos movementos do globo ocular. Perc\u00edbense especialmente ben nas situaci\u00f3ns de contrastes intensos (p\u00e1xina en branco, ceo claro, etc.).\nSon o resultado da presenza de opacidades que se forman no humor v\u00edtreo, o corpo xelatinoso que enche o globo do ollo, e que co paso da luz proxectan a s\u00faa sombra sobre a retina. Na maior parte dos casos, son unha consecuencia natural do envellecemento deste corpo v\u00edtreo, que vai perdendo auga e diminu\u00edndo de volume. En consecuencia, as prote\u00ednas v\u00edtreas que perderon auga cond\u00e9nsanse perdendo transparencia. Por\u00e9n, tam\u00e9n poden estar presentes en individuos novos en casos de traumatismos oculares. A\u00ednda que estas manchas parecen estar fronte \u00f3 ollo, en realidade flotan no interior deste.\nEtimoloxicamente o termo \u00abmiodes\"ops\"ia\u00bb prov\u00e9n do grego: \"myie\" = mosca; \"eidos\" = formas; ops = visi\u00f3n."}
{"id": "447824", "revid": "56817", "url": "https://gl.wikipedia.org/wiki?curid=447824", "title": "Wensceslao Ach\u00e1val", "text": "Wenceslao Ach\u00e1val, nado o 26 de outubro de 1814 en Santiago del Estero e finado o 25 de febreiro de 1898 en San Juan, foi un eclesi\u00e1stico latino, bispo de San Juan de Cuyo, e padre conciliar no Concilio Vaticano Primeiro.\nTraxectoria.\nFoi padre conciliar no Concilio Vaticano Primeiro."}
{"id": "447829", "revid": "63181", "url": "https://gl.wikipedia.org/wiki?curid=447829", "title": "Keuruu", "text": "Keuruu \u00e9 unha cidade de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 9\u00a0849\u00a0habitantes. A superficie do termo municipal \u00e9 de 1\u00a0430,57\u00a0km2, dos cales 172,59\u00a0km2 son auga. O concello ten unha densidade de poboaci\u00f3n de 7,83\u00a0hab./km\u00b2.\nLimita cos concellos de J\u00e4ms\u00e4, Multia e Pet\u00e4j\u00e4vesi, pertencentes \u00e1 s\u00faa mesma rexi\u00f3n, co concello de \u00c4ht\u00e4ri, pertencente \u00e1 rexi\u00f3n veci\u00f1a de Ostrobotnia do Sur, e M\u00e4ntt\u00e4-Vilppula e Virrat na rexi\u00f3n veci\u00f1a de Pirkanmaa.\nO concello \u00e9 uniling\u00fce en fin\u00e9s."}
{"id": "447832", "revid": "22570", "url": "https://gl.wikipedia.org/wiki?curid=447832", "title": "Aplicaci\u00f3n m\u00f3bil", "text": "Unha aplicaci\u00f3n m\u00f3bil (app) \u00e9 unha aplicaci\u00f3n inform\u00e1tica dese\u00f1ada para ser empregada en tabletas t\u00e1ctiles, tel\u00e9fonos intelixentes e outros dispositivos m\u00f3biles. P\u00f3dense adquirir a trav\u00e9s de plataformas de distribuci\u00f3n de aplicaci\u00f3ns. Algunhas aplicaci\u00f3ns son de balde, mentres que outras deben ser mercadas. Adoitan ser descargadas da plataforma de distribuci\u00f3n a un dispositivo de destino m\u00f3bil como un iPhone, unha Blackberry ou un tel\u00e9fono de Android, mais \u00e1s veces poden ser descargadas directamente nos computadores, tanto port\u00e1tiles como de mesa.\nAs aplicaci\u00f3ns m\u00f3biles foron orixinalmente ofrecidas para mellorar a produtividade xeral e a recuperaci\u00f3n de documentos, inclu\u00edndo funci\u00f3ns b\u00e1sicas como correo electr\u00f3nico, calendario, contactos ou informaci\u00f3n meteorol\u00f3xica. Por\u00e9n, a demanda p\u00fablica e a dispo\u00f1ibilidade de ferramentas de desenvolvemento levou \u00e1 s\u00faa r\u00e1pida extensi\u00f3n noutras categor\u00edas como xogos, GPS, compra de entradas para acontecementos, consulta de contas de aforros, etc. A popularidade das aplicaci\u00f3ns m\u00f3biles seguiu a medrar por mor de que o seu uso se fixo cada vez m\u00e1is adoito entre os usuarios de tel\u00e9fonos m\u00f3biles."}
{"id": "447834", "revid": "23204", "url": "https://gl.wikipedia.org/wiki?curid=447834", "title": "Son Ye-jin", "text": "Son Ye-jin\u00a0(en ), nada como Son Eon-jin en Daegu o 11 de xaneiro de 1982, \u00e9 unha actriz surcoreana. Acadou a fama en filmes e series de televisi\u00f3n rom\u00e1nticos como \"The Classic\" (2003), \"Summer Scent\" (2003), \"A Moment to Remember\" (2004) e \"April Snow\" (2005). Conseguiu reco\u00f1ecemento como actriz pola s\u00faa versatilidade en diversos x\u00e9neros, principalmente en \"Alone in Love\" (2006), \"My Wife Got Married\" (2008), \"The Pirates\" (2014) e os filmes de 2016 \"The Truth Beneath\" e \"The Last Princess\"."}
{"id": "447836", "revid": "23204", "url": "https://gl.wikipedia.org/wiki?curid=447836", "title": "Jung Hae-in", "text": "Jung Hae-in (en ), nado en Se\u00fal o 1 de abril de 1988, \u00e9 un actor surcoreano. Fixo a s\u00faa primeira aparici\u00f3n en 2013 no v\u00eddeo musical de \"Moya\", do grupo de k-pop AOA Black. A s\u00faa primeira aparici\u00f3n oficial nunha serie de televisi\u00f3n foi en \"Bride of the Century\", o ano seguinte. Ga\u00f1ou reco\u00f1ecemento con papeis secundarios en \"\" (2016), na serie de televisi\u00f3n de 2017 \"While You Were Sleeping\" e \"Prison Playbook\". Jung tivo o seu primeiro papel protagonista no drama de 2018 \"Something in the Rain\", que foi un grande \u00e9xito comercial \u00e9 un dos dramas coreanos m\u00e1is vistos da televisi\u00f3n por cable da historia."}
{"id": "447837", "revid": "89787", "url": "https://gl.wikipedia.org/wiki?curid=447837", "title": "Lista de accidentes a\u00e9reos en 2018", "text": "Esta \u00e9 unha lista sobre os accidentes a\u00e9reos que aconteceron durante o 2018.\nAccidentes a\u00e9reos por mes.\nXaneiro.\n5 de xaneiro\n16 de xaneiro\n29 de xaneiro\nFebreiro.\n2 de febreiro\n12 de febreiro\n18 de febreiro\nMarzo.\n12 de marzo\nAbril.\n11 de abril\nAgosto.\n4 de agosto\nSetembro.\n9 de setembro\nOutubro.\n29 de outubro"}
{"id": "447838", "revid": "88215", "url": "https://gl.wikipedia.org/wiki?curid=447838", "title": "Liga Europea de H\u00f3ckey a Pat\u00edns 2018-2019", "text": "A tempada 2018-2019 da Liga Europea de H\u00f3ckey a Pat\u00edns foi a 54\u00aa edici\u00f3n da m\u00e1xima competici\u00f3n de clubs de h\u00f3ckey a pat\u00edns de Europa. Foi organizada polo World Skate Europe-Rink Hockey Committee e nesta edici\u00f3n participaron un total de 16 equipos de seis pa\u00edses distintos.\nEquipos.\nEntre par\u00e9ntese a posici\u00f3n de cada equipo na s\u00faa liga nacional na tempada anterior (C indica o vixente campi\u00f3n). O King's Lynn, como renunciou \u00e1 s\u00faa praza como campi\u00f3n ingl\u00e9s e esta foi ocupada por un cuarto equipo italiano."}
{"id": "447841", "revid": "23204", "url": "https://gl.wikipedia.org/wiki?curid=447841", "title": "Cercocebus torquatus", "text": "O Cercocebus torquatus\u00a0\u00e9 unha especie de primate catarrino da familia Cercopithecidae que se atopa as selvas do Camer\u00fan, a Rep\u00fablica do Congo, Gab\u00f3n, Guinea Ecuatorial e Nixeria.\nO seu tama\u00f1o \u00e9 duns 65 cent\u00edmetros\u00a0\u00f3s que se engade unha longa cola. Pesa at\u00e9 12\u00a0kg. A cor do seu pelo \u00e9 gris nas zonas dorsais e branco na zona ventral. Ten un caracter\u00edstico chapeu formado por pelo de cor avermellada. \nHabita na selva tropical formando pequenos grupos de at\u00e9 15 individuos. A s\u00faa alimentaci\u00f3n est\u00e1 baseada nos vexetais a\u00ednda que non rexeita os insectos, os ovos e ocasionalmente a prea. \u00c9 un animal cun comportamento social complexo no que se incl\u00faen gran n\u00famero de expresi\u00f3ns faciais e de voces diferentes."}
{"id": "447842", "revid": "56817", "url": "https://gl.wikipedia.org/wiki?curid=447842", "title": "Cercocebus atys", "text": "O Cercocebus atys\u00a0\u00e9 unha especie de primate catarrino da familia Cercopithecidae que habita as rexi\u00f3ns ecuatoriais entre o\u00a0Senegal e Ghana. A capa \u00e9 gris escura ou negra, de aspecto sucio. Rolda os 8\u00a0kg de peso, con formas esveltas e con longas patas.\n\u00c9 unha especie arbor\u00edcola, de h\u00e1bitos di\u00farnos, m\u00f3vese polas selvas primarias ou secundarias, os bosques de galer\u00eda ou os mangleiros, en tropas numerosas, de at\u00e9 100 individuos. \u00c9 un omn\u00edvoro que prefire os froitos e sementes, pero aproveita outras clases de alimentos, como follas ou pequenos animais. \u00c9 cazado con frecuencia para consumo humano nas rexi\u00f3ns que habita, o que provocou a s\u00faa escaseza en moitas \u00e1reas, a\u00ednda que segue sendo abundante, sobre todo en Serra Leoa, Liberia e o oeste de Costa do Marfil.\nSubespecies.\nReco\u00f1\u00e9cense d\u00faas subespecies, tratadas a mi\u00fado como subespecies de \"Cercocebus torquatus\"."}
{"id": "447843", "revid": "56817", "url": "https://gl.wikipedia.org/wiki?curid=447843", "title": "Alouatta caraya", "text": "O Alouatta caraya, \u00e9 unha especie de primate platirrino.\u00a0\u00c9 a especie m\u00e1is austral de todos os monos do Novo Mundo e habita no centro de Am\u00e9rica do Sur.\nDistribuci\u00f3n e h\u00e1bitat.\nEste primate \u00e9 orixinario do centro de Am\u00e9rica do Sur. A s\u00faa distribuci\u00f3n abrangue dende o centro e sur do Brasil, o departamento de Santa Cruz e o departamento del Beni en Bolivia, gran parte de Paraguai."}
{"id": "447850", "revid": "1131", "url": "https://gl.wikipedia.org/wiki?curid=447850", "title": "Hag-Seed", "text": "Hag-Seed \u00e9 unha novela de\u00a0Margaret Atwood publicada en outubro de 2016. \u00c9 unha revisi\u00f3n moderna da obra de William Shakespeare \"A tempestade\", e a novela c\u00e9ntrase nun director de teatro chamado Felix que \u00e9 exiliado a ensinar nun c\u00e1rcere despois de perder o seu traballo con Makeshiweg Theatre, e comeza a artellar a s\u00faa vinganza contra aqueles que o fixeron.\nA novela foi comisionada por Random House como parte da s\u00faa serie Hogarth Shakespeare que pretende reinterpretar as obras de Shakespeare. Outros autores que participan na serie son Howard Jacobson, Anne Tyler, Jeanette Winterson, Tracy Chevalier, Jo Nesb\u00f8, Gillian Flynn e Edward St Aubyn."}
{"id": "447851", "revid": "5863", "url": "https://gl.wikipedia.org/wiki?curid=447851", "title": "Linguas galo-rom\u00e1nicas", "text": ""}
{"id": "447852", "revid": "75439", "url": "https://gl.wikipedia.org/wiki?curid=447852", "title": "Cercopithecus neglectus", "text": "O Cercopithecus neglectus \u00e9 unha especie de primate catarrino da familia Cercopithecidae amplamente distribu\u00eddo polas selvas de distintos pa\u00edses de \u00c1frica central tropical e ecuatorial, dende Etiop\u00eda e Kenya at\u00e9 o Camer\u00fan e Angola, especialmente en \u00e1reas asulagables at\u00e9 os 2000 m de altitude."}
{"id": "447861", "revid": "56817", "url": "https://gl.wikipedia.org/wiki?curid=447861", "title": "Nicolas Adames", "text": "Nicolas Adames, nado o 29 de decembro de 1813 en \u00cblwe e finado o 13 de febreiro de 1887 en Luxemburgo, foi un eclesi\u00e1stico latino, bispo de Luxemburgo, e padre conciliar no Concilio Vaticano Primeiro.\nTraxectoria.\nFoi padre conciliar no Concilio Vaticano Primeiro."}
{"id": "447863", "revid": "839", "url": "https://gl.wikipedia.org/wiki?curid=447863", "title": "Adamo Adami", "text": "Adamo Adami, O.S.B. Silv., nado en Castelplanio en 1811 e finado en Castelplanio o 20 de xullo de 1889, foi un monxe cat\u00f3lico latino, abade mitrado da Congregaci\u00f3n Beneditina Silvestrina e participante no Concilio Vaticano Primeiro.\nTraxectoria.\nNaceu en 1811. En 1856 foi elixido abade xeral da s\u00faa congregaci\u00f3n por un per\u00edodo de seis anos. Durante o seu goberno o mosteiro de San Bieito de Fabriano, sede central da congregaci\u00f3n, foi suprimido no marco das leis de comiso dos bens eclesi\u00e1sticos: o 16 de marzo de 1861 os monxes foron expulsados do mosteiro e o abade retirouse \u00e1 s\u00faa casa paterna de Castelplanio.\nEn 1862 a Congregaci\u00f3n deb\u00eda celebrar o seu cap\u00edtulo xeral para elixir novo abade, mais por mor dos trastornos ocasionados pola supresi\u00f3n o cap\u00edtulo foi aprazado anualmente at\u00e9 1872. Neste per\u00edodo o abade Adami foi padre conciliar no Concilio Vaticano Primeiro. En 1872 a Congregaci\u00f3n dos Bispos e Regulares permitiu o cap\u00edtulo, que foi celebrado o 11 de xu\u00f1o e no que foi elixido Vincenzo Corneli. Adami finou en Castelplanio o 20 de xullo de 1889."}
{"id": "447864", "revid": "5863", "url": "https://gl.wikipedia.org/wiki?curid=447864", "title": "John Dryden", "text": "John Dryden, nado en Aldwinkle (Northamptonshire) o 9 de agosto de 1631 e finado o 12 de maio de 1700, foi un influente poeta, cr\u00edtico literario e dramaturgo ingl\u00e9s, que dominou a vida literaria na Inglaterra da Restauraci\u00f3n ata tal punto que chegou a ser co\u00f1ecida como a \"era de Dryden\". Walter Scott chamouno \"Glorious John\" (\"o Glorioso John\").\nTraxectoria.\nPrimeiros anos.\nDryden naceu na reitor\u00eda da vila de Aldwinkle preto de Oundle en Northamptonshire, onde o seu av\u00f3 materno era \"reitor de todos os santos\". Era o maior dos catorce fillos de Erasmus e Mary Dryden, aristocracia terratenente puritana que apoiou o Parlamento. De mozo, viviu na aldea pr\u00f3xima de Titchmarsh onde \u00e9 probable que recibise a s\u00faa primeira educaci\u00f3n. En 1644 foi enviado \u00e1 Westminster School como alumno do rei, onde o seu director foi o Dr. Richard Busby, un mestre carism\u00e1tico e disciplinador severo. Refundado recentemente por Isabel I, Westminster significaba un esp\u00edrito relixioso e pol\u00edtico moi diferente, apoiando a monarqu\u00eda e o alto anglicanismo, sen recibir a\u00ednda a influencia moderadora do contempor\u00e1neo de Dryden, John Locke. Con independencia da s\u00faa actitude persoal cara a esta contorna, Dryden respectaba o seu director, e m\u00e1is tarde enviou dous dos seus fillos a Westminster. Moitos anos despois da s\u00faa morte fundouse en Westminster unha casa no seu nome.\nComo unha escola primaria humanista, Westminster mantivo un curr\u00edculo que ensinaba aos alumnos a arte da ret\u00f3rica e de buscar argumentos para os dous aspectos de calquera discusi\u00f3n. Dryden conservou esta habilidade, influ\u00edndo na s\u00faa forma de escribir e de pensar. Tam\u00e9n deb\u00edan traducir semanalmente, o que desenvolveu a capacidade de Dryden para a asimilaci\u00f3n e mostrouse tam\u00e9n na s\u00faa obra posterior. Nestes anos publicou o seu primeiro poema, unha elex\u00eda de forte sentimento mon\u00e1rquico sobre a morte, por causa da var\u00edola, do seu compa\u00f1eiro Henry, Lord Hastings, na que alude \u00e1 execuci\u00f3n do rei Carlos I, ocorrida o 30 de xaneiro de 1649.\nEn 1650 Dryden acudiu ao Trinity College, Cambridge, onde regresou ao ambiente relixioso e pol\u00edtico da s\u00faa infancia. Era profesor do Trinity un predicador puritano chamado Thomas Hill que fora reitor no lugar natal de Dryden. A\u00ednda que non se sabe moito destes anos de formaci\u00f3n, debeu seguir o curr\u00edculo est\u00e1ndar de cl\u00e1sicos, ret\u00f3rica, e matem\u00e1ticas. En 1654 graduouse o primeiro da clase do Trinity. En xu\u00f1o dese mesmo ano morreu o seu pai, quen lle deixou algo de terra, que xeraba uns ingresos pequenos, insuficientes para vivir deles.\nAo chegar a Londres durante a Mancomunidade, obtivo traballo co secretario de estado de Cromwell, John Thurloe. Este cargo puido ser resultado da influencia exercida polo Lord Chambel\u00e1n, Sir Gilbert Pickering, primo de Dryden. Dryden estaba presente o 23 de novembro de 1658 no funeral de Cromwell, onde marchou en procesi\u00f3n cos poetas puritanos, John Milton e Andrew Marvell. Xusto despois publicou o seu primeiro poema importante, \"Heroique Stanzas\" (1658), un eloxio \u00e1 morte de Cromwell que \u00e9 cauta e prudente nas s\u00faas mostras de emoci\u00f3n. En 1660 celebrou a Restauraci\u00f3n da monarqu\u00eda e o regreso de Carlos II con \"Astraea Redux\", un aut\u00e9ntico panex\u00edrico mon\u00e1rquico. Nesta obra o interregno repres\u00e9ntase como un tempo de anarqu\u00eda, e Carlos \u00e9 visto como o restaurador da paz e a orde.\nVida posterior e carreira.\nDespois da restauraci\u00f3n, Dryden estableceuse rapidamente como o poeta e cr\u00edtico literario do momento, e puxo a s\u00faa lealdade ao servizo do novo goberno. Ademais de \"Astraea Redux\", deu a benvida ao novo r\u00e9xime con outros dous panex\u00edricos: \"To His Sacred Majesty: A Panegyric on his Coronation\" (1662), e \"To My Lord Chancellor\" (1662). Estes poemas suxiren que Dryden buscaba atopar alg\u00fan patr\u00f3n, pero en lugar de conseguir vivir escribindo para a aristocracia, f\u00edxoo escribindo para os impresores, en \u00faltima instancia para o p\u00fablico lector. Estes, e os seus outros poemas non dram\u00e1ticos, son espor\u00e1dicos, dedicados a celebrar acontecementos p\u00fablicos. Desta maneira, escrib\u00edronse m\u00e1is para a naci\u00f3n que para o individuo, pois o Poeta Laureado (que \u00e9 no que se converteu despois), est\u00e1 obrigado a escribir varios por ano. En novembro de 1662 foi proposto como membro da Royal Society, o cal conseguiu, pero non desenvolveu ningunha actividade en asuntos da sociedade e, finalmente, expuls\u00e1rono en 1666 por non pagar as s\u00faas cotas.\nO 1 de decembro de 1663 Dryden casou coa irm\u00e1 mon\u00e1rquica de Sir Robert Howard, Lady Elizabeth. Nas s\u00faas obras, \u00e1s veces at\u00f3panse ataques contra o estado matrimonial, pero noutros momentos fest\u00e9xao polo que, en definitiva, pouco se sabe do aspecto \u00edntimo deste matrimonio.\nCoa reapertura dos teatros despois da prohibici\u00f3n puritana, Dryden dedicouse a compor obras dram\u00e1ticas. A primeira delas, \"The Wild Gallant\" apareceu en 1663 e non tivo \u00e9xito, pero si posteriormente, e dende 1668 en diante foi contratado para producir tres obras ao ano para a Compa\u00f1\u00eda do Rei, da que se fixo accionista. Durante a d\u00e9cada de 1660 e 1670 o teatro foi a s\u00faa principal fonte de ingresos. Marcou o estilo para a comedia da Restauraci\u00f3n, con obras que incl\u00faen alg\u00fans dos seus poemas l\u00edricos m\u00e1is exquisitos. O seu traballo m\u00e1is co\u00f1ecido dentro do x\u00e9nero da comedia da Restauraci\u00f3n \u00e9 \"Marriage \u00e0 la Mode\" (1672).\nTam\u00e9n se dedicou ao \u201cdrama heroico\u201d e outras obras dram\u00e1ticas, sendo o seu maior \u00e9xito neste campo \"All For Love\" (1678). Considera Ifor Evans que o \u00fanico feito notable do drama heroico da \u00e9poca da Restauraci\u00f3n \u00e9 que Dryden lle dedicou os seus mellores talentos, lamentando que un escritor tan admirable estivese limitado por tan pobre tem\u00e1tica. Dryden nunca estivo satisfeito das s\u00faas obras teatrais, e con frecuencia suxer\u00eda que o seu talento se malgastaba cun p\u00fablico que non o merec\u00eda.\nTratou de conseguir fama po\u00e9tica f\u00f3ra da escena, pois abrigaba, \u201ccomo primeira ambici\u00f3n en tanto que artista constru\u00edr boas poes\u00edas\u201d. En 1667, \u00e1 vez que comezaba a s\u00faa carreira dram\u00e1tica, publicou \"Annus Mirabilis\", un longo poema hist\u00f3rico sobre os acontecementos de 1666: a derrota inglesa fronte \u00e1 armada holandesa e o grande incendio de Londres; \u201ctr\u00e1tase dun trazo moi pouco usual o de converter feitos contempor\u00e1neos en poes\u00eda case de maneira inmediata\u201d. Era \u00e9pica moderna, en cuartetos pent\u00e1metros, que o estableceron como o poeta preeminente da s\u00faa xeraci\u00f3n, e foi decisivo para obter o posto de \"Poeta Laureado\" (1668) e historiador real (1670).\nCando a gran praga pechou os teatros en 1665 Dryden retirouse a Wiltshire, onde escribiu \"Of Dramatic Poesy\" (1668), sen ningunha d\u00fabida o mellor dos seus nada sistem\u00e1ticos prefacios e ensaios, que ti\u00f1an como modelo os de Corneille. Dryden constantemente defendeu a s\u00faa propia pr\u00e1ctica literaria. \"Essay of Dramatic Poesy\", a primeira e m\u00e1is longa das s\u00faas obras cr\u00edticas, adopta a forma dunha conversa entre catro personaxes, cada unha delas baseado nun destacado contempor\u00e1neo, co propio Dryden como \u2018Neander\u2019, debatendo os m\u00e9ritos do drama cl\u00e1sico, do franc\u00e9s e do ingl\u00e9s. Na maior parte das s\u00faas obras cr\u00edticas m\u00f3strase o traballo dun escritor independente que sente profundamente as s\u00faas propias ideas, ideas que demostran a incrible amplitude das s\u00faas lecturas. Sent\u00eda profundamente a relaci\u00f3n do poeta coa tradici\u00f3n e o proceso creativo, e a s\u00faa mellor obra heroica, \"Aureng-Zebe\" (1675) ten un pr\u00f3logo que denuncia o uso da rima no drama serio. A s\u00faa obra \"All for Love\" (1678), que seguiu a \"Aureng-Zebe\", estaba escrita en versos brancos.\nOs maiores logros de Dryden produc\u00edronse coa poes\u00eda sat\u00edrica: o heroico-burlesco \"MacFlecknoe\", un produto m\u00e1is persoal dos seus anos como Laureado, era unha s\u00e1tira que circulou en manuscrito e un ataque ao dramaturgo Thomas Shadwell. Non \u00e9 unha forma despreciativa de s\u00e1tira, sen\u00f3n unha que engrandece o seu obxecto de maneira inesperada, facendo do rid\u00edculo poes\u00eda. Este tipo de s\u00e1tira pol\u00edtica continuou con \"Absalom and Achitophel\" (1681) e \"The Medal\" (1682). Na primeira delas, \u201crelata a pol\u00edtica intrigante de Shaftesbury e a deslealdade de Monmouth, creando as\u00ed a mellor das s\u00faas s\u00e1tiras\u201d. As s\u00faas outras obras principais durante este per\u00edodo foron os poemas relixiosos \"Religio Laici\" (1682), escrito dende a perspectiva dun membro da Igrexa de Inglaterra; a s\u00faa edici\u00f3n de 1683 de \"Plutarchs Lives Translated From the Greek by Several Hands\" na que presentou a palabra biograf\u00eda aos lectores ingleses; e \"The Hind and the Panther\", (1687) que celebra a s\u00faa conversi\u00f3n ao catolicismo.\nCoa deposici\u00f3n do rei Xacobe en 1688, quedou sen apoios na corte. Thomas Shadwell sucedeuno como poeta laureado, e viuse forzado a deixar os seus cargos p\u00fablicos e vivir da pluma. Dryden traduciu obras de Horacio, Xuvenal, Ovidio, Lucrecio e Te\u00f3crito, unha tarefa que atopaba m\u00e1is satisfactoria que escribir obras para a escena. En 1694 comezou a traballar na que ser\u00eda o seu m\u00e1is ambiciosa obra como tradutor: \"The Works of Virgil\" (1697), que foi publicado por subscrici\u00f3n. A publicaci\u00f3n da traduci\u00f3n de Virxilio foi un acontecemento nacional e reportoulle a suma de 1400 libras. As s\u00faas \u00faltimas traduci\u00f3ns apareceron no volume \"Fables Ancient and Modern\" (1700), unha serie de episodios de Homero, Ovidio e Boccaccio, as\u00ed como adaptaci\u00f3ns modernas de Geoffrey Chaucer intercaladas con poemas propios. O \"Preface to the Fables\" (1700), consid\u00e9rase a m\u00e1is comprometida e mellor das s\u00faas obras cr\u00edticas, e un dos mellores ensaios en ingl\u00e9s. Como cr\u00edtico e tradutor foi esencial en facer accesible ao p\u00fablico lector ingl\u00e9s obras literarias en linguas cl\u00e1sicas.\nDryden morreu en 1700 e at\u00f3pase enterrado na abad\u00eda de Westminster. A influencia de Dryden como poeta foi inmensa na s\u00faa propia \u00e9poca, e a profunda perda que representaba para a literatura inglesa evid\u00e9nciase nas elex\u00edas que inspirou \u00e1 s\u00faa morte. A s\u00faa poes\u00eda, patri\u00f3tica, relixiosa e sat\u00edrico-pol\u00edtica, popularizou un tipo de verso hendecas\u00edlabo que foi o preferido do s\u00e9culo XVIII, pois foi tomado como modelo por poetas como Alexander Pope e Samuel Johnson. No s\u00e9culo XIX a s\u00faa reputaci\u00f3n decreceu. Un dos seus maiores defensores, T. S. Eliot, escribiu que el foi \"o antecesor de case todo o que \u00e9 mellor na poes\u00eda do s\u00e9culo XVIII\", e que \"non podemos gozar plenamente nin valorar adecuadamente un s\u00e9culo de poes\u00eda inglesa ag\u00e1s se sabemos gozar plenamente a Dryden\".\nVida privada.\nO 1 de decembro de 1663 Dryden casou Lady Elizabeth Howard (falecida en 1714). A voda tivo lugar en St. Swithin's, Londres, e o consentimento dos seus pais aparece na licenza, a\u00ednda que Lady Elizabeth ti\u00f1a arredor de vinte e cinco anos. Era fora obxecto dalg\u00fans esc\u00e1ndalos, ben ou mal fundados; disque Dryden fora empurrado ao matrimonio polos seus irm\u00e1ns. O pai dela estableceu unha pequena casa en Wiltshire para eles. Aparentemente o intelecto e o temperamento de Elizabeth non eran bos e o seu marido era tratado como inferior polos membros da clase social dela. Tanto Dryden como a s\u00faa dona estaban moi vinculados aos seus fillos. Tiveron tres fillos: Charles (1666\u20131704), John (1668\u20131701) e Erasmus Henry (1669\u20131710). Lady Elizabeth Dryden sobreviviu o seu home, pero volveuse demente pouco despos da morte del. A\u00ednda que houbo historicamente algunhas reclamaci\u00f3ns de supostos descendentes de Drayden, ning\u00fan dos seus tres fillos tivo descendencia.\nObra selecta.\nAs datas dadas son (estrea/publicaci\u00f3n) e se non se indica outra cousa est\u00e1n tomadas da edici\u00f3n de Scott."}
{"id": "447871", "revid": "89787", "url": "https://gl.wikipedia.org/wiki?curid=447871", "title": "Daphne du Maurier", "text": "Daphne du Maurier, DBE, nada en Londres o 13 de maio de 1907 e finada en Fowey (Cornualla) o 19 de abril de 1989, foi unha escritora brit\u00e1nica famosa por novelas como \"Rebecca\", publicada en 1938, e \"My Cousin Rachel\", ambas levadas ao cine. Os filmes \"Jamaica Inn\" e \"Os paxaros\" de Alfred Hitchcock tam\u00e9n se basearon en relatos dela.\nTraxectoria.\nInfancia.\nDaphne du Maurier naceu en Londres, a mediana das tres fillas do prominente actor e representante Sir Gerald du Maurier e a actriz Muriel Beaumont. A s\u00faa nai era sobri\u00f1a materna do xornalista, autor e conferenciante William Comyns Beaumont e o seu av\u00f3 foi o autor e debuxante de \"Punch\", George du Maurier, quen creou a personaxe de Svengali na novela \"Trilby.\" A s\u00faa irm\u00e1 m\u00e1is vella, Angela du Maurier, tam\u00e9n se converteu en escritora, e a s\u00faa irm\u00e1 m\u00e1is nova, Jeanne du Maurier, era pintora.\nDu Maurier tam\u00e9n era prima dos nenos de Llewelyn Davies, que serviron como inspiraci\u00f3n de J. M. Barrie para as personaxes da obra \"Peter Pan or The Boy Who Would not Grow Up\". De pequena, co\u00f1eceu moitos actores de teatro destacados, grazas \u00e1 celebridade do seu pai. Ao co\u00f1ecer a Tallulah Bankhead, foi citada dicindo que a actriz era a criatura m\u00e1is fermosa que xamais vira.\nCarreira.\nDaphne du Maurier creceu nun ambiente culto e recibiu dos seus pais unha moi boa educaci\u00f3n. A s\u00faa familia era adi\u00f1eirada, pero ela sempre quixo vivir da escritura. As s\u00faas conexi\u00f3ns familiares axud\u00e1rona a establecer a s\u00faa carreira literaria, e du Maurier publicou alg\u00fans dos seus primeiros traballos na revista \"Bystander\" do seu t\u00edo Beaumont. Con pouco m\u00e1is de vinte anos, publicou a s\u00faa primeira novela, \"The Loving Spirit\" (1931).\nCasou en 1932 co lugartenente Frederick Arthur Motague Browning, que chegou a ser heroe de guerra e recibiu tratamento de \"sir\" e ela mesma obtivo a distinci\u00f3n de dama. Con todo, nunca estivo compracida co seu matrimonio.\nO seu libro m\u00e1is famoso foi \"Rebecca\" (1938). Ademais das s\u00faas obras m\u00e1is co\u00f1ecidas por ser levadas ao cine, escribiu moitos relatos nos que reflicte mulleres traumatizadas ou perversas, cuxa insatisfacci\u00f3n non calma coa mesma morte. \u00c9 o caso dos relatos \"The Apple Tree\", \"The Little Photographer\" ou \"Kiss Me Again, Stranger\". Historias de crueldade, discreta misoxinia, ambientes cargados de enerx\u00edas negativas, que se adiantaron aos que logo trazou Patricia Highsmith.\nA maior parte da s\u00faa vida viviuna no suroeste de Inglaterra e moitas das s\u00faas obras tratan sobre ese lugar. Residiu no castelo de Menabille, unha mansi\u00f3n situada na costa de Cornualla, que lle serviu como escenario dalgunhas das s\u00faas obras e onde tivo tres fillos. Nos seus \u00faltimos anos viviu na s\u00faa casa en Fowey, xunto ao oc\u00e9ano. Gust\u00e1balle observar as aves.\nMorte.\nDu Maurier morreu o 19 de abril de 1989, \u00e1 idade de 81 anos, na s\u00faa casa en Cornualla, que fora escenario de moitos dos seus libros. Foi incinerada e as s\u00faas cinzas espall\u00e1ronse polos cant\u00eds de Fowey, Kilmarth, en Cornualla.\nObras.\nA novela \"Rebecca\" (1938) foi unha das obras de m\u00e1is \u00e9xito de du Maurier. Foi un \u00e9xito inmediato, vendeu case tres mill\u00f3ns de copias entre 1938 e 1965, nunca se esgotou, e foi adaptada ao escenario e \u00e1 pantalla varias veces. Nos Estados Unidos ga\u00f1ou o Premio Nacional do Libro de 1938, votada polos membros da American Booksellers Association. No Reino Unido, inclu\u00eduse no n\u00famero 14 da lista \"A novela m\u00e1is querida da naci\u00f3n\" na enquisa da BBC de 2003 de \"The Big Read\". Outras obras significativas incl\u00faen \"The Scapegoat\", \"The House on the Strand\" e \"The King's General.\" A \u00faltima desenv\u00f3lvese no medio da primeira e segunda Guerra Civil Inglesa, escrita dende a perspectiva realista do seu adoptado Cornualla.\nVarias das s\u00faas outras novelas tam\u00e9n foron adaptadas \u00e1 pantalla, inclu\u00edndo \"Jamaica Inn\", \"Frenchman's Creek\", \"Hungry Hill\" e \"My Cousin Rachel\". O filme de Alfred Hitchcock \"Os paxaros\" (1963) bas\u00e9ase no tratamento dun dos seus contos, igual que \"Don't Look Now\" (1973), de Nicolas Roeg. O tratamento de Hitchcock de \"Jamaica Inn\" foi rexeitado polo director e a autora, debido a unha completa reescritura do final para acomodar o ego da s\u00faa estrela, Charles Laughton. Du Maurier tam\u00e9n considerou que Olivia de Havilland fora escollida erroneamente como a antihero\u00edna de \"My Cousin Rachel\". \"Frenchman's Creek\" resultou mellor nunha luxosa versi\u00f3n en Technicolor, lanzada en 1944. Du Maurier logo lamentou a s\u00faa escolla de Alec Guinness como protagonista de \"The Scapegoat\", que financiou en parte.\nDu Maurier a mi\u00fado foi catalogada como unha \"novelista rom\u00e1ntica\", un termo que deploraba, dado que as s\u00faas novelas de cando en vez ti\u00f1an un final feliz, e a mi\u00fado mostraban connotaci\u00f3ns sinistras e sombras do paranormal. Neste sentido, ela ten m\u00e1is en com\u00fan coas \"novelas de sensaci\u00f3ns\" de Wilkie Collins e outros, que ela admiraba. Un obituario escribiu: \"Du Maurier era a amante da irresoluci\u00f3n calculada. Non quer\u00eda deixar as mentes dos seus lectores en repouso. Quer\u00eda que os seus enigmas persistisen. Quer\u00eda que as novelas seguisen axex\u00e1ndonos m\u00e1is al\u00f3 dos seus finais\".\nA novela de Du Maurier, \"Mary Anne\" (1954) \u00e9 un relato ficticio da s\u00faa tataravoa, Mary Anne Clarke (de solteira Thompson, 1776-1852), que, dende 1803 a 1808, foi amante de Frederico Augusto, duque de York e Albany (1763-1827). Era o \"Gran Vello Duque de York\" da canci\u00f3n infantil, fillo do rei Xurxo III, e irm\u00e1n dos reis Xurxo IV e o Guillerme IV. A personaxe central da s\u00faa \u00faltima novela, \"Rule Britannia\", \u00e9 unha actriz que envellece, que se cre que est\u00e1 baseada en Gladys Cooper (\u00e1 que est\u00e1 dedicada).\nOs contos de Du Maurier son m\u00e1is escuros: \"The Birds\", \"Do Not Look Now\", \"The Apple Tree\" e \"The Blue Lenses\" son contos de terror finamente dese\u00f1ados que asombraron e sorprenderon a s\u00faa audiencia en igual medida. Como escribiu a s\u00faa bi\u00f3grafa Margaret Forster, \"satisfixo todos os cuestionables criterios da ficci\u00f3n popular e, con todo, tam\u00e9n satisfixo os esixentes requisitos da literatura real\".\nUn recente descubrimento dunha colecci\u00f3n de contos esquecidos de du Maurier, escritos cando a autora ti\u00f1a 21 anos, proporciona unha idea do seu estilo maduro. Un deles, \"The Doll\", ref\u00edrese \u00e1 obsesi\u00f3n dunha muller nova cun boneco sexual masculino mec\u00e1nico; foi considerado polo fillo de du Maurier, Kit Browning como \"bastante adiantado ao seu tempo\".\nNos seus \u00faltimos anos escribiu non ficci\u00f3n, inclu\u00edndo varias biograf\u00edas como \"Gerald\", a biograf\u00eda do seu pai. \"The Glass-Blowers\" traza a s\u00faa ascendencia hugonota francesa e representa vividamente a Revoluci\u00f3n Francesa. \"The du Mauriers\" traza o traslado da familia de Francia a Inglaterra no s\u00e9culo XIX.\n\"The House on the Strand\" (1969) combina elementos da \"viaxe mental no tempo\", unha tr\u00e1xica historia de amor no Cornualla do s\u00e9culo XIV, e os perigos de usar drogas que alteran a mente. A s\u00faa \u00faltima novela, \"Rule Britannia\" (1972), xoga co resentimento dos ingleses en xeral e da xente de Cornualla, en particular, ante o crecente dominio dos Estados Unidos nos asuntos brit\u00e1nicos.\nVida persoal.\nDu Maurier casou co comandante (m\u00e1is tarde tenente xeneral) Frederick \"Boy\" Browning en 1932. Tiveron tres fillos:\nA s\u00faa bi\u00f3grafa Margaret Forster afirmou que o matrimonio de du Maurier era \u00e1s veces algo fr\u00edo e que ela pod\u00eda estar bastante distante dos seus fillos, especialmente das mozas, cando estaba inmersa na s\u00faa escritura. O seu esposo morreu en 1965 e pouco despois du Maurier mudouse a Kilmarth, preto de Par, Cornualla, que se converteu no escenario de \"The House on the Strand\".\nDu Maurier a mi\u00fado foi pintada como unha persoa solitaria que de cando en vez aparec\u00eda na sociedade ou daba entrevistas. Unha excepci\u00f3n a isto chegou despois do lanzamento do filme \"Unha ponte lonxana\", en que retrataron o seu defunto esposo baixo unha luz pouco afagadora. Indignada, escribiu aos xornais nacionais, denunciando o que consideraba un tratamento imperdoable. Con todo, unha vez f\u00f3ra do centro de atenci\u00f3n p\u00fablica, moitos lembr\u00e1rona como unha persoa c\u00e1lida e divertida e unha anfitrioa acolledora para os invitados a Menabilly, a casa que arrendara durante moitos anos (da familia Rashleigh) en Cornualla.\nRelaci\u00f3ns sexuais secretas.\nDespois da s\u00faa morte en 1989, fix\u00e9ronse referencias \u00e1 s\u00faa bisexualidade. Cit\u00e1ronse unha aventura con Gertrude Lawrence, as\u00ed como a s\u00faa atracci\u00f3n por Ellen Doubleday, a esposa do seu editor estadounidense Nelson Doubleday.\nNa correspondencia que a s\u00faa familia lle entregou \u00e1 bi\u00f3grafa Margaret Forster, du Maurier explicou a uns poucos amigos a s\u00faa particular sexualidade. Nesas cartas dic\u00eda que a s\u00faa personalidade se compu\u00f1a de d\u00faas persoas distintas: a amante esposa e nai (o lado que mostraba ao mundo) e a amante (unha enerx\u00eda decididamente masculina) escondida practicamente de todos e que explicaba, segundo a escritora, a s\u00faa creatividade art\u00edstica. Segundo a biograf\u00eda de Forster, du Maurier cr\u00eda que a enerx\u00eda masculina impulsaba a s\u00faa escritura. Forster escribiu que a negaci\u00f3n da s\u00faa bisexualidade de du Maurier revelou un medo \"homof\u00f3bico\" \u00e1 s\u00faa verdadeira natureza. Os fillos de du Maurier e de Gertrude Lawrence opux\u00e9ronse fortemente \u00e1s suxesti\u00f3ns sobre as s\u00faas nais. Michael Thornton sostivo que Forster non co\u00f1ec\u00eda a du Maurier."}
{"id": "447873", "revid": "839", "url": "https://gl.wikipedia.org/wiki?curid=447873", "title": "Adamo Adami da Castelplanio", "text": ""}
{"id": "447874", "revid": "865", "url": "https://gl.wikipedia.org/wiki?curid=447874", "title": "Eurocopter HH-65 Dolphin", "text": "O Eurocopter HH-65 Dolphin \u00e9 un helic\u00f3ptero bimotor de busca e rescate (SAR) con capacidade de evacuaci\u00f3n m\u00e9dica operado pola Garda Costeira dos Estados Unidos. \u00c9 unha variante do aparello construci\u00f3n francesa Eurocopter AS365 Dauphin.\nDesenvolvemento.\nA versi\u00f3n SA366 G1 Dauphin foi seleccionada pola Garda Costeira dos Estados Unidos en 1979 como o seu novo helic\u00f3ptero de rescate e de recuperaci\u00f3n no mar de corto alcance, substitu\u00edndo ao Sikorsky HH-52A Sea Guard. Merc\u00e1ronse en total 99 aparellos, optimizados para as tarefas de busca e rescate da Garda Costeira e recibindo a designaci\u00f3n HH-65A Dolphin. A diferenza do HH-52, o HH-65A non \u00e9 capaz de realizar amaraxes. O HH-65 normalmente leva unha tripulaci\u00f3n de catro persoas: piloto, copiloto, mec\u00e1nico de voo e rescatador.\nO Dolphin foi fabricado por Aerospatiale Helicopter Corporation (despois American Eurocopter) en Grand Prairie, Texas. Seleccion\u00e1ronse os motores turboeixo Lycoming LTS101-750B-2 como planta de potencia mentres que Rockwell Collins fabricou a avi\u00f3nica do HH-65 en Cedar Rapids, Iowa.\nO HH-65 Dolphin \u00e9 usado para patrullas de seguridade, carga, interdici\u00f3n de drogas, rotura de xeo, preparaci\u00f3n militar, control da contaminaci\u00f3n e misi\u00f3ns de busca e rescate. O HH-65 \u00e9 co\u00f1ecido polo seu rotor de cola Fenestron e as s\u00faas capacidades de autopilotaxe, que poden completar unha aproximaci\u00f3n \u00e1 auga sen axuda e levalo a un voo estable a 15 metros de altura, ou voar automaticamente buscando patr\u00f3ns, unha habilidade que permite \u00e1 tripulaci\u00f3n ocuparse doutras tarefas.\nCo obxectivo de cumprir coas regulaci\u00f3ns estadounidenses relacionadas co contido local, baseadas principalmente no valor dos compo\u00f1entes individuais da aeronave, precis\u00e1ronse cambios, destacando a substituci\u00f3n dos motores Turbomeca Arriel do SA365 orixinal por LTS101-750B-2, que no seu momento ti\u00f1an que ser estadounidenses. Desafortunadamente, os problemas iniciais con este motor foron a peor xa que o maior peso do HH-65 fac\u00eda que se producisen episodios de perda de potencia en voo. A Garda Costeira financiou un programa para mellorar a fiabilidade do motor, pero o resultante LTS101-850 non foi capaz de cumprir coas expectativas.\nAs\u00ed, en 1994 a Garda Costeira realizou unha competici\u00f3n para seleccionar un novo motor e en marzo de 2004 anunciou que escoller\u00eda o Turbomeca Arriel 2C2-CG, xa instalado no EC155. Esta actualizaci\u00f3n comezou ese mesmo ano e resultou nun aparello m\u00e1is seguro e capaz. Eses HH-65A e HH-65B modificados, que tam\u00e9n recibiron novas avi\u00f3nicas e outras melloras, foron designados HH-65C."}
{"id": "447875", "revid": "23204", "url": "https://gl.wikipedia.org/wiki?curid=447875", "title": "Illa de Gor\u00e9e", "text": " (; \"Illa de Gor\u00e9e\") \u00e9 un dos 19 municipios do Distrito de Dakar, Senegal. \u00c9 unha illa de 18\u00b42 ha situada a 2\u00a0km. do porto principal de Dakar (), famosa como destino para as persoas interesadas no comercio de escravos no Atl\u00e1ntico a\u00ednda que o seu papel real na historia do comercio de escravos \u00e9 obxecto de disputa.\nA s\u00faa poboaci\u00f3n no censo de 2013 era de 1.680 habitantes, dando unha densidade de 5.802 hab/km\u00b2, que \u00e9 s\u00f3 a metade da densidade media da cidade de Dakar. Gor\u00e9e \u00e9 tanto o m\u00e1is pequeno como o menos poboado das 19 comunas de Dakar.\nOutros centros importantes para o comercio de escravos do Senegal estaban m\u00e1is ao norte, Saint-Louis, Senegal, ou ao sur na Gambia, na desembocadura dos principais r\u00edos para o comercio. \u00c9 Patrimonio da Humanidade da UNESCO.\nO nome \u00e9 unha corrupci\u00f3n do seu orixinal holand\u00e9s , que significa \"boa rada\".\nHistoria e comercio de escravos.\nDurante m\u00e1is de tres s\u00e9culos foi o mercado de escravos m\u00e1is importante para abastecelo mercado dos Estados Unidos de Am\u00e9rica, Caribe e o Brasil, principalmente. A illa foi invadida polos portugueses en 1.444, baixo cuxa bandeira en 1536 constru\u00eduse a primeira casa de escravos. A partir de ent\u00f3n, ata o 1848, o ano en que a Francia abol\u00edu a escravitude, nesta illa estableceuse a base m\u00e1is activa do comercio dos escravos. A casa constru\u00edda por un holand\u00e9s en 1776, que a\u00ednda se conserva, converteuse en museo pola Unesco."}
{"id": "447878", "revid": "25871", "url": "https://gl.wikipedia.org/wiki?curid=447878", "title": "Irnatius Akawi", "text": "Irnatius Akawi (en ), nado en 1820 en Dair al-Qamar e finado o 7 de agosto de 1870, foi un eclesi\u00e1stico melquita, arcebispo de Busra e Hauran, e padre conciliar no Concilio Vaticano Primeiro.\nTraxectoria.\nNaceu en Dair al-Qamar en 1820, a\u00ednda que algunhas fontes notan como lugar de nacemento Acre, probablemente por mor da s\u00faa labor pastoral. Realizou os seus estudos no mosteiro do Santo Salvador de Xun, e en 1837 entrou na Orde Basiliana do Sant\u00edsimo Salvador. En 1844 foi ordenado sacerdote por Kirilus Fasfus, e posteriormente foi p\u00e1rroco en Sahla e en Acre.\nO 21 de novembro de 1859 foi nomeado arcebispo de Busra e Hauran, cun territorio que abrangu\u00eda partes das actuais Siria e Xordania. Recibiu a consagraci\u00f3n episcopal de mans do patriarca Clemente I Bahuz o 22 de novembro. Xunto ao bispo de Acre Yusif axudou a unir \u00e1 s\u00faa orde, internamente dividida. O 17 de xu\u00f1o de 1867 foi nomeado prelado asistente ao trono pontificio.\nEn 1868 foi galardoado coa Orde de Mecidiye polo sult\u00e1n Abd\u00fclaziz. Foi padre conciliar no Concilio Vaticano Primeiro. Finou no cargo o 7 de agosto de 1870."}
{"id": "447879", "revid": "23204", "url": "https://gl.wikipedia.org/wiki?curid=447879", "title": "Minas de sal de Bochnia", "text": "A Mina de sal de Bochnia () en Bochnia, Polonia \u00e9 unha das minas de sal m\u00e1is antigas do mundo e a m\u00e1is antiga de Polonia. A mina abriuse entre os s\u00e9culos XII e XIII despois de que se descubrise o sal en Bochnia e pasou a formar parte da Compa\u00f1\u00eda mineira real \u017cupy krakowskie (salinas de Cracovia). Desde o ano 2005 a mina deixou de explotarse.\nA mina foi pechada en 1990. En 1981 declarouse monumento patrimonio. O sitio \u00e9 un dos monumentos hist\u00f3ricos de Polonia (\"Pomnik historii\"), segundo se designou o 6 de outubro de 2000 e seguido pola Xunta do Patrimonio Nacional de Polonia. A mina ten unha capela que \u00e9 atravesada polas v\u00edas do tren.\nHistoria.\nAs galer\u00edas da mina miden 4\u00b45\u00a0km de lonxitude por uns 330-468 m de profundidade por baixo da superficie, en 16 niveis.\nEn 2013 a mina engadiuse ao Patrimonio da Humanidade pola UNESCO como unha extensi\u00f3n da inscrici\u00f3n da mina de sal de Wieliczka de 1978.\nGaler\u00eda August.\nA galer\u00eda August \u00e9 a principal ruta de comunicaci\u00f3n e transporte da mina. Est\u00e9ndese de leste a oeste da mina, conectando en li\u00f1a recta os extremos inferiores dos pozos Campi e Sutoris. At\u00f3pase a unha profundidade de 176 m desde a parte superior do pozo Sutoris e 212 m desde a parte superior do pozo Campi. A galer\u00eda August inicialmente chamouse forno longo (\"Piec D\u0142ugi\"). O primeiro tramo, que se estend\u00eda entre o pozo Rabsztyn e o pozo Campi, constru\u00eduse nos anos 1723-1743, segundo un dese\u00f1o de Jan Gottfried Borlach. O seu gran logro foi regular as rutas na mina asegurando a s\u00faa rectitude e nivelaci\u00f3n. Como resultado disto, durante as seguintes d\u00e9cadas, a galer\u00eda August p\u00faido alcanzar unha extensi\u00f3n de case 3\u00a0km.\nAs c\u00e1maras, pozos e galer\u00edas escavados forman unha vila subterr\u00e1nea, aberta aos turistas. A maior das c\u00e1maras preservadas converteuse nun sanatorio.\nA C\u00e1mara Wa\u017cyn.\nA c\u00e1mara Wa\u017cyn foi nomeada co nome do administrador (pod\u017cupek) Andrzej Wa\u017cy\u0144ski. A profundidade desta c\u00e1mara, a maior da mina de sal de Bochnia, \u00e9 de 248 m; a s\u00faa lonxitude \u00e9 255m; o seu ancho m\u00e1ximo \u00e9 de 14\u00b44 m; e a altura m\u00e1xima \u00e9 de 7\u00b42 m. A c\u00e1mara non usa ning\u00fan piar. Extra\u00eduse sal da c\u00e1mara Wa\u017cyn desde 1697 ata a d\u00e9cada de 1950. Co fin de crear un sanatorio estes pozos antigos foron expandidos cunha m\u00e1quina unitaria de carga e descarga (LHD). Estas obras tiveron lugar ata 1984. Grazas a elas o pozo Ernest do s\u00e9culo XVII pres\u00e9ntase de forma impresionante no tellado da c\u00e1mara desmontada.\nA c\u00e1mara Wa\u017cyn ten un microclima espec\u00edfico, cunha temperatura constante entre 14\u00ba e 16\u00a0\u00b0C, alta humidade (cerca do 70%) e ionizaci\u00f3n favorable do aire saturado por cloruro de sodio e microelementos valiosos, como magnesio, manganeso e calcio. O aire na c\u00e1mara dist\u00ednguese pola s\u00faa pureza. A c\u00e1mara est\u00e1 equipada con camas: ata 300 persoas poden durmir aqu\u00ed. As outras partes da C\u00e1mara Wa\u017cyn son pistas para xogar voleibol, baloncesto e balonm\u00e1n, restaurante e instalaci\u00f3ns para conferencias."}
{"id": "447881", "revid": "23204", "url": "https://gl.wikipedia.org/wiki?curid=447881", "title": "Puma (x\u00e9nero)", "text": "Puma \u00e9 un x\u00e9nero de mam\u00edferos carn\u00edvoros da familia dos f\u00e9lidos, subfamilia dos felinos.\nTaxonom\u00eda.\nDescrici\u00f3n.\nO x\u00e9nero foi descrito en 1834 polo naturalista escoc\u00e9s William Jardine, en \"Natur. Libr\".: 266-267.\nEtimolox\u00eda.\nO nome \"puma\", que tomou Jardine para denominar o x\u00e9nero, comezou a empegarse nas linguas europeas en 1777, e deriva do castel\u00e1n \"puma\", que o tomou do quechua dos incas \"puma\".\nSin\u00f3nimo.\nAdemais do nome que lle impuxo Jardine, que \u00e9 o actualmente v\u00e1lido, o x\u00e9nero co\u00f1eceuse tam\u00e9n polo sin\u00f3nimo:\nNotas taxon\u00f3micas.\nClasificado como un subx\u00e9nero de \"Felis\" por McKenna e Bell (1997), que separaron a \"yagouaroundi\" como outro subx\u00e9nero, \"Felis (Herpailurus)\". Johnson e O'Brien (1997), Bininda-Emonds \"et al\". (1999), e Mattern e McLennan (2000), consideraron \"concolor\" e \"yagouaroundi\" como monofil\u00e9ticos, sendo \"Acinonyx\" o grupo irm\u00e1n.\nClasificaci\u00f3n.\nNa actualidade a maior\u00eda dos autores reco\u00f1ecen no x\u00e9nero d\u00faas especies, coas subespecies que se indican a continuaci\u00f3n, a\u00ednda que recentemente alg\u00fans consideran unha soa, \"Puma concolor\", e saparan a outra nun novo x\u00e9nero, \"Herpailurus\", coa \u00fanica especie \"Herpailurus yagouaroundi\".\nPuma "}
{"id": "447884", "revid": "15490", "url": "https://gl.wikipedia.org/wiki?curid=447884", "title": "Francisco Calvo Serraller", "text": "Francisco Calvo Serraller, nado en Madrid o 19 de abril de 1948 e finado, tam\u00e9n en Madrid, o 16 de novembro de 2018, foi un historiador, ensa\u00edsta, cr\u00edtico de arte e catedr\u00e1tico universitario espa\u00f1ol.\nTraxectoria.\nConseguiu o doutoramento en Filosof\u00eda e Letras na especialidade de Historia da arte pola Universidade Complutense, na que foi catedr\u00e1tico de Historia da arte Contempor\u00e1nea desde 1989. Foi membro da Real Academia de Belas Artes de San Fernando desde 2001 at\u00e9 o seu falecemento. Foi Director do Museo do Prado durante 200 d\u00edas. Foi colaborador habitual do diario El Pa\u00eds, desde a s\u00faa fundaci\u00f3n en 1976, especialmente na s\u00faa separata \"Babelia.\" Foi proposto para ocupar a c\u00e1tedra de \"Jorge Oteiza\" da Universidade P\u00fablica de Navarra en substituci\u00f3n de Pedro Manterola. Participou nos cursos de ver\u00e1n e seminarios da Universidade Internacional Men\u00e9ndez Pelayo, dirixindo os titulados \"Las artes de la sensualidad\" (1988), \"La escultura actual: nueva dimensi\u00f3n art\u00edstica en relaci\u00f3n con el \u00e1mbito internacional\" (1988), \"Paisaje art\u00edstico para un fin de siglo\" (1989) e \"La influencia de Vel\u00e1zquez en el arte contempor\u00e1neo\" (1990).\nEntre as exposici\u00f3ns das que foi comisario est\u00e1n \"Naturalezas espa\u00f1olas (1940-1987)\", de outubro de 1987 a xu\u00f1o de 1988; \"El siglo de Picasso\" (xaneiro de 1988), englobada xunto con outras tres baixo o t\u00edtulo \"Cinco siglos de arte espa\u00f1ol.\" Coordinou a colecci\u00f3n \"Conceptos fundamentais na Historia da arte Espa\u00f1ol\" da editorial Taurus.\nUnha boa parte dos seus traballos centr\u00e1ronse na historia da pintura espa\u00f1ola entre finais do s\u00e9culo XIX e do XX.\nO 22 de setembro de 2017 foi investido Doutor Honoris Causa pola Universidade de Salamanca, xunto con Miquel Barcel\u00f3, nun acto enmarcado dentro da celebraci\u00f3n do VIII Centenario da fundaci\u00f3n desta Universidade.\nFaleceu o 16 de novembro de 2018, aos 70 anos, como consecuencia dunha enfermidade dexenerativa."}
{"id": "447885", "revid": "63181", "url": "https://gl.wikipedia.org/wiki?curid=447885", "title": "Kinnula", "text": "Kinnula \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 1\u00a0650\u00a0habitantes. A superficie do termo municipal \u00e9 de 495,71\u00a0km2, dos cales 35,53\u00a0km2 son auga. O concello ten unha densidade de poboaci\u00f3n de 3,59\u00a0hab./km\u00b2.\nLimita cos concellos de Kivij\u00e4rvi, Pihtipudas e Viitasaari, pertencentes \u00e1 s\u00faa mesma rexi\u00f3n, Lestij\u00e4rvi e Perho na rexi\u00f3n veci\u00f1a de Ostrobotnia Central, e Reisj\u00e4rvi, pertencente \u00e1 rexi\u00f3n de Ostrobotnia do Norte.\nO concello \u00e9 uniling\u00fce en fin\u00e9s."}
{"id": "447890", "revid": "1131", "url": "https://gl.wikipedia.org/wiki?curid=447890", "title": "Juan Zunzunegui Guimer\u00e1ns", "text": "Juan Zunzunegui Guimer\u00e1ns, nado en Vigo o 31 de marzo de 1976, \u00e9 un ex-remeiro e adestrador galego. Participou en dous Xogos Ol\u00edmpicos (Sydney 2000 e Atenas 2004), logrando un diploma ol\u00edmpico.\nTraxectoria.\nComezou no remo \u00f3s 12 anos e especializouse na modalidade de \"scull\" lixeiro. Formou parte do Real Club N\u00e1utico de Vigo, e en 1995 foi subcampi\u00f3n do mundo sub-23 no catro \"scull\", e quinto no Mundial absoluto. En 1996 acudiu aos Xogos Ol\u00edmpicos de Atlanta como suplente do equipo espa\u00f1ol de catro sen temoneiro. A continuaci\u00f3n foi campi\u00f3n de Espa\u00f1a de dous sen temoneiro e en 1998 acadou o quinto posto na proba do Mundo de M\u00fanic e o sexto posto no Campionato do mundo de Colonia na categor\u00eda de catro sen lixeiro.\nParticipou nos Xogos Ol\u00edmpicos de Sidnei no ano 2000, acabando en noveno lugar na categor\u00eda de dobre \"scull\" lixeiro, xunto a Rub\u00e9n \u00c1lvarez. Nese mesmo ano ga\u00f1ou a medalla de bronce do Campionato do Mundo en Zagreb na categor\u00eda de catro \"scull\" lixeiro.\nNo ano 2001 conseguiu unha nova medalla de bronce nos Xogos Mediterr\u00e1neos de Tunes na categor\u00eda de dobre \"scull\" lixeiro. Participou tam\u00e9n na clase de dobre \"scull\" lixeiro nos campionatos mundiais de Sevilla, en 2002, e Mil\u00e1n, en 2003, acadando nos dous o s\u00e9timo posto. En 2003 conseguiu o primeiro posto da Regata Internacional de Essen. \u00d3 ano seguinte participou nos Xogos Ol\u00edmpicos de Atenas, obtendo a oitava praza en dobre \"scull\" lixeiro e con ela un diploma ol\u00edmpico. Obtivo tam\u00e9n o subcampionato do Mundo na categor\u00eda de \"skiff\" peso lixeiro celebrado en Eton.\nDende o ano 2000 compite no Campionato de Espa\u00f1a de Remoerg\u00f3metro, que ga\u00f1ou en sete ocasi\u00f3ns. Ademais dende 2014 adestra o Club de Remo Zierbena."}
{"id": "447891", "revid": "865", "url": "https://gl.wikipedia.org/wiki?curid=447891", "title": "A\u00e9rospatiale AS332 Super Puma", "text": ""}
{"id": "447892", "revid": "89787", "url": "https://gl.wikipedia.org/wiki?curid=447892", "title": "Lalibela", "text": "Lalibela (en ) \u00e9 unha cidade na rexi\u00f3n de Amhara, Etiop\u00eda, famosa pola s\u00faa arquitectura escavada en rocha e as s\u00faas igrexas monol\u00edticas. A totalidade de Lalibela \u00e9 unha grande antig\u00fcidade da civilizaci\u00f3n medieval e post-medieval de Etiop\u00eda. Lalibela \u00e9 unha das cidades m\u00e1is sagradas de Etiop\u00eda, superada s\u00f3 por Axum, e un centro de peregrinaci\u00f3n. A diferenza de Axum, a poboaci\u00f3n de Lalibela \u00e9 case completamente Cristiana Ortodoxo Et\u00edope.\nEtiop\u00eda foi unha das primeiras naci\u00f3ns en adoptar o cristianismo na primeira metade do s\u00e9culo IV, e as s\u00faas ra\u00edces hist\u00f3ricas datan do tempo dos Ap\u00f3stolos. As igrexas mesmas datan dos s\u00e9culos s\u00e9culos XIII, e tradicionalmente datan do reinado da dinast\u00eda Zagwe do rei Gebre Mesqel Lalibela (r. Ca. 1181\u20131221).\nO dese\u00f1o e os nomes dos edificios principais de Lalibela son amplamente aceptados, especialmente polo clero local, para ser unha representaci\u00f3n simb\u00f3lica de Xerusal\u00e9n. Isto levou a alg\u00fans expertos a datar as formas actuais da igrexa aos anos seguintes \u00e1 toma de Xerusal\u00e9n en 1187 polo l\u00edder musulm\u00e1n Saladino.\nLalibela est\u00e1 localizada na zona norte de Wollo na rexi\u00f3n de Amhara, a aproximadamente 2.500 m. por enriba do nivel do mar. \u00c9 a cidade principal de Lasta \"woreda\", que anteriormente formaba parte de Bugna \"woreda\". As Igrexas talladas na rocha de Lalibela foron declaradas Patrimonio da humanidade en 1978.\nIgrexas.\nEsta cidade rural \u00e9 co\u00f1ecida en todo o mundo polas s\u00faas igrexas esculpidas desde dentro da terra desde \"rocha viva\", que desempe\u00f1an un papel importante na historia da arquitectura tallada na rocha. A\u00ednda que a data das igrexas non est\u00e1 ben establecida, a maior\u00eda crese que constru\u00edronse durante o reinado de Lalibela, \u00e9 dicir, durante os s\u00e9culos XII e XIII. A Unesco identifica 11 igrexas, divididas en catro grupos:\nO Grupo do Norte:\nGrupo occidental:\nO Grupo Oriental:\nM\u00e1is lonxe, at\u00f3panse o mosteiro de Ashetan Maryam e a Igrexa de Yemrehana Krestos (posiblemente do s\u00e9culo XI, constru\u00edda na moda Aksumite, pero dentro dunha cova).\nHai algunha controversia sobre cando se constru\u00edron algunhas das igrexas. David Buxton estableceu a cronolox\u00eda xeralmente aceptada, observando que \"dous deles seguen, con gran fidelidade de detalle, a tradici\u00f3n representada por Debra Damo segundo se modificou en Yemrahana Kristos. Dado que o tempo dedicado a esculpir estas estruturas na rocha viva debeu levar m\u00e1is tempo que as poucas d\u00e9cadas do reinado do rei Lalibela, Buxton asume que a obra estendeuse ata o s\u00e9culo XIV. Con todo, David Phillipson, profesor de arqueolox\u00eda africana na Universidade de Cambridge, propuxo que as igrexas de Merkorios, Gabriel-Rufael e Danagel foron inicialmente esculpidas na rocha. medio milenio antes, como fortificaci\u00f3ns ou outras estruturas palacianas nos \u00faltimos d\u00edas do Reino de Aksum, e que o nome de Lalibela simplemente se asociou con elas logo da s\u00faa morte. Por outra banda, o historiador local Getachew Mekonnen acredita a Gebre Mesqel Lalibela, a ra\u00ed\u00f1a de Lalibela, cunha das igrexas rochosas, Biete Abba Libanos, constru\u00edda en memoria para o seu esposo logo da s\u00faa morte.\nA diferenza dos mitos e as teor\u00edas alternativas creadas e defendidas por escritores pseudoarqueoloxistas como Graham Hancock, Buxton afirma que as grandes igrexas de Lalibela non foron constru\u00eddas coa axuda dos Cabaleiros Templ\u00e1rios aportando abundante evidencia para demostrar que foron esculpidas unicamente pola civilizaci\u00f3n et\u00edope medieval. Por exemplo, mentres Buxton sinala a existencia dunha tradici\u00f3n que \"os abisinos invocaron a axuda dos estranxeiros\" para constru\u00edr estas igrexas monol\u00edticas e admite que \"hai claros signos de influencia coptas en alg\u00fans detalles decorativos\" (non sorprendente dadas as conexi\u00f3ns teol\u00f3xicas, eclesi\u00e1sticas e culturais entre as igrexas Ortodoxas Tewahedo e Ortodoxa copta), est\u00e1 convencido das orixes nativas destas creaci\u00f3ns: \"Pero o feito significativo \u00e9 que as igrexas rupestres seguen o estilo dos prototipos urbanos locais, que mesmo conservan evidencias claras sobre a s\u00faa orixe b\u00e1sicamente axumita. \"\nAs igrexas tam\u00e9n son unha faza\u00f1a de enxe\u00f1ar\u00eda significativa, dado que est\u00e1n todas asociadas coa auga (que enche os pozos xunto a moitas das igrexas), explotando un sistema xeol\u00f3xico artesiano que trae a auga ata a cima da crista monta\u00f1osa na que a descansa cidade."}
{"id": "447897", "revid": "54334", "url": "https://gl.wikipedia.org/wiki?curid=447897", "title": "Emilio Campuzano", "text": "Emilio de Campuzano y Abad de Caula, nado en Santiago de Compostela o 16 de agosto de 1850 e finado en Bilbao en 1938, foi un enxe\u00f1eiro e profesor galego. Foi director da Escola de Artes e Of\u00edcios de Bilbao, amais de profesor de xeometr\u00eda, estereometr\u00eda e debuxo. Tam\u00e9n deu clase na Escola de Capataces de Minas da cidade vasca, e dirixiu a primeira instalaci\u00f3n telef\u00f3nica en Bilbao. D\u00e1 nome a unha praza na cidade, as\u00ed como a un instituto no barrio de Atxuri.\nTraxectoria.\nFillo de Manuel Campuzano e Joaquina Abad de Caula. O 9 de outubro de 1972 entrou como soldado-alumno na Academia do Corpo de Artillar\u00eda, no 6\u00ba rexemento montado, en Segovia. Solicitou a licenza absoluta o 1 de xu\u00f1o de 1873, e regresou ao centro do 1 de outubro dese ano ao 30 de xu\u00f1o de 1874.\nTraballou para o ex\u00e9rcito, e durante a terceira guerra carlista foi ascendido a tenente, o 26 de maio de 1875. Cinco d\u00edas despois foille asignado o 4\u00ba rexemento a p\u00e9. Logo de ser ascendido a capit\u00e1n, licenciouse o 17 de abril de 1879.\nComezou a traballar como profesor na Escola de Artes e Oficios da capital bisca\u00ed\u00f1a, onde estivo oito anos. Xunto cos irm\u00e1ns Federico e Jos\u00e9 Echevarr\u00eda Rotaeche, instalou as primeiras li\u00f1as telef\u00f3nicas de Biscaia, tras concurso p\u00fablico convocado polo Concello de Bilbao en 1884. Logo da concesi\u00f3n gobernamental para a instalaci\u00f3n da rede telef\u00f3nica, o 25 de abril de 1887 constitu\u00eduse a sociedade colectiva mercantil regular Ordu\u00f1a y Compa\u00f1\u00eda, que recibiu o seu nome de Carlos de Ordu\u00f1a Mu\u00f1oz, enxe\u00f1eiro de estradas, canais e portos en Madrid. Campuzano foi administrador da rede, at\u00e9 a creaci\u00f3n o 3 de xullo de 1889 da sociedade an\u00f3nima Red Telef\u00f3nica de Bilbao.\nTras o falecemento de Laureano G\u00f3mez Santamar\u00eda, sucedeuno como director da Escola de Artes e Oficios de Bilbao. O cargo foi ratificado o 6 de marzo de 1901 por unha comisi\u00f3n de membros do Concello e a Deputaci\u00f3n de Biscaia. Mant\u00edvose no cargo at\u00e9 1931. Nese per\u00edodo adaptou o ensino no centro aos novos curr\u00edculos escolares, e en 1907 introduciu a docencia da lingua inglesa. En 1910 a escola mudouse para o barrio de Atxuri"}
{"id": "447898", "revid": "1131", "url": "https://gl.wikipedia.org/wiki?curid=447898", "title": "Emilio Campuzano y Abad de Caula", "text": ""}
{"id": "447902", "revid": "23204", "url": "https://gl.wikipedia.org/wiki?curid=447902", "title": "Testr\u0151l \u00e9s l\u00e9lekr\u0151l", "text": "Testr\u0151l \u00e9s l\u00e9lekr\u0151l \u00e9 un filme h\u00fangaro de 2017 escrito e dirixido por Ildik\u00f3 Enyedi. Ga\u00f1ou o Oso de Ouro na secci\u00f3n principal do Festival Internacional de Cinema de Berl\u00edn. En Berl\u00edn tam\u00e9n ga\u00f1ou o premio FIPRESCI e o Premio do Xurado Ecum\u00e9nico. Foi escollido como candidato h\u00fagaro para o \u00d3scar \u00f3 mellor filme en lingua non inglesa e foi nomeado na 90\u00aa edici\u00f3n dos premios. Alexandra Borb\u00e9ly ga\u00f1ou o premio \u00e1 mellor actriz europea nos Premios do Cinema Europeo pola s\u00faa interpretaci\u00f3n no filme.\nSinopse.\nEndre, traballador dun matadoiro, e M\u00e1ria, que acaba de ser contratada como inspectora de calidade, experimentan un so\u00f1o recorrente en que son un par de cervos no bosque, a\u00ednda que non son conscientes de que \u00e9 un so\u00f1o compartido."}
{"id": "447907", "revid": "23204", "url": "https://gl.wikipedia.org/wiki?curid=447907", "title": "Magdalena", "text": ""}
{"id": "447909", "revid": "89787", "url": "https://gl.wikipedia.org/wiki?curid=447909", "title": "Miopithecus ogouensis", "text": "Miopithecus ogouensis \u00e9 unha especie de pequeno mono africano da familia Cercopithecidae. Habita nas zonas riparianas do Camer\u00fan, Guinea Ecuatorial, Gab\u00f3n e o oeste da Rep\u00fablica do Congo e a Rep\u00fablica Democr\u00e1tica do Congo. Puido ter sido introducido en Fernando Poo e nas Illas Canarias. \u00d3 contrario que o seu parente \"Miopithecus talapoin\", esta especie ten a faciana e as orellas de cor carne (non negra)."}
{"id": "447910", "revid": "89787", "url": "https://gl.wikipedia.org/wiki?curid=447910", "title": "Miopithecus talapoin", "text": "O Miopithecus talapoin\u00a0\u00e9 unha especie de primate\u00a0da familia\u00a0Cercopithecidae. \u00c9 a especie m\u00e1is pequena dos monos do Vello Mundo. Habita na zona ripariana de Angola e a Rep\u00fablica Democr\u00e1tica do Congo. A diferenza do \"Miopithecus ogouensis\", o sure\u00f1o ten as orellas e a pel arredor do nariz de cor negra, e non cor carne como o seu parente."}
{"id": "447911", "revid": "23204", "url": "https://gl.wikipedia.org/wiki?curid=447911", "title": "International Union for Conservation of Nature and Natural Resources", "text": ""}
{"id": "447912", "revid": "56817", "url": "https://gl.wikipedia.org/wiki?curid=447912", "title": "Igrexa de Grecia", "text": "A Igrexa de Grecia (en , \"Ekklisia tis Ellados\"), \u00e9 unha das igrexas ortodoxas autoc\u00e9falas, en comu\u00f1\u00f3n co resto da Igrexa ortodoxa. O seu territorio can\u00f3nico lim\u00edtase \u00e1s fronteiras de Grecia previas \u00e1s guerras balc\u00e1nicas (a \"vella Grecia\"), sendo o resto de Grecia (as \"Novas Terras\", Creta e o Dodecaneso) xurisdici\u00f3n da Igrexa ortodoxa de Constantinopla. Por\u00e9n, moitas destas terras son na pr\u00e1ctica administradas como parte da Igrexa de Grecia, logo dun acordo entre as d\u00faas igrexas. O primado da Igrexa de Grecia \u00e9 o arcebispo de Atenas e toda Grecia."}
{"id": "447913", "revid": "785", "url": "https://gl.wikipedia.org/wiki?curid=447913", "title": "Carlos Valc\u00e1rcel", "text": "O nome Carlos Valc\u00e1rcel pode referirse a:"}
{"id": "447914", "revid": "89787", "url": "https://gl.wikipedia.org/wiki?curid=447914", "title": "Oreochromis mossambicus", "text": "O\u00a0Oreochromis mossambicus \u00e9 unha especie de peixe c\u00edclido nativo do sur de \u00c1frica. \u00c9 un peixe moi popular na acuicultura. De cor morada, esta especie chega a vivir at\u00e9 unha d\u00e9cada no seu h\u00e1bitat orixinal. Por mor das introduci\u00f3n humana, tam\u00e9n \u00e9 posible atopala en h\u00e1bitats tropicais e subtropicais de todo o mundo, onde se converteu nunha especie invasora pola s\u00faa natureza robusta. Estas mesmas caracter\u00edsticas fan desta especie un peixe moi aprezado na acuicultura debido \u00e1 s\u00faa facilidade para adaptarse a novas situaci\u00f3ns. \u00c9 co\u00f1ecida como tilapia negra en Colombia e kurper azul en Sur\u00e1frica."}
{"id": "447915", "revid": "89787", "url": "https://gl.wikipedia.org/wiki?curid=447915", "title": "Junta para Ampliaci\u00f3n de Estudios e Investigaciones Cient\u00edficas", "text": "A Junta para Ampliaci\u00f3n de Estudios e Investigaciones Cient\u00edficas (JAE) foi unha instituci\u00f3n creada en 1907, no marco da Instituci\u00f3n Libre de Ense\u00f1anza, para promover a investigaci\u00f3n e a educaci\u00f3n cient\u00edfica en Espa\u00f1a. Presidida por Santiago Ram\u00f3n y Cajal desde a s\u00faa fundaci\u00f3n at\u00e9 a s\u00faa morte en 1934. Foi desmantelada en 1939 tras a derrota republicana na Guerra Civil, e a partir da s\u00faa estrutura creouse o Consello Superior de Investigaci\u00f3ns Cient\u00edficas (CSIC).\nFundaci\u00f3n.\nA creaci\u00f3n en 1907 da Junta para Ampliaci\u00f3n de Estudios e Investigaciones Cient\u00edficas, herdeira en gran medida da Instituci\u00f3n Libre de Ense\u00f1anza (1876), inaugurou unha etapa de desenvolvemento at\u00e9 ent\u00f3n non alcanzado para a ciencia e a cultura espa\u00f1olas. O Real Decreto polo que se crea a xunta foi asinado por Afonso XIII o 11 de xaneiro de 1907, e a exposici\u00f3n do pre\u00e1mbulo foi escrito polo ministro de Instruci\u00f3n P\u00fablica e Belas Artes de ent\u00f3n Amalio Gimeno. En devandita exposici\u00f3n, despois de citar exemplos das iniciativas doutros pa\u00edses, afirmaba:\nO 15 de xaneiro foron nomeados, por real decreto, como vogais: Santiago Ram\u00f3n y Cajal, Jos\u00e9 Echegaray, Marcelino Men\u00e9ndez Pelayo, Joaqu\u00edn Sorolla, Joaqu\u00edn Costa, Vicente Santamar\u00eda de Paredes, Alejandro San Mart\u00edn e Satr\u00fastegui, Juli\u00e1n Calleja S\u00e1nchez, Eduardo Vincenti, Gumersindo de Azc\u00e1rate, Lu\u00eds Simarro, Ignacio Bol\u00edvar (segundo e \u00faltimo presidente da xunta), Ram\u00f3n Men\u00e9ndez Pidal, Jos\u00e9 Casares Gil, Adolfo \u00c1lvarez-Buylla e Gonz\u00e1lez-Alegre, Jos\u00e9 Rodr\u00edguez Carracido, Juli\u00e1n Ribera y Tarrag\u00f3, Leonardo Torres Quevedo, Jos\u00e9 Marv\u00e1 e Mayer, Jos\u00e9 Fern\u00e1ndez Jim\u00e9nez e Victoriano Fern\u00e1ndez Ascarza.\nImportancia.\nA xunta foi o organismo que maior impulso deu ao desenvolvemento e difusi\u00f3n da ciencia e cultura espa\u00f1olas a trav\u00e9s dun programa moi activo de intercambio de profesores e alumnos e o establecemento de bolsas para estudar no estranxeiro (pensionados), nun intento exitoso de sa\u00edr do pesimismo do s\u00e9culo XIX e abrirse ao estranxeiro establecendo un di\u00e1logo aberto cos pa\u00edses m\u00e1is modernos de Europa como o \u00fanico medio de avance e progreso. Obra de poucos homes, liderada polo seu presidente, Santiago Ram\u00f3n y Cajal, e sobre todo polo seu secretario e eminencia gris, Jos\u00e9 Castillejo, no seu seo form\u00e1ronse e traballaron os mellores intelectuais e cient\u00edficos de Espa\u00f1a entre 1907 e 1939, personalidades como Rafael Altamira, C\u00e1ndido Bol\u00edvar, Od\u00f3n de Buen, Am\u00e9rico Castro, Miguel Catal\u00e1n, Francisco Dur\u00e1n Reinals, Jos\u00e9 Fern\u00e1ndez-Non\u00eddez, Cruz Gall\u00e1stegui, Antonio Garc\u00eda Solalinde, Samuel Gili Gaya, Mar\u00eda de Maeztu, Faustino Miranda, Enrique Moles, Tom\u00e1s Navarro Tom\u00e1s, Juan Negr\u00edn, Severo Ochoa, Federico de On\u00eds, P\u00edo del R\u00edo Hortega, Julio Rey Pastor, Jos\u00e9 Royo, ou Lu\u00eds de Zulueta e Antonio de Zulueta, entre moitos outros e ademais dos xa mencionados Cajal, Bol\u00edvar, Cabrera, Castillejo e Simarro, no seu eixo director.\nInstitutos e centros.\nA xunta logrou crear un armaz\u00f3n de centros e laboratorios nos que a ciencia e as humanidades comezaron a ter un desenvolvemento que pronto adquirir\u00eda alcance e reco\u00f1ecemento internacional, algo en certo xeito ins\u00f3lito na Espa\u00f1a dos vellos valores tradicionais.\nA lista de centros e institutos resulta tan relevante como os intelectuais e cient\u00edficos colocados \u00e1 fronte deles, empezando pola personalidade de Cajal \u00e1 fronte do conxunto da JAE e de forma m\u00e1is espec\u00edfica do Instituto Nacional de Ciencias F\u00edsico-Naturais (1910), con Cabrera como lugartenente e continuador; ou Ram\u00f3n Men\u00e9ndez Pidal, \u00e1 fronte do Centro de Estudos Hist\u00f3ricos, en Madrid, tam\u00e9n desde 1910. A JAE agrupou, desenvolveu e dotou con novas instalaci\u00f3ns (laboratorios, bibliotecas etc) a instituci\u00f3ns xa existentes como o Museo de Ciencias Naturales, o Museo Antropol\u00f3gico, o Real Jard\u00edn Bot\u00e1nico de Madrid ou a Estaci\u00f3n Biol\u00f3xica de Santander; as\u00ed mesmo coordinou laboratorios como o de Investigaci\u00f3ns Biol\u00f3xicas, o de Investigaci\u00f3ns F\u00edsicas, a Estaci\u00f3n Alpina de Biolox\u00eda do Guadarrama, a Misi\u00f3n Biol\u00f3xica de Galicia, ou a Comisi\u00f3n de Investigaci\u00f3ns Paleontol\u00f3gicas e Prehist\u00f3ricas. Ademais, a JAE, desde o seu nivel de alto organismo p\u00fablico, sincronizou e apoiou as actividades de espazos docentes especiais como o Instituto-Escuela ou a Residencia de Estudiantes, para os que habilitou o Seminario Matem\u00e1tico e os Laboratorios de Qu\u00edmica, Fisiolox\u00eda, Bacteriolox\u00eda etc.\nInfluencia exterior.\nPor outra banda, a Junta para Ampliaci\u00f3n de Estudios e Investigaciones Cient\u00edficas xogou un papel decisivo nas relaci\u00f3ns con Am\u00e9rica Latina, potenciadas por unha Real Orde promulgada o 16 de abril de 1910, pola que se apoiaba o intercambio de profesores e alumnos e a edici\u00f3n de obras sobre a sociedade, a evoluci\u00f3n da cultura e da econom\u00eda e a historia natural de Am\u00e9rica. O intercambio suscitado orixinou unhas novas relaci\u00f3ns e maneiras de mirarse e entenderse entre americanos e espa\u00f1ois e auspiciou a creaci\u00f3n de institutos, departamentos e c\u00e1tedras universitarias sobre lingua, cultura, historia e civilizaci\u00f3n espa\u00f1olas, moitos dos cales seguiron o modelo organizativo e cient\u00edfico dos centros espa\u00f1ois da Junta para Ampliaci\u00f3n de Estudios e Investigaciones Cient\u00edficas na s\u00faa organizaci\u00f3n e funcionamento.\nDisoluci\u00f3n.\nO esp\u00edrito de modernizaci\u00f3n e reforma que representaba a xunta non contaba coa simpat\u00eda dos sectores que promoveron e apoiaron o golpe de estado en Espa\u00f1a de xullo de 1936. O goberno de Burgos decretou a s\u00faa disoluci\u00f3n (19 de maio de 1938), transferindo as s\u00faas funci\u00f3ns a un recentemente fundado Instituto de Espa\u00f1a, a\u00ednda que a xunta seguiu funcionando na zona republicana at\u00e9 o final da guerra. Terminada a Guerra Civil, o 24 de novembro de 1939, o ditador Franco promulgou a lei pola que se creaba o Consello Superior de Investigaci\u00f3ns Cient\u00edficas (CSIC), dispondo que en diante:\n\u00c9 necesario especificar que o CSIC foi fundado cun esp\u00edrito diferente e mesmo antag\u00f3nico ao da JAE, como pode lerse nas s\u00faas leis fundacionais, ou no discurso do seu fundador e presidente Jos\u00e9 Ib\u00e1\u00f1ez Mart\u00edn, para liquidar:\nPolo que dificilmente poder\u00eda presentarse o CSIC como continuador da Junta para Ampliaci\u00f3n de Estudios e Investigaciones Cient\u00edficas, a\u00ednda que si froito dunha singular substituci\u00f3n."}
{"id": "447924", "revid": "1505", "url": "https://gl.wikipedia.org/wiki?curid=447924", "title": "Enrique Zas y Simo", "text": ""}
{"id": "447927", "revid": "5863", "url": "https://gl.wikipedia.org/wiki?curid=447927", "title": "Xunta de Ampliaci\u00f3n de Estudos", "text": ""}
{"id": "447928", "revid": "5863", "url": "https://gl.wikipedia.org/wiki?curid=447928", "title": "JAE", "text": ""}
{"id": "447935", "revid": "25871", "url": "https://gl.wikipedia.org/wiki?curid=447935", "title": "L\u00e9on Korkoruny", "text": "L\u00e9on Korkoruny, nado en Perkinik o 20 de xu\u00f1o de 1822 e finado c. 10 de setembro de 1897, foi un eclesi\u00e1stico cat\u00f3lico armenio, arcebispo de Malatya dende 1861 at\u00e9 o seu pasamento, e padre conciliar no Concilio Vaticano Primeiro.\nTraxectoria.\nNaceu en Perkinik o 20 de xu\u00f1o de 1822. Foi profesor no seminario patriarcal de Bsumar, no L\u00edbano, e al\u00ed traduciu ao armenio as obras de santo Afonso Mar\u00eda de Ligorio; a intensa actividade deses anos minguou a s\u00faa sa\u00fade. Co cisma de Kupelian foi envelenado, e cando os cism\u00e1ticos tomaron o control de Bsumar foi encerrado.\nKorkoruny combateu o cisma entre os armenios, mais foi denunciado ante as autoridades como inimigo dos turcos, e logo de refuxiarse nas monta\u00f1as do L\u00edbano, fuxiu a Roma tomando un barco en Constantinopla. \u00c1 s\u00faa volta conseguiu unha audiencia ante o sult\u00e1n, quen anulou as ordes de arresto e lle permitiu exercer o seu ministerio entre os armenios cat\u00f3licos. Por orde patriarcal, trasladouse a Malatya, e comezou unha misi\u00f3n nunha rexi\u00f3n na que restaban na d\u00e9cada de 1860 poucos vestixios do catolicismo.\nMalia a oposici\u00f3n dos partidarios do cisma, Korkoruny comezou a ter cada vez mais partidarios. Con grandes esforzos, chegou a constru\u00edu unha nova igrexa na vila. A ausencia dunha persoa con autoridade ante os representantes civ\u00eds levou aos fieis a pedir ao patriarca que fixera de Malatya s\u00e9 episcopal.\nElixido polo pobo como bispo, Korkoruni tentou evitar o cargo. Por\u00e9n, finalmente o patriarca Gregorio Pedro VIII aceptou a petici\u00f3n popular, e nomeou a Korkoruni arcebispo de Malatya. Korkoruni finalmente aceptou, e o 27 de febreiro comezou a s\u00faa viaxe \u00e1 s\u00e9 patriarcal no Monte L\u00edbano, onde recibiu a consagraci\u00f3n episcopal o 7 de abril de 1861 de mans do patriarca Gregorio Pedro VIII, tendo como co consagrantes ao arcebispo de Cesarea de Capadocia Giovanni Hagian e ao arcebispo de Xerusal\u00e9n Michel Alexandrian.\nO 17 de xu\u00f1o de 1867 foi nomeado prelado asistente ao trono pontificio. Foi padre conciliar no Concilio Vaticano Primeiro. Finou no cargo c. 10 de setembro de 1897."}
{"id": "447937", "revid": "85894", "url": "https://gl.wikipedia.org/wiki?curid=447937", "title": "Casacami\u00f1o, O Val de Xestoso, Monfero", "text": "Casacami\u00f1o \u00e9 un lugar da parroquia do Val de Xestoso no concello coru\u00f1\u00e9s de Monfero na comarca do Eume. O lugar est\u00e9ndese, con igual top\u00f3nimo, pola parroquia contigua de Camb\u00e1s no concello de Aranga na comarca de Betanzos."}
{"id": "447938", "revid": "5863", "url": "https://gl.wikipedia.org/wiki?curid=447938", "title": "Xunta para Ampliaci\u00f3n de Estudios e Investigaci\u00f3ns Cient\u00edficas", "text": ""}
{"id": "447940", "revid": "5863", "url": "https://gl.wikipedia.org/wiki?curid=447940", "title": "Junta para Ampliaci\u00f3n de Estudios", "text": ""}
{"id": "447947", "revid": "1131", "url": "https://gl.wikipedia.org/wiki?curid=447947", "title": "Pazo de Amarante de Santiago de Compostela", "text": "O Pazo de Amarante de Santiago de Compostela \u00e9 un edificio civil barroco do s\u00e9culo XVIII, composto de soto e tres plantas, na r\u00faa Algalia de Abaixo da capital de Galicia.\nHistoria.\nFoi sede do Ateneo Le\u00f3n XIII. Ant\u00f3n Fraguas Fraguas, xunto co crego Ram\u00f3n Davila Garc\u00eda, creou nel a Academia Men\u00e9ndez y Pelayo. Despois albergar\u00eda, durante anos, os xulgados e hoxe alberga o Consello Econ\u00f3mico e Social de Galicia e o Consello Consultivo de Galicia."}
{"id": "447948", "revid": "839", "url": "https://gl.wikipedia.org/wiki?curid=447948", "title": "\u0110uro Smi\u010diklas", "text": "\u0110uro Smi\u010diklas, nado o 14 de decembro de 1815 e finado o 20 de abril de 1881, foi un eclesi\u00e1stico greco-cat\u00f3lico, bispo de Kri\u017eevci dende 1857 at\u00e9 o seu pasamento, e padre conciliar no Concilio Vaticano Primeiro.\nTraxectoria.\nNaceu en Re\u0161tovo, preto de So\u0161ice (ent\u00f3n no Imperio Austr\u00edaco, hoxe en Croacia) o 14 de decembro de 1815. Cursou os estudos b\u00e1sicos na s\u00faa vila natal, e posteriormente os secundarios no ximnasio de Vinkovci. Posteriormente entrou no seminario de Kri\u017eevci, e finalmente estudou Filosof\u00eda e Teolox\u00eda en Zagreb.\nO 11 de abril de 1841 foi ordenado sacerdote da eparqu\u00eda de Kri\u017eevci polo seu t\u00edo, o bispo Gabrijel Smi\u010diklas. O seu primeiro encargo foi atender tres parroquias de serbios que pasaran ao catolicismo na rexi\u00f3n de Dalmacia, da que foi nomeado vigairo episcopal. Coa revoluci\u00f3n de 1848-1849 foi trasladado como p\u00e1rroco a Novi Sad entre 1849 e 1852, e posteriormente nomeado co\u00e9ngo da catedral de Kri\u017eevci dende 1852 at\u00e9 1857.\nO emperador Francisco Xos\u00e9 I designouno bispo de Kri\u017eevci o 4 de xu\u00f1o de 1857, e o 21 de decembro de 1857 foi preconizado bispo pola Santa S\u00e9. Recibiu a consagraci\u00f3n episcopal o 21/22 de marzo de 1858 de mans de Alexandru Sterca-\u0218ulu\u021biu.\nFoi padre conciliar no Concilio Vaticano Primeiro.\nFinou en Kri\u017eevci o 20 de abril de 1881."}
{"id": "447953", "revid": "5863", "url": "https://gl.wikipedia.org/wiki?curid=447953", "title": "Carlos Jim\u00e9nez D\u00edaz (hom\u00f3nimos)", "text": "O nome Carlos Jim\u00e9nez D\u00edaz pode referirse a:"}
{"id": "447954", "revid": "22570", "url": "https://gl.wikipedia.org/wiki?curid=447954", "title": "R\u00edo Pielgo", "text": "O r\u00edo Pielgo \u00e9 un curto r\u00edo costeiro do norte de Espa\u00f1a que discorre polo centro do Principado de Asturias.\u00a0O seu curso fai de\u00a0fronteira natural entre os concellos de Goz\u00f3n e Carre\u00f1o.\nToponimia.\nO r\u00edo Pielgo nace na aldea do mesmo nome, no concello asturiano de Llanera, e desemboca no Mar Cant\u00e1brico, formando un estuario na praia de San Pedro de Antromero. O r\u00edo ten unha extensi\u00f3n de 14 quil\u00f3metros.\nAfluentes principais.\nl'Esca\u00f1oriu, Moriana, Molleda, Ra\u00edces, Tabaza e Villa.\nPoboaci\u00f3ns que atravesa.\nO r\u00edo Pielgo atravesa, entre outras, as poboaci\u00f3ns de Trasona, Nubledo, Cancienes, Sol\u00eds e Pielgo.\nSaneamento.\nTras numerosas protestas polos veci\u00f1os que habitaban \u00e1 conca do r\u00edo, a Confederaci\u00f3n Hidrogr\u00e1fica do Cant\u00e1brico (CHC) encargou a unha brigada de operarios da empresa Tragsa a limpeza dun tramo de 500 metros do fronteirizo r\u00edo Pielgo.\nA\u00ednda que a queixa m\u00e1is com\u00fan entre os veci\u00f1os eran as pragas de ratas que se reproduc\u00edan na contorna do r\u00edo, as tarefas consistiron principalmente na roza da abundante maleza e talla de todos aqueles arbustos que pod\u00edan obstru\u00edr o curso do r\u00edo.\nSegundo declararon os responsables da empresa, \u00abas labores foron moi complicadas dada a espesura da forte capa vexetal existente no leito\u00bb, no fondo. Outro dos aspectos que se tivo en conta foi o respecto dos ni\u00f1os existentes e a preservaci\u00f3n das especies arb\u00f3reas protexidas.\nCos traballos efectuados, elim\u00ednase a posibilidade de que se formen pozos de augas estancadas e x\u00e9rense focos de contaminaci\u00f3n provocados polas augas fecais que hai na contorna da s\u00faa conca. O motivo destes \u00e9 a carencia dunha rede de saneamento que evite as verteduras ao r\u00edo procedentes das zonas residenciais e rurais pr\u00f3ximas."}
{"id": "447956", "revid": "56817", "url": "https://gl.wikipedia.org/wiki?curid=447956", "title": "Carlos Jim\u00e9nez", "text": "O nome Carlos Jim\u00e9nez pode referirse, entre outras persoas, a:"}
{"id": "447957", "revid": "23204", "url": "https://gl.wikipedia.org/wiki?curid=447957", "title": "William Jardine", "text": "Sir William Jardine, nado o 23 de febreiro de 1800 en Edimburgo, e finado na mesma cidade o 21 de novembro de 1874, foi un nobre (7\u00ba baronet de Applegirth) e naturalista escoc\u00e9s.\nTraxectoria.\nJardine contribu\u00edu considerabelmente \u00e1 vulgarizaci\u00f3n da historia natural no Reino Unido vitoriano, editando a moi popular \"The Naturalist's Library\" (en corenta volumes). Esa obra est\u00e1 dividida en catro partes principais: ornitolox\u00eda, mamiferolox\u00eda, entomolox\u00eda e ictiolox\u00eda. Cada parte foi preparada por eminentes naturalistas. Entre os artistas que colaboraron nese proxecto est\u00e1 Edward Lear (1812-1888).\nOutras publicaci\u00f3ns de Jardine son:\nJardine foi o autor de numerosas descrici\u00f3ns de especies de aves, moitas delas en colaboraci\u00f3n co seu amigo Prideaux John Selby (1788-1867).\nAbreviatura.\nA abreviuatura Jardine empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "447959", "revid": "89787", "url": "https://gl.wikipedia.org/wiki?curid=447959", "title": "Jei Noguerol", "text": "Jos\u00e9 Antonio Gonz\u00e1lez Noguerol, nado en Covas (Viveiro) o 1 de xu\u00f1o de 1950, \u00e9 un m\u00fasico galego, m\u00e1is co\u00f1ecido como Jei Noguerol. Reside en Barcelona onde exerce a docencia no ensino medio.\nTraxectoria.\n\u00c9 licenciado en filolox\u00eda hisp\u00e1nica e en filolox\u00eda galaico-portuguesa. Ten ademais estudos de dereito, guitarra e solfexo. Afincouse en Barcelona desde moi novo onde \u00e9 profesor numerario de Ensinanza Secundaria de lingua e literatura castel\u00e1.\nA s\u00faa carreira musical comezouna en 1971 coa publicaci\u00f3n dun sinxelo con d\u00faas canci\u00f3ns: \"Denantes dos vinte anos\" e \"\u00bfQueres ser mar do meu r\u00edo?\". Os dous seguintes traballos son tam\u00e9n senllos sinxelos: \"Nunha Tarde... Un Pensamento\" / \"Compa\u00f1eiro\" (1972) e \"Se\u00f1or Ministro, Por Favor\" / \"Cabaleiros\" (1974). En 1976 editou o seu primeiro LP, un \u00e1lbum de 10 canci\u00f3ns: 8 in\u00e9ditas e d\u00faas xa co\u00f1ecidas, a que d\u00e1 t\u00edtulo ao disco e \"Se\u00f1or Ministro, Por Favor\".\nO seu segundo LP apareceu en 1978 co t\u00edtulo \"Cantigas da Frader\u00eda\". A discogr\u00e1fica Ruada elixiu a s\u00faa canci\u00f3n \"Cabaleiros\" para o \u00e1lbum colectivo \"7 Anos De Canci\u00f3n Galega\", publicado en 1979.\nLogo dunha pausa de cinco anos, en 1984 editou o seu terceiro LP, \"Polo Atl\u00e1ntico Norte\". En agosto de 1985 participou en dous importantes eventos: o d\u00eda 4 act\u00faa no IV Festival de Pardi\u00f1as, organizado en Pardi\u00f1as (Guitiriz) pola Asociaci\u00f3n Cultural Xermolos; e o d\u00eda 31 \u00e9 un dos artistas que homenaxean a Jos\u00e9 Afonso no parque de Castrelos de Vigo. Deste concerto sa\u00edu posteriormente no ano 2000 unha escolma dos temas que soaron nel, entre os que se encontra \"\u00c9rase unha vez\", cantado por Jei Noguerol.\nA partir de 1985 decrece a s\u00faa actividade musical. Tan s\u00f3 publica en 1989 un sinxelo (\"Marea baixa de azuis\" / \"A mi\u00f1a voz\") e un LP en 1997 (\"L\u00faa Nova\").\nOutros traballos e reco\u00f1ecementos.\nTraduciu ao castel\u00e1n \"Follas novas\" de Rosal\u00eda de Castro, fundou o grupo Evasi\u00f3n e musicou d\u00faas obras de Valle-Incl\u00e1n.\nEntre os galard\u00f3ns recibidos destacan o premio \u00e1 mellor letra no primeiro Festival da Canci\u00f3n Misioneira de Santiago de Compostela, o primeiro premio do XIV Festival de panxoli\u00f1as novas de Pamplona, o premio do Padroado Rosal\u00eda de Castro (1980) e o premio da Festa do Marisco do Grove (1983)."}
{"id": "447962", "revid": "85894", "url": "https://gl.wikipedia.org/wiki?curid=447962", "title": "C\u00e1ndido Cerreda P\u00e9rez", "text": "C\u00e1ndido Cerreda P\u00e9rez foi un empresario e pol\u00edtico galego. Foi alcalde de Ourense entre 1873 e o remate da Primeira Rep\u00fablica en 1874.\nTraxectoria.\nO edificio do concello de Ourense veu abaixo durante a s\u00faa alcald\u00eda, o 24 de outubro de 1873, por mor do peso dun gran reloxo que se colocou nel para que o reloxo da catedral non fose o \u00fanico da cidade. Aquilo provocou que as reuni\u00f3ns da corporaci\u00f3n municipal tivesen que levarse a cabo en diferentes lugares da cidade at\u00e9 a inauguraci\u00f3n da actual casa consistorial en 1890.\nEn abril de 1906, con 74 anos de idade, matou cunha escopeta un mozo chamado Manuel Santos na parroquia ourens\u00e1 de Ceboli\u00f1o. Foi xulgado en febreiro do ano seguinte e condenado a 14 anos e 8 meses de cadea, e \u00f3 pago de 4000 pesetas \u00e1 nai do morto. C\u00e1ndido Cerreda morreu dous anos despois."}
{"id": "447965", "revid": "63181", "url": "https://gl.wikipedia.org/wiki?curid=447965", "title": "Kivij\u00e4rvi", "text": "Kivij\u00e4rvi \u00e9 unha cidade de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 1\u00a0119\u00a0habitantes. A superficie do termo municipal \u00e9 de 599,88\u00a0km2, dos cales 115,92\u00a0km2 son auga. O concello ten unha densidade de poboaci\u00f3n de 2,31\u00a0hab./km\u00b2.\nLimita cos concellos de Kannonkoski, Karstula, Kinnula, Kyyj\u00e4rvi, Viitasaari e Perho, este \u00faltimo na rexi\u00f3n veci\u00f1a de Ostrobotnia Central.\nO concello \u00e9 uniling\u00fce en fin\u00e9s."}
{"id": "447966", "revid": "839", "url": "https://gl.wikipedia.org/wiki?curid=447966", "title": "Giuseppe Aggarbati", "text": "Giuseppe Aggarbati, nado o 13 de febreiro de 1813 en Civitanova Marche e finado o 24 de maio de 1880, foi un relixioso latino, bispo de Senigallia, e padre conciliar no Concilio Vaticano Primeiro.\nTraxectoria.\nNaceu o 13 de febreiro de 1813 en Civitanova Marche nunha familia humilde, e moi novo, o 26 de marzo de 1828 entrou na Orde de Santo Agosti\u00f1o, en Tolentino. Ao ano seguinte fixo votos solemnes, e logo de completar a s\u00faa formaci\u00f3n, o 19 de decembro de 1835 foi ordenado sacerdote. Posteriormente exerceu varios cargos na s\u00faa orde, sendo rexente, mestre, prior e provincial. Tam\u00e9n foi profesor de Filosof\u00eda moral na Universidade de Perugia.\nMarchou a Roma, onde en 1865 foi nomeado procurador xeral da s\u00faa orde. O 22 de febreiro de 1867 foi nomeado bispo de Senigallia por P\u00edo IX. Recibiu a consagraci\u00f3n episcopal o 10 de marzo, na bas\u00edlica de Santo Agosti\u00f1o, de mans do cardeal Costantino Patrizi Naro, e tivo como co-consagrantes a Giuseppe Cardoni e a Francesco Marinelli. Como bispo, foi padre conciliar no Concilio Vaticano Primeiro.\nRenunciou antes do 29 de abril de 1879. O 12 de maio de 1879 foi nomeado arcebispo titular de \"Petra in Palaestina\". Finou o 24 de maio de 1880, en Civitanova Marche."}
{"id": "447967", "revid": "839", "url": "https://gl.wikipedia.org/wiki?curid=447967", "title": "Elia Alberani", "text": "Elia Alberani, nado o 7 de decembro de 1812 en Fusignano e finado o 8 de maio de 1876, foi un relixioso latino, bispo de Montefeltro e de Ascoli Piceno, e padre conciliar no Concilio Vaticano Primeiro.\nTraxectoria.\nFoi padre conciliar no Concilio Vaticano Primeiro."}
{"id": "447968", "revid": "839", "url": "https://gl.wikipedia.org/wiki?curid=447968", "title": "Pietro Apelian", "text": "Pietro Apelian (en ; en ), nado o 31 de xullo de 1806 en Angora e finado o 2 de setembro de 1875, foi un eclesi\u00e1stico cat\u00f3lico armenio, arcebispo de Mara\u015f, e padre conciliar no Concilio Vaticano Primeiro.\nTraxectoria.\nNaceu o 31 de xullo de 1806 en Angora, e en 1824 entrou no seminario patriarcal de Bsumar, onde estudou baixo a direcci\u00f3n do arcebispo de Cesarea, o futuro patriarca Gregorio Pedro VIII. En 1832 foi ordenado sacerdote, e entrou no Instituto do Clero Patriarcal de Bsumar, congregaci\u00f3n relixiosa misioneira ao servizo do patriarca. Exerceu ent\u00f3n como confesor do seminario e secretario dos patriarcas Gregorio Pedro VI e Xacobe Pedro VII.\nO 20 de maio de 1842 foi nomeado bispo de Mara\u015f, e o 31 de xullo foi consagrado bispo por Xacobe Pedro VII. Por\u00e9n, o seu cargo foi inicialmente titular, xa que permaneceu no patriarcado como vigairo xeral, at\u00e9 que en 1859 trasladouse \u00e1 s\u00faa diocese. Levou a cabo unha intensa labor misioneira entre os armenios gregorianos, co apoio do seu instituto relixioso, o que produciu un aumento importante do n\u00famero de fieis, mais tam\u00e9n a inimizade dos gregorianos, que atentaron sen \u00e9xito contra a s\u00faa vida por d\u00faas veces.\nDende un punto de vista eclesiol\u00f3xico inclin\u00e1base por tendencias m\u00e1is centralistas na Igrexa cat\u00f3lica, e non apoiou os esforzos do patriarca Gregorio Pedro VIII de afirmar a funci\u00f3n patriarcal. A\u00ednda que Apelian subscribiu as actas do s\u00ednodo de Bsumar, xunto a Ignace Kalibgian advertiu a Propaganda Fide sobre a obra patriarcal, que consideraba que exced\u00eda a tradici\u00f3n cat\u00f3lica.\nEn 1867, con ocasi\u00f3n das festas polo d\u00e9cimo oitavo centenario do martirio de San Pedro e San Paulo, o papa P\u00edo IX nomeouno asistente ao trono pontificio.\nFoi padre conciliar no Concilio Vaticano Primeiro; a congregaci\u00f3n xeral do 13 de maio de 1870 aprobou a s\u00faa petici\u00f3n de ausencia a perpetuidade do mesmo a partir de ent\u00f3n.\nFinou no cargo o 2 de setembro de 1875."}
{"id": "447970", "revid": "89787", "url": "https://gl.wikipedia.org/wiki?curid=447970", "title": "Airbus Helicopters H175", "text": "O Airbus Helicopters H175 \u00e9 un helic\u00f3ptero medio utilitario de 7 toneladas producido por Airbus Helicopters (antigo Eurocopter Group). Na China o H175 \u00e9 fabricado por Aviation Industry Corporation of China (AVIC) como o Avicopter AC352. Orixinalmente foi lanzado como o Eurocopter EC175 e o Harbin Z-15 e adoita a falarse del como un helic\u00f3ptero \"super-medio\".\nFoi lanzado formalmente na Heli-Expo de Houston o 24 de febreiro de 2008 e Airbus Helicopters prev\u00e9 vender entre 800 e 1 000 EC175 nos primeiros 20 anos. Entrou en servizo en decembro de 2014 e en 2015 o EC175 foi renomeado oficialmente H175, en li\u00f1a co cambio de nome de Eurocopter a Airbus Helicopters.\nDesenvolvemento.\nEn febreiro de 2005 o presidente de Eurocopter Fabrice Br\u00e9gier revelou que houbera conversas en profundidade entre a s\u00faa compa\u00f1\u00eda e China Aviation Industry Corporation II (AVIC II) para desenvolver conxuntamente nun novo helic\u00f3ptero medio-pesado bimotor, designado provisionalmente EC175. No mes de outubro de 2005 AgustaWestland reco\u00f1eceu que AVIC II tam\u00e9n falara con eles e que a empresa estaba interesada en participar se Eurocopter non consegu\u00eda o contrato de cooperaci\u00f3n.\nO 5 de decembro de 2005 anunciouse a sinatura dun contrato de desenvolvemento para o EC175 por Eurocopter e a filial de AVIC-II Harbin Aircraft Industry Group (HAIG). Os primeiros traballos de desenvolvemento do proxecto proseguiron segundo o calendario: o 5 de decembro de 2006 completouse o Exame Preliminar de Dese\u00f1o (PDR); o Exame Cr\u00edtico de Dese\u00f1o (CDR) completouse o 5 de decembro de 2007, momento no cal o dese\u00f1o da aeronave e de todos os seus subsistemas quedou conxelado. En 2008 agard\u00e1base que o desenvolvemento do EC175 custar\u00eda 600 mill\u00f3ns de euros. O EC175 desenvolveuse a trav\u00e9s dunha estreita colaboraci\u00f3n cos operadores existentes a trav\u00e9s dun enfoque de asesoramento ao cliente.\nDurante a revelaci\u00f3n formal do EC175 na Heli-Expo 2008, Eurocopter resenvou un total de 111 opci\u00f3ns de compra de 13 clientes, inclu\u00eddos os clientes de lanzamento Bristow Helicopters e VIH Aviation Group. Durante o Zhuhai Airshow no mes de novembro asinouse unha carta de intenci\u00f3ns por 5 Z-15 entre HAIG e a compa\u00f1\u00eda chinesa Longken General Aviation Cooperation. Tal como se definiu en 2008, a comercializaci\u00f3n do EC175 repartiuse do seguinte xeito: HAIG \u00e9 responsable de vender o tipo dentro da China e nas naci\u00f3ns veci\u00f1as, e Airbus Helicopters enc\u00e1rgase de vendelo no resto do mundo.\nO 4 de decembro de 2009 o prototipo do EC175 realizou o seu primeiro voo non oficial; o oficial tivo lugar o d\u00eda 17 de decembro en Marignane, Francia. As compa\u00f1\u00edas atop\u00e1ronse cun atraso de dous anos nas entregas, en parte debido a problemas coa certificaci\u00f3n do conxunto de avi\u00f3nica Helinix do helic\u00f3ptero. a Axencia Europea de Seguridade A\u00e9rea (EASA) agardaba orixinalmente outorgar a certificaci\u00f3n do EC175 durante o ano 2013; finalmente outorgouse en xaneiro de 2014. En setembro de 2015 Avicopter revelou publicamente o seu primeiro prototipo do AC352. No mes de decembro dese ano realiz\u00e1ronse probas de voo do motor Turbomeca Ardiden 3C/WZ16 usando un prototipo do H175.\nUnha primeira li\u00f1a de montaxe para o EC175 estableceuse nas instalaci\u00f3ns de Airbus Helicopters en Marignane; en 2008 informouse de que se pretend\u00eda abrir unha segunda li\u00f1a en cinco anos. En abril de 2014 Airbus Helicopters e Avicopter chegaron a un acordo para a produci\u00f3n de 1 000 EC175; o acordo dura 20 anos e a fabricaci\u00f3n \u00e9 dividida ao 50% entre as distintas li\u00f1as de montaxe operadas polas d\u00faas firmas.\nEn xu\u00f1o de 2014 o EC175 tivo a distinci\u00f3n de conseguir os r\u00e9cords de trepada en 3 e 6\u00a0km para a s\u00faa clase, ratificados pola FAI, subindo ao redor dun quil\u00f3metro por minuto. En maio de 2015 usouse un H175 como un demostrador para o proxecto de Airbus Helicopter de aproximaci\u00f3n por instrumentos nun helic\u00f3ptero de baixo ru\u00eddo, un dos primeiros logrados a trav\u00e9s da navegaci\u00f3n aumentada por sat\u00e9lite para optimizar os niveis de ru\u00eddo da aeronave.\nEn maio de 2015 o H175 foi certificado para operaci\u00f3ns cun s\u00f3 piloto baixo regras de voo visual (VFR); Airbus Helicopters est\u00e1 estudando operaci\u00f3ns cun s\u00f3 piloto baixo regras de voo instrumental, pero isto non se considera unha prioridade debido \u00e1 baixa demanda para esta funcionalidade."}
{"id": "447971", "revid": "1131", "url": "https://gl.wikipedia.org/wiki?curid=447971", "title": "Jos\u00e9 Antonio Gonz\u00e1lez Noguerol", "text": ""}
{"id": "447989", "revid": "6939", "url": "https://gl.wikipedia.org/wiki?curid=447989", "title": "Aquae Querquennae", "text": ""}
{"id": "447991", "revid": "25871", "url": "https://gl.wikipedia.org/wiki?curid=447991", "title": "Domingo Carvallo", "text": "Domingo Carvallo Gonz\u00e1lez, nado en Lugo en 1897 e finado en Madrid o 12 de maio de 1980, foi un militar e fil\u00f3sofo galego.\nTraxectoria.\nFillo de Esteban Carvallo de Cora. Estudou o Bacharelato no Instituto de Lugo. Ingresou na Academia de Infanter\u00eda de Toledo en 1912. Estivo destinado en Ferrol, Vigo e no Rexemento de Zamora de Lugo en 1924. Ingresou no corpo de Carabineiros e foi nomeado Inspector de Abastecemento da provincia de Lugo. En Lugo foi redactor de revista \"Ronsel\", a\u00ednda que non chegou a publicar nada. En 1927 foi destinado a Puertollano. Disc\u00edpulo de Ortega y Gasset, en 1928, sendo tenente, pediu excedencia para acompa\u00f1ar a Xavier Zubiri como bolseiro da casa de Alba a Friburgo. Na Universidade de Friburgo f\u00edxose disc\u00edpulo de Husserl e trabou amizade con Heidegger. Ao seu regreso en 1930 foi destinado \u00e1 comandancia de Navarra e durante a Rep\u00fablica a Puigcerd\u00e0 como capit\u00e1n de Carabineiros. Co golpe de Estado do 18 de xullo de 1936 foi detido no Pireneo navarro e encerrado no forte de San Crist\u00f3bal, por ler libros sospeitosos en alem\u00e1n. De al\u00ed sacouno Fermin Yzurdiaga, facendo constar que volveu a Friburgo a seguir a Heidegger. Foi profesor da Universidade de Friburgo nos anos cincuenta.\nColaborou con Celestino Fern\u00e1ndez de la Vega na traduci\u00f3n de \"Da esencia da verdade\" de Heidegger, editado por Galaxia en 1956, en castel\u00e1n e galego, cunha unha carta-pr\u00f3logo do fil\u00f3sofo alem\u00e1n. Publicou \"Y sobre la superaci\u00f3n de la metaf\u00edsica\" en 1966, en edici\u00f3n de autor, e en 1973 \"La estructura \u00f3ntica\" con prefacio de Werner Heisenberg (que xa aparecera en alem\u00e1n en 1962). En 1975 publicou o op\u00fasculo \"F\u00edsica cu\u00e1ntica. Religi\u00f3n\" e dous anos despois a novela \"Don Pepo\".\nMorreu en Madrid con 83 anos. As s\u00faas cinzas foron lanzadas na Cidade Universitaria.\nVida persoal.\nCasou en 1931 con Mar\u00eda Luisa Dafonte S\u00e1nchez, filla de Marcelino Dafonte Berm\u00fadez."}
{"id": "447992", "revid": "1888", "url": "https://gl.wikipedia.org/wiki?curid=447992", "title": "Domingo Carvallo Gonz\u00e1lez", "text": ""}
{"id": "447993", "revid": "1576", "url": "https://gl.wikipedia.org/wiki?curid=447993", "title": "Motacilla rubecula", "text": ""}
{"id": "448000", "revid": "89787", "url": "https://gl.wikipedia.org/wiki?curid=448000", "title": "Museo da Monnaie de Paris", "text": "O Museo da \"Monnaie de Paris\" (en franc\u00e9s: \"Mus\u00e9e de la Monnaie de Paris\") tam\u00e9n co\u00f1ecido como Museo do 11 Conti (\"Mus\u00e9e du 11 Conti\"), por ser esa a s\u00faa direcci\u00f3n, \u00e9 un museo numism\u00e1tico parisiense de titularidade p\u00fablica pertencente \u00e1 \"Monnaie de Paris\" ou f\u00e1brica nacional de moeda de Francia e instalado nun dos seus edificios, co\u00f1ecido como \"H\u00f4tel des Monnaies\".\nNel cons\u00e9rvanse e exp\u00f3\u00f1ense moedas e medallas, materiais utilizados na s\u00faa cu\u00f1axe e espazos pedag\u00f3xicos acerca da historia as t\u00e9cnicas de fabricaci\u00f3n de moeda en Francia desde as s\u00faas orixes.\nPola s\u00faa vinculaci\u00f3n coa \"Monnaie de Paris\", o museo forma parte, entre outras federaci\u00f3ns e entidades internacionais, da Federaci\u00f3n Internacional da Medalla de Arte (FIDEM).\nHistoria.\nPrimeiro museo: 1833.\nCreado por iniciativa de Jean-Baptiste Henry Collin de Sussy, o museo foi inaugurado por Lu\u00eds Filipe I o d\u00eda 8 de novembro de 1833.\nSegundo museo: 1991.\nEn 1991 presentouse un novo proxecto moseogr\u00e1fico, concibido por Katherine Gruel para a parte de moedas antigas, Jean Belaubre para as medievais e Bruno Collin para as correspondentes \u00e1s \u00e9pocas moderna e contempor\u00e1nea. Ao labor destes tres especialistas numism\u00e1ticos d\u00e9bense diversos volumes do cat\u00e1logo das colecci\u00f3ns do museo.\nEste per\u00edodo da historia do museo conclu\u00edu o 31 de xullo de 2010, cando pechou as s\u00faas portas, inicialmente por un per\u00edodo de dous anos, para desenvolver obras de mantemento reorganizaci\u00f3n.\nTerceiro museo: o Museo do 11 Conti (2017).\nO per\u00edodo de pechamento previsto para dous anos estendeuse finalmente a sete, durante os que se executou o proxecto denominado \"M\u00e9taLmorphose\", que supuxo unha notable transformaci\u00f3n e ampliaci\u00f3n das instalaci\u00f3ns. Esta terceira etapa inaugurouse en setembro de 2017.\nCon case 1.800 obxectos expostos nos seus 1.200 metros cadrados de extensi\u00f3n, o novo museo exhibe algunhas das pezas mestras da colecci\u00f3n da \"Monnaie de Paris\", como unha creseida de ouro da Antiga Grecia, unha coroa de ouro (moeda capetina) a nome de Filipe VI de Francia (1328-1350), unha moeda de 10 lu\u00edses de ouro, un padr\u00f3n monetario en platino, un oban xapon\u00e9s de ouro, unha colecci\u00f3n de pesos Akan, o tesouro vietnamita de Hu\u1ebf, etc.\nColecci\u00f3ns.\nOs fondos.\nA colecci\u00f3n numism\u00e1tica do museo conta cun fondo de arredor de 200.000 obxectos, entre eles unhas 70.000 medallas, 40.000 moedas, 18.000 billetes e 5.000 utensilios e ferramentas relacionados coa fabricaci\u00f3n de moeda. O resto dos fondos comp\u00f3\u00f1eno aparellos cient\u00edficos e metrol\u00f3xicos, pezas art\u00edsticas, cadros, planos, etc.\nNa procura dunha adecuada conservaci\u00f3n, transferiuse ao Servizo de Arquivos Econ\u00f3micos e Financeiros, do Ministerio de Finanzas, a maior parte dos arquivos hist\u00f3ricos, compostos por m\u00e1is de 13.000 volumes impresos, 98.400 publicaci\u00f3ns, 1.454 volumes manuscritos e m\u00e1is de 18.000 atados e cartafoles.\nA exposici\u00f3n.\nAs salas do museo sit\u00faanse na planta baixa e no primeiro andar do \"H\u00f4tel des Monnaies\" e est\u00e1n dispostas para a s\u00faa visita cun criterio tem\u00e1tico. \nNa primeira sala do percorrido pres\u00e9ntanse as materias primas utilizadas desde a antig\u00fcidade nos \u00e1mbitos monetario, medall\u00edstico e metrol\u00f3xico, ben a trav\u00e9s de obxectos hist\u00f3ricos ou ben como minerais: platino, ouro, prata, ferro, cinc, esta\u00f1o, n\u00edquel, lat\u00f3n, etc. Os minerais expostos proceden do laboratorio de ensaios que se instalou desde a inauguraci\u00f3n do \"H\u00f4tel des Monnaies \"en 1775. Exponse tam\u00e9n unha t\u00e1boa peri\u00f3dica dos elementos, para salientar o papel significativo da f\u00edsica e da qu\u00edmica na fabricaci\u00f3n da moeda met\u00e1lica. Neste espazo foi onde se expuxeron xuntos por primeira vez o \"metro padr\u00f3n\" e o \"quilogramo padr\u00f3n\", que residen habitualmente na Oficina Internacional de Pesos e Medidas, tam\u00e9n en Par\u00eds.\nNa segunda sala (que ata o s\u00e9culo XIX albergaba a sala de laminaci\u00f3n da casa de moeda) pres\u00e9ntase o proceso de fabricaci\u00f3n de moedas, medallas, pezas art\u00edsticas e xoias. A\u00ed expl\u00edcase o gravado en todos os seus aspectos, tanto antigos como modernos: a talla directa, a modelaxe, a reduci\u00f3n, a electroerosi\u00f3n, o dese\u00f1o asistido por computador e o gravado por l\u00e1ser. A seguir, a exposici\u00f3n c\u00e9ntrase no proceso de cu\u00f1axe, desde que se levaba a cabo a martelo ata a \u00e9poca das prensas mec\u00e1nicas, pasando polo emblem\u00e1tico per\u00edodo do balanc\u00edn, do que se exhiben varios aparellos dos s\u00e9culos XVIII e XIX. Tam\u00e9n son relevantes nesta segunda sala outras pezas como os cu\u00f1os monetarios para cu\u00f1axe a martelo ou un conxunto de punz\u00f3ns do s\u00e9culo XVIII.\nNo andar inferior, no antigo sal\u00f3n co\u00f1ecido como \"Grand Monnayage\", exponse unha alegor\u00eda da Fortuna que se restaurou para a reapertura do museo nesta \u00faltima fase. Nas salas deste andar pres\u00e9ntase a historia do propio edificio do \"H\u00f4tel des Monnaies\", da fabricaci\u00f3n de moeda francesa e da loita contra a falsificaci\u00f3n.\nAs funci\u00f3ns e os usos do di\u00f1eiro son o centro de atenci\u00f3n das seguintes salas do museo: obxectos relacionados coa regal\u00eda, o cambio, a contaxe, a tesaurizaci\u00f3n ou acumulaci\u00f3n, etc. Exp\u00f3\u00f1ense tam\u00e9n nesta sala obxectos paralelos \u00e1 moeda que se utilizaron nalgunha \u00e9poca coa s\u00faa mesma funci\u00f3n: panos, cunchas de caur\u00ed, ladrillos de t\u00e9, di\u00f1eiro africano premonetal como o kissi (barri\u00f1as de ferro) ou o mitako (f\u00edos ou aros de cobre ou lat\u00f3n), etc.\nOutra das salas est\u00e1 dedicada enteiramente \u00e1 numism\u00e1tica.\nO derradeiro espazo da exposici\u00f3n co\u00f1\u00e9cese como sala dos tesouros, onde se expo\u00f1en diversos achados numism\u00e1ticos, como o do gale\u00f3n holand\u00e9s \"Slot Ter Hooge\" (s\u00e9culo XVII), e se explican m\u00e1is polo mi\u00fado o da r\u00faa Mouffetard de Par\u00eds e o de Hu\u1ebf, en Vietnam.\nGaler\u00eda de imaxes.\nA seguir, pres\u00e9ntase unha escolla de pezas expostas no Museo da \"Monnaie de Paris\"."}
{"id": "448001", "revid": "15490", "url": "https://gl.wikipedia.org/wiki?curid=448001", "title": "Francisco Fanego Losada", "text": "Francisco Fanego Losada, nado en Santiago de Mondo\u00f1edo (Mondo\u00f1edo) o 30 de novembro de 1887 e finado na mesma vila o 27 de xu\u00f1o de 1974, foi un relixioso, profesor e escritor galego.\nTraxectoria.\nEra fillo de Andr\u00e9s Fanego Fern\u00e1ndez e Dolores Losada Teijeiro, naturais de Santa Margarida, na parroquia dos Remedios. En 1899 ingresou no seminario de Mondo\u00f1edo, e foi ordenado sacerdote o 23 de decembro de 1911 polo bispo Juan Jos\u00e9 Sol\u00eds Fern\u00e1ndez. Licenciouse en Teolox\u00eda pola Universidade de Santiago de Compostela.\nFoi profesor de Lat\u00edn e Humanidades no Seminario desde 1911 at\u00e9 a s\u00faa xubilaci\u00f3n o 19 de setembro de 1963. Un seu irm\u00e1n, Gerardo, tam\u00e9n foi docente no mesmo centro. O 30 de outubro de 1939 foi nomeado c\u00f3engo da catedral de Mondo\u00f1edo, e o 8 de xu\u00f1o de 1962 foi promovido a mestrescola, encargado do cabido catedralicio das ciencias eclesi\u00e1sticas. En 1963 recibiu a encomenda da Orde de Afonso X O Sabio.\nXes\u00fas Alonso Montero dixo del que era \"un magister oral de extraordinaria eficacia..., o lat\u00edn era para el un sacramento.\" \u00c1lvaro Cunqueiro escribiu cando finou \"Por las abiertas ventanas de la c\u00e1tedra llegaba el lat\u00edn a los artesanos y labriegos, quienes callaron. Por segunda vez, la voz del maestro Fanego grit\u00f3 la frase: conscendere navibus aequor!\"\nEn 1966 o bispo Jacinto Argaya deulle permiso para celebrar a misa na s\u00faa casa por mor do seu delicado estado de sa\u00fade, e ao ano seguinte recibiu dispensa de asistir ao coro e os actos capitulares da catedral por mor da s\u00faa cegueira.Tras a s\u00faa morte, foi soterrado no claustro da catedral.\nComezou publicando poes\u00eda en 1908 no peri\u00f3dico \"La Defensa\". Escribiu tres poemas en lat\u00edn: \"Carmen alegoricum\" (1945, dedicado a Jos\u00e9 Souto Vizoso), \"Carmen amoris\" (1946, dedicado a Fernando Quiroga Palacios logo de que fose nomeado bispo da diocese de Mondo\u00f1edo) e \"A \u00c1lvaro Cunqueiro\" (1969, logo de que lle concedesen o Premio Nadal). Tam\u00e9n escribiu poes\u00eda en castel\u00e1n, e un poema en galego no programa das festas do San Lucas de 1956, dedicado a Enrique Chao Espi\u00f1a. Era o correspondente e encargado da venda e distribuci\u00f3n aos suscritores de \"El Ideal Gallego en\" Mondo\u00f1edo\".\" Tam\u00e9n publicaba decote no \"Bolet\u00edn del Obispado de Mondo\u00f1edo-Ferrol\".\nF\u00e9lix Villares Mouteira enc\u00e1drao na Escola po\u00e9tica do Seminario de Mondo\u00f1edo con Ant\u00f3n Mar\u00eda de Castro e Neira, Lois Corral Rodr\u00edguez, Xacinto Romualdo L\u00f3pez, Nicomedes Pastor D\u00edaz, Xos\u00e9 Mar\u00eda Chao Ledo, Manuel Leiras Pulpeiro, Antonio Noriega Varela, Celestino Cabarcos Su\u00e1rez, Daniel Pernas Nieto, Xos\u00e9 Crecente Vega, Xos\u00e9 Trapero Pardo, Aquilino Iglesia Alvari\u00f1o, Xos\u00e9 Mar\u00eda D\u00edaz Castro, Xos\u00e9 Chao Rego, Xos\u00e9 Martinho Montero Santalha, Camilo Valdehorras e outros m\u00e1is."}
{"id": "448002", "revid": "65337", "url": "https://gl.wikipedia.org/wiki?curid=448002", "title": "Museo do 11 Conti", "text": ""}
{"id": "448003", "revid": "65337", "url": "https://gl.wikipedia.org/wiki?curid=448003", "title": "Mus\u00e9e du 11 Conti", "text": ""}
{"id": "448004", "revid": "65337", "url": "https://gl.wikipedia.org/wiki?curid=448004", "title": "Museo da Moeda de Par\u00eds", "text": ""}
{"id": "448005", "revid": "65337", "url": "https://gl.wikipedia.org/wiki?curid=448005", "title": "Museo da Casa de Moeda de Par\u00eds", "text": ""}
{"id": "448006", "revid": "69200", "url": "https://gl.wikipedia.org/wiki?curid=448006", "title": "Heteronormatividade", "text": "Heteronormatividade (do grego \"hetero\", \"diferente\", e norma, \"esquadro\" en lat\u00edn) \u00e9 un termo usado para describir situaci\u00f3ns nas cales orientaci\u00f3ns sexuais distintas da heterosexual son marxinadas, ignoradas ou perseguidas por pr\u00e1cticas sociais, crenzas ou pol\u00edticas. Isto incl\u00fae a idea de que os seres humanos recaen en d\u00faas categor\u00edas distinguidas e complementarias: macho e femia; que relaci\u00f3ns sexuais e maritais son normais soamente entre persoas de sexos distintos; e que cada sexo ten certos papeis naturais na vida. As\u00ed, sexo f\u00edsico, identidade de x\u00e9nero e papel social de x\u00e9nero deber\u00edan enmarcar calquera persoa dentro de normas integralmente masculinas ou femininas, e a heterosexualidade \u00e9 considerada como a \u00fanica orientaci\u00f3n sexual normal. As normas que este termo describe ou critica poden ser abertas, encubertas ou impl\u00edcitas. Aqueles que identifican e critican a heteronormatividade din que distorce o discurso ao estigmatizar conceptos desviantes tanto de sexualidade canto de x\u00e9nero e tornan certos tipos de autoexpresi\u00f3n m\u00e1is dif\u00edciles.\nOrixe do termo.\nO termo homofobia foi creado por Michael Warner en 1991, nunha das primeiras grandes obras sobre a teor\u00eda queer. O concepto pos\u00fae ra\u00edces na noci\u00f3n de Gayle Rubin do \"sistema sexo/x\u00e9nero\" e na idea de Adrienne Rich de heterosexualidade compulsoria. Nunha serie de artigos, Samuel A. Chambers tentou teorizar a heteronormatividade m\u00e1is explicitamente, clamando por unha comprensi\u00f3n da heteronormatividade como un concepto que revela as expectativas, demandas e restrici\u00f3ns producidas cando a heterosexualidade \u00e9 tomada como normativa dentro dunha sociedade.\nCathy J. Cohen define a heteronormatividade como a pr\u00e1ctica e as instituci\u00f3ns \"que lexitiman e privilexian a heterosexualidade e relacionamentos heterosexuais como fundamentais e 'naturais' dentro da sociedade\".\u00a0A s\u00faa\u00a0obra enfatiza a importancia da sexualidade envolvida en estruturas maiores de poder, intersectando con e insepar\u00e1bel de raza, x\u00e9nero e opresi\u00f3n de clase. Ela sinala os exemplos de nais solteiras en auxilio-desemprego (particularmente mulleres negras) e traballadores do sexo, que poden ser heterosexuais, mais non son heteronormativos e as\u00ed non son entendidos como \"normal, moral ou merecedores de axuda do Estado\" ou de lexitimaci\u00f3n.\nA heteronormatividade foi usada na explotaci\u00f3n e cr\u00edtica en normas tradicionais de sexo, identidade de x\u00e9nero, papel social de x\u00e9nero e sexualidade, e das implicaci\u00f3ns sociais destas instituci\u00f3ns. \u00c9\u00a0descritiva dun sistema dicot\u00f3mico de categorizaci\u00f3n que vincula directamente comportamento social e autoidentidade cos xenitais\u00a0do individuo. Isto significa (entre outras cousas) que, visto que existen conceptos estritamente definidos de virilidade e feminilidade, existen paralelamente comportamentos esperados tanto de homes canto de mulleres.\nOrixinalmente concibido para describir as normas contra as cales os non-heterosexuais loitan, o termo rapidamente se incorporou tanto no debate de x\u00e9nero canto no de transx\u00e9nero. Tam\u00e9n \u00e9 frecuentemente usado en debates posmodernistas e feministas. Aqueles que usan este concepto frecuentemente apuntan para as dificultades afrontadas polos que mante\u00f1en un punto de vista dicot\u00f3mico da sexualidade, pola presenza de excepci\u00f3ns claras\u2014de \"freemartins\" (femias est\u00e9riles) no mundo bovino a seres humanos intersexuais con caracter\u00edsticas sexuais de ambos os sexos. Estas excepci\u00f3ns son tomadas como evidencias directas de que nin o sexo nin o x\u00e9nero son conceptos que poidan ser reducidos a unha proposici\u00f3n de ou-este/ou-aquel.\nNunha sociedade heteronormativa, a escolla binaria entre macho e femia para identidade de x\u00e9nero \u00e9 encarada como conducindo a unha falta de escolla pos\u00edbel canto ao papel de x\u00e9nero e identidade sexual de algu\u00e9n. Tam\u00e9n, inclu\u00eddas nas normas estabelecidas pola sociedade para ambos os x\u00e9neros est\u00e1 o requisito de que os individuos deber\u00edan sentir e expresar desexo soamente por compa\u00f1eiros do sexo \"oposto.\" Na obra de Eve Sedgwick, por exemplo, este emparellamento heteronormativo \u00e9 visto como definindo exclusivamente a orientaci\u00f3n sexual de algu\u00e9n en termos do sexo e x\u00e9nero da persoa que ela escolle para facer sexo, ignorando outras preferencias que se poida ter relativas ao sexo.\nDe acordo con Richard Miskolci, a heteronormatividade expresa as expectativas, as demandas e as obrigas sociais que derivan do presuposto da heterosexualidade como natural e, por tanto, fundamento da sociedade. A heteronormatividade \u00e9 un conxunto de prescrici\u00f3ns que fundamentan procesos sociais de regulaci\u00f3n e control, at\u00e9 mesmo aqueles que non se relacionan con persoas do sexo oposto. \u00c9 unha denominaci\u00f3n contempor\u00e1nea para o dispositivo hist\u00f3rico da sexualidade que evidencia o seu obxectivo: formar todos para seren heterosexuais ou organizaren as s\u00faas vidas a partir do modelo supostamente coherente, superior e \u201cnatural\u201d da heterosexualidade. Para Miskolci, o estudo da sexualidade necesariamente implica explotar os meandros da heteronormatividade, tanto a homofobia materializada en mecanismos de interdici\u00f3n e control das relaci\u00f3ns amorosas e sexuais entre persoas do mesmo sexo, canto a padronizaci\u00f3n heteronormativa dos homo orientados."}
{"id": "448008", "revid": "785", "url": "https://gl.wikipedia.org/wiki?curid=448008", "title": "Pante\u00f3n de Reis de Santo Isidoro de Le\u00f3n", "text": ""}
{"id": "448012", "revid": "5863", "url": "https://gl.wikipedia.org/wiki?curid=448012", "title": "M\u00f3nica Garc\u00eda", "text": "O nome M\u00f3nica Garc\u00eda pode referirse a:"}
{"id": "448019", "revid": "25871", "url": "https://gl.wikipedia.org/wiki?curid=448019", "title": "Giuseppe Arachial", "text": "Giuseppe Arachial, nado o 5 de maio de 1811 en Angora e finado o 5 de setembro de 1876, foi un eclesi\u00e1stico cat\u00f3lico armenio, bispo de Trebisonda e de Angora, e padre conciliar no Concilio Vaticano Primeiro.\nTraxectoria.\nFoi padre conciliar no Concilio Vaticano Primeiro."}
{"id": "448022", "revid": "839", "url": "https://gl.wikipedia.org/wiki?curid=448022", "title": "Emanuele Asmar", "text": "Emanuele Asmar, nado o 30 de marzo de 1805 en Tel Keppe e finado en 1875, foi un eclesi\u00e1stico cat\u00f3lico caldeo, bispo de Zaxo, e padre conciliar no Concilio Vaticano Primeiro.\nTraxectoria.\nFoi padre conciliar no Concilio Vaticano Primeiro."}
{"id": "448023", "revid": "839", "url": "https://gl.wikipedia.org/wiki?curid=448023", "title": "Grigurius Ata", "text": "Grigurius Ata (en ), nado o 14 de abril de 1815 en Sahla e finado o 3 de decembro de 1899, foi un eclesi\u00e1stico melquita, arcebispo de Homs, e padre conciliar no Concilio Vaticano Primeiro.\nTraxectoria.\nNaceu en 1812/1815 en Sahla. \nO 20 de febreiro de 1849 foi consagrado arcebispo de Homs.\nFoi padre conciliar no Concilio Vaticano Primeiro."}
{"id": "448028", "revid": "54334", "url": "https://gl.wikipedia.org/wiki?curid=448028", "title": "Abraham Senior", "text": "Abraham Senior, Abraham Senneor ou Abraham Seneor, nado en Segovia, c. 1412 e finado c. 1493, foi un rabino, banqueiro e pol\u00edtico xudeu-espa\u00f1ol, alto cargo da facenda castel\u00e1, que en 1492 converteuse ao cristianismo, co nome de Ferr\u00e1n, Fern\u00e1n ou Fernando P\u00e9rez Coronel ou Fernando N\u00fa\u00f1ez Coronel e fundando unha li\u00f1axe nobre, a dos Coronel.\nOs Senior.\nA familia Senior, Senneor ou Seneor e os seus achegados conformaron un importante grupo financeiro que desde os anos 1460 conseguiu arrendar as principais rendas fiscais da Coroa de Castela, negocio no que permaneceron durante o resto do s\u00e9culo. Tam\u00e9n intervi\u00f1eron en pol\u00edtica, apoiando ao que algunhas fontes denominan un \"partido burgu\u00e9s\", defensor dos intereses das cidades artes\u00e1s do centro de Castela, gobernadas por un patriciado urbano proveniente da baixa nobreza e da burgues\u00eda (como a propia Segovia). Nese grupo destacaba a presenza dun bo n\u00famero de relaci\u00f3ns persoais de Abraham Senior: o seu parente Andr\u00e9s Cabrera (mordomo do rei Henrique IV de Castela), a esposa de Andr\u00e9s, Beatriz de Bobadilla (dama da ent\u00f3n princesa Isabel), e Alonso de Quintanilla, Contador Maior de Contas, ao que o infante Afonso confiara a fundaci\u00f3n dunha f\u00e1brica de moeda en Medina del Campo (cidade enriquecida grazas \u00e1s feiras). Unha das consecuencias da actividade deste \"partido\" foi a creaci\u00f3n da Santa Irmandade (1476), promovida por Quintanilla, da que Abraham Senior chegou a ser tesoureiro en 1488.\nCortesano de Isabel a Cat\u00f3lica.\nA s\u00faa posici\u00f3n na corte era tan importante, que non se limitaba \u00e1s s\u00faas funci\u00f3ns de recadador maior do reino: en 1469 interveu de xeito decisivo nas negociaci\u00f3ns para o matrimonio dos Reis Cat\u00f3licos, en 1473 na reconciliaci\u00f3n entre Isabel e o seu medio-irm\u00e1n Henrique IV, e en 1474 na entrega do Alc\u00e1zar de Segovia (cuxo alcaide era Andr\u00e9s Cabrera). Alcanzou un alto nivel de confianza de Isabel, quen, xa ra\u00ed\u00f1a, en gratitude polos seus importantes servizos, dotoulle cunha pensi\u00f3n vitalicia de 100 000 marabed\u00eds, confirmada en 1480 a instancias do confesor real Hernando de Talavera. Foi nomeado xu\u00edz supremo da alxama (comunidade xud\u00eda) de Segovia (onde tivo enfrontamentos con conversos e os seus familiares xudeus) e \"rab de la corte\" (\"rab\u00ed\" ou \"rabino maior de Castela\"); cargo para o que, como moitos dos seus predecesores, carec\u00eda de cualificaci\u00f3ns apropiadas desde o punto de vista da ortodoxia relixiosa do xuda\u00edsmo. Era tan respectado polas altas instancias, que as Cortes de Toledo de 1480 obsequi\u00e1rono con 50 000 marabed\u00eds procedentes das rendas recadadas por el mesmo. Na recadaci\u00f3n de impostos estaba asociado con Isaac Abravanel, do que se fixo \u00edntimo amigo tras tomalo baixo a s\u00faa protecci\u00f3n tras abandonar Portugal en 1483. Na Guerra de Granada ambos desempe\u00f1aron un valioso papel financeiro, e Abraham ocupou o cargo de factor-xeneral. Ambos tam\u00e9n realizaron xesti\u00f3ns, inicialmente infrutuosas, a favor do proxecto de expedici\u00f3n transatl\u00e1ntica de Cristovo Col\u00f3n.\nParticipou activamente en apoio da causa da comunidade xud\u00eda, sometida a unha presi\u00f3n cada vez maior. Grazas aos seus esforzos, logrouse recadar entre as alxamas castel\u00e1s unha gran suma para permitir aos xudeus capturados na toma de M\u00e1laga a continuidade no exercicio da s\u00faa relixi\u00f3n. Nesa ocasi\u00f3n foi acusado de vender as xoias das mulleres detidas para engadir esa suma ao rescate. Tras conseguir demorar a decisi\u00f3n, longamente considerada polos reis, de expulsar aos xudeus de Espa\u00f1a e \u00e1 vista da definitiva publicaci\u00f3n do Edicto de Granada (31 de marzo de 1492), Abraham Senior e Isaac Abravanel solicitaron a derogaci\u00f3n do edicto a cambio de grandes sumas de cartos, ou algunha causa para ser exclu\u00eddos. Ante a negativa da ra\u00ed\u00f1a, Senior, xa con 80 anos, optou pola conversi\u00f3n, mentres que o seu amigo Abravanel, de 65, elixiu conservar a s\u00faa relixi\u00f3n e partiu cara N\u00e1poles.\nConversi\u00f3n ao catolicismo.\nDa conversi\u00f3n de Abraham Senior se esperaba gran repercusi\u00f3n e respond\u00eda \u00e1 estratexia pol\u00edtica dos Reies Cat\u00f3licos, polo que foi coidadosamente escenificada, publicitada e rodeada de toda clase de solemnidades, nunha cerimonia que tivo lugar o 15 de xu\u00f1o de 1492 no mosteiro de Guadalupe, sendo os padri\u00f1os do bautizo ambos reis, e o oficiante o primado de Espa\u00f1a. A partir de ent\u00f3n levou o nome cristi\u00e1n do seu padri\u00f1o, Fernando (Ferr\u00e1n ou Ferrad), e os apelidos P\u00e9rez Coronel ou N\u00fa\u00f1ez Coronel (escollido por estar extinto un li\u00f1axe nobre co apelido de Coronel, a\u00ednda que hai quen o interpreta como unha mensaxe criptoxud\u00eda), xunto co reco\u00f1ecemento rexio de \"Fidalgu\u00eda de soar co\u00f1ecido\", un feito excepcional. Con Senior foi bautizada toda a s\u00faa familia, entre os que se encontraba o seu xenro (ou segundo outras fontes o seu cu\u00f1ado ou o seu sogro) o rabino e recadador de impostos Meir, Me\u00edr ou Mayr Malamed.\nTras a conversi\u00f3n, cuxa sinceridade foi obxecto de debate, ocupou aos poucos d\u00edas os cargos de rexedor de Segovia, membro do Consello Real e contador maior do pr\u00edncipe don Xo\u00e1n. Durante a expulsi\u00f3n seguiu mantendo un papel financeiro clave nas relaci\u00f3ns coa comunidade xud\u00eda que deb\u00eda abandonar Espa\u00f1a cumprindo unha lexislaci\u00f3n econ\u00f3mica moi restritiva; de xeito que nos seguintes anos a familia Coronel reclamou e obtivo dos reis o cobro de substanciais cantidades que ter\u00edan a s\u00faa orixe nestas operaci\u00f3n."}
{"id": "448029", "revid": "7802", "url": "https://gl.wikipedia.org/wiki?curid=448029", "title": "Abraham Senneor", "text": ""}
{"id": "448030", "revid": "7802", "url": "https://gl.wikipedia.org/wiki?curid=448030", "title": "Abraham Seneor", "text": ""}
{"id": "448033", "revid": "839", "url": "https://gl.wikipedia.org/wiki?curid=448033", "title": "Gregorio Ata", "text": ""}
{"id": "448035", "revid": "56817", "url": "https://gl.wikipedia.org/wiki?curid=448035", "title": "Cortina (micolox\u00eda)", "text": "A cortina \u00e9 un veo que se estende dende a parte superior do p\u00e9 ao bordo do sombreiro do cogomelo, e serve para protexer as lamelas e evitar a ca\u00edda das esporas antes de que estean maduras.\nA s\u00faa funci\u00f3n \u00e9 semellante \u00e1 que ten o veo no grupo das Amanitas, e at\u00f3pase principalmente en fungos da familia dos Cortinarius (de onde toman o nome). Ben visible en fungos novos, nos adultos s\u00f3 quedan alg\u00fans restos na parte superior do sombreiro, moitas veces evidenciados polas esporas, que se mante\u00f1en presas."}
{"id": "448036", "revid": "89787", "url": "https://gl.wikipedia.org/wiki?curid=448036", "title": "Viscl\u00e1vara Froilaz", "text": "Viscl\u00e1vara Froilaz \"(Visclara Froila),\" foi unha nobre galega da Baixa Idade Media (finais do s. XI e comezos do XII), pertencente \u00e1 familia Froilaz-Traba, filla de Froila Berm\u00fadez de Trasancos e Elvira de Faro. Foron os seus irm\u00e1ns, entre outros, o conde Pedro Froilaz de Traba e o bispo Gonzalo de Mondo\u00f1edo.\nTraxectoria.\nHerdou da s\u00faa familia importantes propiedades nas terras do Eume, onde preside un xulgado de xustiza no ano 1097. A primeira referencia \u00e1 s\u00faa condici\u00f3n de propietaria territorial data do ano 1098, momento no que doa a metade da igrexa de San Xurxo de Magalofes ao mosteiro de San Xo\u00e1n de Caaveiro, propiedade da s\u00faa familia.\nNun documento do 1114 describese a si mesma como \"servidora das servas de Deus\" (\"ancillarum Dei ancilla\"), o que suxire que profesou como relixiosa. Nese mesmo ano, doou ao mosteiro de San Marti\u00f1o de Xuvia importantes igrexas e herdades nas terras de Trasancos: A metade da igrexa de San Salvador de Serantes, e os dereitos sobre os seus servos na localidade; unha cuarta parte da igrexa de Santa Mar\u00eda de Neda; a igrexa de San Lorenzo de Doso; unha oitava parte de San Mamede de Atios; e a terceira parte da igrexa de Santa Eulalia de Avi\u00f1o. Nas terras de Bezoucos outorgou a s\u00faa igrexa de San Vicente de Regoela, en Fene. Estas continuadas doaz\u00f3ns de terras e propiedades dos Froilaz-Traba aos seus propios mosteiros familiares, eran o xeito empregado polo clan familiar para manter indiviso o seu patrimonio territorial.\nNo 31 de xullo do 1114, Viscl\u00e1vara aparece como confirmante nunha importante doaz\u00f3n da s\u00faa irm\u00e1 Munia ao mosteiro de Xuvia, no que 14 d\u00edas m\u00e1is tarde ingresou como relixiosa."}
{"id": "448038", "revid": "23204", "url": "https://gl.wikipedia.org/wiki?curid=448038", "title": "Lingua nostr\u00e1tica", "text": "O nostr\u00e1tico \u00e9 unha hipot\u00e9tica familia de linguas, ou mellor unha macrofamilia, que incluir\u00eda \u00e1s linguas indoeuropeas xunto coas linguas ur\u00e1licas, as linguas altaicas, as linguas afroasi\u00e1ticas e as linguas drav\u00eddicas, entre outras. Existen diversas propostas sobre que linguas forman parte da macrofamilia nostr\u00e1tica. Na s\u00faa versi\u00f3n m\u00e1is ampla, incluir\u00eda tanto linguas de Europa, Asia e \u00c1frica como de Am\u00e9rica do Norte. Unha versi\u00f3n m\u00e1is moderada desta idea \u00e9 a proposta do euroasi\u00e1tico, que incluir\u00eda s\u00f3 alg\u00fans dos grupos anteriores.\nA protolingua ancestral hipot\u00e9tica da que derivar\u00edan por diversificaci\u00f3n todas as linguas nostr\u00e1ticas denom\u00ednase convencionalmente protonostr\u00e1tico, De ser correcta a hip\u00f3tese nostr\u00e1tica, o protonostr\u00e1tico falar\u00edase cara ao final do paleol\u00edtico superior nalgunha rexi\u00f3n de Eurasia occidental.\nHistoria.\nEsta macrofamilia foi proposta polo ling\u00fcista dan\u00e9s Holger Pedersen que defendeu o parentesco xen\u00e9tico entre estas linguas en 1903 usando o termo latino \"nostrates\" (compatriotas). A reconstruci\u00f3n do protonostr\u00e1tico foi tentada independentemente nos anos 1960 por dous ling\u00fcistas rusos, Vladislav \u00cdlich-Sv\u00edtych e Ar\u00f3n Dolgopolski, e posteriormente foi revisada por Allan R. Bomhard (2008) contando actualmente cuns poucos centenares de cognados. Con todo estes datos v\u00edronse criticados amplamente e esta macrofamilia est\u00e1 lonxe de ser aceptada como un grupo de linguas xeneticamente emparentadas, como, maioritariamente adoita ocorrer coa existencia do indoeuropeo. Actualmente co\u00f1\u00e9cese como hip\u00f3tese nostr\u00e1tica a varias hip\u00f3teses que conxecturan relaci\u00f3ns de longo alcance entre o indoeuropeo e outras linguas de Eurasia (e mesmo Am\u00e9rica do norte).\nA hip\u00f3tese nostr\u00e1tica \u00e9 similar \u00e1 hip\u00f3tese euroasi\u00e1tica formulada por Greenberg e Ruhlen. De feito alg\u00fans ling\u00fcistas como Serg\u00e9i St\u00e1rostin traballaron por unificar ambas as propostas. De tal maneira que diversos partidarios da hip\u00f3tese nostr\u00e1tica consideran que as linguas euroasi\u00e1ticas constit\u00faen unha rama propiamente dita da macrofamilia nostr\u00e1tica.\nEvidencias a favor.\nOs partidarios da teor\u00eda nostr\u00e1tica argumentan que a t\u00e9cnica usada para reconstru\u00edr o protonostr\u00e1tico, e por tanto, probar en \u00faltima instancia o parentesco de varias grandes familias de Eurasia, \u00e9 precisamente o m\u00e9todo comparativo, a mesma t\u00e9cnica usada para reconstru\u00edr o protoxerm\u00e1nico ou o protoindoeuropeo. Con todo, as reconstruci\u00f3ns e a teor\u00eda tiveron pouca aceptaci\u00f3n, polo que resulta clara a frustraci\u00f3n dos nostraticistas pois a\u00ednda que est\u00e1n a usar os mesmos m\u00e9todos que os indoeurope\u00edstas, os resultados obtidos son rexeitados pola maior\u00eda de indoeurope\u00edstas.\nEsta situaci\u00f3n paradoxal xorde dunha mala comprensi\u00f3n do m\u00e9todo comparativo pois a aplicaci\u00f3n de devandito m\u00e9todo a todo o l\u00e9xico dunha lingua para buscar coincidencias l\u00e9xicas razo\u00e1beis non sempre \u00e9 adecuada, xa que pode existir un n\u00famero aleatorio de parecidos razo\u00e1beis. A situaci\u00f3n cambia se a comparaci\u00f3n se restrinxe inicialmente a unha \u00e1rea concreta do l\u00e9xico con significados ben definidos, e s\u00f3 unha vez que se atopan correspondencias fon\u00e9ticas regulares se toma en consideraci\u00f3n o resto do l\u00e9xico. Cando os indoeurope\u00edstas iniciaron a reconstruci\u00f3n do protoindoeuropeo sobre a base de relaci\u00f3ns de afinidade evidentes, termos que de antem\u00e1n se sab\u00eda eran cognados evidentes, inicialmente non se reconstru\u00edron termos cuxa pos\u00edbel cognacidade era evidente.\nA\u00ednda hoxe a mellor evidencia a favor do nostr\u00e1tico \u00e9 a impresionante lista de termos reconstru\u00eddos, a\u00ednda que como alg\u00fans argumentan a pesar da lonxitude da lista existen problemas co n\u00famero de cognados nos que se basean.\nA evidencia morfol\u00f3xica por outra banda \u00e9 escasa e non vai moito m\u00e1is al\u00e1 dalgunhas poucas marcas pronominais e interrogativos:\nArgumentos en contra.\nUn dos principais argumentos contra o traballo dos nostraticistas, \u00e9 o argumento estat\u00edstico dado por Ringe (1995 e 1999), un indoeurope\u00edsta. Ringe parte da lista de cognados reconstru\u00eddos para o protonostr\u00e1tico, considerando as seis familias principais en que se divide, e conta cantas delas aparecen en d\u00faas, tres, catro, cinco ou seis das familias. O n\u00famero de cognados testemu\u00f1ados en tres, catro, cinco ou seis familias dimin\u00fae rapidamente a medida que aumenta o n\u00famero de familias, o cal si que suceder\u00eda se as coincidencias fosen azarosas. M\u00e1is concretamente Ringe calculou que a distribuci\u00f3n se parece moito ao que suceder\u00eda se cada ra\u00edz puidese ter unha probabilidade de 40% con algunha palabra dentro de cada familia. E suxire que por tanto a impresionante lista de cognados \u00e9 compat\u00edbel cun n\u00famero de coincidencias azarosas. A\u00ednda que 40% pode parecer unha probabilidade de coincidencia, improb\u00e1bel por mero azar, a laxitude empregada nos dicionarios de nostr\u00e1tico para considerar que d\u00faas palabras te\u00f1en significados relacionados, e dado que as ra\u00edces reconstru\u00eddas son case na s\u00faa totalidade monosil\u00e1bicas.\nUnha forma de entender os resultados de Ringe \u00e9 considerar seis sacos cheos de croios de diferentes m\u00e1rmores con diferentes texturas e cores. O traballo de reconstru\u00edr cognados nostr\u00e1ticos parecer\u00edase a atopar croios da mesma cor nas diferentes bolsas, cando a probabilidade de coincidencia \u00e9 do 40%. Tipicamente a maior\u00eda de coincidencias aparecer\u00edan en s\u00f3 d\u00faas das bolsas, sendo as coincidencias triplas ou cu\u00e1druplas moito menos frecuentes.\nOutro argumento prov\u00e9n do feito de que existen actualmente d\u00faas reconstruci\u00f3ns diferentes do protonostr\u00e1tico, a da \"escola de Moscova\" e a de Bomhard, a\u00ednda que ambas se basean na hip\u00f3tese glot\u00e1lica para as oclusivas do protoindoeropeo, ambas dan valores fon\u00e9ticos diferentes \u00e1s fonemas protoindoeuropeos tradicionalmente reconstru\u00eddos como d e *t. Por tanto s\u00f3 unha das d\u00faas propostas estar\u00eda a dar cos valores fon\u00e9ticos correctos, non podendo ser os dous correctos. Por conseguinte, parece pos\u00edbel obter unha lista longa de cognados a\u00ednda con valores fon\u00e9ticos incorrectos, polo que a probabilidade de falsos positivos \u00e9 alta.\nComparaci\u00f3n l\u00e9xica.\nProp\u00faxose un n\u00famero de pos\u00edbeis cognados, sobre a base de similitudes entre o son e o significado das formas nos idiomas ao longo de todo o mundo. O m\u00e1is co\u00f1ecido deste tipo \u00e9 a lista de vocabulario (1994) de Bengtson e Merritt Ruhlen, onde se enumera unha selecci\u00f3n destas formas:\nOs numerais reconstru\u00eddos para diferentes protolinguas inclu\u00eddas en diferentes versi\u00f3ns da hip\u00f3tese nostr\u00e1tica son:\nEstes numerais mostran s\u00f3 unhas poucas coincidencias superficiais e non parecen remontarse a un \u00fanico sistema de conta antigo com\u00fan."}
{"id": "448042", "revid": "89787", "url": "https://gl.wikipedia.org/wiki?curid=448042", "title": "Isaac Abravanel", "text": "Isaac Abravanel ou Abarbanel ( \"Isaac ben Yehuda de Abravanel\") nado en Lisboa en 1437 e finado en Venecia en 1508, foi un te\u00f3logo, comentarista b\u00edblico e empresario xudeu que estivo ao servizo dos reis de Portugal, Castela e N\u00e1poles, as\u00ed como da Rep\u00fablica de Venecia. Foi o pai do co\u00f1ecido fil\u00f3sofo Le\u00f3n Hebreo.\nTraxectoria.\nOs seus antepasados pertenc\u00edan a unha destacada familia de xudeus de Sevilla, que emigrou a Portugal tras as persecuci\u00f3ns de 1391. O seu av\u00f3, Samuel Abravanel, fora tesoureiro dos reis Henrique II e Xo\u00e1n I de Castela.\nIsaac foi tesoureiro do rei de Portugal, Afonso V, pero en 1483 fuxiu a Castela debido \u00e1 represi\u00f3n lanzada polo novo rei, Xo\u00e1n II, contra a Casa de Bragan\u00e7a, coa que Abravanel estaba relacionado. Instalouse primeiro en Plasencia e posteriormente en Alcal\u00e1 de Henares e Guadalaxara. Foi axente probado, comercial e financeiro, dos reis Isabel e Fernando, aos que prestou importantes sumas para financiar a guerra de Granada. Na facenda castel\u00e1 relacionouse co tam\u00e9n xudeu Abraham Senior, o seu protector, do que se fixo \u00edntimo amigo. asoci\u00e1ndose aos seus negocios e ocupando o cargo de \"factor maior.\" Ambos tam\u00e9n realizaron xesti\u00f3ns, inicialmente infrutuosas, a favor do proxecto de expedici\u00f3n transatl\u00e1ntica de Cristovo Col\u00f3n.\nAo contrario que Senior, negouse a converterse cando o edicto de Granada (31 de marzo de 1492) dispuxo a expulsi\u00f3n dos xudeus de Espa\u00f1a, que ambos tentaran inutilmente evitar utilizando a s\u00faa influencia sobre os Reis. Obrigado a sa\u00edr de Espa\u00f1a, a\u00ednda que conservando a s\u00faa fortuna, instalouse no reino de N\u00e1poles, onde estivo ao servizo do rei Ferrante e do seu sucesor, Afonso II. Cando o reino foi invadido por Carlos VIII de Francia (1495), Abravanel debeu exiliarse a Sicilia co rei Afonso II. Posteriormente residiu en Corf\u00fa, na cidade de Monopoli, no norte de \u00c1frica, e por \u00faltimo en Venecia, onde faleceu en 1508.\nSegundo a carta do pintor Leonid Pasternak, pai de Bor\u00eds Pasternak, ao poeta Jaim Najman Bi\u00e1lik escrita en 1923, os Pasternak descend\u00edan de Isaac Abravanel."}
{"id": "448046", "revid": "624", "url": "https://gl.wikipedia.org/wiki?curid=448046", "title": "Ar\u00f3n Dolgopolski", "text": ""}
{"id": "448047", "revid": "89787", "url": "https://gl.wikipedia.org/wiki?curid=448047", "title": "Eurocopter X\u00b3", "text": "O Eurocopter X\u00b3 (\"X-Cubed\") \u00e9 un helic\u00f3ptero composto experimental de alta velocidade desenvolvido por Airbus Helicopters. Tr\u00e1tase dunha plataforma de demostraci\u00f3n tecnol\u00f3xica para un \"helic\u00f3ptero h\u00edbrido de alta velocidade e longo alcance\" ou concepto H\u00b3, e alacanzou unha velocidade de 472\u00a0km/h a novel de voo o 7 de xu\u00f1o de 2013, establecendo un r\u00e9cord de velocidade de helic\u00f3pteros non oficial. En xu\u00f1o de 2014 foi colocado no Museo do Aire e do Espazo de Le Bourget."}
{"id": "448048", "revid": "865", "url": "https://gl.wikipedia.org/wiki?curid=448048", "title": "Eurocopter X3", "text": ""}
{"id": "448050", "revid": "865", "url": "https://gl.wikipedia.org/wiki?curid=448050", "title": "SA 365 Dauphin", "text": ""}
{"id": "448051", "revid": "5749", "url": "https://gl.wikipedia.org/wiki?curid=448051", "title": "Agust\u00ed Centelles", "text": "Agust\u00ed Centelles i Oss\u00f3, nado en Valencia o 21 de maio de 1909 e finado en Barcelona o 1 de setembro de 1985, foi un fot\u00f3grafo espa\u00f1ol, que desenvolveu a totalidade da s\u00faa carreira profesional en Barcelona.\n\u00c9 considerado un dos pioneiros do fotoxornalismo moderno en Europa. Algunhas das s\u00faas fotograf\u00edas at\u00f3panse entre as m\u00e1is representativas da Guerra civil espa\u00f1ola, tanto da retagarda en Barcelona, os bombardeos de Lleida, a fronte de Arag\u00f3n ou as estancias dos exiliados espa\u00f1ois nos campos de concentraci\u00f3n en Francia. \u00c9 frecuentemente comparado co fotoxornalista h\u00fangaro Robert Capa."}
{"id": "448053", "revid": "85894", "url": "https://gl.wikipedia.org/wiki?curid=448053", "title": "A Reguenga, San Marti\u00f1o de Castro, Paradela", "text": "A Reguenga \u00e9 un lugar da parroquia de San Marti\u00f1o de Castro no concello lugu\u00e9s de Paradela na comarca de Sarria. Segundo o Instituto Nacional de Estad\u00edstica en 2017 ti\u00f1a 19 habitantes (nove homes e dez mulleres).\nToponimia.\nSegundo Nicandro Ares \"A Reguenga\" debeu ser unha \"villa regalenga\", de dominio real."}
{"id": "448060", "revid": "63181", "url": "https://gl.wikipedia.org/wiki?curid=448060", "title": "Konnevesi", "text": "Konnevesi \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 2\u00a0734\u00a0habitantes. A superficie do termo municipal \u00e9 de 680,85\u00a0km2, dos cales 167,92\u00a0km2 son auga. O concello ten unha densidade de poboaci\u00f3n de 5,33\u00a0hab./km\u00b2.\nLimita cos concellos de Hankasalmi, Laukaa, \u00c4\u00e4nekoski, Rautalampi e Vesanto, estes dous \u00faltimos na rexi\u00f3n veci\u00f1a de Savonia do Norte.\nO concello \u00e9 uniling\u00fce en fin\u00e9s."}
{"id": "448076", "revid": "82922", "url": "https://gl.wikipedia.org/wiki?curid=448076", "title": "Pedro de Agar", "text": "Pedro de Agar y Bustillo, nado en Bogot\u00e1 o 19 de xu\u00f1o de 1763 e finado en Madrid o 1 de outubro de 1822, foi un militar e pol\u00edtico galego.\nTraxectoria.\nFoi fillo de Benito de Agar y Leis, orixinario da Casa de Trillo en Santa Mari\u00f1a, por ent\u00f3n dependente do coto de Moraime (Mux\u00eda). Emigrou a Cartagena de Indias, onde entrou na corte do vicerrei de Nova Granada. A s\u00faa nai foi Mar\u00eda Josefa Javiera Bustillo P\u00e9rez, nada en Llanes e sobri\u00f1a do fiscal Fernando Bustillo Garc\u00eda.\nPedro de Agar criouse na Coru\u00f1a, na casa de Agar, na r\u00faa Real. En 1780 ingresou na Armada Espa\u00f1ola como garda mari\u00f1a en C\u00e1diz. En 1781 embarcou no \"Santo Domingo\" e foi ascendido a alf\u00e9rez de fragata. O ano seguinte participou en combates no asedio de Xibraltar. Pasou a facer estudos superiores, e logo de ser nomeado tenente de fragata, en 1787 comezou a dar clases na Academia de Gardas Mari\u00f1as de Ferrol. En 1791 pasou ao corpo de enxe\u00f1eiros da Armada, mais foi licenciado en 1796 por problemas de visi\u00f3n. Foi readmitido en 1800, e nomeado director da Academia de Gardas Mari\u00f1as. En 1802 foi ascendido a capit\u00e1n de fragata, e en 1804 destinado a C\u00e1diz como director xeral das Academias de Reais Gardas Mari\u00f1as.\nFoi elixido deputado por Ultramar nas Cortes de C\u00e1diz, e en 1810, no marco da Guerra da Independencia Espa\u00f1ola, foi nomeado presidente da Rexencia de Espa\u00f1a e Indias. Cesado en 1812, volveu ocupar o cargo en 1813 at\u00e9 que Fernando VII de Espa\u00f1a estableceu de novo a monarqu\u00eda absoluta. Detido en Madrid e desterrado a Santiago de Compostela en maio de 1814, estivo reclu\u00eddo en Betanzos at\u00e9 que en 1820 foi liberado polo coronel F\u00e9lix \u00c1lvarez Acevedo ao comezar o trienio liberal. Foi nomeado Capit\u00e1n Xeneral de Galicia, e o 25 de xullo participou na ofrenda ao Ap\u00f3stolo Santiago como delegado rexio. En 1821 pasou a formar parte do Consello de Estado. Tras a s\u00faa morte foi soterrado no cemiterio da Puerta de Fuencarral.\nVida persoal.\nCasou con Teresa de Castro Dom\u00ednguez, da Gra\u00f1a (provincia de Betanzos), finada o 18 de abril de 1818. O 20 de decembro de 1820 casou de novo con Paula Rold\u00e1n Riob\u00f3o, finada na Coru\u00f1a en marzo de 1855. Con esta \u00faltima tivo d\u00faas fillas, Manuela e Petra de Agar Rold\u00e1n (p\u00f3stuma), quen casou con Ram\u00f3n de la Maza."}
{"id": "448077", "revid": "1131", "url": "https://gl.wikipedia.org/wiki?curid=448077", "title": "Pedro de Agar y Bustillo", "text": ""}
{"id": "448078", "revid": "1131", "url": "https://gl.wikipedia.org/wiki?curid=448078", "title": "Pedro de Agar Bustillo", "text": ""}
{"id": "448080", "revid": "865", "url": "https://gl.wikipedia.org/wiki?curid=448080", "title": "Eurocopter AS355", "text": ""}
{"id": "448084", "revid": "98629", "url": "https://gl.wikipedia.org/wiki?curid=448084", "title": "Andr\u00e9 Pale\u00f3logo", "text": "Andr\u00e9 Pale\u00f3logo (\"Andreas Palaiologos\" ou \"Palaeologus),\" nado o en Morea o 17 de xaneiro de 1453 e finado en Roma o 17 de xaneiro de 1502, foi \"de iure\" Emperador bizantino e D\u00e9spota de Morea desde 1465 at\u00e9 a s\u00faa morte en 1502.\nTraxectoria.\nEra o sobri\u00f1o de Constantino XI Pale\u00f3logo, o \u00faltimo emperador bizantino de Constantinopla Despois de que Constantino foi derrotado e asasinado polas forzas de Mehmed II o 29 de maio de 1453, Andr\u00e9 seguiu vivindo en Morea, que ser\u00eda gobernada independentemente polo pai de Andr\u00e9, Tom\u00e9 Pale\u00f3logo, o irm\u00e1n m\u00e1is novo de Constantino, at\u00e9 1460. Nesta \u00e9poca fuxiu \u00e1 pen\u00ednsula It\u00e1lica despois da invasi\u00f3n otom\u00e1. Antes da s\u00faa entrada a Italia, Tom\u00e9 e todos os seus fillos convert\u00e9ronse \u00e1 relixi\u00f3n cat\u00f3lica. Cando o seu pai faleceu en 1465, Andr\u00e9 quedou en Italia baixo a protecci\u00f3n dos Estados Pontificios. Viviu en Roma, cham\u00e1ndose a si mesmo \"Imperator Constantinopolitanus\" (\"Emperador de Constantinopla\"), e casou cunha romana chamada Catarina.\nDurante a s\u00faa vida, creuse que Andr\u00e9 gastara enormes sumas de di\u00f1eiro dadas a el polo Papado. Con todo, historiadores modernos agora pensan que o di\u00f1eiro recibido do Papa era soamente o suficiente para un nivel de vida m\u00e1is ben pobre.\nBuscando di\u00f1eiro e unha mellor vida, Andr\u00e9 tratou de vender os dereitos \u00e1 coroa bizantina, que lle correspond\u00edan a el \"de iure\" desde a morte do seu pai Tom\u00e9. Carlos VIII de Francia ao principio acordou comprar os dereitos de sucesi\u00f3n de Andr\u00e9 en 1494. Con todo Carlos falecer\u00eda antes de realizar a transacci\u00f3n (7 de abril de 1498).\nO irm\u00e1n m\u00e1is novo de Andr\u00e9, Manuel Pale\u00f3logo, arranxou un trato co sult\u00e1n otom\u00e1n Beyazid II, traspas\u00e1ndolle os dereitos do trono bizantino por unha confort\u00e1bel pensi\u00f3n, e ademais Manuel ser\u00eda recibido como un invitado de honra. O sucesor do sult\u00e1n ter\u00eda aos fillos de Manuel, Andr\u00e9 e Xo\u00e1n, convertidos ao islam, pero coa condici\u00f3n de facelos escravos, como ocorreu con outros membros da familia de Manuel despois da s\u00faa morte.\nAndr\u00e9 morreu na pobreza en 1502, hab\u00e9ndolle vendido os seus t\u00edtulos a Fernando II de Arag\u00f3n e a Isabel I de Castela (os Reis Cat\u00f3licos). Mentres a maior\u00eda dos eruditos pensan que Andr\u00e9 non deixou descendentes, Donald M. Nicol no seu libro\"The Immortal Emperor\" reco\u00f1ece como pos\u00edbeis descendentes de Andr\u00e9 a Constantino Pale\u00f3logo, que serviu na Garda Papal, e a unha Mar\u00eda que casou co nobre ruso Mihail Vasilivich de Moscova.\nFontes documentais italianas, parecen identificar a unha filla de Constantino nunha tal Domizia ou Domenica, a concubina de Evandro Conti, un cabaleiro que pertence \u00e1 estirpe de Papa Inocencio III e nai dos seus fillos: pero nin Marzio Conti, nin o seu irm\u00e1n Xo\u00e1n-C\u00e9sar, os fillos desta parella, reclamaron dereitos sobre o trono de Constantinopla."}
{"id": "448086", "revid": "98629", "url": "https://gl.wikipedia.org/wiki?curid=448086", "title": "Manuel Pale\u00f3logo", "text": "Manuel Pale\u00f3logo (en grego: \u039c\u03b1\u03bd\u03bf\u03c5\u03ae\u03bb \u03a0\u03b1\u03bb\u03b1\u03b9\u03bf\u03bb\u03cc\u03b3\u03bf\u03c2), nado en 1455 e finado en 1512, foi o fillo m\u00e1is novo de Tom\u00e9 Pale\u00f3logo e Caterina Zaccaria. Tam\u00e9n era irm\u00e1n de Andr\u00e9 Pale\u00f3logo, emperador titular bizantino, de Zoe Pale\u00f3loga, gran duquesa de Moscova, e de Helena Pale\u00f3loga, muller do d\u00e9spota Lazar Brankovi\u0107 de Serbia. As\u00ed mesmo, era sobri\u00f1o dos emperadores Xo\u00e1n VIII Pale\u00f3logo e Constantino XI.\nTraxectoria.\nManuel naceu tras a Ca\u00edda de Constantinopla, e pasou a s\u00faa infancia en Morea (actual Peloponeso), ata que esta foi invadida polos otom\u00e1ns en 1460, e a s\u00faa familia fuxiu primeiro a Corf\u00fa, e logo a Roma, onde o Papado reco\u00f1eceu ao seu pai como emperador bizantino. Algunhas fontes afirman que \u00e1 morte do seu pai, os seus fillos foron postos baixo a custodia do afamado humanista Basilio Besari\u00f3n.\nPouco se co\u00f1ece sobre a s\u00faa vida, f\u00f3ra de que durante o reinado do sult\u00e1n Beyazid II (1481-1512) regresou a Constantinopla, onde intercambiou os seus dereitos ao trono bizantino por unha xenerosa pensi\u00f3n. Pasou o resto da s\u00faa vida en Constantinopla, vivindo unha vida de luxos e praceres. Segundo parece, tivo dous fillos: o enigm\u00e1tico Ionannes (Xo\u00e1n) e Andreas, ambos os froitos posibelmente dunha escrava ao seu servizo. Af\u00edrmase que se converteu ao islam e que mesmo serviu na armada do sult\u00e1n.\nMorreu en 1512.\nNa ficci\u00f3n.\nManuel Pale\u00f3logo aparece no videoxogo apoiando aos templarios."}
{"id": "448088", "revid": "56817", "url": "https://gl.wikipedia.org/wiki?curid=448088", "title": "Pozo de Darvaza", "text": "O pozo de Darvaza ou cr\u00e1ter de Darvaza, (en turcom\u00e1n: \"J\u00e4hennem derwezesi\", \"\u0496\u04d9\u0445\u0435\u043d\u043d\u0435\u043c \u0434\u0435\u0440\u0432\u0435\u0437\u0435\u0441\u0438\") tam\u00e9n co\u00f1ecido como porta ao Inferno, \u00e9 unha antiga prospecci\u00f3n de gas que se atopa no deserto de Karakum, preto da pequena aldea de Darvaza, en Turkmenist\u00e1n. O deserto, que ocupa o 70% do pa\u00eds ou 350.000\u00a0km\u00b2, \u00e9 moi rico en petr\u00f3leo e gas natural.\nEste cr\u00e1ter de 69 metros de di\u00e1metro, 30 metros de profundidade e unha temperatura no seu interior de 400\u00a0\u00b0C creouse tras un accidente en 1971 durante unhas obras de prospecci\u00f3n de gas de xe\u00f3logos sovi\u00e9ticos, quen viron como o seu equipo e as s\u00faas tendas eran tragados pola terra. En realidade, descubriran unha cova subterr\u00e1nea chea de gas natural. Temendo que o cr\u00e1ter ocasionase o escape de varios gases naturais perigosos, o equipo decidiu prenderlle lume. Por\u00e9n, estimaron que extinguir\u00eda nalg\u00fans d\u00edas mais leva catro d\u00e9cadas incendiado. Dende ent\u00f3n arde sen parar e brinda un espect\u00e1culo impresionante. Houbo intentos errados por apagar o lume."}
{"id": "448090", "revid": "65337", "url": "https://gl.wikipedia.org/wiki?curid=448090", "title": "Exergo", "text": "Exergo (do lat\u00edn: \"exergum\", desde o grego: \"\u1f10\u03be \u1f14\u03c1\u03b3\u03bf\u03c5\" -\"ex \u00e9rgou\"-, \"f\u00f3ra da obra\") \u00e9 o espazo que nunha moeda se acha \u00e1s veces por baixo do motivo principal (e, m\u00e1is raramente, por riba), e aparece frecuentemente delimitado mediante unha li\u00f1a horizontal.\nCon frecuencia, o exergo util\u00edzase para indicar a data ou o valor facial da moeda, ou outras informaci\u00f3ns como a marca de ceca, o xentilicio, no caso dalgunhas moedas antigas gregas, ou a sinatura do gravador. En ocasi\u00f3ns o exergo est\u00e1 ocupado simplemente por elementos decorativos.\nNas moedas da Rep\u00fablica Romana e de principios do Imperio, as inscrici\u00f3ns do exergo refiren adoito \u00e1s datas consulares ou \u00e1 autoridade do Senado, mediante as iniciais SC (\"Senatus Consulto\"), en tanto que nas emisi\u00f3ns tardorromanas e nas moedas do Imperio Bizantino, o exergo serve con frecuencia para incicar a cidade de procedencia da cu\u00f1axe, ben mediante unha abreviatura ou ben co seu nome completo. En ambos os casos, a inscrici\u00f3n do exergo forma unha li\u00f1a recta, mentres que o resto da lenda ten un sentido circular."}
{"id": "448092", "revid": "22570", "url": "https://gl.wikipedia.org/wiki?curid=448092", "title": "Constantin Uhde", "text": "Constantin Ernst Carl James Uhde, tam\u00e9n escrito \"Konstantin Uhde\", nado o 23 de marzo de 1836 en Braunschweig (\"Brunswick\", Baixa Saxonia, Alema\u00f1a) e finado o 31 de maio de 1905 na mesma cidade, foi un profesor universitario do \"Collegium Carolinum\" de Braunschweig e arquitecto alem\u00e1n.\nTraxectoria.\nFoi fillo do astr\u00f3nomo e matem\u00e1tico August Uhde (K\u00f6nigslutter, 1807\u2014Braunschweig, 1861), profesor do Martino-Katharineum de Braunschweig, e de Caroline Dorothea Pauline Henriette Macrae of Holmains (falecida o 12 de decembro de 1880). Estudou entre 1854 e 1857 no Collegium Carolinum da s\u00faa cidade natal. Ingresou a continuaci\u00f3n no departamento de construci\u00f3n do Ducado de Braunschweig e na administraci\u00f3n do ferrocarril ducal. Al\u00ed traballou como enxe\u00f1eiro na construci\u00f3n da li\u00f1a ferroviaria de Altenbeken a Kreiensen.\nEntre 1863 e 1865 realizou unha longa viaxe de estudos a Francia, asistindo en Par\u00eds a conferencias de Viollet-le-Duc. Ademais, axudou a \u00c9mile Boeswillwald (1815\u20141896) nos seus proxectos de restauraci\u00f3n da Sainte-Chapelle e da Catedral de Orle\u00e1ns.\nDesde 1865 ata 1901 Uhde deu clases no \"Collegium Carolinum\", desde 1871 como profesor da materia de Arquitectura Antiga. Realizou neste tempo numerosas viaxes por Europa, como \u00e1s exposici\u00f3ns universais de Par\u00eds de 1867 e Viena de 1873, ou a pa\u00edses como Italia (en 1869, 1872, 1878, 1883 e 1886), Inglaterra (en 1859 e 1887), Escocia e Irlanda (de 1890 a 1891) e \u00e1 Pen\u00ednsula Ib\u00e9rica (de 1888 a 1889). Esta \u00faltima viaxe tr\u00f3uxoo a Galicia en maio de 1889. Veu comisionado polo Goberno Imperial alem\u00e1n para escribir unha obra sobre os monumentos de Espa\u00f1a e Portugal, e en Santiago de Compostela realizou unha profunda an\u00e1lise da s\u00faa catedral, tirando o seu fot\u00f3grafo de viaxe, Paul Altmann, unha serie de imaxes da cidade. Ademais, Uhde realizou un feixe de debuxos que, xunto \u00e1s fotograf\u00edas, publicou no seu traballo \"\"Baudenkmaeler in Spanien und Portugal\" (\"Monumentos arquitect\u00f3nicos de Espa\u00f1a e Portugal\", 1892).\nEn 1877 foi un dos fundadores da Asociaci\u00f3n de Artes e Oficios de Braunschweig, que presidiu entre 1884 e 1903. En 1881 tam\u00e9n co-fundou a tertulia de artistas locais e amantes da arte chamada \"Feuchter Pinsel\" (\"cepillo mollado\"), na que participaron o pintor Johannes Leitzen, o escritor e pintor Wilhelm Raabe, o ximnasta e poeta August Hermann ou o acuarelista Hans Herse.\nEn 1893 foi comisionado polo Imperio Alem\u00e1n para acudir \u00e1 Exposici\u00f3n Universal de Chicago de 1893 e, no mesmo ano, foi nomeado Conselleiro Privado imperial. Por fin, en 1898 recibiu o t\u00edtulo de Comendador de segunda clase da Orde de Henrique o Le\u00f3n polos seus servizos.\nSelecci\u00f3n de obra arquitect\u00f3nica.\nUhde estivo fortemente influ\u00eddo polo arquitecto Gottfried Semper. A s\u00faa obra enc\u00f3ntrase case exclusivamente en Braunschweig, desenvolvido principalmente en estilo neorrenacentista, baseado en modelos do Renacemento italiano e alem\u00e1n."}
{"id": "448094", "revid": "48100", "url": "https://gl.wikipedia.org/wiki?curid=448094", "title": "Alfredo Garc\u00eda", "text": "O nome Alfredo Garc\u00eda pode referirse a:"}
{"id": "448104", "revid": "22570", "url": "https://gl.wikipedia.org/wiki?curid=448104", "title": "Manuel Montero Malvar", "text": "Manuel Montero Malvar, nado o 11 de novembro de 1898 en Ponteareas e finado o 6 de marzo de 1984 en Barcelona, foi un impresor e pol\u00edtico galego.\nTraxectoria.\nFoi fillo do industrial Saturnino Montero Malvar e de Julia Malvar D\u00edaz. En agosto de 1913 foi denunciado, xunto ao seu irm\u00e1n Jes\u00fas e outros, polo p\u00e1rroco de San Lourenzo de Arnoso (Ponteareas) por unhas faltas contra a relixi\u00f3n cometidas nesta igrexa.\nEn 1926 xa estaba en Vigo, sendo multado por esc\u00e1ndalo en marzo deste ano. En outubro de 1928 foi elixido bibliotecario da xunta directiva do C\u00edrculo Mercantil de Cangas. M\u00e1is tarde, foi dono dunha imprenta en Vigo. Foi procesado e condenado a dous meses de arresto por imprentar en decembro de 1933 un panfleto convocando a folga xeral revolucionaria. En marzo de 1945 foi detido acusado de pertencer \u00e1 Uni\u00f3n Nacional xunto a Mariano Otero Castelao, Jes\u00fas Balboa L\u00f3pez, Jes\u00fas P\u00e9rez Bustos, Manuel \u00c1lvarez, C\u00e1ndido Comesa\u00f1a Comesa\u00f1a, Leandro Aroca, Xos\u00e9 Velo Mosquera, Avelino \u00c1lvarez Meana, An\u00edbal Gonz\u00e1lez e Rosa Gonz\u00e1lez Calvo.\nImprimiu, entre outras moitas obras, o folleto de 56 p\u00e1xinas \"Derivaciones y consecuencias del lock-out pesquero de Vigo\" (xaneiro de 1933), escrito por Dalmacio Bragado Ruiz, editado pola \"Juventud Libertaria de Vigo\". No mesmo ano tam\u00e9n imprimiu o folleto de 50 p\u00e1xinas \"Presupuesto municipal ordinario de gastos e ingresos del Ayuntamiento de Lavadores (provincia de Pontevedra). Ejercicio de 1933\"\".\nVida persoal.\nTivo polo menos outros cinco irm\u00e1ns, todos nados en Ponteareas: Juan Antonio (falecido en Ponteareas en febreiro de 1909), Saturnino Julio (Ponteareas, 24-7-1911\u2014id., 25-12-1911), Jes\u00fas, Eduardo (casado con Carmi\u00f1a Cou\u00f1ago Carrera o 9-1-1930 en Ponteareas) e Erundina (casada o 27-2-1929 con Francisco Gamallo Rodr\u00edguez en Ponteareas).\nEduardo Montero Malvar foi profesor de m\u00fasica, membro da banda municipal de m\u00fasica de Ponteareas e cofundador e director da Rondalla da Agrupaci\u00f3n Art\u00edstica de Ponteareas. Tras a guerra civil, cando contaba 39 anos e traballaba en \u00ab\"artes gr\u00e1ficas\"\u00bb, foi procesado en Vigo acusado de \u00ab\"auxilio \u00e1 rebeli\u00f3n\"\u00bb, pero a s\u00faa causa foi sobresida. Non sucedeu o mesmo coa s\u00faa irm\u00e1 Erundina que cando contaba 34 anos foi igualmente xulgada en Vigo polo mesmo motivo e condenada a un ano de prisi\u00f3n menor."}
{"id": "448105", "revid": "1131", "url": "https://gl.wikipedia.org/wiki?curid=448105", "title": "Salvador Fern\u00e1ndez de la Cigo\u00f1a", "text": "Salvador Fern\u00e1ndez de la Cigo\u00f1a Fraga, nado en Vigo o 27 de outubro de 1969, \u00e9 un empresario do sector da consultor\u00eda e escritor galego.\nTraxectoria.\nNeto do xornalista Fabriciano Fern\u00e1ndez Serra. Como escritor, con nove libros e m\u00e1is dun centenar de artigos publicados, colaborou en distintas revistas e bolet\u00edns: \"Revista Pontenova\" (Deputaci\u00f3n Provincial de Pontevedra), \"Revista Pontevedra\" (Deputaci\u00f3n Provincial de Pontevedra), \"Soberosum\" (Revista de Estudos do Museo de Ponteareas) e \"Glaucopis\" (Bolet\u00edn do Instituto de Estudos Vigueses). \u00c9 relevante \u00e1 s\u00faa achega ao co\u00f1ecemento da orixe dos cruceiros galegos, entre outros co artigo \"A Orixe Barroca dos Cruceiros Galegos\", traballo publicado no I Congreso Cruceiros e Cruces de Pedra en Galicia (2009). Atopou e deu a co\u00f1ecer o poema perdido \"Despedida de Celorio. Un poema, en verso rudo, tosco y desabrido, sobre la exclaustraci\u00f3n de San Salvador de Celorio en Asturias\" (2008) un dos escasos poemas escritos polos frades exclaustrados atopados ata agora e que foi publicado no bolet\u00edn do \"Studium Ovetense\" (Instituto de Estudios Teol\u00f3gicos Seminario Metropolitano de Oviedo). Foi o descubridor do guerreiro galaico de Borreiros, peza arqueol\u00f3xica que se deu a co\u00f1ecer nas actas do XXII Congreso Nacional de Arqueolog\u00eda (1993) mediante o comunicado \"Un Guerrero Galaico en la Parroquia de Borreiros (Gondomar), el Segundo hallado en la Provincia de Pontevedra. Breves Notas sobre los Guerreros Galaicos y sus Origenes\". Tam\u00e9n ten numerosos artigos publicados na prensa galega (\"La Voz de Galicia\", \"Faro de Vigo\" e \"Atl\u00e1ntico Diario\").\nColeccionista de fotograf\u00edas e postais antigas, conseguiu reunir xunto coa s\u00faa dona Bel\u00e9n Barreiro Iglesias unha relevante colecci\u00f3n destas pezas de Galicia, dando a co\u00f1ecer o patrimonio fotogr\u00e1fico antigo de Galicia en varios xornais galegos.\nVida persoal.\nEst\u00e1 casado e ten dous fillos. \u00c9 sobri\u00f1o dos tam\u00e9n escritores Estanislao Fern\u00e1ndez de la Cigo\u00f1a e Francisco Fern\u00e1ndez de la Cigo\u00f1a.\n\u00c9 dono dunha empresa de consultor\u00eda empresarial orientada \u00f3 mundo da contrataci\u00f3n de servizos."}
{"id": "448106", "revid": "6939", "url": "https://gl.wikipedia.org/wiki?curid=448106", "title": "Maiakovski", "text": ""}
{"id": "448107", "revid": "85894", "url": "https://gl.wikipedia.org/wiki?curid=448107", "title": "Avelino \u00c1lvarez Meana", "text": "Jes\u00fas Avelino \u00c1lvarez Meana, nado en Xix\u00f3n en 1916, foi un xastre e pol\u00edtico asturiano.\nTraxectoria.\nEn 1943 marchou a Vigo onde montou unha xastrer\u00eda. En marzo de 1945 foi detido acusado de pertencer \u00e1 Uni\u00f3n Nacional xunto a Mariano Otero Castelao, Jes\u00fas Balboa L\u00f3pez, Manuel Montero Malvar, Jes\u00fas P\u00e9rez Bustos, Manuel \u00c1lvarez, C\u00e1ndido Comesa\u00f1a Comesa\u00f1a, Leandro Aroca, Xos\u00e9 Velo Mosquera, An\u00edbal Gonz\u00e1lez e Rosa Gonz\u00e1lez Calvo. En 1951 exiliouse en Venezuela deixando en Vigo unha filla. En 1990 regresou a Galicia. Ao ano seguinte recorreu Europa a p\u00e9."}
{"id": "448108", "revid": "1888", "url": "https://gl.wikipedia.org/wiki?curid=448108", "title": "Jes\u00fas Avelino \u00c1lvarez Meana", "text": ""}
{"id": "448109", "revid": "98629", "url": "https://gl.wikipedia.org/wiki?curid=448109", "title": "Os arquivos do Pent\u00e1gono", "text": "Os arquivos do Pent\u00e1gono (en )\u00a0\u00e9 un\u00a0filme estadounidense de 2017 dirixido e producido por Steven Spielberg e escrito por Liz Hannah e Josh Singer. Est\u00e1 protagonizado por Meryl Streep como Katharine Graham, a primeira muller dona dun gran xornal estadounidense, e Tom Hanks como Ben Bradlee, o editor executivo de \"The Washington Post\", xunto con Sarah Paulson, Bob Odenkirk, Tracy Letts, Bradley Whitford, David Cross, Bruce Greenwood, Carrie Coon e Matthew Rhys nos papeis secundarios.\nSinopse.\nUn encubrimento, que abrangueu catro presidentes dos Estados Unidos, empuxou a primeira editora dun gran xornal do pa\u00eds, Katharine Graham, de \"The Washington Post\", e o seu editor xefe, Ben Bradlee, a participar nunha batalla sen precedentes entre xornalistas e o goberno coa publicaci\u00f3n dos \"Papeis do Pent\u00e1gono\"."}
{"id": "448110", "revid": "85894", "url": "https://gl.wikipedia.org/wiki?curid=448110", "title": "C\u00e1ndido Comesa\u00f1a \u00c1lvarez", "text": "C\u00e1ndido Comesa\u00f1a \u00c1lvarez, nado en Santo Andr\u00e9 de Comesa\u00f1a (Vigo) en 1872 e finado en Redondela o 22 de setembro de 1936, foi un zapateiro e pol\u00edtico galego.\nTraxectoria.\nZapateiro en Coruxo. Co golpe de Estado do 18 de xullo de 1936 foi detido. Foi paseado no punto quilom\u00e9trico 3 da estrada Redondela-Fornelos (actual PO-250), na parroquia de Reboreda, o 22 de setembro de 1936. Foi soterrado no cemiterio dos Eidos de Redondela.\nVida persoal.\nCasou con Concepci\u00f3n Comesa\u00f1a."}
{"id": "448113", "revid": "27155", "url": "https://gl.wikipedia.org/wiki?curid=448113", "title": "Halothiobacillus", "text": "Halothiobacillus \u00e9 un x\u00e9nero de Gammaproteobacteria. Comprende d\u00faas especies aerobias obrigadas que necesitan ox\u00edxeno para vivir. Son tam\u00e9n halotolerantes e viven en ambientes con altas concentraci\u00f3ns de sal ou outros solutos, pero non os precisan para crecer.\nA especie tipo deste x\u00e9nero, \"Halothiobacillus neapolitanus\", era antes clasificada dentro do x\u00e9nero \"Thiobacillus\", pero foi reclasificada en 2000. Outras d\u00faas especies que antes tam\u00e9n estaban en \"Thiobacillus\" foron reclasificadas inicialmente como \"Halothiobacillus halophilus\" e \"Halothiobacillus hydrothermalis\"; por\u00e9n, ambas as d\u00faas eran hal\u00f3filos obrigados en lugar de ser halotolerantes e presentaban unha comparativamente baixa identidade no xene de ARNr 16S con \"Halothiobacillus neapolitanus\", o que fixo que fosen de novo reclasificadas no x\u00e9nero de nova designaci\u00f3n \"Guyparkeria\" en 2017, cos nomes \"Guyparkeria halophila\" e \"Guyparkeria hydrothermalis\".\nImportacia ambiental.\n\"Halothiobacillus\" \u00e9 un x\u00e9nero de bacterias, cuxas especies, xunto con outros organismos quimiolitoaut\u00f3trofos, xogan un importante papel nos ciclos do carbono e do xofre globais. Te\u00f1en a capacidade de vivir dependendo s\u00f3 de fontes de compostos inorg\u00e1nicos (CO2 e xofre reducido) para cubrir as s\u00faas necesidades de carbono e enerx\u00eda, pero poden asimilar alg\u00fans intermediarios do ciclo de Krebs durante o seu crecemento aut\u00f3trofo."}
{"id": "448114", "revid": "5863", "url": "https://gl.wikipedia.org/wiki?curid=448114", "title": "Salvador Fern\u00e1ndez de la Cigo\u00f1a Fraga", "text": ""}
{"id": "448115", "revid": "5863", "url": "https://gl.wikipedia.org/wiki?curid=448115", "title": "Francisco Jos\u00e9 Fern\u00e1ndez de la Cigo\u00f1a", "text": ""}
{"id": "448116", "revid": "5863", "url": "https://gl.wikipedia.org/wiki?curid=448116", "title": "Francisco Fern\u00e1ndez de la Cigo\u00f1a N\u00fa\u00f1ez", "text": ""}
{"id": "448118", "revid": "23204", "url": "https://gl.wikipedia.org/wiki?curid=448118", "title": "Zhou Enlai", "text": "Zhou Enlai (chin\u00e9s simplificado: \u5468\u6069\u6765, chin\u00e9s tradicional: \u5468\u6069\u4f86, pinyin: Zh\u014dou \u0112nl\u00e1i, Wade-Giles: Chou En-lai), nado en Huai'an o 5 de marzo de 1898 e finado en Pequ\u00edn o 8 de xaneiro de 1976, foi un destacado pol\u00edtico da Rep\u00fablica Popular da China, membro do Partido Comunista Chin\u00e9s dende a s\u00faa mocidade e primeiro ministro da China dende o establecemento do r\u00e9xime socialista en 1949 at\u00e9 a s\u00faa morte.\nTraxectoria.\nMocidade.\nZhou Enlai naceu na localidade de Huai'an, na provincia de Jiangsu, no seo dunha familia acomodada de funcionarios imperiais e foi adoptado polo seu t\u00edo paterno de Tianjin, onde estudou na Escola Secundaria de Nankai, para despois continuar a s\u00faa educaci\u00f3n no Xap\u00f3n, na Universidade Meiji entre 1915 e 1918. Tralo seu regreso a Nankai, participou nas protestas do 4 de maio de 1919 e foi detido brevemente debido aos seus contactos revolucionarios. Tras ser posto en liberdade en 1920, viaxou a Europa a estudar, residindo sucesivamente en Francia, Inglaterra e Alema\u00f1a. Durante a s\u00faa estancia en Europa, do mesmo xeito que outros estudantes chineses, uniuse ao Partido Comunista Chin\u00e9s, fundado en 1921 por Chen Duxiu. En 1924, Zhou volveu a China.\nO 8 de agosto de 1925, casou con Deng Yingchao, unha estudante involucrada en actividades pol\u00edticas, en Tianjin. Deng Yingchao converteuse tam\u00e9n en membro destacado do partido comunista. O matrimonio non tivo fillos, mais adoptou varios orfos, fillos de \"m\u00e1rtires da Revoluci\u00f3n\", entre eles o que ser\u00eda Primeiro Ministro da China Li Peng.\nCarreira pol\u00edtica.\nSedundo a biograf\u00eda chinesa \"oficial\", Zhou participou activamente nas protestas do Movemento do Catro de Maio en 1919, nas que numerosos estudantes se manifestaron contra as condici\u00f3ns do Tratado de Versalles, que conced\u00eda privilexios comerciais ao Xap\u00f3n na China. Por\u00e9n, moitos estudosos modernos cren que \u00e9 altamente improbable que Zhou participase, dada a falta de evidencias directas nos rexistros superviventes do per\u00edodo. Durante a s\u00faa estad\u00eda en Francia, participou en actividades pol\u00edticas, chegando a unirse ao Partido Comunista Franc\u00e9s.\nTralo seu regreso \u00e1 China, xa como membro do Partido Comunista, ocupou o cargo de director do departamento pol\u00edtico na Academia Militar de Whampoa en Cant\u00f3n a partir da s\u00faa fundaci\u00f3n en 1926. A Academia de Whampoa fora fundada por Sun Yat-sen, o fundador do partido nacionalista chin\u00e9s Kuomintang. Naquela \u00e9poca, os comunistas e os nacionalistas do Kuomintang, asesorados ambos pola Komintern, manti\u00f1an unha relaci\u00f3n de colaboraci\u00f3n para loitar contra os se\u00f1ores da guerra que controlaban a China. A posici\u00f3n de Zhou Enlai en Whampoa contaba co apoio da Komintern, que quer\u00eda contrarrestar a crecente influencia da \u00e1 dereitista do Kuomintang representada por Chiang Kai-shek.\nTralo comezo da Expedici\u00f3n do Norte, a ofensiva militar en que o ex\u00e9rcito revolucionario formado en Whampoa comezou a estender o territorio baixo o seu control, Zhou Enlai continuou o seu activismo pol\u00edtico no seo do Partido Comunista, e foi responsable da organizaci\u00f3n da folga xeral de Shanghai en 1926, que abriu as portas \u00e1 entrada das tropas do Kuomintang. Trala ruptura entre os comunistas e o Kuomintang, que, baixo a direcci\u00f3n de Chiang Kai-shek empezara a perseguir os comunistas, Zhou foi capaz de escapar da zona controlada polo Kuomintang e desprazouse \u00e1 base comunista de Jiangxi, onde Mao Zedong establecera o Soviet de Jiangxi, unha das bases rurais baixo o control dos comunistas e dende a cal Mao comezou o seu ascenso ao poder. O comunismo urbano de inspiraci\u00f3n sovi\u00e9tica de Zhou foi acheg\u00e1ndose \u00e1s ideas de revoluci\u00f3n rural de Mao. Ao comezo da Longa Marcha, produciuse a reuni\u00f3n de Zunyi, cidade da provincia de Guizhou, onde Zhou Enlai, que ata ent\u00f3n ti\u00f1a unha posici\u00f3n m\u00e1is alta que Mao na xerarqu\u00eda do partido, retirou o seu apoio \u00e1 facci\u00f3n de Wang Ming, o l\u00edder da facci\u00f3n prosovi\u00e9tica dos 28 bolxeviques, e apoiou a Mao como novo home forte do partido.\nTralo final da Longa Marcha, cando os comunistas se instalaron na cidade norte\u00f1a de Yan'an, Zhou destacouse polos seus esforzos en promover unha alianza co Kuomintang para a loita contra o Xap\u00f3n na Segunda Guerra Sino-Xaponesa. Durante o incidente de Xi'an, en que Chiang Kai-shek foi secuestrado e forzado a establecer unha nova fronte unida contra a invasi\u00f3n xaponesa, Zhou desempe\u00f1ou un papel importante na liberaci\u00f3n de Chiang. Durante a invasi\u00f3n xaponesa, Zhou converteuse no representante do Partido Comunista Chin\u00e9s en Chongqing, a capital provisional da Rep\u00fablica da China baixo o control do Kuomintang. Tralo final da guerra en 1945, Zhou participou nas negociaci\u00f3ns erradas co Kuomintang, que acabaron na guerra civil aberta entre os comunistas e o Kuomintang.\nZhou como primeiro ministro da China.\nEn 1949, trala fundaci\u00f3n da Rep\u00fablica Popular, Zhou asumiu os cargos de Primeiro Ministro e Ministro de Asuntos Exteriores do novo r\u00e9xime. Encabezou a delegaci\u00f3n chinesa na conferencia de Xenebra de 1954 e na conferencia de Bandung en 1955. En 1958, cedeu o posto de Ministro de Asuntos Exteriores a Chen Yi, mantendo at\u00e9 a s\u00faa morte o cargo de Primeiro Ministro.\nO principal asunto que centrou a atenci\u00f3n de Zhou trala vitoria comunista na guerra civil foi a recuperaci\u00f3n da econom\u00eda chinesa, arruinada por d\u00e9cadas de guerra. Alentou as pol\u00edticas encami\u00f1adas ao aumento da produci\u00f3n agr\u00edcola, a partir das reformas agrarias. Tam\u00e9n buscou o desenvolvemento industrial a trav\u00e9s dos pactos de cooperaci\u00f3n coa Uni\u00f3n Sovi\u00e9tica.\nEn 1958, Mao Zedong lanzou o Gran Salto Adiante, campa\u00f1a de mobilizaci\u00f3n de masas que pretend\u00eda incrementar de xeito espectacular os niveis de produci\u00f3n industrial da China. Zhou sobreviviu ao desprop\u00f3sito das pol\u00edticas econ\u00f3micas erradas do Gran Salto. A s\u00faa lealdade a Mao permitiulle sobrevivir tam\u00e9n \u00e1 Revoluci\u00f3n Cultural, a outra gran campa\u00f1a ideol\u00f3xica de Mao que resultou nas cr\u00edticas e ataques a numerosos dirixentes e intelectuais acusados de reaccionarios e dereitistas. Zhou tentou defender alg\u00fans colaboradores dos ataques mao\u00edstas. En 1975, cando o \u00edmpeto ideol\u00f3xico da Revoluci\u00f3n Cultural perd\u00eda forza, no seu \u00faltimo discurso p\u00fablico, fixo un chamamento a favor das \"Catro Modernizaci\u00f3ns\" para resituar a China na senda do crecemento econ\u00f3mico. Entre estas catro modernizaci\u00f3ns insist\u00edase na importancia de que a China abrise os seus mercados, practicamente que renunciase ao comunismo e que entrase ao xogo do capitalismo. Estas palabras de Zhou foron empregadas anos m\u00e1is tarde polos reformistas liderados por Deng Xiaoping.\nCo\u00f1ecido polos seus dotes como diplom\u00e1tico, Zhou foi en gran medida responsable da continuaci\u00f3n de relaci\u00f3ns diplom\u00e1ticas entre a China e as potencias occidentais nos anos 1970. Recibiu o presidente estadounidense Richard Nixon na s\u00faa visita \u00e1 China de febreiro de 1972, e asinou o comunicado de Shangai, que sentaba as bases para a normalizaci\u00f3n das relaci\u00f3ns entre os dous pa\u00edses.\nA influencia de Zhou na pol\u00edtica chinesa foi vista como moderada e dialogante, en contraste cos excesos ideol\u00f3xicos do mao\u00edsmo. Del dise que foi responsable da preservaci\u00f3n de numerosos lugares de interese hist\u00f3rico e cultural durante a Revoluci\u00f3n Cultural, cando os gardas vermellos, celosos defensores da ortodoxia mao\u00edsta, ameazaban con destru\u00edr calquera vestixio da China anterior ao comunismo. A pesar do seu diferente talante, Zhou foi sempre leal ao liderado de Mao.\nMorte e reacci\u00f3ns.\nZhou foi hospitalizado en 1974 con cancro de pr\u00f3stata, mais continuou a exercer o seu traballo como Primeiro Ministro dende o hospital, con Deng Xiaoping como primeiro viceprimeiro ministro encarg\u00e1ndose dos asuntos m\u00e1is importantes do Consello de Estado. Zhou faleceu a ma\u00f1\u00e1 do 8 de xaneiro de 1976, apenas oito meses antes da morte do propio Mao.\nTrala s\u00faa morte, produc\u00edronse numerosas escenas de d\u00f3 popular na praza Tian'anmen. Estas escenas de d\u00f3 convert\u00e9ronse en protestas contra a Banda dos Catro, o grupo de catro dirixentes comunistas que dirix\u00edan a Revoluci\u00f3n Cultural. Durante a festa de Qingming en abril dese ano, produc\u00edronse disturbios na praza, no que se co\u00f1eceu como o incidente de Tian'anmen, cando a polic\u00eda acordoou a praza e retirou moitas das coroas de flores en honra de Zhou Enlai nas que se escribiron mensaxes en contra da Banda do Catro."}
{"id": "448119", "revid": "1131", "url": "https://gl.wikipedia.org/wiki?curid=448119", "title": "Montse Gonz\u00e1lez \u00c1lvarez", "text": "Montse Gonz\u00e1lez \u00c1lvarez, nada en Lugo o 8 de maio de 1972, \u00e9 unha poeta galega co\u00f1ecida co pseud\u00f3nimo Magad\u00e1n.\nTraxectoria.\nEstudou no IES \u00c1nxel Fole de Lugo e licenciouse en Filolox\u00eda galego-portuguesa na Universidade de Santiago de Compostela. Traballa como normalizadora ling\u00fc\u00edstica no Servizo de Publicaci\u00f3ns da Deputaci\u00f3n de Lugo.\nCoordina o programa de radio \"Verso a Verso\", secci\u00f3n da emisora on-line Openradio.es. Colaborou co Grupo colectivo CE-ARTE, de Lugo, entre novembro de 2013 e marzo de 2014.\nEn 2016 publicou a s\u00faa primeiro poemario en solitario, \"Chorimas serodias\": \"un poemario marcadamente intimista onde a poeta bebe das tem\u00e1ticas recorrentes na literatura do XIX como o amor e o desamor, o paso do tempo, a morte e a evasi\u00f3n da realidade, abeir\u00e1ndose no seu universo de max\u00edn e fantas\u00eda. No libro poden apreciarse claras referencia \u00e1 poes\u00eda rosaliana, as\u00ed como ao simbolismo borgiano; destaca, asemade, a utilizaci\u00f3n harmoniosa que fai dos latinismos e cultismos ao estilo do culteranismo gongorino, presentes en toda a s\u00faa obra\"."}
{"id": "448120", "revid": "89787", "url": "https://gl.wikipedia.org/wiki?curid=448120", "title": "Guyparkeria", "text": "Guyparkeria \u00e9 un x\u00e9nero de Gammaproteobacteria. As s\u00faas d\u00faas especies son bacterias aerobias obrigadas que necesitan ox\u00edxeno para crecer. Son tam\u00e9n hal\u00f3filas e pesentan varios graos de termofilia. Viven en ambientes con altas concentraci\u00f3ns de sal ou outros solutos, como nas plumas de chemineas hidrotermais ou en cuncas endorreicas hipersalinas, e necesitan altas concentraci\u00f3ns de i\u00f3n sodio para crecer, como ocorre tam\u00e9n co outro x\u00e9nero da s\u00faa familia, o \"Thioalkalibacter\".\nAmbas as especies do x\u00e9nero foron publicadas orixinalmente como membros do x\u00e9nero \"Thiobacillus\", antes de ser reclasificadas en 2000 no x\u00e9neo \"Halothiobacillus\", cos nomes \"Halothiobacillus halophilus\" e \"Halothiobacillus hydrothermalis\", e, finalmente, foron voltas a clasificar debido \u00e1s s\u00faas diferenzas morfol\u00f3xicas, xen\u00f3micas e fisiol\u00f3xicas coas especies de dito x\u00e9nero, cre\u00e1ndose para elas o novo x\u00e9nero \"Guyparkeria\" en 2017, e d\u00e1ndoselles os nomes \"Guyparkeria halophila\" e \"Guyparkeria hydrothermalis\"."}
{"id": "448121", "revid": "1888", "url": "https://gl.wikipedia.org/wiki?curid=448121", "title": "Jos\u00e9 Manuel Rodr\u00edguez Alarc\u00f3n", "text": "Jos\u00e9 Manuel Bernardino Rodr\u00edguez Alarc\u00f3n, nado en Vilagarc\u00eda de Arousa e finado no mesmo concello o 16 de xu\u00f1o de 1990, foi un m\u00e9dico e pol\u00edtico galego.\nTraxectoria.\nM\u00e9dico de Vilaxo\u00e1n. Concelleiro en Vilagarc\u00eda de Arousa. Co golpe de Estado do 18 de xullo de 1936 logrou evadirse de Galicia na lancha San Jos\u00e9 n\u00ba 2. En 1936 foi xulgado por rebeli\u00f3n e declarado en rebeld\u00eda. En 1942 retomouse o seu procesamento e foi xulgado en Ferrol, co resultado de sobresemento provisional.\nVida persoal.\nCasou con Amalia Oubi\u00f1a Berm\u00fadez de Prescedo."}
{"id": "448122", "revid": "785", "url": "https://gl.wikipedia.org/wiki?curid=448122", "title": "C\u00e1rcere de Teixeiro", "text": ""}
{"id": "448126", "revid": "5863", "url": "https://gl.wikipedia.org/wiki?curid=448126", "title": "Tania Varela Otero", "text": ""}
{"id": "448127", "revid": "5863", "url": "https://gl.wikipedia.org/wiki?curid=448127", "title": "Mar\u00eda Tania Varela Otero", "text": ""}
{"id": "448128", "revid": "27155", "url": "https://gl.wikipedia.org/wiki?curid=448128", "title": "Halotiobacil\u00e1ceas", "text": "As halotiobacil\u00e1ceas (Halothiobacillaceae) son unha familia de bacterias halotolerantes, mesof\u00edlicas e quimiolitoaut\u00f3trofas obrigadas da orde \"Chromatiales\", cuxo x\u00e9nero tipo \u00e9 \"Halothiobacillus\". Est\u00e1n estreitamente relacionadas coa familia \"Thioalkalibacteraceae\" de aut\u00f3trofos hal\u00f3filos obrigados con caracter\u00edsticas morfol\u00f3xicas e xen\u00f3micas distintas."}
{"id": "448130", "revid": "27155", "url": "https://gl.wikipedia.org/wiki?curid=448130", "title": "Halothiobacillaceae", "text": ""}
{"id": "448131", "revid": "27155", "url": "https://gl.wikipedia.org/wiki?curid=448131", "title": "Halotiobacil\u00e1cea", "text": ""}
{"id": "448132", "revid": "56817", "url": "https://gl.wikipedia.org/wiki?curid=448132", "title": "Tioalcalibacter\u00e1ceas", "text": "As tioalcalibacter\u00e1ceas (Thioalkalibacteraceae) son unha familia de bacterias extrem\u00f3filas, especificamente hal\u00f3filas, alcal\u00f3filas ou alcalitolerantes, de mes\u00f3filas a term\u00f3filas obrigadamente quimiolitoaut\u00f3trofas da orde Chromatiales, que comprende os x\u00e9neros \"Thioalkalibacter\" e \"Guyparkeria\". Esta familia est\u00e1 estreitamente relacionada coa familia \"Halothiobacillaceae\" de aut\u00f3trofos obrigados mes\u00f3filos.\nO x\u00e9nero tipo da familia \u00e9 \"Thioalkalibacter\", e ambos os x\u00e9neros da familia son aut\u00f3trofos obrigados que fixan o di\u00f3xido de carbono en composos biol\u00f3xicos usando o ciclo de Calvin-Benson (utilizando a forma IAc da RuBisCO) e oxidan oxiani\u00f3ns de xofre, sulfuro e xofre elemental como doantes de electr\u00f3ns. Todos os x\u00e9neros usan ubiquinona-8 como principal quinona respiratoria e te\u00f1en unha fracci\u00f3n G+C de 54-68\u00a0mol%. A diferenza da familia relacionada das \"Halothiobacillaceae\", non presentan intermediarios de politionato detectables da oxidaci\u00f3n do xofre, e ademais as \"Thioalkalibacteracaceae\" son hal\u00f3filas obrigadas en vez de halotolerantes, e tam\u00e9n alcal\u00f3filas ou alcalitolerantes, en vez de mes\u00f3filas ou acidotolerantes."}
{"id": "448134", "revid": "27155", "url": "https://gl.wikipedia.org/wiki?curid=448134", "title": "Tioalcalibacter\u00e1cea", "text": ""}
{"id": "448136", "revid": "27155", "url": "https://gl.wikipedia.org/wiki?curid=448136", "title": "Thioalkalibacteraceae", "text": ""}
{"id": "448137", "revid": "27155", "url": "https://gl.wikipedia.org/wiki?curid=448137", "title": "Ciclo de Calvin-Benson", "text": ""}
{"id": "448141", "revid": "63181", "url": "https://gl.wikipedia.org/wiki?curid=448141", "title": "Kuhmoinen", "text": "Kuhmoinen \u00e9 un municipio de Finlandia situado na rexi\u00f3n de Pirkanmaa. En 2018 a s\u00faa poboaci\u00f3n era de 2\u00a0259\u00a0habitantes. A superficie do termo municipal \u00e9 de 936,68\u00a0km2, dos cales 275,73\u00a0km2 son auga. O concello ten unha densidade de poboaci\u00f3n de 3,42\u00a0hab./km\u00b2.\nLimita cos concellos de J\u00e4ms\u00e4 e Luhanka na rexi\u00f3n de Finlandia Central, Kangasala e Orivesi na s\u00faa mesma rexi\u00f3n, e Padasjoki e Sysm\u00e4 na rexi\u00f3n de P\u00e4ij\u00e4nne Tavastia.\nO concello \u00e9 uniling\u00fce en fin\u00e9s."}
{"id": "448150", "revid": "839", "url": "https://gl.wikipedia.org/wiki?curid=448150", "title": "Comu\u00f1\u00f3n Anglicana", "text": ""}
{"id": "448151", "revid": "839", "url": "https://gl.wikipedia.org/wiki?curid=448151", "title": "Igrexa Polaco-Cat\u00f3lica", "text": ""}
{"id": "448152", "revid": "5863", "url": "https://gl.wikipedia.org/wiki?curid=448152", "title": "Emma Calder\u00f3n y de G\u00e1lvez", "text": "Emma Calder\u00f3n y de G\u00e1lvez, nada en San Fernando (provincia de C\u00e1diz), foi unha xornalista, mestra e escritora espa\u00f1ola.\nTraxectoria.\nFilla de mari\u00f1o, residiu en Ferrol desde nena pola profesi\u00f3n de seu pai, e despois regresou a vivir a C\u00e1diz, onde xa resid\u00eda en 1913. Foi mestra, e publicou poemas e artigos en prensa, entre eles un texto defendendo a entrada de Emilia Pardo Baz\u00e1n na Real Academia Espa\u00f1ola. Tras a morte de Nicomedes Ferrari, con quen ti\u00f1a amizade, pasou a dirixir o peri\u00f3dico \"El Anunciador\" de Xibraltar.\nPublicou tam\u00e9n en \"Ilustraci\u00f3n Gallega\", \"Diario de C\u00e1diz\", \"Diana\", \"Arco Iris\", \"El \u00daltimo\", \"C\u00e1diz Gr\u00e1fica\", \"La Alhambra\", \"La Isla\", \"El Heraldo\", \"El \u00c9xito\", \"Alma Latina\" e \"Bromas y Veras\".\nFoi membro da Academia Hispanoamericana de C\u00e1diz, e en 1911 foi elixida socia de honra da Asociaci\u00f3n da Prensa de C\u00e1diz. Intercambiou correspondencia, entre outros, con Xes\u00fas Rodr\u00edguez L\u00f3pez.\nSegundo Carmen Ram\u00edrez G\u00f3mez (2000) empregou o pseud\u00f3nimo de Narciso del Prado, nome que a maior\u00eda das fontes atrib\u00faen a outra escritora coet\u00e1nea: Paulina Ibarra Blasco."}
{"id": "448153", "revid": "1131", "url": "https://gl.wikipedia.org/wiki?curid=448153", "title": "Emma Calder\u00f3n de G\u00e1lvez", "text": ""}
{"id": "448155", "revid": "25871", "url": "https://gl.wikipedia.org/wiki?curid=448155", "title": "Daniel Weisweiller", "text": "Daniel Bernard Weisweiller, nado en Frankfurt en 1814 e finado en Par\u00eds o 13 de xaneiro de 1892, foi un banqueiro espa\u00f1ol de orixe xud\u00eda-alem\u00e1.\nTraxectoria.\nNaceu nunha familia de ascendencia xud\u00eda. A temper\u00e1 idade pasou a traballar para a reco\u00f1ecida casa Rothschild. Cara a 1835 marchou \u00e1 Madrid para traballar \u00e1s ordes de Lionel Rothschild, quen lle deu plenos poderes para actuar en nome da casa Rothschild. En pouco tempo revelouse como un home activo e eficaz, que sab\u00eda moverse entre os c\u00edrculos pol\u00edticos e financeiros de Madrid. Como sinalou o historiador Niall Ferguson, Weisweiller era \u00abo axente m\u00e1is importante dos Rothschild na d\u00e9cada de 1830\u00bb. A trav\u00e9s dos seus contactos emprendeu negocios en diversos sectores.\nXa en 1838, mediante as s\u00faas influencias, f\u00edxose cun importante contrato para o comercio do mercurio espa\u00f1ol, procedente das minas de Almad\u00e9n. Con todo, non tardou moito en empezar a soportar unha gran carga de traballo, polo que en 1848 foi enviado desde Viena outro empregado da casa, Ignacio Bauer, para que o apoiase neste labor. Desde ese momento, tanto Weisweiller como Bauer actuaron como representantes de Rotschild en Espa\u00f1a. Outro dos seus grandes \u00e9xitos empresariais foi o ferrocarril. Weisweiller ter\u00eda \u2014xunto a Bauer\u2014 un importante papel na fundaci\u00f3n da Compa\u00f1\u00eda dos Ferrocarr\u00eds de Madrid a Zaragoza e Alacant (MZA), e o seu posterior desenvolvemento. Posteriormente, chegou a ser membro do consello de administraci\u00f3n de MZA. Nos seus \u00faltimos anos viviu retirado dos negocios, falecendo en 1892.\nCoa s\u00faa morte, Bauer asumiu en solitario a representaci\u00f3n de Rotschild en Espa\u00f1a."}
{"id": "448159", "revid": "23204", "url": "https://gl.wikipedia.org/wiki?curid=448159", "title": "Ignacio Bauer", "text": "Ignacio Salom\u00f3n Bauer, nado en Budapest en 1828 e finado en Madrid en 1895, foi un banqueiro espa\u00f1ol de orixe xudeu-h\u00fangara.\nTraxectoria.\nBauer creceu na cidade portuaria de Trieste coa familia Morpurgo, e a temper\u00e1 idade empezou a traballar para a reco\u00f1ecida casa Rotschild en Viena. En 1848 foi enviado a Espa\u00f1a como representante da banca Rotschild en Madrid, pasando a colaborar co banqueiro Daniel Weisweiller. Ambos os homes actuaron en Espa\u00f1a como delegados dos Rotschild, tendo un papel importante na fundaci\u00f3n da Compa\u00f1\u00eda dos Ferrocarr\u00eds de Madrid a Zaragoza e Alacant (MZA). Posteriormente, Bauer chegou a ser membro do consello de administraci\u00f3n de MZA, e durante alg\u00fan tempo actuou como director xeral da compa\u00f1\u00eda.\nIgnacio Bauer chegou a establecer un negocio familiar \u2014a casa Bauer\u2014 que existiu durante varias d\u00e9cadas e que actuar\u00eda como asina representante de Rotschild en Espa\u00f1a. En Madrid chegou a adquirir o chamado Palacio Bauer, que converteu en residencia familiar e que se far\u00eda soada na s\u00faa \u00e9poca polas festas que se organizaban no seu interior. Coa morte Weisweiller en 1892, Bauer asumiu en solitario a representaci\u00f3n de Rotschild. Faleceu en 1895, suced\u00e9ndolle o seu fillo Gustavo \u00e1 fronte do negocio familiar."}
{"id": "448160", "revid": "865", "url": "https://gl.wikipedia.org/wiki?curid=448160", "title": "Eurocopter Fennec", "text": "Os Eurocopter AS550 Fennec (agora Airbus Helicopters H125M) e AS555 Fennec 2 son helic\u00f3pteros militares lixeiros multiprop\u00f3sito fabricados polo Eurocopter Group (agora Airbus Helicopters). Baseados nas series AS350 Ecureuil e AS355 Ecureuil 2 reciben o seu nome do fenec ou raposo do deserto. As versi\u00f3ns armadas do AS550 e do AS555 poden ser equipadas con armas coaxiais, foguetes, torpedos ou outro tipo de munici\u00f3n.\nHistorial operacional.\nComo resultado do Tratado de Viena sobre forzas armadas convencionais en Europa, as variantes militares do \u00c9cureuil foron comercializadas cunha designaci\u00f3n diferente; as\u00ed a partir do ano 1990 o tipo foi comercializado co nome de Fennec.\nEn febreiro de 2007 India seleccionou o AS550 C3 Fennec sobre o Bell 407 nun contrato por 197 helic\u00f3pteros valorado en 500 mill\u00f3ns de d\u00f3lares. Este acordo suspendeuse no mes de xu\u00f1o debido \u00e1 presunta corrupci\u00f3n no proceso de licitaci\u00f3n, e cancelouse definitivamente no mes de decembro. O contrato volveu a abrirse e o AS550 C3 estaba entre os helic\u00f3pteros que compet\u00edan. Por\u00e9n, a India elixiu ao Kamov Ka-226T sobre o AS550 C3 na licitaci\u00f3n.\nO 20 de xaneiro de 2011 comandos das forzas espaciais da Real Armada de Malaisia rescataron un barco de transporte de qu\u00edmicos malaisio e \u00e1 s\u00faa tripulaci\u00f3n de piratas somal\u00eds. Un helic\u00f3ptero Fennec realizou o reco\u00f1ecemento e proporcionou apoio de fogo para manter ao barco nutriz dos piratas afastado mentres os comandos asaltaban o buque."}
{"id": "448161", "revid": "865", "url": "https://gl.wikipedia.org/wiki?curid=448161", "title": "AS350 Ecureuil", "text": ""}
{"id": "448163", "revid": "89787", "url": "https://gl.wikipedia.org/wiki?curid=448163", "title": "Crise final do reinado de Isabel II", "text": "A crise final do reinado de Isabel II constit\u00fae o cuarto e \u00faltimo per\u00edodo no que se adoita dividir o reinado de Isabel II de Espa\u00f1a. Comeza en marzo de 1863 coa ca\u00edda do goberno da Uni\u00f3n Liberal do xeneral Leopoldo O'Donnell e termina coa Revoluci\u00f3n de 1868 que puxo fin \u00e1 Monarqu\u00eda de Isabel II -que marchou ao exilio- e abriu a nova etapa da historia contempor\u00e1nea de Espa\u00f1a denominada Sexenio Democr\u00e1tico (1868-1874).\nAntecedentes: a ca\u00edda de O'Donnell.\nA partir de 1861 a cohesi\u00f3n interna da Uni\u00f3n Liberal, o partido que sustentaba ao goberno de Leopoldo O'Donnell, foise rachando ao carecer dunha firme base ideol\u00f3xica e basearse case exclusivamente na comunidade de intereses. A firma da Convenci\u00f3n de Londres de 1861 polo que Espa\u00f1a se compromet\u00eda na expedici\u00f3n a M\u00e9xico xunto a Gran Breta\u00f1a e Francia xa suscitou un vivo debate nas Cortes sobre a constitucionalidade do acordo, no que alg\u00fans deputados da Uni\u00f3n Liberal non apoiaron ao goberno. O fraccionamento do partido gobernamental tam\u00e9n se evidenciou cando o 16 de decembro de 1861 votouse unha moci\u00f3n de confianza ao goberno na que uns 80 deputados neg\u00e1ronlla, entre eles un dos fundadores da Uni\u00f3n Liberal, o exministro Antonio de los R\u00edos Rosas, que como o resto de unionistas disidentes criticaban o estilo personalista de goberno de O'Donnell. Aos poucos este grupo foise ampliando con figuras de tanto peso dentro da Uni\u00f3n Liberal como Antonio C\u00e1novas del Castillo, Manuel Alonso Mart\u00ednez ou o xeneral Manuel Guti\u00e9rrez de la Concha, marqu\u00e9s do Duero. Tam\u00e9n se sumaron ao sector cr\u00edtico Alejandro Mon e os antigos progresistas \"resellados\" encabezados por Manuel Cortina e polo xeneral Juan Prim, quen acabar\u00eda volvendo \u00e1s filas do Partido Progresista.\nAs\u00ed mesmo aumentou a oposici\u00f3n dos progresistas \"puros\" -os que a diferenza dos progresistas \"resellados\" non se integraron na Uni\u00f3n Liberal cando se fundou en 1858-, como se puido comprobar en decembro de 1861 cando o l\u00edder progresista \"puro\" Salustiano de Ol\u00f3zaga denunciou nas Cortes a grande influencia que sobre a ra\u00ed\u00f1a Isabel II exerc\u00eda a camarilla clerical -encabezada por sor Patrocinio e \u00e1 que en 1857 incorporouse o pai Claret, novo confesor real, e da que tam\u00e9n formaba parte o novo \"favorito\" da ra\u00ed\u00f1a Miguel Tenorio- e \u00e1 que culpaba de limitar a pol\u00edtica do goberno de O'Donnell, impedindo por exemplo que Espa\u00f1a reco\u00f1ecese ao reino de Italia por estar enfrontado co papa na chamada cuesti\u00f3n romana, e, sobre todo, de ser responsable de que os progresistas nunca fosen chamados pola Coroa a formar goberno. O seu discurso terminou cunha frase que se far\u00eda soada: \u00abHai obst\u00e1culos tradicionais que se opo\u00f1en \u00e1 liberdade de Espa\u00f1a\u00bb.\nAo mesmo tempo comezaron a aflorar as denuncias de corrupci\u00f3n ao que se uniu a presi\u00f3n de Napole\u00f3n III para que o goberno condenase a conduta do xeneral Prim ao ordenar a retirada unilateral do continxente espa\u00f1ol na expedici\u00f3n de M\u00e9xico, o que acabou provocando unha crise de goberno a mediados de xaneiro de 1863.\nA comezos de marzo de 1863 O'Donnell pediu \u00e1 ra\u00ed\u00f1a a disoluci\u00f3n das Cortes, que levaban abertas catro anos, para contar cun parlamento m\u00e1is adicto pondo fin \u00e1 disidencia que xurdira na Uni\u00f3n Liberal -xa fose a integrada por antigos moderados \"puritanos\", como C\u00e1novas, ou por antigos progresistas \"resellados\", como Cortina ou o xeneral Prim-. Pero Isabel II negouse a disolver as Cortes, entre outras raz\u00f3ns pola oposici\u00f3n do goberno de O'Donnell a que a reina nai Mar\u00eda Cristina de Borb\u00f3n volvese a Espa\u00f1a. Ent\u00f3n O'Donnell presentou a s\u00faa dimisi\u00f3n que lle foi aceptada. Foi o final do \"goberno longo\" da Uni\u00f3n Liberal.\nA volta dos moderados ao poder (1863-1865).\nO goberno de Miraflores e o retraemento dos progresistas.\nPara decidir quen substituir\u00eda a O'Donnell a ra\u00ed\u00f1a convocou a palacio ao presidente do Congreso dos Deputados, Diego L\u00f3pez Ballesteros, e ao do Senado, Manuel Guti\u00e9rrez de la Concha, que lle aconsellaron que nomeara a un progresista como novo presidente do goberno. A ra\u00ed\u00f1a aceptou a proposta pero cando se entrevistou cunha comisi\u00f3n do Partido Progresista integrada polo \"resellado\" Manuel Cortina e polo \"puro\" Pascual Madoz estes non lle deron ning\u00fan nome para presidente do goberno e lle pediron tempo para reorganizar o partido. Os dous sectores do Partido Progresista -\"resellados\" e \"puros\"- reun\u00edronse o 19 de marzo de 1863 para reunificar o partido ante a inminencia da entrada no Goberno dos progresistas. Na reuni\u00f3n barallouse o nome do xeneral Juan Prim, quen manti\u00f1a unhas excelentes relaci\u00f3ns coa ra\u00ed\u00f1a e que ademais fora o pol\u00edtico progresista que O'Donnell lle propuxera a Isabel II para substitu\u00edlo.\nO problema que ti\u00f1a a ra\u00ed\u00f1a \u00e9 que non atopaba ning\u00fan pol\u00edtico que quixese facerse cargo do goberno cunhas Cortes con maior\u00eda da Uni\u00f3n Liberal e ao que non pod\u00eda outorgar o decreto de disoluci\u00f3n porque xa llo hab\u00eda denegado a O'Donnell, o que causara a s\u00faa dimisi\u00f3n. As\u00ed que tivo que acudir a \u00faltima hora ao anci\u00e1n moderado Marqu\u00e9s de Miraflores para que gobernase coas Cortes \u00abtal cal exist\u00edan\u00bb. Como de era de esperar Miraflores t\u00edvose que enfrontar cunha forte oposici\u00f3n parlamentaria polo que suspendeu as sesi\u00f3ns das Cortes o 6 de maio e finalmente obtivo da ra\u00ed\u00f1a o decreto de disoluci\u00f3n a mediados de agosto de 1863.\nMiraflores reuniuse co l\u00edder progresista Salustiano de Ol\u00f3zaga ofrec\u00e9ndolle entre 50 e 70 deputados nas novas Cortes que ter\u00edan unha maior\u00eda moderada e unionista, pero Ol\u00f3zaga \"tras unha primeira aceptaci\u00f3n, acabou neg\u00e1ndose \u00e1 componenda\". Miraflores p\u00faxolle como condici\u00f3n para \"outorgarlle\" un n\u00famero tan relativamente grande de deputados que os progresistas renunciasen \u00e1 Milicia Nacional e ao principio de que o poder lexislativo residise unicamente nas Cortes, e non en \"as Cortes co rei\" como se dic\u00eda na Constituci\u00f3n de 1845, ao que Ol\u00f3zaga negouse.\nEnt\u00f3n o ministro da Gobernaci\u00f3n Florencio Rodr\u00edguez Vaamonde enviou unhas circulares aos gobernadores civ\u00eds nas que, para impedir que os progresistas conseguisen m\u00e1is escanos dos que pensaba \"outorgarlles\" o goberno, restrinx\u00edase o dereito de reuni\u00f3n exclusivamente \u00e1s persoas que ti\u00f1an dereito ao voto -\"que eran 179.000 en toda Espa\u00f1a, nunha poboaci\u00f3n duns dezasete mill\u00f3ns de habitantes\"- e ademais orden\u00e1base que a polic\u00eda exercese a \"influencia moral\" do goberno para que sa\u00edsen elixidos os candidatos afines. O co\u00f1ecemento destas circulares provocou a ruptura entre progresistas e moderados, desbarat\u00e1ndose as\u00ed a oportunidade de que os dous partidos se intercambiaran no goberno. O 23 de agosto de 1863 un grupo de progresistas fac\u00eda p\u00fablica a s\u00faa protesta polas circulares e anunciaba que renunciaban a reunirse, facendo responsable ao Goberno das consecuencias. O xeneral Prim entrevistouse coa ra\u00ed\u00f1a en tres ocasiones para que premese ao goberno para que retirase as circulares pero non o conseguiu, polo que o Comit\u00e9 central do Partido Progresista reunido o 7 de setembro de 1863 decidiu o retraemento nas elecci\u00f3ns, o que supo\u00f1\u00eda non presentar candidatos \u00e1s mesmas e, sobre todo, negar a lexitimidade \u00e1s Cortes que sa\u00edsen delas. O obxectivo era premer \u00e1 ra\u00ed\u00f1a para que rectificase, pero esta non o fixo.\nO regreso de Narv\u00e1ez.\nO goberno do Marqu\u00e9s de Miraflores durou dez meses, ata o 17 de xaneiro de 1864. A raz\u00f3n da s\u00faa curta duraci\u00f3n foi que non ti\u00f1a detr\u00e1s del a ningunha das facci\u00f3ns que constitu\u00edan o Partido Moderado polo que cando presentou nas Cortes o seu proxecto de reforma das Constituci\u00f3n de 1845 -intentando introducir como en 1853 os senadores hereditarios- o seu propio partido tampouco a apoiou. Sucedeulle Lorenzo Arrazola, que se presentou nas Cortes como representante do \u00abpartido moderado hist\u00f3rico\u00bb pero o seu goberno s\u00f3 durou corenta d\u00edas. O seu final debeuse a que varios ministros preferiron dimitir antes que ceder \u00e1 presi\u00f3n do rei consorte Francisco de As\u00eds de Borb\u00f3n que quer\u00eda que asinasen unha concesi\u00f3n de ferrocarril para o financeiro Jos\u00e9 de Salamanca, de quen \u00eda recibir unha comisi\u00f3n millonaria. O elixido pola ra\u00ed\u00f1a para substitu\u00edrlle foi o veterano pol\u00edtico moderado Alejandro Mon, polo que os progresistas sent\u00edronse enganados ao ver incumprida a promesa de que ser\u00edan chamados pola Coroa para formar goberno. As\u00ed no banquete do 3 de maio de 1864, que reuniu a tres mil acodes, adoptouse o lema \u00ab\"Ou todo ou nada\"\u00bb -o que significaba que se non acced\u00edan ao goberno manter\u00edan o retraemento- e Pr\u00e1xedes Mateo Sagasta falou de \u00ab\"dinast\u00edas marchando ao seu desterro\"\u00bb.\nO goberno de Alejandro Mon estaba integrado por moderados e unionistas co que contaba cunha base parlamentaria m\u00e1is ampla que os dous gobernos anteriores, pero malia iso s\u00f3 logrou manterse no poder seis meses, ata que en setembro de 1864 os ministros da Uni\u00f3n Liberal dimitiron para forzar a ca\u00edda do goberno. A s\u00faa \u00fanica obra importante foi a aprobaci\u00f3n dunha nova lei de imprenta, que substitu\u00eda \u00e1 de C\u00e1ndido Nocedal e que foi redactada por C\u00e1novas del Castillo, na que se po\u00f1\u00eda baixo a xurisdici\u00f3n militar os artigos xornal\u00edsticos que \u00ab\"tendesen a relaxar a fidelidade ou disciplina das forzas armadas\"\u00bb.\n\"Coa dimisi\u00f3n de Alejandro Mon pechar\u00edase un per\u00edodo de ano e medio de inestabilidade presidido por gobernos de baixo perfil, boas intenci\u00f3ns e escaso apoio pol\u00edtico. [...] Tampouco se pode dicir que a ra\u00ed\u00f1a e o seu c\u00edrculo m\u00e1is conservador mostrase excesivo entusiasmo por aquel moderantismo de medias tintas [un \u00abmoderantismo tinguido de unionismo\u00bb]\", afirmou Juan Francisco Fontes. O escritor Juan Valera describiu as\u00ed anos despois a situaci\u00f3n pol\u00edtica que viv\u00eda o pa\u00eds:\nEnt\u00f3n a ra\u00ed\u00f1a chamou o 16 de setembro de 1864 ao xeneral Narv\u00e1ez, o \u00fanico pol\u00edtico que pod\u00eda unir tras de si a un Partido Moderado moi dividido, para que formase goberno por sexta vez -mentres, o xeneral Prim segu\u00eda sen conseguir que os progresistas abandonasen o retraemento-. Ao parecer, na decisi\u00f3n de chamar a Narv\u00e1ez influ\u00edu na ra\u00ed\u00f1a nai Mar\u00eda Cristina de Borb\u00f3n, que pensou nel para que conseguise apartar do retraemento aos progresistas derrogando as circulares restritivas do dereito de reuni\u00f3n e promet\u00e9ndolles unhas elecci\u00f3ns limpas, dentro do que cab\u00eda naquela \u00e9poca. Segundo Jorge Vilches, Mar\u00eda Cristina chegouse a entrevistar co xeneral Espartero para que fixese cambiar de opini\u00f3n ao Partido Progresista, o que non conseguiu, e ata intentou que a s\u00faa filla Isabel II despedise \u00e1 \"camarilla\" clerical que a rodeaba, que era outro dos argumentos dos progresistas para seguir sen participar nas instituci\u00f3ns da Monarqu\u00eda, pero a s\u00faa filla negouse.\nNarv\u00e1ez seguiu coa pol\u00edtica conciliadora dos tres gobernos anteriores -nada m\u00e1is producirse o seu nomeamento declarou ser \u00abm\u00e1is liberal que Riego\u00bb- polo que pactou con O'Donnell a alternancia no poder entre moderados e unionistas e tomou algunhas medidas \"aperturistas\", como o mantemento dos funcionarios nos seus postos ou unha amnist\u00eda polos delitos de opini\u00f3n, para que os progresistas abandonasen o retraemento.\nPero cando Narv\u00e1ez convocou elecci\u00f3ns os progresistas mantiv\u00e9ronse na s\u00faa postura do retraemento afirmando que s\u00f3 a abandonar\u00edan se a ra\u00ed\u00f1a os chamaba a gobernar, volvendo repetir o \"ou todo ou nada\" que ratificaron a finais de outubro nunha asemblea dos representantes dos comit\u00e9s provinciais reunidos en Madrid, na que 61 votaron a favor do retraemento, e s\u00f3 4, Prim e os seus, en contra. O retraemento achegou aos progresistas co sector \"liberal-democr\u00e1tico\" do Partido Dem\u00f3crata que encabezaba Emilio Castelar e que defend\u00eda a \"abstenci\u00f3n\" do seu propio partido e a alianza cos progresistas para \u00ab\"humillar e vencer aos inimigos da liberdade\"\u00bb.\nA resposta de Narv\u00e1ez foi abandonar rapidamente a pol\u00edtica de conciliaci\u00f3n escor\u00e1ndose cara a posici\u00f3ns autoritarias que radicalizaron a actitude os progresistas cada vez m\u00e1is decantados cara \u00e1 insurrecci\u00f3n e cara \u00e1 adopci\u00f3n da causa da democracia, desenvolvendo ao mesmo tempo un discurso pol\u00edtico claramente antidin\u00e1stico. O progresista Carlos Rubio declarou en 1865: \u00ab\"A democracia \u00e9 hoxe a teor\u00eda do partido progresista; o partido progresista \u00e9 a pr\u00e1ctica da democracia\"\u00bb.\nOutro problema ao que tivo que facer fronte o goberno de Narv\u00e1ez foi a cuesti\u00f3n romana porque Isabel II opo\u00f1\u00edase ao prop\u00f3sito do goberno e de toda a clase pol\u00edtica liberal de reco\u00f1ecer ao novo reino de Italia enfrontado co Papado por mor da \"usurpazione ingiusta\" dos Estados Pontificios -como lle escribiu o papa P\u00edo IX \u00e1 ra\u00ed\u00f1a- por parte da monarqu\u00eda italiana unificada. \"A cuesti\u00f3n, que vi\u00f1a coleando desde 1861, contribu\u00edu a dar novos argumentos \u00e1 lenda negra sobre a influencia da camarilla clerical en palacio, a aumentar o desprestixio persoal de Isabel II e, en \u00faltima instancia, a debilitar a\u00ednda m\u00e1is un sistema xa de seu moi fr\u00e1xil polas s\u00faas divisi\u00f3ns internas e pola crecente forza da oposici\u00f3n. A figura da ra\u00ed\u00f1a colocouse as\u00ed no centro mesmo do debate p\u00fablico. Cada vez eran m\u00e1is quen cuestionaban abertamente non s\u00f3 o seu papel pol\u00edtico -os famosos \"obst\u00e1culos tradicionais\"- sen\u00f3n a s\u00faa conduta privada, marcada de forma contraditoria pola s\u00faa irrefreable vida amorosa e pola s\u00faa devoci\u00f3n supersticiosa cara a figuras como o pai Claret e sor Patrocinio, popularmente co\u00f1ecida como \"a monxa das chagas\"\".\nA \"Noite de San Daniel\" e a ca\u00edda de Narv\u00e1ez.\nOs causantes da crise co\u00f1ecida co nome da Noite de San Daniel foron dous artigos cr\u00edticos coa ra\u00ed\u00f1a Isabel II publicados por Emilio Castelar o 21 e o 22 de febreiro de 1865 en La Democracia, o primeiro titulado \"\"\u00bfDe quen es el patrimonio real?\" e o segundo \"El trazo\"\", que se refer\u00edan \u00e1 decisi\u00f3n da ra\u00ed\u00f1a de vender algunhas propiedades do Patrimonio da Coroa e, do beneficio resultante, ceder o 75% ao Estado para facer fronte ao seu d\u00e9ficit e conservar para si o 25%. En palabras de Narv\u00e1ez foi un xesto \u00abtan grande, tan extraordinario, tan sublime\u00bb que foi moi aplaudido pola maior\u00eda dos deputados que cualificaron a Isabel II de \u00ab\u00e9mula de Isabel a Cat\u00f3lica\u00bb e pola prensa din\u00e1stica que tam\u00e9n se desfixo en eloxios. Emilio Castelar, pola contra, opinaba que non exist\u00eda tal xesto -\"o trazo\" como o cualificou ironicamente- porque o que fixera a ra\u00ed\u00f1a en realidade fora apropiarse do 25% dun patrimonio que era \"do pa\u00eds... A casa real devolve ao pa\u00eds unha propiedade que \u00e9 do pa\u00eds\". As\u00ed pois o suposto \"trazo\" era en realidade un \u00ab\"engano, un desacato \u00e1 lei, unha ameaza..., e desde todos os puntos de vista, un deses ama\u00f1os de que o partido moderado v\u00e1lese para para sosterse no poder que a vontade da naci\u00f3n mald\u00ed\"\u00bb. As\u00ed pois, os artigos de Castelar \"vi\u00f1eron descubrir o misterio [da suposta xenerosidade da ra\u00ed\u00f1a]: Isabel, angustiada polas d\u00e9bedas, reserv\u00e1base un 25 por 100 do produto da venda duns bens que, no seu maior parte, non eran do seu patrimonio, sen\u00f3n da naci\u00f3n\".\nA reacci\u00f3n do goberno Narv\u00e1ez foi de gran virulencia. Separou do seu c\u00e1tedra de Historia da Universidade de Madrid a Emilio Castelar e aos profesores que como Nicol\u00e1s Salmer\u00f3n se solidarizaron con el, e destitu\u00edu ao reitor da Universidade, Juan Manuel Montalb\u00e1n, por negarse a instru\u00edr os expedientes contra os seus compa\u00f1eiros. O ministro da Gobernaci\u00f3n Luis Gonz\u00e1lez Bravo declarou o estado de guerra en previsi\u00f3n de incidentes. O 10 de abril, d\u00eda de San Daniel, cando o novo reitor deb\u00eda xurar o seu cargo, os estudantes manifest\u00e1ronse polas r\u00faas de Madrid en defensa do reitor deposto.\nEnt\u00f3n o goberno sacou \u00e1 r\u00faa a Garda Civil a p\u00e9 e a cabalo e cando os gardas chegaron \u00e1 Porta do Sol, segundo relatou unha testemu\u00f1a, \u00absen que mediase intimaci\u00f3n nin advertencia de ning\u00fan x\u00e9nero, principiaron cunha coraxe cega a facer uso das armas e a cazar \u00e1 multitude descoidada\u00bb. Houbo 11 mortos e 193 feridos, na s\u00faa maior\u00eda transe\u00fantes que non participaban na algarada estudantil, inclu\u00edndo anci\u00e1ns, mulleres e nenos. En cambio, a Garda Civil s\u00f3 tivo un ferido, un sentinela a cabalo que recibiu unha pedrada -polo que o ministro da Gobernaci\u00f3n Luis Gonz\u00e1lez Bravo faltou \u00e1 verdade cando asegurou ante as Cortes que \u00abse derramou o sangue dos nosos soldados\u00bb-. Os tr\u00e1xicos sucesos da que ser\u00eda co\u00f1ecida como a Noite de San Daniel deb\u00e9ronse, segundo Josep Fontana, \"a un ataque de furor de Narv\u00e1ez e Gonz\u00e1lez Bravo, que se consideraban desafiados polos manifestantes e incitaron ao brutal ataque\".\nAs consecuencias pol\u00edticas da \"Noite de San Daniel\" acabaron co goberno Narv\u00e1ez. Ao d\u00eda seguinte reuniuse o consello de ministros no que tivo lugar un acalorado debate entre o ministro de Fomento -do que depend\u00eda todo o relativo \u00e1 educaci\u00f3n-, o veterano liberal Antonio Alcal\u00e1 Galiano, e o ministro da Gobernaci\u00f3n Luis Gonz\u00e1lez Bravo, durante o cal Alcal\u00e1 Galiano sufriu unha anxina de peito e faleceu pouco despois. Deputados da Uni\u00f3n Liberal, como C\u00e1novas del Castillo, Posada Herrera e R\u00edos Rosas tam\u00e9n dirixiron as s\u00faas cr\u00edticas cara a Gonz\u00e1lez Bravo \u2013R\u00edos Rosas conmocionou ao Congreso de Deputados cando afirmou: \u00ab\"ese sangue pesa sobre as vosas cabezas\"\u00bb\u2013. Esta situaci\u00f3n convenceu \u00e1 ra\u00ed\u00f1a de que deb\u00eda destitu\u00edr a Narv\u00e1ez, a\u00ednda que a\u00ednda esperou dous meses ata que o 21 de xu\u00f1o de 1865 volveu chamar a O'Donnell. Isabel II non fixo caso \u00e1 s\u00faa nai Mar\u00eda Cristina, que lle aconsellou que chamase aos progresistas para que se integrasen na Monarqu\u00eda e deixasen de conspirar contra ela, e iso malia que O'Donnell expresoulle \u00e1 ra\u00ed\u00f1a o seu desexo de retirarse da pol\u00edtica e marchar ao estranxeiro.\nO regreso da Uni\u00f3n Liberal de O'Donnell (1865-1866).\nO'Donnel formou un goberno da Uni\u00f3n Liberal no que destacaban Jos\u00e9 Posada Herrera en Gobernaci\u00f3n e Antonio C\u00e1novas del Castillo en Ultramar -o xeneral Serrano quedou f\u00f3ra do goberno para ocupar a Capitan\u00eda xeneral de Castela a Nova que inclu\u00eda Madrid-. A pol\u00edtica que emprendeu O'Donnell, animado por R\u00edos Rosas, estivo dirixida a afianzar \u00e1 Uni\u00f3n Liberal como a alternativa liberal do r\u00e9xime isabelino, mentres o Partido Moderado representaba a alternativa conservadora, po\u00f1endo as\u00ed as bases para a quenda pac\u00edfica entre os dous partidos din\u00e1sticos, e desa forma consolidar a Monarqu\u00eda Constitucional de Isabel II. Por iso, segundo Jorge Vilches, empezou a aplicar boa parte do programa dos progresistas: \"rebaixa do censo \u00e1 metade para ampliar o corpo electoral [que pasou de 170.000 a m\u00e1is de 400.000], establecemento da circunscrici\u00f3n provincial, derrogaci\u00f3n da restritiva lei de imprenta moderada, o xu\u00edzo por xurado para os delitos de imprenta, continuaci\u00f3n da desamortizaci\u00f3n eclesi\u00e1stica, e reco\u00f1ecemento do reino de Italia\". Estes dous \u00faltimos dous puntos provocaron as protestas e condenas da xerarqu\u00eda eclesi\u00e1stica espa\u00f1ola.\nO'Donnell ata intentou formar un goberno de coalici\u00f3n entre unionistas e progresistas, proposta que aceptaron Prim e L\u00f3pez Grado -director de \"El Progreso Constitucional\"- pero que rexeitaron \u00c1ngel Fern\u00e1ndez de los R\u00edos e Pr\u00e1xedes Mateo Sagasta, directores respectivamente de La Soberan\u00eda Nacional e de La Iberia, o que frustrou o proxecto. Despois O'Donnell ofreceu a Prim un amplo grupo parlamentario para os progresistas nas futuras elecci\u00f3ns se consegu\u00eda que abandonasen o retraemento, pero na xunta xeral do partido que se celebrou en novembro de 1865 a s\u00faa proposta de participaci\u00f3n nas elecci\u00f3ns volveu sa\u00edr derrotada pois s\u00f3 conseguiu 12 votos dos 83 emitidos.\nAo non conseguir que o seu partido apoiase a volta \u00e1s instituci\u00f3ns, o xeneral Prim optou pola v\u00eda do pronunciamento para que a ra\u00ed\u00f1a nome\u00e1seo presidente do goberno, emulando a experiencia da Vicalvarada de 1854. As\u00ed o 3 de xaneiro de 1866 Prim pronunciouse, sen co\u00f1ecemento do Comit\u00e9 central do Partido Progresista, na localidade madrile\u00f1a de Villarejo de Salvan\u00e9s -Jorge Vilches suxire que foi o propio O'Donnell quen lle aconsellou que seguise esta v\u00eda para formar un goberno con dous militares, como o que seguiu ao triunfo da Vicalvarada-. Prim pretend\u00eda dar un golpe exclusivamente militar sen contar cos civ\u00eds porque a s\u00faa participaci\u00f3n daba lugar, segundo Prim, a \u00aba perturbaci\u00f3n que traen as xuntas, que xa se establecen ata nas aldeas\u00bb e que dificultaban \u00abrestablecer o principio de autoridade\u00bb.\nO xeneral Prim \u00e1 fronte dos rexementos de Calatrava e Bail\u00e9n estacionados en Aranjuez e Oca\u00f1a intentou marchar desde Villarejo de Salvan\u00e9s cara a Madrid para forzar un cambio de goberno e evitar \u00ab\"que o pobo tirase o trono polo balc\u00f3n e que, cos soldados que contaba, po\u00f1er\u00edase sobre as cercas de Madrid, render\u00edaselle a corte e o pa\u00eds ter\u00eda un goberno que, sen sangue nin disturbios, realizase a mudanza pol\u00edtica\"\u00bb. Pero o pronunciamento fracasou porque outras unidades militares presuntamente comprometidas non se uniron ao mesmo polo que \"os pronunciados pasaron uns d\u00edas dando voltas por terras castel\u00e1s, mentres agardaban en balde que se lles sumasen outras forzas, e acabaron intern\u00e1ndose en Portugal, sen atacar Madrid\".\nO fracaso do pronunciamento de Villarejo de Salvan\u00e9s fixo que Prim apoiase a li\u00f1a maioritaria do seu partido baseada no retraemento e na alianza cos dem\u00f3cratas, e a partir de ent\u00f3n dedic\u00e1sese en corpo e alma a preparar unha insurrecci\u00f3n que derribase \u00e1 Monarqu\u00eda de Isabel II. \"As\u00ed se converteu Prim no l\u00edder non s\u00f3 do progresismo, sen\u00f3n do movemento revolucionario, falto ata ent\u00f3n dun home de prestixio que o liderara\".\nA crise financeira de 1866.\nA principios de 1866 estalou a primeira crise financeira da historia do capitalismo espa\u00f1ol. O detonante da crise foron as compa\u00f1\u00edas ferroviarias, que arrastraron con elas a bancos e sociedades de cr\u00e9dito. A ra\u00edz da aprobaci\u00f3n durante o Bienio Progresista da Lei de Ferrocarr\u00eds de 1855 moitos investidores dirixiran os seus capitais cara \u00e1s compa\u00f1\u00edas ferroviarias cuxas acci\u00f3ns experimentaron un gran auxe alimentando as\u00ed unha espiral especulativa. Pero cando empezaron a explotarse as li\u00f1as viuse que as expectativas de beneficio que ti\u00f1an os investidores eran esaxeradas -dado o baixo nivel de desenvolvemento de econom\u00eda espa\u00f1ola hab\u00eda poucas mercanc\u00edas e poucos pasaxeiros para transportar- e o valor das acci\u00f3ns das compa\u00f1\u00edas ferroviarias esborrall\u00e1ronse.\nDous anos antes era evidente que o ciclo expansivo vivido durante os gobernos da Uni\u00f3n Liberal tocara ao seu fin e que durante ese tempo non se fixo nada por resolver os problemas de base da econom\u00eda espa\u00f1ola, xa que o crecemento \"m\u00e1is que nunha estrutura produtiva ben articulada\" baseouse \"na especulaci\u00f3n nos ferrocarr\u00eds e nas finanzas\". Por iso alg\u00fans historiadores sit\u00faan en 1864 o inicio da \"primeira crise moderna do sistema econ\u00f3mico espa\u00f1ol\". O primeiro sector afectado foi a industria t\u00e9xtil catal\u00e1, como consecuencia da escaseza de algod\u00f3n provocada pola Guerra de Secesi\u00f3n norteamericana, ao que seguiron a crise das compa\u00f1\u00edas ferroviarias ante a falta de rendibilidade das mesmas trala finalizaci\u00f3n da primeira fase da construci\u00f3n da rede, que inmediatamente \"trasladouse ao sistema bancario, dado o estreito v\u00ednculo entre compa\u00f1\u00edas ferroviarias e sistema financeiro. Os resultados foron m\u00faltiples: crebas bancarias, falta de liquidez e, dun modo m\u00e1is amplo, un descenso na produci\u00f3n de ferro e un retraemento econ\u00f3mico xeneral\".\nO 1 de febreiro de 1866 un grupo de pol\u00edticos, militares e financeiros dirixiron unha exposici\u00f3n \u00e1 ra\u00ed\u00f1a na que explicaban a grave crise que ameazaba ao sector ferroviario motivada pola \"escaseza de rendementos\" das sociedades concesionarias, e ademais advert\u00edan do perigo que corr\u00edan tam\u00e9n as sociedades de cr\u00e9dito que investiran a inmensa maior\u00eda do seu capital no negocio ferroviario. Como soluci\u00f3n ped\u00edan a concesi\u00f3n de novas subvenci\u00f3ns p\u00fablicas \u00e1s compa\u00f1\u00edas ferroviarias para salvalas de cr\u00e9baa. Entre os asinantes atop\u00e1banse alg\u00fans dos m\u00e1is importantes empresarios do pa\u00eds \u2013Ignacio Bauer, Jaime Girona, Jos\u00e9 Campo P\u00e9rez, Bertr\u00e1n de Lis\u2013 e tam\u00e9n pol\u00edticos como Alejandro Mon, Jos\u00e9 de Salamanca, Bravo Murillo ou o xeneral Serrano, cuxo nome aparec\u00eda en primeiro lugar. O certo era que desde os anos 50 comezara un estreito vinculo entre o mundo dos negocios e os principais partidos pol\u00edticos. \"A n\u00f3mina de pol\u00edticos e xenerais que prestaron o seu nome e a s\u00faa influencia a bancos e compa\u00f1\u00edas ferroviarias ser\u00eda interminable\".\nAs primeiras crebas de sociedades de cr\u00e9dito vinculadas \u00e1s compa\u00f1\u00edas ferroviarias produc\u00edronse en 1864, como a francesa Caja General de Cr\u00e9dito con sede en Madrid, que suspendeu pagos debido \u00e1 escasa rendibilidade da li\u00f1a Sevilla-Jerez-C\u00e1diz da que era o principal accionista, ou o Banco de Valladolid. En maio de 1866 a crise alcanzou a d\u00faas importantes sociedades de cr\u00e9dito de Barcelona, a Catalana General de Cr\u00e9dito e o Cr\u00e9dito Mobiliario Barcelon\u00e9s, o que desatou unha ouleada de p\u00e1nico. Ao mes seguinte produc\u00edase a fracasada sublevaci\u00f3n do cuartel de San Gil polo que a crise pol\u00edtica complicou a\u00ednda m\u00e1is a sa\u00edda da crise econ\u00f3mica. Como sinalou Juan Francisco Fontes, \"a perda de credibilidade das instituci\u00f3ns pol\u00edticas engad\u00eda a\u00ednda maior dramatismo \u00e1 situaci\u00f3n econ\u00f3mica\".\nEn xaneiro de 1867 o pol\u00edtico progresista Pascual Madoz, que fora ministro de Facenda durante o Bienio Progresista, describ\u00eda as\u00ed a situaci\u00f3n econ\u00f3mica espa\u00f1ola nunha carta enviada ao seu amigo o xeneral Prim:\nA sublevaci\u00f3n do cuartel de San Gil e a ca\u00edda de O'Donnell.\nO 22 de xu\u00f1o de 1866 produciuse en Madrid un levantamento protagonizado polos sarxentos de artiller\u00eda do Cuartel de San Gil, que acabou nun rotundo fracaso. \"O caso \u00e9 que os artilleiros do cuartel de San Gil, que planearon sorprender aos seus oficiais de garda para encerrarlles, atop\u00e1ronse con que un deles resist\u00edase e dispar\u00e1balles, o que deu lugar a unha carnicer\u00eda e desconcertou os plans de actuaci\u00f3n previstos. Sa\u00edndo en desorde do cuartel, uns 1.200 homes vagaron polas r\u00faas de Madrid con 30 pezas de artiller\u00eda, mentres os dous mil paisanos [progresistas e dem\u00f3cratas] que se sublevaron loitaban con hero\u00edsmo nas barricadas, para acabar sucumbindo no medio da confusi\u00f3n xeral\".\nA sublevaci\u00f3n do cuartel de San Gil fracasou pero O'Donnell atopouse nunha dif\u00edcil situaci\u00f3n pois varios oficiais hab\u00edan resultado mortos polos insurrectos -a versi\u00f3n oficial foi que os sarxentos sublevados asasinaran aos seus xefes\u00bb-, o que lle obrigaba a aplicar unha dura represi\u00f3n. O'Donnell resaltou o feito de que os sarxentos repartiran fus\u00eds aos paisanos proletarios que acud\u00edan a recibilos\"\u00bb, o que a el lle pareceu o inicio dunha revoluci\u00f3n social polo que chegou a afirmar nas Cortes aos poucos d\u00edas: \u00ab\"os horrores da revoluci\u00f3n francesa non se pareceron en nada ao que pasar\u00eda aqu\u00ed... aqu\u00ed non exist\u00edan m\u00e1is principios nin outro obxecto que o saqueo, o asasinato e a desaparici\u00f3n dos fundamentos sociais\"\u00bb. E conclu\u00edu a s\u00faa intervenci\u00f3n instando aos deputados a esquecer \u00ab\"as nosas disensi\u00f3ns pequenas... para facer fronte \u00e1 revoluci\u00f3n social\"\u00bb.\nA represi\u00f3n do levantamento foi moi dura. Foron fusiladas 66 persoas, na s\u00faa inmensa maior\u00eda sarxentos de artiller\u00eda, e tam\u00e9n alg\u00fans solados, ademais dun paisano e un pobre carlista tolo. Malia iso a ra\u00ed\u00f1a insistiu ante O'Donnell para que fosen fusilados inmediatamente todos os detidos, ao redor duns mil, ao que o xefe do goberno negouse.\nDoutra banda, a sublevaci\u00f3n deixou claro que os progresistas pux\u00e9ronse f\u00f3ra do sistema e optaran pola \"v\u00eda revolucionaria\" polo que fracasara a estratexia da Uni\u00f3n Liberal e do propio O'Donnell de integralos mediante unha pol\u00edtica moi liberal, asumindo moitas das s\u00faas propostas, co fin \u00faltimo de formar con eles o partido liberal do r\u00e9xime isabelino que se alternar\u00eda co partido conservador, que representaban os moderados. As\u00ed que a ra\u00ed\u00f1a destitu\u00edu a O'Donnell e chamou de novo a Narv\u00e1ez para que formase goberno. Segundo Josep Fontana, a raz\u00f3n da substituci\u00f3n de O'Donnell foi que a ra\u00ed\u00f1a considerou que fora demasiado brando na represi\u00f3n da sublevaci\u00f3n do Cuartel de San Gil.\n\"D\u00edxose que aquela foi a peor decisi\u00f3n pol\u00edtica tomada pola ra\u00ed\u00f1a ao longo do seu reinado, trala cal moitos viron a influencia da s\u00faa confesor, o pai Claret, decidido partidario dunha pol\u00edtica autoritaria e ultramontana... [e que nunca perdoou] a O'Donnell o reco\u00f1ecemento do reino de Italia\".\nOs \u00faltimos gobernos moderados e o final da Monarqu\u00eda de Isabel II (1866-1868).\nO \u00faltimo goberno do xeneral Narv\u00e1ez (xullo de 1866-abril de 1868).\nO s\u00e9timo goberno do xeneral Narv\u00e1ez optou por unha pol\u00edtica autoritaria e represiva, como deixou moi claro desde o primeiro d\u00eda cando o xeneral declarou na Cortes que a prioridade era \u00ab\"a cuesti\u00f3n da orde p\u00fablica, a que interesa a todos os espa\u00f1ois\"\u00bb e a continuaci\u00f3n suspendeu as garant\u00edas constitucionais e decretou o peche temporal do parlamento. Unhas das v\u00edtimas principais da represi\u00f3n foron os profesores da Universidade de Madrid, malia que xa pasaran varios meses desde a noite de San Daniel, porque moitos deles eran krausistas, que eran considerados polos neocat\u00f3licos -que predominaban na contorna da ra\u00ed\u00f1a e no do goberno moderado- como unha especie de seita que quer\u00eda acabar coa relixi\u00f3n e coa monarqu\u00eda. As\u00ed o 22 de xaneiro de 1867 o ministro de Fomento, o neocat\u00f3lico Manuel Orovio, decretou a destituci\u00f3n das s\u00faas c\u00e1tedras dos profesores Emilio Castelar, Juli\u00e1n Sanz del R\u00edo, Fernando de Castro e Nicol\u00e1s Salmer\u00f3n. Este e outros abusos provocaron que un grupo de deputados intentase facer chegar \u00e1 ra\u00ed\u00f1a a s\u00faa protesta pero o goberno impediuno e incautouse do manifesto. A espiral represiva chegou a alcanzar aos presidentes do Congreso e do Senado -dous unionistas de peso: Antonio de los R\u00edos Rosas e o xeneral Serrano- que foron detidos e desterrados. A raz\u00f3n era que encabezaran o escrito presentado \u00e1 ra\u00ed\u00f1a por unha comisi\u00f3n de deputados e senadores pedindo a reapertura das Cortes antes de que acabase o ano, conforme mandaba a Constituci\u00f3n de 1845. Os asinantes do escrito foron desterrados a Baleares e a Canarias por orde do goberno, a\u00ednda que a Serrano, encerrado inicialmente nun castelo militar, deix\u00f3uselle marchar ao estranxeiro grazas \u00e1 intercesi\u00f3n da ra\u00ed\u00f1a.\nA pol\u00edtica autoritaria e represiva do goberno de Narv\u00e1ez fixo imposible a quenda no poder coa Uni\u00f3n Liberal de O'Donnel, que optou por facer o \u00abbaleiro en palacio\u00bb -segundo a expresi\u00f3n do propio O'Donnel-, o que significaba o retraemento no Senado. O'Donnel chegou ata a suscitar a abdicaci\u00f3n de Isabel II en favor do seu fillo Afonso -o futuro Afonso XII-, que s\u00f3 ti\u00f1a nove anos de idade. Ao que se negou en rotundo O'Donnel foi a pactar ningunha iniciativa cos progresistas cos que estaba \"do\u00eddo polos acontecementos do Cuartel de San Gil, en especial con Prim\". S\u00f3 trala s\u00faa morte en novembro de 1867, sumar\u00edase a Uni\u00f3n Liberal -liderada ent\u00f3n polo xeneral Serrano- ao pacto de Ostende que asinaran un ano antes progresistas e dem\u00f3cratas.\nO pacto de Ostende de progresistas e dem\u00f3cratas, que recibe o seu nome polo da cidade de B\u00e9lxica onde se asinou o 16 de agosto de 1866, constaba de dous puntos:\nA ambigua redacci\u00f3n do primeiro punto permit\u00eda incorporar ao mesmo a outras personalidades e forzas pol\u00edticas. As\u00ed, tralo falecemento de O'Donnel, Prim e Serrano -curiosamente, o mesmo militar que dirixira a represi\u00f3n da sublevaci\u00f3n do cuartel de San Gil- asinaron un acordo en marzo de 1868 polo que a Uni\u00f3n Liberal sum\u00e1base ao mesmo.\nAs Cortes pechadas en xullo de 1866 non volveron abrirse porque foron disoltas e convoc\u00e1ronse novas elecci\u00f3ns para principios de 1867. A \"influencia moral\" do goberno deu unha maior\u00eda tan superior aos deputados ministeriais que a Uni\u00f3n Liberal, o m\u00e1is parecido a unha oposici\u00f3n parlamentaria, quedou reducida a catro deputados. Ademais no novo regulamento das Cortes aprobado en xu\u00f1o de 1867, tres meses logo de ser abertas, suprimiuse o voto de censura, reducindo as\u00ed sensiblemente a s\u00faa capacidade para controlar ao goberno. As\u00ed mesmo as Cortes declararon ao goberno \u00ablibre de responsabilidade\u00bb do que fixese ou lexislado por decreto cando estaban pechadas, o que foi cualificado por un deputado da oposici\u00f3n como un \"golpe de estado\".\nA crise de subsistencias de 1867-1868.\n\u00c1 crise financeira de 1866 sumouse unha grave crise de subsistencias en 1867 e 1868 motivada pola malas colleitas deses anos, nun momento en que \u2013o pa\u00eds atopouse totalmente falto de reservas das que poder botar man, debido a que as exportaci\u00f3ns a Cuba, Francia e Inglaterra baleir\u00e1rono practicamente\u2013. A primeira subida do prezo do trigo produciuse en setembro de 1866 debido \u00e1 escaseza de trigo causada polas exportaci\u00f3ns realizadas para reducir o d\u00e9ficit da balanza comercial logo de dous anos de excelentes colleitas. O problema agravouse coa mala colleita de 1867. \"O prezo do trigo subiu durante o ano agr\u00edcola de 1867-1868 un 37% respecto do ano anterior, e un 64% en relaci\u00f3n con 1865-1866\". Para intentar paliar a crise o \u00faltimo goberno de Narv\u00e1ez aprobou un decreto en marzo de 1868 polo que se po\u00f1\u00eda fin ao tradicional pol\u00edtica proteccionista e deix\u00e1base totalmente libre do pago de aranceis a importaci\u00f3n de trigos e de fari\u00f1as, a\u00ednda que a medida tomouse non porque se asumiu a teor\u00eda do liberalismo econ\u00f3mico, sen\u00f3n como reposta ao descontento popular e \u00e1s revoltas sociais de 1868.\nOs afectados pola crise de subsistencias non foron os homes de negocios ou os pol\u00edticos, como na crise financeira, sen\u00f3n as clases populares debido \u00e1 escaseza e carest\u00eda de produtos b\u00e1sicos como o pan. Desat\u00e1ronse mot\u00edns populares en varias cidades, como en Sevilla, onde o trigo chegou a multiplicar por seis o seu prezo, ou en Granada, ao grito de \"pan a oito\" (reais). A crise de subsistencias viuse agravada polo crecemento do paro provocado pola crise econ\u00f3mica desencadeada pola crise financeira, que afectou sobre todo a d\u00faas dos sectores que m\u00e1is traballo proporcionaban, as obras p\u00fablicas -inclu\u00eddos os ferrocarr\u00eds- e a construci\u00f3n. As\u00ed pois, como sinalaron os historiadores da econom\u00eda neses anos conflu\u00edron dous tipos de crises, unha moderna de tipo capitalista que xeraba desemprego e outra tradicional, de subsistencias, que provocaba carest\u00eda e escaseza. A coincidencia de ambas creaba \"unhas condici\u00f3ns sociais explosivas que daban argumentos aos sectores populares para incorporarse \u00e1 loita contra o r\u00e9xime isabelino\".\nO problema afectaba especialmente \u00e1s cidades de certa importancia, como o reflicten as actas do Concello de Madrid nas que aparecen os problemas que ti\u00f1a para intentar remediar a situaci\u00f3n e tam\u00e9n as medidas que se puxeron en marcha que recordaban as que adoptaban as autoridades no Antigo R\u00e9xime: \u2013desde a posta en venda de pan de \u00ednfima calidade e as subscrici\u00f3ns no veci\u00f1anza con destino a dar raci\u00f3ns diarias \u00e1s clases menesterosas, ata o tradicional repartimento da potaxe nos centros de beneficencia\u2013.\nOs dous \u00faltimos gobernos da Monarqu\u00eda (abril-setembro 1868).\nO 23 de abril de 1868 morreu o xeneral Narv\u00e1ez e a ra\u00ed\u00f1a, que xa non puido acudir a O'Donnell que tam\u00e9n falecera uns meses antes, nomeou o ultraconservador ministro da Gobernaci\u00f3n, Lu\u00eds Gonz\u00e1lez Bravo, novo presidente do goberno. Como sinalou Juan Francisco Fontes, naquel momento \"a Monarqu\u00eda situouse nun punto de non retorno. Mortos O'Donnell e Narv\u00e1ez e en plena desbandada os principais xenerais unionistas, como Prim -pasado ao progresismo-, Serrano -antigo favorito da ra\u00ed\u00f1a- ou Dulce, a soidade pol\u00edtica da ra\u00ed\u00f1a resultaba incontestable. En opini\u00f3n de Carmen Llorca, coa morte de Narv\u00e1ez o reinado de Isabel II pod\u00edase dar por virtualmente terminado. Ante tal panorama, a opci\u00f3n da ra\u00ed\u00f1a foi reforzar a\u00ednda m\u00e1is o xiro autoritario confiando a Lu\u00eds Gonz\u00e1lez Bravo a formaci\u00f3n dun novo goberno\".\nCando Gonz\u00e1lez Bravo presentouse ante as Cortes definiu ao seu goberno como un \u00ab\"de resistencia a toda tendencia revolucionaria\"\u00bb. Axi\u00f1a, pechou as Cortes e mandou deter e desterrar aos principais xenerais da Uni\u00f3n Liberal -Francisco Serrano, Domingo Dulce, Fernando Fern\u00e1ndez de C\u00f3rdova e Antonio Caballero y Fern\u00e1ndez de Rodas. A resposta da oposici\u00f3n antidin\u00e1stica foi o Pacto de Bruxelas do 30 de xu\u00f1o de 1868 no que se ratificaron os obxectivos do Pacto de Ostende.\nUnha proba m\u00e1is do illamento en que se atopaba o r\u00e9xime isabelino foi o decreto que promulgou o goberno en xullo de 1868 polo que se desterraba de Espa\u00f1a ao duque de Montpensier e \u00e1 s\u00faa esposa, que era a irm\u00e1 da ra\u00ed\u00f1a, xa que se sospeitaba que aspiraba ao trono, unha vez que estivese vacante polo triunfo do pronunciamento que se estaba preparando. Era o candidato que prefer\u00edan os xenerais unionistas unha vez caese Isabel II, polo que esta decisi\u00f3n fixo que m\u00e1is mandos militares sum\u00e1sense ao movemento, entre eles o almirante Juan Bautista Topete.\nA Revoluci\u00f3n de 1868.\nO 16 de setembro o xeneral Prim chegou a C\u00e1diz procedente de Londres, v\u00eda Xibraltar e dous d\u00edas despois, o 18 de setembro, se sublevou o almirante Juan Bautista Topete \u00e1 fronte da escuadra. O 19, trala chegada desde Canarias do xeral Serrano e do resto dos xenerais unionistas comprometidos, Topete leu un manifesto redactado polo escritor unionista Adelardo L\u00f3pez de Ayala no que se xustificaba o pronunciamento e que acababa cun grito -\u00ab\"Viva Espa\u00f1a con honra!\"\u00bb- que se far\u00eda soado. Nos d\u00edas seguintes o levantamento foise estendendo polo resto do pa\u00eds, empezando por Andaluc\u00eda.\nO mesmo d\u00eda en que se fixo p\u00fablico o manifesto dos sublevados, Lu\u00eds Gonz\u00e1lez Bravo aconsellou \u00e1 ra\u00ed\u00f1a Isabel II que a el lle substitu\u00edse na presidencia un militar, para mellor facer fronte \u00e1 loita armada, dimitindo da s\u00faa presidencia en favor do xeneral Jos\u00e9 Guti\u00e9rrez de la Concha, quen mantivo a case todos os ministros do goberno anterior e puxo \u00e1 fronte do Ministerio de Gobernaci\u00f3n a Gonz\u00e1lez Bravo, este \u00faltimo habendo ocupado xa antes tal posto en tres ocasiones. O novo presidente organizou en Madrid un ex\u00e9rcito como puido, dada a falta de apoio que atopou entre os mandos militares, e enviouno a Andaluc\u00eda ao mando do xeneral Manuel Pav\u00eda y Lacy, Marqu\u00e9s de Novaliches, para que acabase coa rebeli\u00f3n. Ao mesmo tempo aconsellou \u00e1 ra\u00ed\u00f1a que volvese a Madrid desde San Sebasti\u00e1n onde estaba de veraneo pero ao pouco tempo de iniciar a viaxe en tren o xeneral Guti\u00e9rrez de la Concha envioulle un telegrama \u00e1 ra\u00ed\u00f1a ped\u00edndolle agora que seguise en San Sebasti\u00e1n porque as situaci\u00f3n das forzas leais hab\u00eda empeorado.\nO 28 de setembro tivo lugar a decisiva batalla de Alcolea (na provincia de C\u00f3rdoba) na que a vitoria foi para as forzas sublevadas ao mando do xeneral Serrano que contaron co apoio de milleiros de voluntarios armados. Ao d\u00eda seguinte o levantamento triunfaba en Madrid e o d\u00eda 30 Isabel II abandonaba Espa\u00f1a desde San Sebasti\u00e1n. Ent\u00f3n terminou toda resistencia das forzas leais \u00e1 ra\u00ed\u00f1a e o 8 de outubro formouse un goberno provisional presidido polo xeneral Serrano, e do que formaban parte o xeneral Prim e o almirante Topete. Sel\u00e1base as\u00ed o triunfo da que ser\u00eda chamada a Revoluci\u00f3n de 1868 ou \"A Gloriosa\" que puxera fin ao reinado de Isabel II."}
{"id": "448167", "revid": "83328", "url": "https://gl.wikipedia.org/wiki?curid=448167", "title": "Gran Arco (Florida)", "text": ""}
{"id": "448169", "revid": "83328", "url": "https://gl.wikipedia.org/wiki?curid=448169", "title": "Gran ex\u00e9rcito pag\u00e1n", "text": ""}
{"id": "448171", "revid": "83328", "url": "https://gl.wikipedia.org/wiki?curid=448171", "title": "Gran ex\u00e9rcito de ver\u00e1n", "text": ""}
{"id": "448174", "revid": "12452", "url": "https://gl.wikipedia.org/wiki?curid=448174", "title": "Premio Wonenburger", "text": ""}
{"id": "448175", "revid": "23204", "url": "https://gl.wikipedia.org/wiki?curid=448175", "title": "Submarine (filme de 2010)", "text": "Submarine \u00e9 un\u00a0filme de comedia de 2010 escrito e ditixido por Richard Ayoade e protagonizado por Craig Roberts, Yasmin Paige, Noah Taylor, Paddy Considine e Sally Hawkins. \u00c9 unha adaptaci\u00f3n da novela de 2008 \"Submarine\" de Joe Dunthorne, e tr\u00e1tase dunha coproduci\u00f3n internacional entre o Reino Unido e os Estados Unidos. \"Submarine\" \u00e9 o primeiro filme como director de Ayoade."}
{"id": "448176", "revid": "23204", "url": "https://gl.wikipedia.org/wiki?curid=448176", "title": "Nikolai Severtzov", "text": "Nikolai Aleks\u00e9ievich S\u00e9vertsov (en ruso \u041d\u0438\u043a\u043e\u043b\u00e1\u0439 \u0410\u043b\u0435\u043a\u0441\u0435\u0301\u0435\u0432\u0438\u0447 \u0421\u0435\u0301\u0432\u0435\u0440\u0446\u043e\u0432), co\u00f1ecido nas linguas latinas como Nikolai Severtzov, nado o 5 de novembro de 1827 e finado o 8 de febreiro de 1885, foi un explorador e naturalista ruso.\nTraxectoria.\nSevertzov estudou na Facultade de F\u00edsica e Matem\u00e1ticas da Universidade de Moscova e, aos 18 anos, entrou en contacto co cient\u00edfico Grigori S. Karelin e interesouse pola Asia central.\nEn 1857 uniuse a unha expedici\u00f3n ao r\u00edo Sir Daria (no actual Casaquist\u00e1n). Nesta expedici\u00f3n foi capturado por uns bandidos e liberado un mes despois por militares rusos. Regresar\u00eda a esta rexi\u00f3n, a Tashkent, en 1864.\nContou a historia da s\u00faa aventura en \"Un mes de cativerio entre os kokandianos. Cun mapa do baixo Syr-Darya\", publicado en San Petersburgo en 1860.\nEntre 1865 e 1868 explorou as monta\u00f1as de Tian Shan (gran sistema monta\u00f1oso da Asia central, localizado na rexi\u00f3n fronteiriza entre os actuais Casaquist\u00e1n, Kirguizist\u00e1n e a Rep\u00fablica Popular da China), e o lago Issyk Kul.\nEn 1877-1878 visitou as monta\u00f1as do Pamir, seguindo unha ruta pr\u00f3xima \u00e1 actual estrada, chegando ao lago Yashil Kul e o r\u00edo Ghunt. Al\u00ed estudou as li\u00f1as de migraci\u00f3n das aves da Asia Central.\nSevertzov publicou moitos libros sobre o reino animal, entre eles escribiu \"Distribuci\u00f3n vertical e horizontal da vida salvaxe de Turquest\u00e1n\" (1873), que inclu\u00eda a primeira descrici\u00f3n de numerosas especies e subespecies, entre elas 384 de aves.\nUnha subespecie de argal\u00ed (carneiro salvaxe) descrita por el, logo se denominou na s\u00faa honra \"Ovis ammon severtzovi\". E unha especie de frinx\u00edlido, \"Carpodacus severtzovi\", foi dedicada a el por Richard Bowdler Sharpe.\nO 8 de febreiro de 1885 Severtzov morreu accidentalmente, afogado no r\u00edo Don.\nAbreviatura.\nA abreviatura Severtzov empr\u00e9gase para reco\u00f1ce a como autoridade na descrici\u00f3n e taxonom\u00eda en zoolox\u00eda."}
{"id": "448186", "revid": "27155", "url": "https://gl.wikipedia.org/wiki?curid=448186", "title": "Replic\u00f3n (xen\u00e9tica)", "text": "Un replic\u00f3n \u00e9 unha mol\u00e9cula ou rexi\u00f3n de \u00e1cido nucleico (ADN ou ARN) que se replica a partir dunha soa orixe de replicaci\u00f3n.\nProcariontes.\nNa maior\u00eda dos cromosomas procariotas, o replic\u00f3n \u00e9 o cromosoma enteiro. Unha notable excepci\u00f3n enc\u00f3ntrase nas arqueas, nas que d\u00faas especies de \"Sulfolobus\" conte\u00f1en tres replic\u00f3ns. Tam\u00e9n hai exemplos de especies bacterianas que te\u00f1en m\u00faltiples replic\u00f3ns, como: \"Rhodobacter sphaeroides\", \"Vibrio cholerae\", e \"Burkholderia multivorans\". Estes cromosomas \"secundarios\" (ou terciarios) son a mi\u00fado descritos como unha mol\u00e9cula que \u00e9 unha mestura entre un verdadeiro cromosoma e un pl\u00e1smido e son \u00e1s veces denominados \"cr\u00f3midos\". Varias especies de \"Azospirillum\" pos\u00faen 7 replic\u00f3ns, \"Azospirillum lipoferum\", por exemplo, ten 1 cromosoma bacteriano, 5 cr\u00f3midos, e 1 pl\u00e1smido.\nOs pl\u00e1smidos e os bacteri\u00f3fagos repl\u00edcanse xeralmente como un s\u00f3 replic\u00f3n, pero os pl\u00e1smidos grandes de bacterias gramnegativas pos\u00faen varios replic\u00f3ns.\nEucariontes.\nNos cromosomas eucariotas hai m\u00faltiples replic\u00f3ns por cromosoma. No caso do ADN mitocondrial a definici\u00f3n de replic\u00f3n \u00e9 algo confusa, xa que nelas se realiza unha replicaci\u00f3n unidirecional con d\u00faas orixes separadas."}
{"id": "448187", "revid": "63181", "url": "https://gl.wikipedia.org/wiki?curid=448187", "title": "Kyyj\u00e4rvi", "text": "Kyyj\u00e4rvi \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 1\u00a0349\u00a0habitantes. A superficie do termo municipal \u00e9 de 469,61\u00a0km2, dos cales 21,40\u00a0km2 son auga. O concello ten unha densidade de poboaci\u00f3n de 3,01\u00a0hab./km\u00b2.\nLimita cos concellos de Karstula e Kivij\u00e4rvi na s\u00faa mesma rexi\u00f3n, Perho, pertencente a Ostrobotnia Central, e Alaj\u00e4rvi e Soini na rexi\u00f3n de Ostrobotnia do Sur.\nO concello \u00e9 uniling\u00fce en fin\u00e9s."}
{"id": "448189", "revid": "27155", "url": "https://gl.wikipedia.org/wiki?curid=448189", "title": "Hox (xene)", "text": ""}
{"id": "448192", "revid": "5863", "url": "https://gl.wikipedia.org/wiki?curid=448192", "title": "Antonio Berm\u00fadez Leivas", "text": "Antonio Berm\u00fadez Leivas, nado en Riotorto, foi un mari\u00f1o e pol\u00edtico galego.\nTraxectoria.\nPiloto da mari\u00f1a civil. Foi elixido alcalde de Riotorto en marzo de 1930. Na Segunda Rep\u00fablica foi elixido concelleiro en 1931. Militou en Izquierda Republicana e volveu ser alcalde o 24 de xu\u00f1o de 1936. Co golpe de Estado do 18 de xullo de 1936 foi detido o 20 de agosto. Xulgado en consello de guerra por rebeli\u00f3n na causa 321/37, foi condenado a cadea perpetua e estivo preso na prisi\u00f3n provincial de Lugo. Sa\u00edu en liberdade provisional por orde do Ministerio de Xustiza do 31 de maio de 1941."}
{"id": "448194", "revid": "1888", "url": "https://gl.wikipedia.org/wiki?curid=448194", "title": "Antonio Berm\u00fadez Leibas", "text": ""}
{"id": "448199", "revid": "25871", "url": "https://gl.wikipedia.org/wiki?curid=448199", "title": "M\u00f3nica Garc\u00eda (1970)", "text": "M\u00f3nica Garc\u00eda, nada en Avil\u00e9s en 1970, \u00e9 unha creadora da danza (core\u00f3grafa e bailarina) e actriz.\nTraxectoria.\nTitulouse en coreograf\u00eda e t\u00e9cnicas de interpretaci\u00f3n en danza no Conservatorio Superior de Danza de Madrid e en \"Cambios en Cultura y Sociedad. Nuevas tecnolog\u00edas, nuevas industrias y nuevos usos\" pola Universidade Aberta de Catalu\u00f1a. Adem\u00e1s do seu traballo persoal, colabora con Matarile Teatro desde 2007. Interpretou o papel protagonista das pel\u00edcula \"Con el viento\" e D\u00fao de Meritxell Colell Aparicio.\nV\u00e9xase tam\u00e9n.\nLigaz\u00f3ns externas.\na Garc\u00eda p\u00e1gina web "}
{"id": "448201", "revid": "5863", "url": "https://gl.wikipedia.org/wiki?curid=448201", "title": "Emma Calder\u00f3n G\u00e1lvez", "text": ""}
{"id": "448203", "revid": "5863", "url": "https://gl.wikipedia.org/wiki?curid=448203", "title": "Emma Calder\u00f3n e de G\u00e1lvez", "text": ""}
{"id": "448204", "revid": "1131", "url": "https://gl.wikipedia.org/wiki?curid=448204", "title": "Laura Romero", "text": "Laura Romero Pereira, nada en Alacant en 1991, \u00e9 unha debuxante e m\u00fasica galega. \nDende 2016 \u00e9 a baixista do grupo Z\u00ebnzar.\nTraxectoria.\nNaceu en Alacant e instalouse en Ordes aos oito anos. Estudou Belas Artes na Universidade de Salamanca na especialidade de pintura. Iniciouse no debuxo urbano e participou no festival Portam\u00e9rica. \nDedicada tam\u00e9n \u00e1 m\u00fasica, en febreiro de 2016 entrou como baixista no grupo Z\u00ebnzar, substitu\u00edndo ao enfermo Tabe, que faleceu pouco despois.\nCo proxecto \"M\u00fasicas Galegas Ilustradas\" formou parte de \"O galego, a mi\u00f1a lingua propia\" da Deputaci\u00f3n da Coru\u00f1a e foi finalista en 2018 nos Premios Mart\u00edn Codax da M\u00fasica na categor\u00eda de mellor medio de comunicaci\u00f3n. Tras ser finalista tam\u00e9n en 2019, ga\u00f1ou finalmente o premio en 2020.\nPreside a Asociaci\u00f3n Galega de Profesionais da Ilustraci\u00f3n."}
{"id": "448211", "revid": "111586", "url": "https://gl.wikipedia.org/wiki?curid=448211", "title": "Ciclo feniano", "text": "O ciclo feniano (en ), tam\u00e9n co\u00f1ecido como ciclo ossi\u00e1nico polo seu narrador, Ossian, \u00e9 un corpo de prosa e verso que se centra nas faza\u00f1as do heroe mitol\u00f3xico Fionn mac Cumhaill (en irland\u00e9s antigo, medio e moderno: Find, Finn, Fionn) e os seus guerreiros os Fianna. Estas historias contan as probas superadas por Finn e os Fianna. Este \u00e9 un dos catro grandes ciclos da mitolox\u00eda irlandesa, xunto co ciclo mitol\u00f3xico, o Ciclo do Ulster e o ciclo hist\u00f3rico. En orde cronol\u00f3xica, o ciclo feniano \u00e9 o terceiro, entre o do Ulster e o ciclo hist\u00f3rico. O ciclo tam\u00e9n cont\u00e9n historias sobre outros membros dos Fianna, inclu\u00edndo Diarmuid, Ca\u00edlte, o fillo de Ossian Oscar, e o inimigo de Fionn, Goll mac Morna."}
{"id": "448212", "revid": "1093", "url": "https://gl.wikipedia.org/wiki?curid=448212", "title": "Liu Cixin", "text": "Li\u00fa C\u00edx\u012bn (chin\u00e9s tradicional: \u5289\u6148\u6b23,\u00a0: \u5218\u6148\u6b23), nado en Pequ\u00edn o 23 de xu\u00f1o de 1963, \u00e9 un escritor chin\u00e9s de ciencia ficci\u00f3n, ga\u00f1ador nove veces do premio Galaxy e unha vez do premio Xingyun (o m\u00e1ximo galard\u00f3n en chin\u00e9s para as novelas de fantas\u00eda e ciencia ficci\u00f3n). Autor moi prol\u00edfico, est\u00e1 considerado como un dos m\u00e1is reco\u00f1ecidos escritores do x\u00e9nero na China. Antes de ga\u00f1ar fama como escritor, traballaba como enxe\u00f1eiro nunha central el\u00e9ctrica en Yangquan, na provincia de Shanxi.\nLiu creou un novo tema cl\u00e1sico na ciencia ficci\u00f3n chinesa, e os seus escritos est\u00e1n enfocados principalmente no rol da China nun mundo futuro.\nObras.\nTrilox\u00eda do tres corpos.\nNa s\u00faa \"trilox\u00eda do tres corpos\", Liu presenta a personaxes chineses en primeira li\u00f1a nos contactos e guerras seculares contra unha civilizaci\u00f3n alien\u00edxena. Imaxina civilizaci\u00f3ns dispersas por toda a galaxia cun esquema de \"lei da xungla\", a\u00ednda que a distancia entre civilizaci\u00f3ns prev\u00e9n contra encontros indeseados, e coa crenza de que todo contacto \u00e9 un risco m\u00e1is ca unha oportunidade: as civilizaci\u00f3ns ocultan a s\u00faa localizaci\u00f3n, e atacan a calquera que exp\u00f3n a s\u00faa posici\u00f3n e ven en inferioridade.\nNo primeiro libro, unha cient\u00edfica chinesa que sofre depresi\u00f3n env\u00eda unha mensaxe a un planeta nun sistema estelar triplo durante a Revoluci\u00f3n Cultural. Trinta anos despois, outro cient\u00edfico descobre de novo unha civilizaci\u00f3n no planeta, que sofre efectos negativos por causa do tres soles. A civilizaci\u00f3n despachou unha frota de naves para conquistar a terra, cuxa chegada se prev\u00e9 en catro s\u00e9culos.\nExiste unha traduci\u00f3n ao ingl\u00e9s e ao espa\u00f1ol da trilox\u00eda mais non ao galego polo de agora. "}
{"id": "448215", "revid": "63181", "url": "https://gl.wikipedia.org/wiki?curid=448215", "title": "Laukaa", "text": "Laukaa (en sueco \"Laukas\") \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 18\u00a0958\u00a0habitantes. A superficie do termo municipal \u00e9 de 825,59\u00a0km2, dos cales 177,10\u00a0km2 son auga. O concello ten unha densidade de poboaci\u00f3n de 29,23\u00a0hab./km\u00b2.\nLimita cos concellos de Hankasalmi, Jyv\u00e4skyl\u00e4, Konnevesi, Toivakka, Uurainen e \u00c4\u00e4nekoski, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "448216", "revid": "23204", "url": "https://gl.wikipedia.org/wiki?curid=448216", "title": "Noite de San Daniel", "text": "Co\u00f1\u00e9cese como Noite de San Daniel ou Noite do Matadoiro a do 10 de abril de 1865 na que a Garda Civil, unidades de Infanter\u00eda e de Cabalar\u00eda do Ex\u00e9rcito espa\u00f1ol reprimiron de forma sanguenta os estudantes da Universidade Central de Madrid que realizaban unha serenata na Porta do Sol de apoio ao seu reitor, Juan Manuel Montalb\u00e1n. Montalb\u00e1n fora deposto tres d\u00edas antes por orde do goberno do Partido Moderado do xeneral Narv\u00e1ez, a ra\u00edz de non destitu\u00edr ao catedr\u00e1tico Emilio Castelar tras a publicaci\u00f3n por parte deste no diario \"La Democracia\" de dous artigos moi cr\u00edticos coa ra\u00ed\u00f1a Isabel II, os d\u00edas 21 e 22 de febreiro de 1865.\nAntecedentes.\nO 27 de outubro de 1864, o Goberno de Narv\u00e1ez emitira unha circular na que se establec\u00eda expresamente a prohibici\u00f3n de que nas universidades ou f\u00f3ra delas os catedr\u00e1ticos emitisen opini\u00f3ns por calquera medio contrarias ao Concordato de 1851 ou defendesen, entre outras, as posici\u00f3ns do krausismo.\nO destacado dirixente do Partido Dem\u00f3crata e catedr\u00e1tico de Historia da Universidade de Madrid Emilio Castelar publicou o 29 de outubro un artigo titulado \"Declaraci\u00f3n\" no diario \"La Democracia\", do que tam\u00e9n era o director, no que criticaba a circular do Ministerio de Fomento do 27 de outubro \u2013na que, entre outras cousas, se recordaba o que dic\u00eda a Lei Moyano de 1857 sobre que o ensino deb\u00eda axustarse \u00e1 ortodoxia cat\u00f3lica\u2013 argumentando que era un ataque \u00e1 liberdade de investigaci\u00f3n e de docencia dos cient\u00edficos espa\u00f1ois, \u00e9 dicir, era contrario \u00e1 liberdade de c\u00e1tedra.\nEn marzo de 1865 circulaban pola universidade madrile\u00f1a en forma de libri\u00f1os clandestinos varias obras de contido krausista que foran inclu\u00eddas no \u00cdndice de libros prohibidos o ano anterior. Esta situaci\u00f3n deu lugar \u00e1s protestas no seo universitario dos denominados \"neocat\u00f3licos\", isto \u00e9, os membros destacados do Partido Moderado m\u00e1is intransixentes \u00e1s doutrinas liberais.\nAo mesmo tempo, e dada a grave crise econ\u00f3mica de car\u00e1cter end\u00e9mico que atravesaba a facenda p\u00fablica, o goberno decidiu facer fronte \u00e1 mesma mediante a expropiaci\u00f3n dalg\u00fans bens do Patrimonio Real, aplicando unha parte (o 75\u00a0%) como ingresos p\u00fablicos, e o resto entreg\u00e1ndollo \u00e1 ra\u00ed\u00f1a Isabel II. Este proxecto de lei provocou a ira do Partido Democr\u00e1tico e do Partido Progresista. Emilio Castelar, publicou o d\u00eda 21 de febreiro un artigo en \"La Democracia\" titulado \"\u00bfDe qui\u00e9n es el Patrimonio Real?\" e, ao d\u00eda seguinte, outro artigo titulado \"El Rasgo\". En ambos se mostraba contrario a que unha parte do di\u00f1eiro da expropiaci\u00f3n dos bens fose parar \u00e1s mans privadas da ra\u00ed\u00f1a, considerando que o Patrimonio Real era propiedade da naci\u00f3n.\nA decisi\u00f3n da ra\u00ed\u00f1a de ceder o 75\u00a0% dos beneficios da venda \u00e1 naci\u00f3n e as\u00ed facer fronte ao d\u00e9ficit do Estado, e de conservar para si o 25\u00a0%, foi presentada nas Cortes polo presidente do goberno e l\u00edder do Partido Moderado o xeneral Narv\u00e1ez como un xesto \u00abtan grande, tan extraordinario, tan sublime\u00bb que foi moi aplaudido pola maior\u00eda dos deputados que cualificaron a Isabel II de \u00ab\u00e9mula de Isabel a Cat\u00f3lica\u00bb e pola prensa din\u00e1stica que tam\u00e9n publicou numerosos eloxios. Emilio Castelar, pola contra, opinaba que non exist\u00eda tal xesto \u2014\"o rasgo\" como o cualificou ironicamente\u2014 porque o que fixera a ra\u00ed\u00f1a en realidade foi apropiarse do 25\u00a0% dun patrimonio que era \u00abdo pa\u00eds... a casa real devolve ao pa\u00eds unha propiedade que \u00e9 do pa\u00eds\u00bb. As\u00ed pois o suposto \"rasgo\" era en realidade un \u00abengano, un desacato \u00e1 lei, unha ameaza..., e desde todos os puntos de vista, un deses ama\u00f1os de que o partido moderado se vale para se soster no poder que a vontade da naci\u00f3n mald\u00ed\u00bb. As\u00ed pois, os artigos de Castelar \u00abvi\u00f1eron descubrir o misterio [da suposta xenerosidade da ra\u00ed\u00f1a]: Isabel, angustiada polas d\u00e9bedas, reserv\u00e1base un 25 por 100 do produto da venda duns bens que, na s\u00faa maior parte, non eran do seu patrimonio, sen\u00f3n da naci\u00f3n\u00bb.\nCensura e represi\u00f3n.\nA\u00ednda que o artigo foi censurado, repartiuse por Madrid en forma de pasqu\u00edns e panfletos. Malia todo, a pol\u00e9mica xerada, non impediu que o 3 de marzo se presentase o proxecto de lei no Congreso dos Deputados. As cr\u00edticas acentu\u00e1ronse e, en aplicaci\u00f3n da circular gobernamental de 1864, o Ministro de Fomento, Antonio Alcal\u00e1 Galiano esixiu ao reitor da Universidade Central, Juan Manuel Montalb\u00e1n, o cesamento inmediato de Emilio Castelar, contra quen o 8 de marzo se ditou auto de prisi\u00f3n. Ante a negativa do reitor, o ministro publicou na Gaceta de Madrid o cesamento do reitor o d\u00eda 7 de abril, \u00e1 vez que Castelar era desposu\u00eddo da s\u00faa C\u00e1tedra de Historia.\nA reacci\u00f3n do goberno Narv\u00e1ez foi, pois, de gran virulencia, pois non s\u00f3 separou da s\u00faa c\u00e1tedra de Historia da Universidade de Madrid a Emilio Castelar e destitu\u00edu ao reitor da Universidade, Juan Manuel Montalb\u00e1n, por negarse a instru\u00edr o expediente contra o seu compa\u00f1eiro, sen\u00f3n que o ministro da Gobernaci\u00f3n Luis Gonz\u00e1lez Bravo declarou o estado de guerra en previsi\u00f3n de incidentes.\nCo cesamento de Montalb\u00e1n, o mesmo d\u00eda nomeouse ao neocat\u00f3lico Diego Miguel y Bahamonde como novo reitor. As medidas provocaron unha reacci\u00f3n inmediata de solidariedade con Castelar e Montalb\u00e1n por parte do profesorado e dos alumnos, dimitindo dos seus postos, entre outros, os catedr\u00e1ticos Nicol\u00e1s Salmer\u00f3n e Miguel Morayta. Con anterioridade, o 4 de abril a trav\u00e9s do diario \"La Iberia\" s\u00f3ubose que se \u00edan tomar medidas represivas e anunci\u00e1base para o d\u00eda do cesamento unha \"serenata\" de apoio dos alumnos ao destitu\u00eddo Montalb\u00e1n.\nO ministro da Gobernaci\u00f3n, Luis Gonz\u00e1lez Bravo, lonxe de contemporizar e ante a posibilidade de que se celebrase a anunciada serenata, ademais da proclamaci\u00f3n do estado de guerra ditou un decreto que permit\u00eda ao Goberno a suspensi\u00f3n dos dereitos constitucionais, a deportaci\u00f3n interna de persoas non af\u00edns e a censura de prensa. Por\u00e9n, o mesmo d\u00eda 7 autorizouse a serenata polo gobernador civil de Madrid, Jos\u00e9 Guti\u00e9rrez de la Vega, pero inmediatamente foi prohibida por Gonz\u00e1lez Bravo. Por orde deste a Garda Civil disolveu os asistentes e pechou o centro de Madrid os dous d\u00edas seguintes.\nA Noite de San Daniel.\nO 10 de abril, luns, o novo reitor tomaba posesi\u00f3n do seu cargo e xuraba fidelidade \u00e1 ra\u00ed\u00f1a. Isto provocou protestas entre os estudantes e mobilizou ao Partido Progresista nos barrios do exterior da capital. Pola tarde, estudantes, obreiros e representantes do Partido Dem\u00f3crata e do Progresista acudiron \u00e1 Porta do Sol desde distintos puntos coa intenci\u00f3n de ofrecer unha nova serenata. Ao chegar preto da Porta do Sol, o Ministro Gonz\u00e1lez Bravo ordenou \u00e1 Garda Civil cargar contra os manifestantes. Na zona atop\u00e1base tam\u00e9n unha unidade de Infanter\u00eda e outra de Cabaler\u00eda que foran mobilizadas na ma\u00f1\u00e1 para a ocasi\u00f3n. En total uns mil homes armados.\nCando os gardas civ\u00eds a p\u00e9 e a cabalo chegaron \u00e1 Porta do Sol, segundo relatou unha testemu\u00f1a, \u00absen que mediase intimaci\u00f3n nin advertencia de ning\u00fan x\u00e9nero, principiaron cunha coraxe cega a facer uso das armas e a cazar \u00e1 multitude descoidada\u00bb. Produc\u00edronse diversas cargas, con disparos e baioneta calada. Os manifestantes dispers\u00e1ronse polas r\u00faas adxacentes e trataron de colocar barricadas sen conseguilo ante a actuaci\u00f3n da Cabaler\u00eda. Durante as sucesivas ondadas morreron catorce persoas e cento noventa e tres foron feridas de diversa consideraci\u00f3n.\nA maior\u00eda dos mortos e feridos foron transe\u00fantes que non participaban na algarada estudantil, inclu\u00edndo anci\u00e1ns, mulleres e nenos. En cambio a Garda Civil s\u00f3 tivo un ferido, un sentinela a cabalo que recibiu unha pedrada -polo que o ministro da Gobernaci\u00f3n Luis Gonz\u00e1lez Bravo faltou \u00e1 verdade cando asegurou ante as Cortes que se derramou o sangue dos nosos soldados\u00bb-. Os tr\u00e1xicos sucesos deb\u00e9ronse, segundo Josep Fontana, \"a un ataque de furor de Narv\u00e1ez e Gonz\u00e1lez Bravo, que se consideraban desafiados polos manifestantes e incitaron ao brutal ataque\".\nConsecuencias.\nEsa mesma noite no Senado Gonz\u00e1lez Bravo expuxo as medidas tomadas contra os manifestantes e expulsouse \u00e1 prensa da sesi\u00f3n, curs\u00e1ndose a orde inmediata de censurar o que ao d\u00eda seguinte haber\u00edan de publicar os xornais. Varios deles sa\u00edron nesas xornadas coas portadas en branco. O d\u00eda 11 de abril, Narv\u00e1ez convocou Consello de ministros extraordinario no que Alcal\u00e1 Galiano e Gonz\u00e1lez Bravo se enfrontaron pola dureza da represi\u00f3n, sufrindo aquel unha anxina de peito e morrendo pouco despois. Ao mesmo tempo, varios diarios como \"Las Novedades\", \"La Iberia\", \"La Democracia\", \"El Pueblo\", \"La Soberan\u00eda Nacional\" e \"La Naci\u00f3n\" publicaron un editorial conxunto no que chamaban \u00e1 calma dos liberais e progresistas para non entrar ao trapo da provocaci\u00f3n gobernamental. Igual ocorrer\u00eda os d\u00edas 12, 14 e 19 de abril.\nA reacci\u00f3ns pol\u00edticas produc\u00edronse nos d\u00edas posteriores no Senado, pero moi atenuadas debido ao temor de ser perseguidos que nese momento ti\u00f1an todos aqueles que se opuxesen ao goberno Narv\u00e1ez. Salustiano Ol\u00f3zaga, C\u00e1novas del Castillo e Antonio de los R\u00edos Rosas foron os m\u00e1is cr\u00edticos con Gonz\u00e1lez Bravo, chegando a retarse nun duelo que terminou sen consecuencias R\u00edos Rosas e Bravo.\nAs consecuencias pol\u00edticas da \"Noite de San Daniel\" acabaron co goberno Narv\u00e1ez. Deputados da Uni\u00f3n Liberal, como C\u00e1novas del Castillo, Posada Herrera e R\u00edos Rosas tam\u00e9n dirixiron as s\u00faas cr\u00edticas cara a Gonz\u00e1lez Bravo -R\u00edos Rosas conmocionou ao Congreso de Deputados cando afirmou: \u00ab\"ese sangue pesa sobre as vosas cabezas\"\u00bb-. Esta situaci\u00f3n convenceu \u00e1 ra\u00ed\u00f1a de que deb\u00eda destitu\u00edr a Narv\u00e1ez, a\u00ednda que a\u00ednda esperou dous meses ata que o 21 de xu\u00f1o de 1865 volveu chamar a O'Donnell. Isabel II non fixo caso \u00e1 s\u00faa nai Mar\u00eda Cristina, que lle aconsellou que chamase aos progresistas para que se integrasen na Monarqu\u00eda e deixasen de conspirar contra ela, e iso malia que O'Donnell lle expresou \u00e1 ra\u00ed\u00f1a o seu desexo de retirarse da pol\u00edtica e marchar ao estranxeiro.\nPersoas tan dispares ideoloxicamente como Salmer\u00f3n, Castelar, C\u00e1novas ou Ol\u00f3zaga, mostraban sen pudor a repulsa pola pol\u00edtica gobernamental e, dun ou outro xeito, anunciaban o fin do reinado de Isabel II, contra quen os estudantes e o pobo de Madrid mostraban xa a s\u00faa ira."}
{"id": "448217", "revid": "6299291", "url": "https://gl.wikipedia.org/wiki?curid=448217", "title": "Laura Insua Calvi\u00f1o", "text": "Laura Insua Calvi\u00f1o, nada en Caldas de Reis o 11 de setembro de 1992, \u00e9 unha escritora galega en lingua castel\u00e1, co\u00f1ecida co pseud\u00f3nimo de Anya Rit.\nTraxectoria.\nEstudou no colexio La Encarnaci\u00f3n de Caldas. Con 19 anos publicou a s\u00faa primeira novela rom\u00e1ntica er\u00f3tica \"Encuentra tu lado salvaje\". Un ano m\u00e1is tarde, sacou a segunda parte \"Rompiendo con las reglas\". En febreiro de 2018 adoptou o pseud\u00f3nimo de Anya Rit, co que publicou \"Recorriendo tu geograf\u00eda\". Tam\u00e9n publicou relatos e participou en antolox\u00edas solidarias.\nEN 2019 foi a organizadora, xunto coa Asociaci\u00f3n de Hostaleiros de Caldas de Reis do evento \"Tapas con Letras\".\nAmais da literatura rom\u00e1ntica e er\u00f3tica, entre os temas que abordou figuran a violencia de x\u00e9nero, as relaci\u00f3ns de parella, as p\u00e9rdidas familiares, etc.\nEn 2020 publicou \"A tiempo\", novela que forma parte da saga \"Sin l\u00edmites.\"\nNo 2022 xunto con Queco Fresco consolidaron \"PerVersos\" co que fusionan os relatos e a poes\u00eda er\u00f3tica a modo de performance. Representando xa en Vilagarc\u00eda, en Vilanova, en Oia...\nNa s\u00faa p\u00e1xina de youtube ten narrados alg\u00fans dos seus relatos, as\u00ed como entrevistas coas que se pode co\u00f1ecer un pouco m\u00e1is \u00e1 autora.\nNo \u00e1mbito laboral, est\u00e1 especializada en Comercio Internacional."}
{"id": "448219", "revid": "1131", "url": "https://gl.wikipedia.org/wiki?curid=448219", "title": "Meritxell Colell Aparicio", "text": "Meritxell Colell Aparicio, nada en Barcelona en 1983, \u00e9 unha directora de cinema catal\u00e1.\nTraxectoria.\nLicenciouse en comunicaci\u00f3n audiovisual pola Universidade Pompeu Fabra de Barcelona. Traballa como editora e montadora de pel\u00edculas de longametraxe. Estudou cinema na Universidade de Bos Aires. Desde 2007, fixo documentais, especialmente para a Fundaci\u00f3 Joan Mir\u00f3. Forma parte do proxecto de educaci\u00f3n cinematogr\u00e1fica Cinema en Curs, un proxecto que implica tam\u00e9n Carla Sim\u00f3n, Jon\u00e1s Trueba e Mercedes \u00c1lvarez. En 2018, dirixiu a s\u00faa primeira longametraxe, \"Con el viento (2018).\" Esta pel\u00edcula presentouse a competici\u00f3n na Berlinale de 2018 na secci\u00f3n do Foro. Meritxell Colell Aparicio \u00e9 parte da nova xeraci\u00f3n de cineastas espa\u00f1ois. Foi seleccionada para a Cin\u00e9fondation para presentar o seu filme a L'Atelier no Festival de Cannes. \"Con el viento\" recibiu a menci\u00f3n especial da cr\u00edtica D'A Film Festival."}
{"id": "448221", "revid": "1576", "url": "https://gl.wikipedia.org/wiki?curid=448221", "title": "Statoil", "text": ""}
{"id": "448226", "revid": "89787", "url": "https://gl.wikipedia.org/wiki?curid=448226", "title": "Ciclo mitol\u00f3xico", "text": "O ciclo mitol\u00f3xico \u00e9 unha divisi\u00f3n convencional dentro da mitolox\u00eda irlandesa que abrangue unha serie de contos sobre uns pobos divinos que chegaron en cinco ondas migratorias at\u00e9 Irlanda e que contan principalmente a historia dos Tuatha D\u00e9 Danann. \u00c9 un dos catro grandes ciclos da tradici\u00f3n literaria mitol\u00f3xica irlandesa, sendo os outros o ciclo do Ulster, o ciclo feniano e o ciclo dos reis.\nO termo \"ciclo mitol\u00f3xico\" empezou a ga\u00f1ar popularidade con Arbois de Jubainville, c. 1881\u20131883. \nSegundo a opini\u00f3n de Mackillop (1998), o uso do termo \u00e9 \"un pouco inc\u00f3modo hoxe\"."}
{"id": "448227", "revid": "197", "url": "https://gl.wikipedia.org/wiki?curid=448227", "title": "Convenci\u00f3n Internacional de Banda Dese\u00f1ada de San Diego", "text": "A Convenci\u00f3n Internacional de Banda Dese\u00f1ada de San Diego (en ) \u00e9 unha convenci\u00f3n multix\u00e9nero de fan\u00e1ticos do entretemento e da banda dese\u00f1ada que se celebra anualmente en San Diego, California, nos Estados Unidos de Am\u00e9rica. O nome, tal como se amosa na s\u00faa p\u00e1xina web, \u00e9 Comic-Con International: San Diego, pero \u00e9 moi com\u00fan co\u00f1ecela sinxelamente como Comic-Con, San Diego Comic-Con ou \"SDCC\".\nFoi fundada como Golden State Comic Book Convention en 1970 por Shel Dorf, Richard Alf, Ken Krueger e Mike Towry; posteriormente, foi chamada \"San Diego Comic Book Convention\". \u00c9 un evento de catro d\u00edas (de xoves a domingo) que se celebra no ver\u00e1n (en xullo dende o ano 2003) no San Diego Convention Center de San Diego. O m\u00e9rcores anterior \u00e1 apertura oficial, os profesionais, exhibidores e convidados pre-rexistrados para os catro d\u00edas poden asistir a un preevento \"Preview Night\" para ofrecerlles a oportunidade de percorrer o centro de exhibici\u00f3n e ver antes que ningu\u00e9n todo o que estar\u00e1 dispo\u00f1ible os seguintes catro d\u00edas."}
{"id": "448228", "revid": "23204", "url": "https://gl.wikipedia.org/wiki?curid=448228", "title": "San Diego Comic-Con", "text": ""}
{"id": "448229", "revid": "23204", "url": "https://gl.wikipedia.org/wiki?curid=448229", "title": "San Diego Comic-Con International", "text": ""}
{"id": "448231", "revid": "23204", "url": "https://gl.wikipedia.org/wiki?curid=448231", "title": "Comic-Con", "text": ""}
{"id": "448232", "revid": "89787", "url": "https://gl.wikipedia.org/wiki?curid=448232", "title": "Atanasio II, arcebispo de Ohrid", "text": "Atanasio II foi o arcebispo de Ohrid entre 1653 e 1660.\nTraxectoria.\nA s\u00faa menci\u00f3n como arcebispo de Ohrid m\u00e1is antiga \u00e9 de febreiro de 1653, e non pod\u00eda levar moito no cargo porque en 1652 menci\u00f3nase como arcebispo a Dionisio I.\nA Congregaci\u00f3n para a Propagaci\u00f3n da Fe enviara dende 1628 graduados do Pontificio Colexio Grego e monxes basilianos de Grottaferrata \u00e1 rexi\u00f3n de Himara. Atanasio II, refuxiado na rexi\u00f3n, comezou a partir de 1655 a manter correspondencia co papa Alexandre VII sobre as posibilidades de uni\u00f3n da s\u00faa s\u00e9 coa Igrexa cat\u00f3lica; na s\u00faa aproximaci\u00f3n ao catolicismo tivo un papel importante o tam\u00e9n converso Sim\u00f3n L\u00e1scaris.\nO 20 de xaneiro de 1658 Atanasio II asinou finalmente a profesi\u00f3n de fe cat\u00f3lica, reco\u00f1ecendo o primado papal. Consagrou a L\u00e1scaris arcebispo de Durr\u00ebs, envi\u00e1ndoo de volta a Italia co t\u00edtulo de metropolita de Durr\u00ebs e Dalmacia e exarca de Iliria e levando d\u00faas cartas, unha delas para o papa Alexandre VII. O 4 de setembro de 1660 Alexandre VII escribiu un breve a Atanasio II onde acoll\u00eda a s\u00faa uni\u00f3n e aceptaba a consagraci\u00f3n de L\u00e1scaris, quen era enviado de volta. Por\u00e9n, no mesmo 1660 o arcebispo, vello e canso, abdicara da s\u00faa s\u00e9. Foi elixido polo s\u00ednodo como sucesor Ignacio, quen en 1662 foi elixido metropolitano de Qu\u00edos.\nPor unha carta datada no 6 de outubro de 1671, s\u00e1bese que Atanasio II estaba no mosteiro de Mezzojuso; na carta agradec\u00eda ao cardeal prefecto da Congregaci\u00f3n para a Propagaci\u00f3n da Fe a axuda econ\u00f3mica recibida para o seu soste\u00f1emento, as\u00ed como informaba de fortes dores que lle imped\u00edan continuar coa viaxe."}
{"id": "448235", "revid": "15490", "url": "https://gl.wikipedia.org/wiki?curid=448235", "title": "Sublevaci\u00f3n do cuartel de San Gil", "text": "A sublevaci\u00f3n do cuartel de artillar\u00eda de San Gil foi un mot\u00edn contra a ra\u00ed\u00f1a Isabel II de Espa\u00f1a que se produciu o 22 de xu\u00f1o de 1866 en Madrid baixo os auspicios dos partidos progresista e democr\u00e1tico coa intenci\u00f3n de derrubar a monarqu\u00eda. Segundo Jorge Vilches, a novidade que presentou a sublevaci\u00f3n do cuartel de San Gil foi que \"os movementos revolucionarios ata 1866 non puxeran en d\u00fabida a lexitimidade de Isabel II, limit\u00e1ndose a pedir unha pol\u00edtica ou un texto m\u00e1is liberais, outra Rexencia, ou un cambio de goberno\", e en cambio \"a partir daquela data a revoluci\u00f3n engad\u00eda \u00e1s s\u00faas aspiraci\u00f3ns o destronamento dos Borb\u00f3ns\".\nAntecedentes.\nEn xu\u00f1o de 1865, tras os sucesos da Noite de San Daniel, o xeneral unionista Leopoldo O'Donnell substitu\u00edu ao moderado xeneral Narv\u00e1ez \u00e1 fronte do goberno. O'Donnell ofreceu ao xeneral Prim un amplo grupo parlamentario para os progresistas nas futuras elecci\u00f3ns se consegu\u00eda que abandonasen o retraemento, pero na xunta xeral do partido que se celebrou en novembro de 1865 a s\u00faa proposta de participaci\u00f3n nas elecci\u00f3ns volveu sa\u00edr derrotada pois s\u00f3 conseguiu 12 votos dos 83 emitidos. Ao non conseguir que o seu partido apoiase a volta \u00e1s instituci\u00f3ns, o xeneral Prim optou pola v\u00eda do pronunciamento para que a ra\u00ed\u00f1a o nomease presidente do goberno, emulando a experiencia da Vicalvarada de 1854. As\u00ed o 3 de xaneiro de 1866 Prim encabezou o pronunciamento de Villarejo de Salvan\u00e9s que resultou un rotundo fracaso. Isto fixo que Prim apoiase a partir de ent\u00f3n a li\u00f1a maioritaria do seu partido baseada no retraemento e na alianza cos dem\u00f3cratas, e que se dedicase en corpo e alma a preparar unha insurrecci\u00f3n que derrubase \u00e1 Monarqu\u00eda de Isabel II.\nOs preparativos.\nAs\u00ed as cousas, organizouse desde a primavera un movemento c\u00edvico-militar cuxo obxectivo era destronar \u00e1 Ra\u00ed\u00f1a. \u00c1 fronte da organizaci\u00f3n militar e desde o exilio atop\u00e1base o xeneral Prim, fuxido e condenado \u00e1 morte desde o fracasado pronunciamento de Villarejo de Salvan\u00e9s. Os partidarios de derrocar \u00e1 Coroa designaron a Ricardo Mu\u00f1iz como o responsable de axitar aos barrios obreiros e pobres de Madrid para acompa\u00f1ar o golpe de estado cunha reacci\u00f3n popular. Entre os civ\u00eds atop\u00e1base tam\u00e9n Sagasta.\nFixouse a data do 26 de xu\u00f1o para a sublevaci\u00f3n, nome\u00e1ndose como xenerais ao mando a Blas Pierrard e Juan Contreras, dirixidos por Prim, que deb\u00eda entrar pola fronteira francesa para facer unha proclama en Guip\u00fascoa e axudar as\u00ed ao levantamento de distintas unidades en todo o territorio nacional. A primeira unidade en sublevarse ese d\u00eda deb\u00eda ser o cuartel de artillar\u00eda de San Gil \u2014situado no interior de Madrid, onde hoxe at\u00f3pase a praza de Espa\u00f1a, moi pr\u00f3ximo ao Palacio Real\u2013 que ao parecer, xunto con unidades de Infantar\u00eda, deb\u00eda tomar o Palacio Real.\nOs acontecementos.\nOs suboficiais sarxentos do cuartel de San Gil eran os que deb\u00edan reducir aos oficiais o d\u00eda 26, pero os feitos precipit\u00e1ronse. Medorentos de ser descubertos, xa que O'Donnell e o goberno estaban informados de certos movementos militares en torno ao acuartelamento, sublev\u00e1ronse catro d\u00edas antes, o 22, co capit\u00e1n Baltasar Hidalgo de Quintana \u00e1 fronte conseguindo o seu primeiro obxectivo.\nOs sarxentos de artillar\u00eda ti\u00f1an motivos de queixa contra o goberno porue este, a diferenzas do resto de armas do ex\u00e9rcito, non lles permit\u00eda promocionar m\u00e1is al\u00f3 do emprego de capit\u00e1n, ao non sa\u00edr da Academia de Artillar\u00eda de Segovia. Isto foi causa de conflito en 1864, cando o xeneral C\u00f3rdova ocupou o posto de director de artillar\u00eda e ofreceu esta posibilidade de ascenso coa que non estaban de acordo os facultativos, ao considerar que os pr\u00e1cticos non ti\u00f1an a preparaci\u00f3n cient\u00edfica para ocupar estes cargos de responsabilidade. A cambio ofrec\u00edanlles retiros m\u00e1is vantaxosos que noutras armas segundo os seus anos de servizo.\nSobre o ocorrido no interior do cuartel de San Gil de Madrid o 22 de xu\u00f1o de 1866 as contradici\u00f3ns de detalle abundan nas distintas fontes e mesmo hai versi\u00f3ns de conspiradores que difiren totalmente entre si, como a \"carta de xustificaci\u00f3n\" de Baltasar Hidalgo de Quintana. Nos d\u00edas inmediatos aos sucesos public\u00e1ronse en prensa versi\u00f3ns contraditorias, das que alg\u00fans historiadores adoptaron a que consideraron m\u00e1is veros\u00edmil. As\u00ed, Fontana indica que:\nMentres, outros historiadores como Lafuente ou Salcedo Ruiz describen a morte do tenente Martorell, a quen lle correspond\u00eda estar de garda no cuarto de bandeiras, sen citar m\u00e1is detalles non constatados. Os datos obtidos en documentaci\u00f3n oficial non coinciden na hora de inicio e escenario onde morren os oficiais.\nOs tres rexementos de artillar\u00eda dirix\u00edronse cara ao interior da cidade cami\u00f1o da Porta do Sol \u00e1 vez que animaban a sublevarse ao cuartel de infantar\u00eda da Monta\u00f1a. Durante o traxecto enfront\u00e1ronse vitoriosos con unidades da Garda Civil. Ao mesmo tempo, O'Donnell, Narv\u00e1ez, Serrano, Isidoro de Hoyos e Zabala, ademais de boa parte do resto dos xenerais destinados en Madrid distribu\u00edronse pola capital ocupando as unidades de artillar\u00eda que non se sublevaron para que permanecesen fieis, as\u00ed como posici\u00f3ns defensivas no Palacio Real.\nNa Porta do Sol estaba previsto que se unisen os milicianos mobilizados polos homes de Ricardo Mu\u00f1iz, pero as forzas leais ao goberno mantiveron a posici\u00f3n con duros combates durante a noite. Ao mesmo tempo, as unidades sublevadas trataron de entrar no Palacio Real xunto con m\u00e1is de mil milicianos sen conseguilo, ao ser detidos por unidades leais \u00e1 ra\u00ed\u00f1a, que lles dispararon desde o interior da praza e do propio edificio.\nUnha vez os sublevados non puideron seguir o seu avance, as tropas de Serrano e O'Donnell efectuaron un plan para ir reducindo as barricadas que se instalaron en varias r\u00faas da cidade at\u00e9 cercar aos sublevados no propio cuartel do que partiran. O d\u00eda 23 o edificio artilleiro estaba cercado e combateuse piso por piso at\u00e9 tomalo por completo nesa tarde.\nAs \u00faltimas barricadas rueiras foron asaltadas polas unidades que dirix\u00eda o xeneral Francisco Serrano, dando por conclu\u00edda a sublevaci\u00f3n.\nConsecuencias.\nA sublevaci\u00f3n fracasou pero O'Donnell atopouse nunha dif\u00edcil situaci\u00f3n pois varios oficiais hab\u00edan resultado mortos polos insurrectos \u2014a versi\u00f3n oficial foi que os sarxentos sublevados \u00abasasinaran os seus xefes\u00bb\u2014, o que lle obrigaba a aplicar unha dura represi\u00f3n. O'Donnell resaltou o feito de que os sarxentos repartiran \u00abfus\u00eds aos paisanos proletarios que acud\u00edan a recibilos\u00bb, o que a el lle pareceu o inicio dunha revoluci\u00f3n social polo que chegou a afirmar nas Cortes aos poucos d\u00edas: \u00abos horrores da revoluci\u00f3n francesa non se pareceron en nada ao que pasar\u00eda aqu\u00ed... aqu\u00ed non exist\u00edan m\u00e1is principios nin outro obxecto que o saqueo, o asasinato e a desaparici\u00f3n dos fundamentos sociais\u00bb. E conclu\u00edu a s\u00faa intervenci\u00f3n instando os deputados a esquecer \u00abas nosas disensi\u00f3ns pequenas... para facer fronte \u00e1 revoluci\u00f3n social\u00bb. Opini\u00f3n que era compartida por Narv\u00e1ez quen afirmou que este era o primeiro movemento que se produciu en Espa\u00f1a que ti\u00f1a \u00abun car\u00e1cter social verdadeiro\u00bb.\nA represi\u00f3n do levantamento foi moi dura. Foron fusiladas 66 persoas, na s\u00faa inmensa maior\u00eda sarxentos de artillar\u00eda, e tam\u00e9n alg\u00fans soldados. O 7 de xullo produc\u00edronse os \u00faltimos fusilamentos, entre os que se incl\u00fae o do xeneral carlista Juan Ord\u00f3\u00f1ez de Lara, o de quen asasinara ao coronel D. Federico Puig e o dun paisano que dera morte a un garda civil na r\u00faa de Toledo, segundo publicou \"A Gaceta.\" \nA pesar diso, a ra\u00ed\u00f1a insistiu perante O'Donnell para que fosen fusilados inmediatamente todos os detidos, ao redor dun milleiro, ao que o xefe do goberno negouse e d\u00edxose que comentou: \u00abPois non ve esa se\u00f1ora que, se se fusila a todos os soldados colleitos, vai derramarse tanto sangue que chegar\u00e1 at\u00e9 a s\u00faa alcoba e se afogar\u00e1 nela?\u00bb. Os condenados \u00e1 morte foron fusilados xunto aos muros exteriores da praza de touros, que ent\u00f3n estaba situada a un centenar escaso de metros da Porta de Alcal\u00e1.\nDoutra banda, a sublevaci\u00f3n deixou claro que os progresistas se puxeran f\u00f3ra do sistema e optaran pola \"v\u00eda revolucionaria\" polo que fracasara a estratexia da Uni\u00f3n Liberal e do propio O'Donnell de integralos mediante unha pol\u00edtica moi liberal, asumindo moitas das s\u00faas propostas, co fin \u00faltimo de formar con eles o partido liberal do r\u00e9xime isabelino que se alternar\u00eda co partido conservador, que representaban os moderados. As\u00ed que a ra\u00ed\u00f1a destitu\u00edu a O'Donnell e chamou de novo a Narv\u00e1ez para que formase goberno. Segundo Josep Fontana, a raz\u00f3n da substituci\u00f3n de O'Donnell foi que a ra\u00ed\u00f1a considerou que fora demasiado brando na represi\u00f3n da sublevaci\u00f3n.\nSegundo Juan Francisco Fuentes, \u00abo car\u00e1cter err\u00e1tico da Monarqu\u00eda demostrouse unha vez m\u00e1is tras o fracaso do levantamento do cuartel de San Gil. O'Donnell pod\u00eda quedar aos ollos da ra\u00ed\u00f1a como o home que a salvou dun transo moi apurado. No canto diso, Isabel II aproveitou a primeira ocasi\u00f3n para forzar a ca\u00edda do goberno: o 10 de xullo, o xeneral presentou un decreto nomeando novos senadores e a ra\u00ed\u00f1a negouse a p\u00f3r a s\u00faa firma. A crise estaba servida, e a soluci\u00f3n tam\u00e9n. Isabel II recorreu de novo, por \u00faltima vez, a Narv\u00e1ez. D\u00edxose que aquela foi a peor decisi\u00f3n pol\u00edtica tomada pola ra\u00ed\u00f1a ao longo do seu reinado, tras a cal moitos viron a influencia da s\u00faa confesor, o pai Claret, decidido partidario dunha pol\u00edtica autoritaria e ultramontana... (e que nunca perdoou) a O'Donnell o reco\u00f1ecemento do reino de Italia\u00bb."}
{"id": "448239", "revid": "23204", "url": "https://gl.wikipedia.org/wiki?curid=448239", "title": "Segunda Guerra do Opio", "text": "A Segunda Guerra do Opio (\"Second Opium War\", \"Second Anglo-Chinese War\", \"Second China War\", \"Arrow War\" ou \"Anglo-French expedition to China\" en ingl\u00e9s, \"Seconde guerre de l'opium\" en franc\u00e9s e \u7b2c\u4e8c\u6b21\u9d09\u7247\u6230\u722d, \u82f1\u6cd5\u8054\u519b\u4e4b\u5f79, \u4e9e\u7f85\u865f\u6230\u722d, \u82f1\u6cd5\u5c0d\u83ef\u9060\u5f81 ou \u7b2c\u4e8c\u6b21\u82f1\u4e2d\u6218\u4e89 en chin\u00e9s) foi un conflito armado, que tivo lugar entre os anos 1856 e 1860, entre, por unha banda, o Reino Unido de Gran Breta\u00f1a e Irlanda e Francia e, por outra, a dinast\u00eda Qing de China.\nContexto hist\u00f3rico.\nNa d\u00e9cada de 1850 viuse un r\u00e1pido crecemento do imperialismo. Alg\u00fans obxectivos compartidos entre as potencias occidentais inclu\u00edan expandir os seus mercados ultramarinos e estabelecer novos portos de escala.\nTanto o acordo franc\u00e9s co\u00f1ecido como Tratado de Huangpu, como o pacto estadounidense chamado Tratado de Wangxia conti\u00f1an cl\u00e1usulas que permit\u00edan a renegociaci\u00f3n de devanditos tratados despois de doce anos. Nun esforzo de expandir os seus territorios na China, o Reino Unido pediu \u00e1s autoridades da dinast\u00eda Qing renegociar o acordado no Tratado de Nank\u00edn, en 1842.\nAs demandas brit\u00e1nicas inclu\u00edan que puidesen exercer o libre comercio en toda China, legalizar a comercializaci\u00f3n do opio, abolir os impostos a estranxeiros para o tr\u00e1nsito interno, suprimir a piratar\u00eda, regular o tr\u00e1fico de cul\u00edes (traballadores semiescravos) e permitir ao embaixador brit\u00e1nico residir en Pequ\u00edn, entre outras cousas. A corte dos Qing rexeitou as demandas presentadas polo Reino Unido, Francia e os Estados Unidos.\nDesenvolvemento b\u00e9lico.\nO 8 de outubro de 1856, os oficiais dos Qing abordaron o \"Arrow\", un barco de donos chineses que fora rexistrado en Hong Kong (en posesi\u00f3n dos brit\u00e1nicos) e era sospeitoso de piratar\u00eda e contrabando. Doce suxeitos chineses foron arrestados e apresados. Este feito foi co\u00f1ecido como o \u00ab\"Incidente do Arrow\"\u00bb.\nOs oficiais brit\u00e1nicos en Cant\u00f3n pediron a liberaci\u00f3n dos navegantes afirmando que como o barco fora recentemente supervisado por brit\u00e1nicos estaba protexido baixo o Tratado de Nank\u00edn. S\u00f3 cando foi demostrado que aquel era un argumento d\u00e9bil, os brit\u00e1nicos insistiron en que o \"Arrow\" tivera unha insignia brit\u00e1nica e que os soldados dos Qing insultaran a bandeira. Estando en guerra cos insurxentes da Rebeli\u00f3n Taiping, os Qing non estaban en condici\u00f3ns de recibir un ataque de Occidente.\nA\u00ednda que os brit\u00e1nicos foron atrasados pola Rebeli\u00f3n da India, responderon o \"Incidente do Arrow\" en 1857 atacando Guangzhou desde o R\u00edo das Perlas. Ye Mingchen, quen se converter\u00eda en gobernador das provincias de Guangdong e Guangxi, alertou aos soldados chineses nos fortes. Despois de tomar os fortes pr\u00f3ximos a Cant\u00f3n sen moito esforzo, a Armada Brit\u00e1nica atacou a cidade.\nO Parlamento Brit\u00e1nico decidiu tomar compensaci\u00f3n da China base\u00e1ndose no informe do \"Incidente do Arrow\" presentado por Harry Parkes, o c\u00f3nsul brit\u00e1nico en Guangzhou. Francia, os Estados Unidos e Rusia recibiron invitaci\u00f3ns para adherirse ao Reino Unido nunha alianza. Francia uniuse \u00e1 acci\u00f3n brit\u00e1nica en contra da China, provocada pola execuci\u00f3n do misionario franc\u00e9s Pai Auguste Chapdelaine, no chamado \u00ab\"Incidente de Auguste Chapdelaine\"\u00bb, por parte de autoridades locais na provincia de Guangxi. O Imperio Ruso e os Estados Unidos convidaron a Hong Kong a unirse \u00e1 causa anglo-francesa, pero nunca achegou axuda militar.\nOs brit\u00e1nicos e os franceses uniron forzas baixo o mando do almirante Michael Seymour. A armada brit\u00e1nica, liderada por Lord Elgin, e a francesa, encabezada por Gros, atacou e ocupou Guangzhou a fins de 1857. Ye Mingchen foi capturado, e Bo-gui, o gobernador de Guangdong, rendeuse. Formouse un comit\u00e9 conxunto da alianza. Bo-gui permaneceu no seu posto orixinal para manter a orde en nome dos agresores. A alianza anglo-francesa mantivo o control de Guangzhou por case catro anos. Ye Mingchen foi exiliado a Calcuta, India brit\u00e1nica, onde morreu de inanici\u00f3n.\nA coalici\u00f3n dirixiuse logo cara ao norte para asaltar os fortes de Taku, preto de Tientsin (Tianjin) en maio de 1858.\nTratado de Tianjin.\nEn xu\u00f1o de 1858, a primeira parte da guerra conclu\u00edu co Tratado de Tianjin, no cal Francia, Rusia e os Estados Unidos tomaron parte. Os chineses inicialmente neg\u00e1ronse a asinar o tratado.\nOs puntos m\u00e1is importantes do tratado foron:\nTratado de Aigun.\nO 28 de maio de 1858, o Tratado de Aigun foi asinado con Rusia para revisar a fronteira entre aquela naci\u00f3n e a China, segundo determin\u00e1base no Tratado de Nerchinsk de 1689. Rusia ga\u00f1ou a beira esquerda do r\u00edo Amur. O tratado tam\u00e9n lle deu control sobre a \u00e1rea costeira do oc\u00e9ano Pac\u00edfico que non se conxelaba, onde a cidade de Vladivostok foi fundada en 1860.\nContinuaci\u00f3n da guerra.\nEn 1859, despois de que a China se negase a permitir o estabelecemento de embaixadas en Pequ\u00edn como se acordou no Tratado de Tientsin, unha forza naval baixo o mando do almirante Sir James Hope Grant bombardeou os fortes situados na boca do r\u00edo Hai He. Un escuadr\u00f3n naval comandado polo comodoro Josiah Tattnall danounos gravemente.\nEn 1860, unha forza anglo-francesa reuniuse en Hong Kong e logo levou a cabo un desembarco en Pei Tang o 3 de agosto, e un exitoso ataque aos fortes de Taku o 21 de agosto. O 20 de setembro, as tropas chinesas foron derrotadas na Batalla de Palikao, facendo que para o 26 de setembro, a forza chegue a Pequ\u00edn, tomando a cidade o 6 de outubro. Nomeando ao seu irm\u00e1n, o pr\u00edncipe Gong, como o seu representante, o emperador Xianfeng escapou ao palacio de Chengde, situado na cidade de Chengde.\nAs tropas anglo-francesas incendiaron o Antigo Palacio de Ver\u00e1n (residencia principal da corte a pesar do seu nome) despois de varios d\u00edas de saqueo. Pequ\u00edn xa non estaba tomada, pero as tropas permaneceron nos arredores da cidade.\nOs motivos da destruci\u00f3n do Antigo Palacio de Ver\u00e1n son un tema de debate. As raz\u00f3ns oficiais declaradas por Elgin eran as de desalentar aos chineses de usar o secuestro como unha ferramenta de negociaci\u00f3n e vingarse do emperador pola s\u00faa violaci\u00f3n \u00e1 bandeira de tregua. Outras opini\u00f3ns, como execuci\u00f3ns, son discutibles. Elgin cualificou este feito como o \u00abmenos desagradable\u00bb, ao danar o goberno desp\u00f3tico pero sen alterar a vida coti\u00e1 dos chineses inocentes.\nHistoriadores occidentais afirman que o accionar de Elgin ao autorizar a destruci\u00f3n do Palacio de Ver\u00e1n foi motivado pola tortura e asasinato de case vinte prisioneiros occidentais, inclu\u00edndo dous enviados brit\u00e1nicos e un xornalista do xornal da mesma nacionalidade \"The Times.\" Os manch\u00fa desa \u00e9poca converteran a tortura nunha arte cruel que inclu\u00eda a morte por medio de miles de cortes mentres se estaba no que poder\u00eda chamarse unha chaqueta de arame, e morte por mortificaci\u00f3n, na cal os membros eran quitados do corpo un por un.\nNeste contexto, Elgin foi moi criticado pola completa destruci\u00f3n do Antigo Palacio de Ver\u00e1n. Historiadores chineses argumentaron que esta destruci\u00f3n foi un encubrimento para os xa moi estendidos saqueos.\nConvenci\u00f3n de Pequ\u00edn.\nO Tratado de Tianjin, asinado en xu\u00f1o de 1858, foi finalmente estendido e ratificado polo irm\u00e1n do emperador, o pr\u00edncipe Gong, na Convenci\u00f3n de Pequ\u00edn do 18 de outubro de 1860, asinada mentres as potencias occidentais ocupaban Pequ\u00edn e incendi\u00e1base o Antigo Palacio de Ver\u00e1n. As\u00ed se puxo final \u00e1 Segunda Guerra do Opio.\nO comercio do opio foi legalizado e aos cristi\u00e1ns f\u00f3ronselles concedidos todos os dereitos civ\u00eds, inclu\u00edndo o dereito da propiedade privada e o dereito de evanxelizar.\nO contido da Convenci\u00f3n de Pequ\u00edn incl\u00fae:"}
{"id": "448241", "revid": "98629", "url": "https://gl.wikipedia.org/wiki?curid=448241", "title": "Merlene Ottey", "text": "Merlene Joyce Ottey, nada en Cold Springs (Hanover) o 10 de maio de 1960 \u00e9 unha ex-atleta xamaicana. Comezou a s\u00faa carreira representando a Xamaica, antes de representar a Eslovenia entre 2002 e 2012. Est\u00e1 clasificada como a cuarta mellor de todos os temos nos 60 metros (indoor), a s\u00e9tima nos 100 metros lisos e a cuarta nos 200 metros. Ten o r\u00e9cord do mundo indoor en 200 metros con 21,87 segundos dende 1993.\nTraxectoria.\nOttey tivo a carreira m\u00e1is longa dun velocista de alto nivel internacional, que rematou en 2012 coa s\u00faa participaci\u00f3n co equipo de remudas 4\u00d7100 metros esloveno nos campionatos de Europa de atletismo de 2012, con 52 anos. Nove veces medallista ol\u00edmpica, ten o r\u00e9cord de m\u00e1is participaci\u00f3ns (sete) de calquera atleta. Ga\u00f1ou catorce medallas nos campionatos do mundo, e en 2017 a\u00ednda ti\u00f1a o r\u00e9cord de m\u00e1is medallas en especialidades individuais con dez. Os seus m\u00e9ritos durante a s\u00faa carreira e a s\u00faa lonxevidade val\u00e9ronlle ser chamada \"Ra\u00ed\u00f1a da Pista\". Ademais, a s\u00faa tendencia a lograr medallas de bronce en grandes campionatos supux\u00e9ronlle o t\u00edtulo de \"Ra\u00ed\u00f1a de Bronce\"."}
{"id": "448242", "revid": "89787", "url": "https://gl.wikipedia.org/wiki?curid=448242", "title": "Convenci\u00f3n de Londres de 1861", "text": "A convenci\u00f3n de Londres foi un acordo diplom\u00e1tico asinado pola ra\u00ed\u00f1a de Espa\u00f1a, Isabel II; o emperador de Francia, Napole\u00f3n III; e Vitoria, ra\u00ed\u00f1a do Reino Unido de Gran Breta\u00f1a e Irlanda, o 31 de outubro de 1861 como resposta \u00e1 lei de suspensi\u00f3n de pagos promulgada polo presidente de M\u00e9xico, Benito Ju\u00e1rez, o 17 de xullo dese mesmo ano, cuxo primeiro artigo dic\u00eda: \u201cDesde a data desta lei, o Goberno da Uni\u00f3n percibir\u00e1 todo o produto l\u00edquido das rendas federais, deduc\u00edndose tan s\u00f3 os gastos de recadaci\u00f3n das oficinas recadadoras, e quedando suspensos polo termo de dous anos todos os pagos, incluso o das asignaci\u00f3ns destinadas para a d\u00e9beda contra\u00edda en Londres e para as Convenci\u00f3ns estranxeiras.\u201d\nO obxectivo da convenci\u00f3n de Londres era demandar a M\u00e9xico unha protecci\u00f3n m\u00e1is efectiva para as persoas e propiedades dos seus s\u00fabditos, as\u00ed como o cumprimento das obrigaci\u00f3ns contra\u00eddas cara a estes. A chegada dos seus ministros plenipotenciarios a M\u00e9xico deu lugar aos Tratados preliminares de La Soledad e \u00e1 Segunda intervenci\u00f3n francesa en M\u00e9xico."}
{"id": "448243", "revid": "47401", "url": "https://gl.wikipedia.org/wiki?curid=448243", "title": "Marie-Jos\u00e9 Perec", "text": ""}
{"id": "448245", "revid": "7802", "url": "https://gl.wikipedia.org/wiki?curid=448245", "title": "Xeneral Narv\u00e1ez", "text": ""}
{"id": "448246", "revid": "7802", "url": "https://gl.wikipedia.org/wiki?curid=448246", "title": "Bienio progresista", "text": ""}
{"id": "448247", "revid": "98629", "url": "https://gl.wikipedia.org/wiki?curid=448247", "title": "Antonio de los R\u00edos Rosas", "text": "Antonio S\u00e1nchez del R\u00edo y L\u00f3pez de la Rosa, que cambiou os seus apelidos polo m\u00e1is sonoro Antonio de los R\u00edos Rosas, nado en Ronda o 16 de marzo de 1812 e finado en Madrid o 3 de novembro de 1873, foi un orador, xurista e pol\u00edtico espa\u00f1ol, presidente do Congreso dos Deputados durante as lexislaturas de 1863-1864, 1865-1866 e 1872.\nTraxectoria.\nR\u00edos Rosas era licenciado en Dereito pola Universidade de Granada e accedeu por vez primeira \u00e1s Cortes Xerais como deputado pola provincia de M\u00e1laga en 1836. Contrario \u00e1s manobras do xeneral Espartero durante a Rexencia de Mar\u00eda Cristina, op\u00faxose ao mesmo a partir de 1840. Coa ca\u00edda do xeneral e a maior\u00eda de idade de Isabel II, foi nomeado membro do Consello Real.\nAo longo dos anos evolucionou cara a posici\u00f3ns menos absolutistas e m\u00e1is proclives cara a un moderantismo democr\u00e1tico, opo\u00f1\u00e9ndose a Narv\u00e1ez na D\u00e9cada Moderada, a\u00ednda que tam\u00e9n se opuxo firmemente \u00e1s modificaci\u00f3ns constitucionais que se propu\u00f1an desde o Goberno do Bienio Progresista, m\u00e1is pr\u00f3ximo \u00e1 vella doutrina da soberan\u00eda compartida entre a Coroa e as Cortes. Coa chegada de Leopoldo O'Donnell ao poder nos gobernos da Uni\u00f3n Liberal, encarg\u00f3uselle a redacci\u00f3n da \"Acta Adicional\" para facer m\u00e1is liberal a restaurada Constituci\u00f3n de 1845 e foi nomeado ministro de Gobernaci\u00f3n o 14 de xullo de 1856 no primeiro goberno, a\u00ednda que cesou en outubro do mesmo ano. En 1852 ingresou na Real Academia de Xurisprudencia e Lexislaci\u00f3n.\nPosteriormente foi embaixador de Espa\u00f1a en Roma e levou o peso das negociaci\u00f3ns para restablecer as relaci\u00f3ns diplom\u00e1ticas coa Santa S\u00e9 e p\u00f3r de novo en vigor o Concordato de 1851. A partir de 1861 foise separando da li\u00f1a de O'Donnell e en 1863 foi elixido presidente do Congreso dos Deputados nos momentos m\u00e1is cr\u00edticos da Uni\u00f3n Liberal, ingresando na Real Academia Espa\u00f1ola e sendo elixido presidente do Ateneo de Madrid. Durante dous anos foi desterrado polo xeneral Narv\u00e1ez \u00e1s illas Canarias.\nTras a ca\u00edda da monarqu\u00eda, durante o Sexenio Democr\u00e1tico foi elixido membro do Consello de Estado e mant\u00edvose dentro dos moderados afastado das tentaci\u00f3ns republicanas e apoiou a elecci\u00f3n de Amadeu de Savoia como rei de Espa\u00f1a. Pero o fracaso desta experiencia e a proclamaci\u00f3n da primeira rep\u00fablica acheg\u00e1rono \u00e1s teses de Emilio Castelar (republicanismo unitario) fronte \u00e1s de Pi i Margall (republicanismo federal), moito m\u00e1is radicais; a\u00ednda que discrepaba daquel nas cuesti\u00f3ns relixiosas. Morreu en Madrid sen apenas recursos.\nV\u00e9xase tam\u00e9n.\nBibliograf\u00eda.\n "}
{"id": "448248", "revid": "1888", "url": "https://gl.wikipedia.org/wiki?curid=448248", "title": "Juan Francisco Outeiral", "text": ""}
{"id": "448252", "revid": "72012", "url": "https://gl.wikipedia.org/wiki?curid=448252", "title": "Dereitos LGTB en Marrocos", "text": ""}
{"id": "448253", "revid": "27155", "url": "https://gl.wikipedia.org/wiki?curid=448253", "title": "Azotobacter vinelandii", "text": "Azotobacter vinelandii \u00e9 unha bacteria gramnegativa diaz\u00f3trofa que pode fixar o nitr\u00f3xeno cando crece aerobicamente. \u00c9 un sistema manexable xeneticamente que se usa para a fixaci\u00f3n do nitr\u00f3xeno. Son bacterias doadas de cultivar.\n\"A. vinelandii\" \u00e9 un fixador de N2 de vida libre que produce moitas fitohormonas e vitaminas nos solos. Produce pigmentos de pioverdina fluorescentes.\nO holoencima nitroxenase de \"A. vinelandii\" foi caracterizada por cristalograf\u00eda de raios X tanto no estado unido a ADP tetrafluoroaluminato coma unido a Mg-ATP.. O encima pos\u00fae un \"cluster\" dos cofactores molibdeno ferro-sulfuro (FeMoco) como sitios activos, cada un dos cales leva d\u00faas estruturas pseudoc\u00fabicas de ferro-sulfuro.\nPloid\u00eda variable.\n\"A. vinelandii\" pode conter ata 80 copias do seu cromosoma por c\u00e9lula. Por\u00e9n, isto s\u00f3 se observa en cultivos de crecemento r\u00e1pido, mentres que nos cultivos feitos en medio sint\u00e9tico m\u00ednimo non \u00e9 poliploide."}
{"id": "448256", "revid": "25871", "url": "https://gl.wikipedia.org/wiki?curid=448256", "title": "Azotobacter chroococcum", "text": "Azotobacter chroococcum \u00e9 unha bacteria descuberta en 1901 por Martinus Beijerinck, que ten a capacidade de fixar o nitr\u00f3xeno atmosf\u00e9rico e foi o primeiro fixador de nitr\u00f3xeno de vida libre aerobio descuberto.\nCaracter\u00edsticas.\n\"A. chroococcum\" \u00e9 unha bacteria microaer\u00f3fila, que pode fixar o nitr\u00f3xeno en condici\u00f3ns aerobias. Para facelo produce tres encimas (catalase, peroxidase e super\u00f3xido dismutase) cos que \"neutraliza\" as especies reactivas do ox\u00edxeno. Tam\u00e9n forma o pigmento hidrosoluble casta\u00f1o escuro melanina en alto nivel durante a fixaci\u00f3n do nitr\u00f3xeno, que se cre protexe o sistema da nitroxenase do ox\u00edxeno.\nUsos.\nFix\u00e9ronse investigaci\u00f3ns sobre as aplicaci\u00f3ns potenciais de \"A. chroococcum\" para mellorar a produci\u00f3n agr\u00edcola. Polo menos un estudo mostrou un incremento significativo na produci\u00f3n das colleitas ligada \u00e1 produci\u00f3n de \"auxinas, citocininas e substanias de tipo GA\" por \"A. chroococcum\"."}
{"id": "448257", "revid": "27155", "url": "https://gl.wikipedia.org/wiki?curid=448257", "title": "Gr\u00e1nulo de volutina", "text": "Os gr\u00e1nulos de volutina son unha forma de almacenamento intracitoplasm\u00e1tico de polifosfatos inorg\u00e1nicos en complexo, presentes principalmente nalgunhas bacterias, cuxa produci\u00f3n se utiliza como criterio de identificaci\u00f3n cando se trata de illar a bacteria \"Corynebacterium diphtheriae\" en medio de L\u00f6ffler. Os gr\u00e1nulos de polifosfatos mostran un efecto metacrom\u00e1tico, e te\u00f1en aspecto vermello cando se tinguen con azul de metileno.\nPoden encontrarse tam\u00e9n no citoplasma do l\u00e9vedo \"Saccharomyces\", un x\u00e9nero de fungos ascomicetos."}
{"id": "448259", "revid": "27155", "url": "https://gl.wikipedia.org/wiki?curid=448259", "title": "Corynebacterium glutamicum", "text": "Corynebacterium glutamicum (antes chamado Micrococcus glutamicus) \u00e9 unha bacteria grampositiva con forma de bacilo que se utiliza industrialmente para a produci\u00f3n a grande escala de amino\u00e1cidos. A\u00ednda que inicialmente foi identificado nun cribado que buscaba organismos que segregaban L-glutamato, os mutantes de \"C. glutamicum\" foron tam\u00e9n identificados como produtores doutros amino\u00e1cidos.\nDebido \u00e1 importancia do seu uso industrial, foron secuenciados varios clons de \"C. glutamicum\" por grupos industriais e acad\u00e9micos. Ademais, obtiv\u00e9ronse datos de ARN pequeno por RNA-Seq en \"C. glutamicum ATCC 13032.\"\n\"Brevibacterium flavum\".\nA cepa \"Corynebacterium glutamicum\" ATCC 14067 foi previamene co\u00f1ecida como \"Brevibacterium flavum\"."}
{"id": "448260", "revid": "27155", "url": "https://gl.wikipedia.org/wiki?curid=448260", "title": "Micrococcus glutamicus", "text": ""}
{"id": "448261", "revid": "27155", "url": "https://gl.wikipedia.org/wiki?curid=448261", "title": "L-glutamato", "text": ""}
{"id": "448263", "revid": "89787", "url": "https://gl.wikipedia.org/wiki?curid=448263", "title": "Sinorhizobium meliloti", "text": "Sinorhizobium meliloti \u00e9 unha bacteria gramnegativa que fixa o nitr\u00f3xeno atmosf\u00e9rico. Establece unha relaci\u00f3n simbi\u00f3tica coas leguminosas dos x\u00e9neros \"Medicago\", \"Melilotus\" e \"Trigonella\", inclu\u00edndo a leguminosa modelo \"Medicago truncatula\". Esta simbiose orixina un novo \u00f3rgano na planta denominado n\u00f3dulo radicular. A relaci\u00f3n consid\u00e9rase simbi\u00f3tica, xa que a bacteria deixa o exceso de nitr\u00f3xeno fixado a disposici\u00f3n da planta. \"S. meliloti\" \u00e9 m\u00f3bil e pos\u00fae un grupo de flaxelos peritricos. O seu xenoma cont\u00e9n catro xenes que codifican a flaxelina, entre os que est\u00e1 \"fliC1C2\u2013fliC3C4\". O xenoma cont\u00e9n tres replic\u00f3ns: un cromosoma (~3.7 megabases) e dous megapl\u00e1smidos pSymB (~1.7 megabases) e pSymA (~1.4 megabases). Secuenci\u00e1ronse ata agora cinco xenomas de \"S. meliloti\": Rm1021, AK83, BL225C, Rm41, e SM11 e consid\u00e9rase que 1021 \u00e9 o tipo silvestre.\nA fixaci\u00f3n do nitr\u00f3xeno por \"S meliloti\" \u00e9 interferida polo modificador pl\u00e1stico bisfenol A.\nSimbiose.\nA capacidade de simbiose de \"S. meliloti\" d\u00e9bese a xenes que est\u00e1n situados no megapl\u00e1smido pSymA. Unha vez que se infiltra no n\u00f3dulo, a bacteria sofre unha nodulaci\u00f3n indeterminada con plantas como as do x\u00e9nero \"Medicago\". Esta relaci\u00f3n simbi\u00f3tica non se comprende totalmente, xa que parece ser prexudicial para a bacteria porque cando est\u00e1 dentro dos n\u00f3dulos radiculares difer\u00e9nciase terminalmente en bacteroides e perde a capacidade de reproducirse independentemente no ambiente do solo.\nA simbiose entre \"S. meliloti\" e as s\u00faas plantas h\u00f3spede empeza cando a planta segrega un conxunto de beta\u00ednas e flavonoides na rizosfera, como: 4,4\u2032-dihidroxi-2\u2032-metoxichalcona, crisoeriol, cinarosida, 4\u2032,7-dihidroxiflavona, 6\u2032\u2032-O-malonilononina, liquiritixenina, luteolina, 3\u2032,5-dimetoxiluteolina, 5-metoxiluteolina, medicarpina, staquidrina, e trigonelina. Estes compostos atraen \"S. meliloti\" \u00e1 superficie dos pelos radicais da planta, onde as bacterias empezan a segregar o factor Nod.\nBacteri\u00f3fagos.\nDescrib\u00edronse varios bacteri\u00f3fagos que infectan \"Sinorhizobium meliloti\", que son os seguintes: \u03a61, \u03a61A, \u03a62A, \u03a63A, \u03a64 (=\u03a6NM8), \u03a65t (=\u03a6NM3), \u03a66 (=\u03a6NM4), \u03a67 (=\u03a6NM9), \u03a67a, \u03a69 (=\u03a6CM2), \u03a611 (=\u03a6CM9), \u03a612 (=\u03a6CM6), \u03a613, \u03a616, \u03a616-3, \u03a616a, \u03a616B, \u03a627, \u03a632, \u03a636, \u03a638, \u03a643, \u03a670, \u03a672, \u03a6111, \u03a6143, \u03a6145, \u03a6147, \u03a6151, \u03a6152, \u03a6160, \u03a6161, \u03a6166, \u03a62011, \u03a6A3, \u03a6A8, \u03a6A161, \u03a6AL1, \u03a6CM1, \u03a6CM3, \u03a6CM4, \u03a6CM5, \u03a6CM7, \u03a6CM8, \u03a6CM20, \u03a6CM21, \u03a6DF2, \u03a6f2D, \u03a6F4, \u03a6FAR, \u03a6FM1, \u03a6K1, \u03a6L1, \u03a6L3, \u03a6L5, \u03a6L7, \u03a6L10, \u03a6L20, \u03a6L21, \u03a6L29, \u03a6L31, \u03a6L32, \u03a6L53, \u03a6L54, \u03a6L55, \u03a6L56, \u03a6L57, \u03a6L60, \u03a6L61, \u03a6L62, \u03a6LO0, \u03a6LS5B, \u03a6M1, \u03a6M1, \u03a6M1-5, \u03a6M2, \u03a6M3, \u03a6M4, \u03a6M5,\n \u03a6M5 (=\u03a6F20), \u03a6M5N1, \u03a6M6, \u03a6M7, \u03a6M8, \u03a6M9, \u03a6M10, \u03a6M11, \u03a6M11S, \u03a6M12, \u03a6M14, \u03a6M14S, \u03a6M19, \u03a6M20S, \u03a6M23S, \u03a6M26S, \u03a6M27S, \u03a6Ml, \u03a6MM1C, \u03a6MM1H, \u03a6MP1, \u03a6MP2, \u03a6MP3, \u03a6MP4, \u03a6N2, \u03a6N3, \u03a6N4, \u03a6N9, \u03a6NM1, \u03a6NM2, \u03a6NM6, \u03a6NM7, \u03a6P6, \u03a6P10, \u03a6P33, \u03a6P45, \u03a6PBC5, \u03a6Rm108, \u03a6Rmp26, \u03a6Rmp36, \u03a6Rmp38, \u03a6Rmp46, \u03a6Rmp50, \u03a6Rmp52, \u03a6Rmp61, \u03a6Rmp64, \u03a6Rmp67, \u03a6Rmp79, \u03a6Rmp80, \u03a6Rmp85, \u03a6Rmp86, \u03a6Rmp88, \u03a6Rmp90, \u03a6Rmp145, \u03a6SP, \u03a6SSSS304, \u03a6SSSS305, \u03a6SSSS307, \u03a6SSSS308, e \u03a6T1. Destes foron secuenciados \u03a6M5, \u03a6M12, \u03a616-3 e \u03a6PBC5."}
{"id": "448264", "revid": "55340", "url": "https://gl.wikipedia.org/wiki?curid=448264", "title": "Sandalio Alonso de la Riva", "text": "Sandalio Alonso de la Riva, nado en Bo\u00f1ar (provincia de Le\u00f3n) o 8 de maio de 1904 e finado en Vilagarc\u00eda de Arousa o 19 de xullo de 1988, foi un pol\u00edtico espa\u00f1ol.\nTraxectoria.\nMilitou nas Juventudes Socialistas e afiliouse ao PSOE en 1926. Na Segunda Rep\u00fablica foi alcalde de Bo\u00f1ar. Co golpe de Estado do 18 de xullo de 1936 fuxiu a Asturias. En Asturias ocupou postos de mando no ex\u00e9rcito republicano. Ao remate da guerra marchou a Francia polos Pireneos. En Bordeos co\u00f1eceu a Rosina Villaverde, filla de Elpidio Villaverde. En 1939 exiliouse en Chile onde estivo alg\u00fan tempo, para trasladarse a Arxentina en 1942, onde casou con Rosina. En Buenos Aires pertenceu \u00e1 Agrupaci\u00f3n Socialista Pablo Iglesias, na que ocupou diversos cargos directivos. En 1979 regresou coa s\u00faa muller a Vilagarc\u00eda, e foi secretario da agrupaci\u00f3n socialista local ata a s\u00faa morte.\nReco\u00f1ecementos.\nO 8 de decembro de 1986 foi homenaxeado en Vilagarc\u00eda polos seus 60 anos de exemplar militancia socialista."}
{"id": "448266", "revid": "5863", "url": "https://gl.wikipedia.org/wiki?curid=448266", "title": "Black friday", "text": ""}
{"id": "448267", "revid": "5863", "url": "https://gl.wikipedia.org/wiki?curid=448267", "title": "Black Friday", "text": ""}
{"id": "448269", "revid": "1131", "url": "https://gl.wikipedia.org/wiki?curid=448269", "title": "O Marisqui\u00f1o", "text": "O Marisqui\u00f1o \u00e9 un evento deportivo e cultural urbano que se celebrou na cidade de Vigo cada mes de agosto dende o ano 2001. O evento conta con actividades de concertos, grafitis e competici\u00f3ns de deportes urbanos, e converteuse nun dos festivais de deporte urbano de referencia no sur de Europa.\nEntre as modalidades deportivas do evento est\u00e1n o Basket 3\u00d73, o skate, o BMX, o \"Dirt Jump\", o \"Motocross\" ou o descenso en bicicleta polo Casco Vello.\nAccidente de 2018.\nO d\u00eda 12 de agosto de 2018 \u00e1s 23:58 horas ocorreu un accidente ao esboroarse a estrutura de formig\u00f3n sobre a que descansaba unha plataforma de madeira do Porto de Vigo, nas Avenidas, durante un concerto de m\u00fasica.\nAo d\u00eda seguinte calculaban que houbera 377 persoas feridas, a\u00ednda que de diversa consideraci\u00f3n chegaron a 467.\nEn setembro de 2018 a Federaci\u00f3n de Asociaci\u00f3ns Veci\u00f1ais Eduardo Chao (Favec) creou unha Plataforma de Afectados polo Accidente do Marisqui\u00f1o e o Parlamento de Galicia, unha comisi\u00f3n pol\u00edtica sobre o accidente.\nA derradeira edici\u00f3n foi a do ano 2019. En 2021 anunciouse que non se \u00eda celebrar m\u00e1is en Vigo."}
{"id": "448280", "revid": "83328", "url": "https://gl.wikipedia.org/wiki?curid=448280", "title": "Premios Bacelos de Prata", "text": "Os Premios Bacelos de Prata son uns premios convocados pola Asociaci\u00f3n \u00c1lvaro das Casas para premiar as empresas que apostan polo galego. En 2018 chegou \u00e1 s\u00faa duod\u00e9cima edici\u00f3n."}
{"id": "448283", "revid": "1131", "url": "https://gl.wikipedia.org/wiki?curid=448283", "title": "Premio de Poes\u00eda Manuel Leiras Pulpeiro", "text": "O Premio de Poes\u00eda Manuel Leiras Pulpeiro \u00e9 un certame organizado desde o ano 2012 polo Concello de Mondo\u00f1edo, co patrocinio da \u00c1rea de Cultura da Deputaci\u00f3n Provincial de Lugo, coa finalidade de honrar a memoria do escritor mindoniense Manuel Leiras Pulpeiro e, asemade, colaborar na promoci\u00f3n da escrita po\u00e9tica en lingua galega e na divulgaci\u00f3n das s\u00faas autoras e autores premiando a poes\u00eda. \u00c9 un premio a un \u00fanico poema cunha extensi\u00f3n m\u00e1xima de 150 versos."}
{"id": "448293", "revid": "89787", "url": "https://gl.wikipedia.org/wiki?curid=448293", "title": "Corallus caninus", "text": "Corallus caninus \u00e9 unha especie de boa arbor\u00edcola non velenosa de cor esmeralda que vive nas selvas de Suram\u00e9rica. Desde 2009 a especie \"Corallus batesii\" dist\u00ednguese de \"C. caninus\".\nDescrici\u00f3n.\nO adulto medra ata acadar os 1,8\u00a0m de lonxitude. Te\u00f1en uns dentes dianteiros moi desenvolvidos que proporcionalmente son maiores que os das doutras serpes non velenosas.\nO padr\u00f3n de coloraci\u00f3n \u00e9 tipicamente un fondo verde esmeralda con li\u00f1as en zigzag brancas interrompidas irregulares, denominadas \u00e1s veces 'l\u00f3stregos', polo dorso e un ventre amarelo. A s\u00faa rechamante coloraci\u00f3n e marcas son moi distintivas entre todas as serpes de Suram\u00e9rica. Os individuos novos var\u00edan na cor entre varios tons de laranxa claro e escuro ou vermello ladrillo antes de que se establece a coloraci\u00f3n ontoxen\u00e9tica e o animal se volva esmeralda, o que ocorre entre os 9 e 12 meses de vida. Isto tam\u00e9n ocorre na especie de pit\u00f3n verde \"Morelia viridis\", na cal as cr\u00edas e individuos novos poden ser tam\u00e9n de cor amarela canario ou vermella ladrillo. En contra do que se cre popularmente, na boa \"C. caninus\" os individuos novos amarelos, como os desta pit\u00f3n, non se dan.\nAlg\u00fans herpet\u00f3logos consideraron se ser\u00eda conveniente crear algunha nova especie separ\u00e1ndoa de \"C.caninus\" base\u00e1ndose na localidade e diferenzas morfol\u00f3xicas. Un nome que se propuxo recentemente para a variante morfol\u00f3xica que vive na cunca amaz\u00f3nica sur e ao oeste do r\u00edo Negro foi o de \"Corallus batesii\" [Henderson], nome que se lle deu en honra do naturalista e explorador ingl\u00e9s Henry Walter Bates, descubridor do mimetismo batesiano, pero que para outros \u00e9 unha subespecie. Deste modo a denominaci\u00f3n \"C. caninus\" quedar\u00eda reservada aos esp\u00e9cimes do escudo g\u00fcian\u00e9s no norte da cunca amaz\u00f3nica e ao leste do r\u00edo Negro.\nOs esp\u00e9cimes da cunca do r\u00edo Amazonas tenden a crecer m\u00e1is e son moito m\u00e1is d\u00f3ciles que os seus parentes do norte e chegan a lonxitudes de 2,1\u20132,7\u00a0m, mentres que o tama\u00f1o medio global \u00e9 duns 1,8\u00a0m. Os que viven na parte sur da \u00e1rea de distribuci\u00f3n deste animal no Per\u00fa adoitan ter unha cor m\u00e1is escura. Os esp\u00e9cimes da cunca do Amazonas te\u00f1en xeralmente unha li\u00f1a dorsal branca ininterrompida, mentres que as marcas brancas dos esp\u00e9cimes de G\u00fciana e Suriname son bastante variables. As escamas do foci\u00f1o dos esp\u00e9cimes da cunca do Amazonas son tam\u00e9n moito menores que as dos esp\u00e9cimes do norte, sur e oeste, que se encontran, por exemplo, en Suriname, Venezuela, Bolivia e G\u00fciana Francesa. S\u00e1bese que existen formas h\u00edbridas entre as \"Corallus caninus\" do norte (do escudo das G\u00fcianas) e as da cunca do Amazonas.\n\"C. caninus\" parece moi similar \u00e1 pit\u00f3n verde \"Morelia viridis\" do sueste asi\u00e1tico e Australia. Como s\u00f3 est\u00e1n moi distantemente emparentadas, este \u00e9 un exemplo de evoluci\u00f3n converxente. As diferenzas f\u00edsicas entre elas incl\u00faen as escamas da cabeza e a localizaci\u00f3n das fosetas termorreceptoras arredor da boca.\nDistribuci\u00f3n xeogr\u00e1fica.\nEnc\u00f3ntrase en Suram\u00e9rica na rexi\u00f3n norte de Colombia, Brasil e desde Venezuela a Suriname e nas G\u00fcianas no chamado escudo das G\u00fcianas. A localidade tipo que se lle deu \u00e9 \"Americae.\" A especie da 'Cunca', como suxire o seu nome enc\u00f3ntrase na cunca do Amazonas, no sur de Suriname, sur da G\u00fciana, sur de Venezuela a Colombia, o Per\u00fa e o Brasil e nas selvas que rodean o r\u00edo Amazonas.\nDieta.\nA s\u00edua dieta consiste principalmente en pequenos mam\u00edferos, pero tam\u00e9n comen pequenos paxaros e lagartos e ras. Debido ao seu metabolismo extremadamente lento, alim\u00e9ntase moito menos a mi\u00fado que as especies que viven no chan e as s\u00faas comidas poden estar distanciadas varios meses.\nPreviamente, pens\u00e1base que a s\u00faa dieta principal eran os paxaros, mais os estudos do seu contido estomacal indicaron que a maior\u00eda da s\u00faa dieta eran os pequenos mam\u00edferos. Os xuven\u00eds e neonatos tam\u00e9n se alimentan de pequenos lagartos e ras, especialmente de ras de cristal da familia Centrolenidae (observaci\u00f3n feita por Henderson \"et al\".).\nReproduci\u00f3n.\n\"C. caninus\" \u00e9 ovoviv\u00edpara. As femias producen normalmente entre 6 e 14 cr\u00edas cada vez, \u00e1s veces m\u00e1is. As camadas que exceden estas cifras son extremadamente raras. As cr\u00edas recentemente paridas te\u00f1en unha distintiva coloraci\u00f3n de vermello ladrillo a laranxa e gradualmente cambian a\u00e1 s\u00faa dor ontoxen\u00e9tica nun per\u00edodo de 12 meses, tornando esmeraldas."}
{"id": "448298", "revid": "27155", "url": "https://gl.wikipedia.org/wiki?curid=448298", "title": "Corallus batesii", "text": "Corallus batesii \u00e9 unha especie de boa arbor\u00edcola das selvas tropicais de Am\u00e9rica do Sur. Esta especie foi revalidada a partir da sinonimia de \"Corallus caninus\", da cal foi separada, por Henderson e colegas en 2009.\nTaxonom\u00eda e etimolox\u00eda.\nEsta especie describiuna orixinalmente o naturalista ingl\u00e9s John Edward Gray co nome \"Chrysenis batesii\" en 1860. O nome espec\u00edfico \"batesii\" p\u00faxoselle en honra de Henry Walter Bates, naturalista e explorador ingl\u00e9s, descubridor do mimetismo batesiano. Despois a especie consider\u00e1base que formaba parte da especie \"Corallus caninus\", da que foi separada por Henderson en 2009 base\u00e1ndose nas s\u00faas diferenzas morfol\u00f3xicas.\nDescrici\u00f3n.\nEsta especie da cunca amaz\u00f3nica ten un ventre amarelo e un dorso verde escuro con li\u00f1as vertebrais brancas, que te\u00f1en barras cruzadas parciais confluentes, a mi\u00fado beireadas por algunhas manchas negras. \"Corallus batesii\" difire de \"C. caninus\" pola forma e o n\u00famero das s\u00faas escamas do foci\u00f1o. \"C. batesii\" \u00e9 maior que \"C. caninus\", e medra ata unha lonxitude total (inclu\u00edndo a cola) de aproximadamente 2,7\u00a0m.\nDistribuci\u00f3n e h\u00e1bitat.\nEsta especie da \"Cunca\" (a diferenza da especie do escudo g\u00fcian\u00e9s, \"C. caninus\"), como indica o seu nome, enc\u00f3ntrase na cunca do Amazonas, sur de Suriname, sur de Venezuela ata Colombia, o Per\u00fa e o Brasil e nas selvas que rodean o r\u00edo Amazonas."}
{"id": "448306", "revid": "63181", "url": "https://gl.wikipedia.org/wiki?curid=448306", "title": "Luhanka", "text": "Luhanka (en sueco \"Luhango\") \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 723\u00a0habitantes. A superficie do termo municipal \u00e9 de 313,25\u00a0km2, dos cales 98,75\u00a0km2 son auga. O concello ten unha densidade de poboaci\u00f3n de 29,23\u00a0hab./km\u00b2.\nLimita cos concellos de Joutsa, Jyv\u00e4skyl\u00e4, J\u00e4ms\u00e4, Kuhmoinen, Hartola e Sysm\u00e4, estes dous \u00faltimos na rexi\u00f3n veci\u00f1a de P\u00e4ij\u00e4nne Tavastia.\nO concello \u00e9 uniling\u00fce en fin\u00e9s."}
{"id": "448307", "revid": "27155", "url": "https://gl.wikipedia.org/wiki?curid=448307", "title": "Flavona", "text": "As flavonas (do lat\u00edn \"flavus\", 'amarelo'), son unha clase de flavonoides baseada nun esqueleto de 2-fenilcromen-4-ona (2-fenil-1-benzopiran-4-ona) (imaxe da dereita).\nAs flavonas son com\u00fans nos alimentos, principalmente nas especias, e froitos e vexetais vermellos e p\u00farpuras. Entre as flavonas com\u00fans est\u00e1n a apixenina (4',5,7-trihidroxiflavona), luteolina (3',4',5,7-tetrahidroxiflavona), tanxeritina (4',5,6,7,8-pentametoxiflavona), crisina (5,7-dihidroxiflavona) e 6-hidroxiflavona.\nInxesti\u00f3n e eliminaci\u00f3n.\nAs flavonas enc\u00f3ntranse principalmente en especias e plantas vermellas e p\u00farpuras. O consumo diario estimado de flavonas \u00e9 duns 2\u00a0mg. As flavonas non presentan efectos fisiol\u00f3xicos no corpo humano e non te\u00f1en ning\u00fan poder como antioxidantes. Despois da s\u00faa inxesti\u00f3n e metabolizaci\u00f3n, as flavonas, outros polifenois e os seus metabolitos son absorbidos bastante pouco polos \u00f3rganos do corpo e son excretados rapidamente pola urina, o que indica a s\u00faa presumida ausencia de papeis no metabolismo do corpo.\nInteracci\u00f3ns con f\u00e1rmacos.\nAs flavonas te\u00f1en efectos sobre a actividade do CYP (P450) que son encimas que metabolizan a maior\u00eda dos f\u00e1rmacos do corpo.\nQu\u00edmica org\u00e1nica.\nEn qu\u00edmica org\u00e1nica hai varios m\u00e9todos para a s\u00edntese de flavonas:\nOutros m\u00e9todos son a ciclaci\u00f3n deshidratante de certas 1,3-diaril dicetonas.\nRearranxo de Wessely\u2013Moser.\nO rearranxo ou redistribuci\u00f3n de Wessely\u2013Moser (1930) foi unha feramenta importante para a dilucidaci\u00f3n da estrutura dos flavonoides. Implica a conversi\u00f3n da 5,7,8-trimetoxiflavona en 5,6,7-trihidroxiflavona con hidr\u00f3lise dos grupos metoxi a grupos fenol. Tam\u00e9n ten un potencial sint\u00e9tico, por exemplo:\nEsta reacci\u00f3n de redistribuci\u00f3n ten lugar en varios pasos: A apertura do anel \u00e1 dicetona, B rotaci\u00f3n do enlace con formaci\u00f3n dunha interacci\u00f3n favorable con fenil-cetona tipo acetilcetona, e C hidr\u00f3lise de dous grupos metoxi e peche do anel."}
{"id": "448309", "revid": "27155", "url": "https://gl.wikipedia.org/wiki?curid=448309", "title": "P450", "text": ""}
{"id": "448321", "revid": "23204", "url": "https://gl.wikipedia.org/wiki?curid=448321", "title": "Camelia Coci\u00f1a de Llans\u00f3", "text": "Luisa Purificaci\u00f3n Camelia Coci\u00f1a de Llans\u00f3, de solteira Mar\u00eda de la Purificaci\u00f3n Camelia Coci\u00f1a de Riveira, nada en C\u00f3rdoba en 1847, foi unha escritora galega. Empregou o pseud\u00f3nimo de Cecilia.\nTraxectoria.\nFilla de Vicente Manuel Coci\u00f1a, tras a morte deste en 1854 foi vivir coa s\u00faa familia a Galicia, \u00e1 casa do av\u00f3 materno. Asistiu a unha escola en Viveiro, onde tivo por compa\u00f1eiro a Alfredo Garc\u00eda D\u00f3riga. A s\u00faa nai morreu cando ela ti\u00f1a trece anos, e quedou co seu av\u00f3, xa que a s\u00faa irm\u00e1 m\u00e1is vella estaba casada e lonxe, e o seu irm\u00e1n estudaba f\u00f3ra. Formou parte da pequena burgues\u00eda ilustrada do funcionariado, co que tivo acceso \u00e1 lectura e escritura. Despois de casar con Joaqu\u00edn Llans\u00f3 (foi ent\u00f3n cando adoptou o nome de Llans\u00f3) viviu en C\u00e1ceres, Barcelona e outras cidades da costa mediterr\u00e1nea. En abril de 1914 estaba vi\u00fava. Viviu polo menos at\u00e9 1927, xa que se conserva correspondencia desta \u00e9poca. En 1873 tivo un fillo, Lu\u00eds Llans\u00f3 Coci\u00f1a, que estivo en Filipinas.\nEn 1882 participou no Certame Literario convocado en Alba de Tormes co gallo do terceiro centenario do nacemento de Tareixa de \u00c1vila. Acadou un premio, un floreiro de prata dos duques de Alba, por unha composici\u00f3n po\u00e9tica sobre a santa. En 1883 presentouse a un certame convocado en Pamplona, e acadou o segundo premio (unha rosa de ouro) co poema \"La tradici\u00f3n de San Ferm\u00edn\", sobre \"Conversi\u00f3n al cristianismo, Santas predicaciones y gloriosa muerte del excelso Patrono de Pamplona\". Tam\u00e9n participou noutros concursos de \u00e1mbito local, como os do Ateneo de Igualada (1880, Ateneu Igualad\u00ed de la Classe Obrera) ou a Asociaci\u00f3n Literaria de Girona (1887, Premio dun medall\u00f3n de ouro co poema \"Ep\u00edstola\"; 1892, Acc\u00e9sit \u00f3 premio del Centro Moral Gerundense co poema \"Canto materno\").\nA s\u00faa obra aparece en diversas escolmas, como a da Asociaci\u00f3n Literaria de Gerona (poemas \"Ep\u00edstola\", 1887 e \"La primera conquista\", 1885). Outros poemas seus son \"El Talism\u00e1n\", \"Literatura\", \"Amor de madre\" (\"La Uni\u00f3n Gallega\", 1883), \"A Galicia\" (\"Galicia Moderna\", 1888) ou \"La guerra del Riff\" (\"Vida Gallega\", 1909). Recibiu tam\u00e9n un premio polo drama nun acto, \"La Joya de m\u00e1s val\u00eda\".\nFoi socia de honor do Centro Gallego de Buenos Aires, membro correspondente da Academia Malacitana, socia de m\u00e9rito do Ateneo Igualadino e de varias academias francesas, como a de Mont-Real de Tolosa, por traballos en prosa nun concurso internacional. A Real Academia de C\u00f3rdoba nomeouna correspondente o 28 de marzo de 1914.\nColaborou en publicaci\u00f3ns de Espa\u00f1a e de Am\u00e9rica, como \"La Ilustraci\u00f3n\" de Barcelona, \"La Asociaci\u00f3n Literaria\" de Girona, \"El Eco de Galicia\" de Buenos Aires, \"Revista de Extremadura\", \"El Correo de la Moda\", \"La Moda Elegante Ilustrada\" ou o \"Diario de C\u00f3rdoba\".\nFoi redactora en \"El Sacerdocio de la Mujer\" (Barcelona) canda a Esperanza de Belmar, Berenice, Amparo e Elisa Guti\u00e9rrez.\nIntercambiou correspondencia con Jos\u00e9 Sinisterra, Orti Belmonte e Ricardo de Montis.\nAsinou algunhas veces co pseud\u00f3nimo Garci-Hern\u00e1ndez."}
{"id": "448323", "revid": "5863", "url": "https://gl.wikipedia.org/wiki?curid=448323", "title": "Mar\u00eda de la Purificaci\u00f3n Camelia Coci\u00f1a Riveira", "text": ""}
{"id": "448324", "revid": "5863", "url": "https://gl.wikipedia.org/wiki?curid=448324", "title": "Mar\u00eda Purificaci\u00f3n Camelia Coci\u00f1a Riveira", "text": ""}
{"id": "448325", "revid": "25871", "url": "https://gl.wikipedia.org/wiki?curid=448325", "title": "Lu\u00eds Rivaya Ria\u00f1o", "text": "Lu\u00eds Rivaya Ria\u00f1o, nado en Santa Cruz do Incio o 19 de febreiro de 1912 e finado en Madrid o 16 de abril de 1976, foi un xurista galego.\nTraxectoria.\nPrimeiro dos dez fillos do notario Lu\u00eds Rivaya Llamedo e de Trinidad Ria\u00f1o Vigil. De pequeno trasladouse coa familia ao Barco de Valdeorras. En 1949 casou con Mar\u00eda Isabel Segura Delgado, con quen tivo catro fillos: Lu\u00eds, Mar\u00eda Isabel, Carmen e Ana.\nEn 1933 licenciouse en Dereito na Universidade de Oviedo, e foi xu\u00edz, avogado e secretario do consello de administraci\u00f3n do Banco de Valladolid. Foi membro do Seminario de Estudos Galegos. En 1933 enviou a Sebasti\u00e1n Gonz\u00e1lez Garc\u00eda-Paz o traballo \"As Tablas de Cossas Notables de Francisco Rodr\u00edguez, esquirvano da R\u00faa de Valdeorras (1598-1638)\", que permaneceu in\u00e9dito at\u00e9 2009. Escribiu na publicaci\u00f3n \"A Nosa Terra\" sobre a redenci\u00f3n dos foros por parte do estado. Elaborou un \u00abProxecto de Ordenaci\u00f3n xur\u00eddico-social da propiedade r\u00fastica en Galicia\u00bb que asumiu en 1936 o Partido Galeguista\nNa d\u00e9cada de 1940 foi vivir a Sevilla, e despois residiu en Madrid. Tras a s\u00faa morte, legou parte da s\u00faa biblioteca \u00e1 Fundaci\u00f3n Otero Pedrayo."}
{"id": "448326", "revid": "5863", "url": "https://gl.wikipedia.org/wiki?curid=448326", "title": "Purificaci\u00f3n Camelia Coci\u00f1a Riveira", "text": ""}
{"id": "448327", "revid": "5863", "url": "https://gl.wikipedia.org/wiki?curid=448327", "title": "Camelia Coci\u00f1a Riveira", "text": ""}
{"id": "448330", "revid": "5863", "url": "https://gl.wikipedia.org/wiki?curid=448330", "title": "Purificaci\u00f3n Camelia Coci\u00f1a de Llans\u00f3", "text": ""}
{"id": "448331", "revid": "5863", "url": "https://gl.wikipedia.org/wiki?curid=448331", "title": "Luisa Purificaci\u00f3n Camelia Coci\u00f1a de Llans\u00f3", "text": ""}
{"id": "448332", "revid": "5863", "url": "https://gl.wikipedia.org/wiki?curid=448332", "title": "Carmen Pura V\u00e1zquez Iglesias", "text": ""}
{"id": "448333", "revid": "5863", "url": "https://gl.wikipedia.org/wiki?curid=448333", "title": "Dorinda Remedios V\u00e1zquez Iglesias", "text": ""}
{"id": "448336", "revid": "5863", "url": "https://gl.wikipedia.org/wiki?curid=448336", "title": "Juana de Vega Mart\u00ednez", "text": ""}
{"id": "448337", "revid": "89787", "url": "https://gl.wikipedia.org/wiki?curid=448337", "title": "Zenit (c\u00e1mara)", "text": "Zenit (en ruso: \u0417\u0435\u043d\u0438\u0301\u0442) \u00e9 unha marca rusa (orixinalmente sovi\u00e9tica) de c\u00e1maras e obxectivos fotogr\u00e1ficos. Os corpos destas c\u00e1maras foron producidos polas f\u00e1bicas KMZ dende 1952 ata 2005 en Moscova e por BelOMO dende a d\u00e9cada de 1970 en Belar\u00fas, os obxectivos normais Helios-44 que maioritariamente as acompa\u00f1an foron producidos tam\u00e9n en Moscova, Vald\u00e1i e Vileyka. A marca Zenit identif\u00edcase principalmente coas c\u00e1maras SLR de 35\u00a0mm, a\u00ednda que outros tipos de c\u00e1maras non r\u00e9flex utilizaron este nome.\nHistoria.\nPrimeiros anos.\nA primeira c\u00e1mara Zenit estaba baseada na c\u00e1mara telem\u00e9trica Zorki (a cal era unha copia da Leica II). Ao transformar a Zorki nunha c\u00e1mara r\u00e9flex de \u00fanico obxectivo eliminouse o tel\u00e9metro e transfoumouse nunha pantalla de vidro mate e un prisma; engadiuse un espello m\u00f3bil cun sistema de aparellos, polo cal a montura de rosca de 39\u00a0mm tivo que ser desprazado para adiante.\nDurante os primeiros anos de produci\u00f3n (ata a Zenit-E, de 1967), o desenvolvemento das c\u00e1maras Zenit era semellante \u00e1s das Zorki.\nZenit-E e os seus sucesores.\nDende 1967 ata 1969 KMZ desenvolveu un sistema metal\u00farxico que permit\u00eda a fabricaci\u00f3n masiva de c\u00e1maras. A produci\u00f3n de c\u00e1maras evolucionou ao sistema de montura M42. Ademais, un espello de retorno autom\u00e1tico foi incorporado. Isto levou a creaci\u00f3n dun dos seus modelos m\u00e1is co\u00f1ecidos, a Zenit-E, da cal se produciron preto de 12 mill\u00f3ns de exemplares (inclu\u00edndo os subtipos).\nOs principais eventos do desenvolvemento posterior das Zenit-E foron:"}
{"id": "448340", "revid": "5863", "url": "https://gl.wikipedia.org/wiki?curid=448340", "title": "Olga Cristina Via\u00f1o S\u00e1nchez", "text": ""}
{"id": "448342", "revid": "5863", "url": "https://gl.wikipedia.org/wiki?curid=448342", "title": "Mercedes Vieito Bouzas", "text": ""}
{"id": "448343", "revid": "5863", "url": "https://gl.wikipedia.org/wiki?curid=448343", "title": "Mercedes Vieito de Bouza", "text": ""}
{"id": "448344", "revid": "5863", "url": "https://gl.wikipedia.org/wiki?curid=448344", "title": "Mercedes Vieito Bouza de L\u00f3pez", "text": ""}
{"id": "448345", "revid": "5863", "url": "https://gl.wikipedia.org/wiki?curid=448345", "title": "Mercedes Vieito de L\u00f3pez", "text": ""}
{"id": "448351", "revid": "5863", "url": "https://gl.wikipedia.org/wiki?curid=448351", "title": "Victoria Villaverde Otero", "text": ""}
{"id": "448352", "revid": "5863", "url": "https://gl.wikipedia.org/wiki?curid=448352", "title": "Camilo Est\u00e9vez Puga", "text": "Camilo Leandro Est\u00e9vez Puga, nado en Armeses (Maside) o 13 de xu\u00f1o de 1924 e finado en 1999, foi un relixioso galego, bispo da Igrexa Cat\u00f3lica Palmariana.\nTraxectoria.\nFoi ordenado sacerdote o 17 de xu\u00f1o de 1951, e at\u00e9 outubro de 1975 exerceu en Rairiz de Veiga. O 11 de xaneiro de 1976 foi consagrado bispo da Orde de Carmelitas da Santa Face en El Palmar de Troya polo arcebispo Pierre Martin Ng\u00f4-Dinh-Thuc."}
{"id": "448353", "revid": "785", "url": "https://gl.wikipedia.org/wiki?curid=448353", "title": "Santa Mar\u00eda de Lurdes", "text": ""}
{"id": "448357", "revid": "23204", "url": "https://gl.wikipedia.org/wiki?curid=448357", "title": "AMX International AMX", "text": "O AMX International AMX \u00e9 un avi\u00f3n de ataque ao chan desenvolvido conxuntamente por Brasil e Italia. O AMX \u00e9 designado A-11 Ghibli pola Forza A\u00e9rea de Italia e A-1 pola Forza A\u00e9rea do Brasil. O nome italiano, \"Ghibli\", est\u00e1 collido do vento c\u00e1lido e seco do deserto libio.\nDurante os primeiros anos dos anos 70 o fabricante italiano Aermacchi realizou un estudo de dese\u00f1o dun posible avi\u00f3n lixeiro de ataque a terra, que recibiu a designaci\u00f3n MB-340. A principios de 1977 a Forza A\u00e9rea italiana publicou un requisito para 187 avi\u00f3ns de ataque de nova construci\u00f3n, que substituir\u00edan aos seus Aeritalia G.91 no apoio a\u00e9reo pr\u00f3ximo. Durante o ano 1980 o goberno do Brasil anunciou que estaba intentando participar no programa co obxectivo de proporcionar un subsituto ao Aermacchi MB-326. Como resultado dun memorando entre Italia e o Brasil para o desenvolvemento conxunto do tipo en 1981, creouse a AMX International, unha empresa conxunta italo-brasileira, para desenvolver, fabricar e comercializar o aparello.\nDesenvolvemento.\nA principios de 1977, a Forza A\u00e9rea de Italia emitiu un requisito por 187 cazas de ataque de nova construci\u00f3n que deber\u00edan substitu\u00edr aos seus Aeritalia G.91 nas misi\u00f3ns de apoio a\u00e9reo pr\u00f3ximo e reco\u00f1ecemento, as\u00ed como aos Lockheed RF-104G Starfighter que tam\u00e9n usaba no rol de reco\u00f1ecemento. En vez de competir polo contrato, Aeritalia (agora Alenia Aeronautica) e Aermacchi acordaron elaborar unha proposta conxunta para o requirimento, xa que \u00e1mbalas d\u00faas firmas estiveran considerando desenvolver un avi\u00f3n dese tipo durante varios anos. A principios dos 70, Aermacchi realizara un estudo de dese\u00f1o para un avi\u00f3n de ataque lixeiro dese tipo baixo a designaci\u00f3n \"MB-340\". En abril de comezou oficialmente o traballo de desenvolvemento conxunto.\nNos anos 90 o goberno do Brasil anunciou a s\u00faa intenci\u00f3n de participar no programa para conseguir un substituto para o Aermacchi MB-326. En xullo de 1981, os gobernos italiano e brasileiro acordaron requisitos conxuntos para o aparello, e Embraer foi convidada a unirse \u00e1 asociaci\u00f3n industrial. Tam\u00e9n se chegou a un acordo para dividir a fabricaci\u00f3n de AMX entre os socios; por cada avi\u00f3n de produci\u00f3n, Aeritalia fabricar\u00eda o 46,5 % das compo\u00f1entes (fuselaxe central, estabilizadores e tem\u00f3ns), Aermacchi o 22,8 % (fuselaxe dianteira e cono de cola), e Embraer o 29,7 % (\u00e1s,entradas de aire, p\u00edos e tanques lanzables). Non hab\u00eda traballos dupricados e cada compo\u00f1ente era fabricado por unha \u00fanica empresa. Os requisitos previstos eran 187 avi\u00f3ns para Italia e 100 para Brasil.\nNas primeiras fases do desenvolvemento, estud\u00e1ronse varios motores e configuraci\u00f3ns de potencia para impulsar ao tipo; considerrouse tanto o uso dun ou dos motores. A utilizaci\u00f3n de motores e procedencia estadounidense descartouse rapidamente para evitar calqueras potenciais restrici\u00f3ns \u00e1 hora de exportar o aparello. Entre os motores examinados estaban os Turbo-Union RB199 (usado polo m\u00e1is grande Panavia Tornado), Rolls-Royce Turbomeca Adour, Rolls-Royce Viper, e Rolls-Royce Spey. En 1978, o modelo Spey 807, que contaba con varias melloras adicionais, foi escollido para equipar ao aparello.\nAs caracter\u00edsticas clave que, segundo os informes, foron enfatizadas no proceso de dese\u00f1o da nova aeronave foron a accesibilidade e a supervivencia; o AMX ti\u00f1a que ser capaz de soportar un \u00fanico fallo en calquera sistema de a bordo sen degradaci\u00f3n do rendemento. Para conseguir isto, os sistemas clave est\u00e1n dupricados e os sistemas vitais est\u00e1n protexidos; considerouse o uso de blindaxe na cabina pero finalmente descartouse debido aos gastos que supo\u00f1\u00eda. A fase de definici\u00f3n detallada do proxecto completouse en marzo de 1980.\nFabric\u00e1ronse un total de sete prototipos capaces de voar para o programa de probas, tres por Aeritalia, dous por Aermacchi, e dous por Embraer, ademais de d\u00faas fuselaxes est\u00e1ticas. O primeiro prototipo, montado en Italia, realizou o seu voo de estrea o 15 de maio de 1984. Este avi\u00f3n perdeuse no seu quinto voo nun accidente, morrendo o seu piloto. Ademais desta primeira perda, as probas progresaron sen problemas e sen m\u00e1is incidentes. O primeiro prototipo montado no Brasil voou o 16 de outubro de 1985. O 11 de maio de 1988 o primeiro avi\u00f3n de produci\u00f3n realizou o seu voo de estrea. As entregas a Italia comezaron en 1988, e ao Brasil no ano seguinte. O 14 de marzo de 1990 voou por vez primeira o prototipo bipraza do AMX."}
{"id": "448358", "revid": "89787", "url": "https://gl.wikipedia.org/wiki?curid=448358", "title": "Xos\u00e9 Manuel Rodr\u00edguez-Abella", "text": "Xos\u00e9 Manuel Rodr\u00edguez-Abella G\u00f3mez, nado en Santiago de Compostela en 1957 e finado o 23 de novembro de 2018, foi un pedagogo galego.\nTraxectoria.\nLicenciouse en Filosof\u00eda e Ciencias da Educaci\u00f3n.\nDestacou o seu labor impulsor en proxecto educativos de \u00e1mbito municipal e galego como EducaCompostela, a creaci\u00f3n da Escola Municipal de M\u00fasica de Santiago de Compostela ou a posta en marcha Premio Compostela de \u00c1lbums Ilustrados.\nEra membro de Nova Escola Galega, dende onde traballou para a galeguizaci\u00f3n do ensino na s\u00faa cidade as\u00ed como a prol da normalizaci\u00f3n ling\u00fc\u00edstica do galego.\nMalia que levaba un ano de baixa por enfermidade, no momento do seu falecemento, profesionalmente ocupaba o cargo de xefe do departamento de Educaci\u00f3n do concello compostel\u00e1n.\nFoi incinerado no cemiterio de Boisaca."}
{"id": "448359", "revid": "6939", "url": "https://gl.wikipedia.org/wiki?curid=448359", "title": "Xos\u00e9 Manuel Rodr\u00edguez-Abella G\u00f3mez", "text": ""}
{"id": "448361", "revid": "5863", "url": "https://gl.wikipedia.org/wiki?curid=448361", "title": "Celia Clara Daniela Bernardina Bra\u00f1as y Fern\u00e1ndez Miranda", "text": ""}
{"id": "448363", "revid": "5863", "url": "https://gl.wikipedia.org/wiki?curid=448363", "title": "Camelia Coci\u00f1a", "text": ""}
{"id": "448368", "revid": "27155", "url": "https://gl.wikipedia.org/wiki?curid=448368", "title": "Axente tensioactivo", "text": ""}
{"id": "448372", "revid": "27155", "url": "https://gl.wikipedia.org/wiki?curid=448372", "title": "Acetilcoencima A", "text": ""}
{"id": "448373", "revid": "27155", "url": "https://gl.wikipedia.org/wiki?curid=448373", "title": "Acetilcoenzima A", "text": ""}
{"id": "448374", "revid": "22570", "url": "https://gl.wikipedia.org/wiki?curid=448374", "title": "Abd el-Kader", "text": "Abd el-Kader \"o alxeriano\" (en \u00e1rabe \u0639\u0628\u062f \u0627\u0644\u0642\u0627\u062f\u0631\u0627\u0644\u062c\u0632\u0627\u0626\u0631\u064a), nado en Guetna o 6 de setembro de 1808 e finado en Damasco o 26 de maio de 1883, foi unha das personalidades alxerianas m\u00e1is destacadas do s\u00e9culo XIX. Est\u00e1 considerado o fundador da naci\u00f3n alxeriana, l\u00edder da resistencia fronte \u00e1 ocupaci\u00f3n francesa e creador dun estado moderno. Foi tam\u00e9n escritor, poeta, suf\u00ed e estudoso da obra do gran mestre de orixe andalus\u00ed Ibn Arabi. A nota necrol\u00f3xica que \"The New York Times\" publicou tralo seu falecemento en 1883 cualific\u00e1bao como un dos dirixentes m\u00e1is capaces do s\u00e9culo.\nTraxectoria.\nInfancia e aprendizaxe.\nNaceu en Guetna, a vinte quil\u00f3metros de Mascara na vilaia de Or\u00e1n, naquel tempo baixo dominaci\u00f3n otom\u00e1. A s\u00faa familia, unha das m\u00e1is destacadas dentro da tribo dos Banu hashim, contaba cunha xenealox\u00eda que se remontaba ao profeta Mahoma.\nDotado dunhas extraordinarias capacidades e dunha intelixencia precoz, recibiu dende neno unha esmerada educaci\u00f3n baixo a direcci\u00f3n dos seus pais. A s\u00faa nai Lalla Zohra, unha muller cultivada \u00e1 que se sentiu especialmente unido toda a s\u00faa vida, ensinouno a ler e a escribir.\nO seu pai Muhy al din ibn Mustafa al Hassani muqaddam da Qadiriyya iniciouno na v\u00eda suf\u00ed, v\u00eda que en diante guiou todos os aspectos da s\u00faa vida. Foi instru\u00eddo en ciencias isl\u00e1micas e a moi temper\u00e1 idade alcanzou o grao de hafiz ao memorizar o Cor\u00e1n e o Hafiz. Tam\u00e9n aprendeu filosof\u00eda, literatura, xeometr\u00eda, xeograf\u00eda, astronom\u00eda e farmacopea. Interesouse dende moi novo pola historia dos pobos cristi\u00e1ns, a pol\u00edtica e as ciencias europeas. Recibiu instruci\u00f3n dos homes m\u00e1is notables da rexi\u00f3n, como Si Ahmad Ben Tahar al Rify, quen o introduciu no estudo doutras tantas materias \u2018mundanas\u2019 e do que os europeos denominaban \"estratexia\", ou Si Ahmad ben Jodja, co\u00f1ecido como un dos grandes sabios do oeste alxeriano. Excelente orador, sobresa\u00edu tam\u00e9n en disciplinas f\u00edsicas como a ximnasia, a equitaci\u00f3n ou a caza. Foi un extraordinario xinete e gran amante dos cabalos.\nEn 1825 xunto ao seu pai realizou a s\u00faa primeira viaxe a Oriente. Visitou Or\u00e1n, Tunes e Exipto, onde quedou vivamente impresionado polo labor de modernizaci\u00f3n levado a cabo por Muhammad Ali. Visitaron tam\u00e9n A Meca e Damasco onde co\u00f1eceron o sheij Khaled al Naqshabandi e visitou por primeira vez a tumba de Ibn \u2018Arabi, ao que considerou durante toda a s\u00faa vida o seu mestre espiritual. Seguiu viaxe a Bagdad onde visitou a tumba doutro gran mestre do sufismo e ep\u00f3nimo da Qadiriyya Abdul Qadri Jilani. De al\u00ed volveron \u00e1 Meca, onde realizaron o \"hajj\" ou peregrinaci\u00f3n. En 1829 regresou xunto ao seu pai a Guetna.\nLoita contra a invasi\u00f3n francesa.\nAs tribos da rexi\u00f3n occidental de Alxeria manifest\u00e1ronse especialmente activas na s\u00faa resistencia fronte ao dominio otom\u00e1n. O pai de Abd el-Kader era un dos seus xefes. Neste clima de insurrecci\u00f3n contra o que as tribos consideraban a ocupaci\u00f3n estranxeira dos otom\u00e1ns o escenario cambiou rapidamente. En 1830 os franceses tomaron Alxer e o bei de Or\u00e1n rendeuse ante os franceses ao ano seguinte.\nAs tribos neg\u00e1ronse a aceptar a autoridade dos novos ocupantes. O pai de Abd el-Kader xa enfermo deu paso ao seu fillo. As extraordinarias calidades que este demostrara fixeron que as tribos se unisen baixo o seu liderado: o 21 de novembro de 1832 cando contaba con 24 anos prest\u00e1ronlle xuramento de fidelidade (\"bay\u2019a\") e proclam\u00e1rono sult\u00e1n.\u00a0Abd el-Kader rexeitou o t\u00edtulo, que considera aplicable ao xerife de Fez e adoptou o de emir. Ao ano seguinte morreu o seu pai.\nAs constantes vitorias do emir no campo de batalla conclu\u00edron en 1894 coa firma do tratado de Desmichels polo que se reco\u00f1eceu a autoridade do emir no interior de Or\u00e1n e a de Francia nas zonas costeiras. A ambig\u00fcidade dos termos do tratado acabaron favorecendo as posici\u00f3ns de Abd el-Kader. Iso supuxo un certo descr\u00e9dito para o xeneral Desmichels que foi substitu\u00eddo por Tr\u00e9zel. Con Tr\u00e9zel as tropas francesas seguiron acumulando derrotas ata o gran desastre que en 1835 supuxo a batalla de Macta. Ante o rumbo que tomaban os acontecementos Francia enviou a Thomas Robert Bugeaud, un militar de reco\u00f1ecido prestixio que combatera na guerra da independencia espa\u00f1ola e co\u00f1ec\u00eda ben a guerra de guerrillas que tan ben dominaba Abd el-Kader. O 6 de xullo de 1836 Bugeaud venceu as tropas de Abd el-Kader e o 30 de maio de 1837 ambas as partes asinaron o tratado de Tafna. En virtude do tratado Abd el-Kader consegu\u00eda un territorio m\u00e1is extenso que no tratado Desmichels a\u00ednda que sempre baixo a soberan\u00eda formal de Francia que ademais se reservaba o control de certos enclaves costeiros.\nCreaci\u00f3n dun estado moderno.\nTralo tratado de Tafna o Emir dedicouse a afianzar a lealdade das tribos e a sentar as bases dun estado. Como sinalaron J. Berque e A. Laroui, Abd el-Kader creou un aut\u00e9ntico estado no sentido moderno do termo.\nGran co\u00f1ecedor do pensamento de Ibn Khaldun tivo sempre moi presente a tensi\u00f3n entre vida n\u00f3made e vida sedentaria. Ao longo dos seus anos de loita contra os franceses tivo que facer fronte \u00e1 inestable fidelidade das tribos. Sempre declarou que o seu obxectivo foi tanto superar os ego\u00edsmos tribais como reformar o que consideraba a decadente herdanza otom\u00e1.\nAbd el-Kader organizou un ex\u00e9rcito, as\u00ed como un sistema de prazas fortes e fortificaci\u00f3ns defensivas. Instaurou un sistema de recadaci\u00f3n de impostos e chegou a acu\u00f1ar moeda. Grande admirador da medicina andalus\u00ed, planificou un sistema sanitario con equipos que inclu\u00edan m\u00e9dicos e enfermeiras. Planificou tam\u00e9n un detallado sistema educativo dirixido a toda a poboaci\u00f3n. Proveuse de m\u00faltiples canles de informaci\u00f3n grazas \u00e1s cales recib\u00eda puntualmente os xornais franceses e fac\u00edallos ler polo aquel ent\u00f3n amigo L\u00e9on Roches. A maior\u00eda dos seus s\u00fabditos xudeus foron empregados na negociaci\u00f3n e o comercio de armas que con base en Xibraltar manti\u00f1a con Gran Breta\u00f1a e Francia. Os seus propios adversarios souberon destacar o trato que dispensou aos cativos por motivos de guerra.\u00a0Abd el-Kader estableceu un c\u00f3digo humanitario aplicable ao trato dos prisioneiros. Moitos deles foron visitalo persoalmente cando o emir se achaba exiliado en Pau.\nNun principio fixou a capital en Tagdemt, antigo centro cultural e pol\u00edtico da dinast\u00eda dos Banu Rustam. M\u00e1is tarde en maio de 1841 cando o avance do ex\u00e9rcito franc\u00e9s chegou ata as s\u00faas portas, a capital foi incendiada e abandonada polos seus habitantes. Foi ent\u00f3n cando Abd el-Kader planificou o seu \"Smala\", aut\u00e9ntica capital n\u00f3made do estado. Unha organizaci\u00f3n onde as tendas bedu\u00ednas se organizaban en c\u00edrculos conc\u00e9ntricos. Todas ti\u00f1an asignado un lugar preciso segundo unha minuciosa orde. No centro da \"Smala\" situ\u00e1base o xefe do estado, o emir Abd el-Kader.\nContinuaci\u00f3n da loita armada.\nOs termos do tratado de Tafna non eran claros e deron lugar a novos desacordos. Segundo B. \u00c9tienne o xeneral Bugeaud impuxera que o orixinal f\u00f3ra en franc\u00e9s e ordenou traducilo ao \u00e1rabe por tradutores franceses. Gardou o orixinal no seu poder e \u00e1 s\u00faa morte o orixinal foi destru\u00eddo pola s\u00faa esposa. Houbo que esperar aos estudos de Yver e de Emerit para co\u00f1ecer que os franceses incumpriran os termos do tratado.\nEn 1839 os franceses lanzaron a ofensiva militar co\u00f1ecida como Portas de Ferro . O Emir considerouno unha violaci\u00f3n do Tratado e renovouse a loita armada entre ambos os bandos. Bugeaud exerceu unha feroz represi\u00f3n contra a poboaci\u00f3n sobre a que practicou a estratexia de terra queimada e \u00e1 que someteu a constantes fames negras. Segundo as s\u00faas propias palabras \u00abnon hai que correr tralos \u00e1rabes, sen\u00f3n impedirlles sementar, apa\u00f1ar, pacer\u00bb.\nAs vitorias francesas comezaron a sucederse a partir de 1842. En 1847 asestaron un golpe decisivo ao emir cando por azar un oficial franc\u00e9s atopou a Smala. O 16 de maio de 1843 as tropas francesas tomaron por sorpresa a capital n\u00f3made do emir mentres este estaba ausente.\u00a0Abd el-Kader refuxiouse en Marrocos coas escasas tropas que lle segu\u00edan a ser fieis. Non cesou na s\u00faa loita e chegou a alcanzar algunha vitoria illada como a de Sidi Ibrahim pero ach\u00e1base ao l\u00edmite das s\u00faas forzas. Pediu protecci\u00f3n ao sult\u00e1n de Fez, mais este finalmente foi vencido polas tropas francesas na batalla de Isly o 12 de agosto de 1844. En setembro de 1844 Francia e o sult\u00e1n de Marrocos asinaron o tratado de T\u00e1nxer polo que fixaron as fronteiras de Alxeria. O emir Abd el-Kader quedou f\u00f3ra do tratado. Acurralado polo ex\u00e9rcito franc\u00e9s dirixir\u00e1 diferentes misivas \u00e1 ra\u00ed\u00f1a de Inglaterra e \u00e1 ra\u00ed\u00f1a de Espa\u00f1a en solicitude de protecci\u00f3n sen obter resposta. Finamente renderase o 23 de decembro de 1848 ante o xeneral Lamorici\u00e8re. No momento da rendici\u00f3n, Abd el-Kader obsequiou co seu mellor cabalo de guerra o xeneral franc\u00e9s. Lamorici\u00e8re deu a s\u00faa palabra ao emir de que poder\u00eda instalarse xunto coa s\u00faa familia en terras do islam, en Alexandr\u00eda ou en San Xo\u00e1n de Acre.\nExilio en Francia.\nTrala rendici\u00f3n do Emir, a II Rep\u00fablica non cumpriu a s\u00faa promesa.\u00a0Abd el-Kader xunto \u00e1 s\u00faa nai, as s\u00faas tres esposas, os seus fillos e o resto do seu s\u00e9quito, foron embarcados na nave \"Asmod\u00e9e\" en direcci\u00f3n a Toulon e de al\u00ed a Pau, onde foron instalados en Fort Lamalgue, unha fortaleza cunhas moi precarias condici\u00f3ns para aloxar os novos h\u00f3spedes. O emir permaneceu a maior parte do seu tempo na s\u00faa tenda. Segundo as s\u00faas propias palabras un \u00e1rabe en d\u00f3 xamais abandona a s\u00faa tenda.\nDende a s\u00faa chegada a Pau o emir escribiu incansablemente en protesta pola falta de palabra dos franceses e ante as precarias condici\u00f3ns \u00e1s que se viu sometido. A s\u00faa presenza atraeu personalidades de todo tipo que acud\u00edan a entrevistarse con el. Al\u00ed recibiu o respecto e afecto de cantos o co\u00f1eceron. Finalmente despois de seis meses as autoridades francesas ordenaron o seu traslado a Amboise.\nEn 1848 chegou ao castelo de Amboise, onde se conserva exposto o seu retrato. Al\u00ed, el e a s\u00faa familia seguiron soportando dif\u00edciles condici\u00f3ns: o fr\u00edo, a humidade, o illamento, o axexo de enfermidades como a tuberculose ou o c\u00f3lera, ou a vixilancia dunha humillante escolta de seguridade sobre todas as actividades da s\u00faa vida coti\u00e1. En Amboise perderon a vida vinte e cinco persoas do seu s\u00e9quito, cuxas tumbas est\u00e1n no xard\u00edn do castelo. Do mesmo xeito que en Pau, o emir recibiu frecuentes visitas de diferentes personalidades da sociedade francesa. Con eles debat\u00eda e intercambiaba ideas sobre as cuesti\u00f3ns m\u00e1is variadas: literatura pol\u00edtica, filosof\u00eda, ciencia ou relixi\u00f3n. A sociedade francesa deu testemu\u00f1o da s\u00faa extensa erudici\u00f3n, da s\u00faa inesgotable curiosidade e da s\u00faa nobreza de car\u00e1cter. O emir converteuse nun prisioneiro moi amado por Francia. Cando en 1852 abandonou Amboise, igual que ocorrera en Pau, a poboaci\u00f3n despediu os seus h\u00f3spedes con sincero afecto e estimaci\u00f3n.\nNapole\u00f3n III, grande admirador do emir, considerou un asunto de honra cumprir a palabra dada e permitirlle exiliarse en Oriente. O 16 de outubro de 1852 anunciou o emir a s\u00faa liberaci\u00f3n e a concesi\u00f3n dunha cuantiosa pensi\u00f3n. O emir comprometeuse a non volver presentar resistencia algunha fronte aos franceses. M\u00e1is tarde, en 1865 Napoleon III albergou a idea dun reino \u00e1rabe unido baixo soberan\u00eda francesa co emir \u00e1 fronte.\u00a0Abd el-Kader rexeitou dita proposici\u00f3n.\nEn Damasco.\nTras asistir en Par\u00eds aos actos de proclamaci\u00f3n do Segundo Imperio convidado por Napole\u00f3n III, Abd el-Kader e o seu s\u00e9quito partiron do porto de Marsella en direcci\u00f3n a Istambul. En 1853 instar\u00f3nse en Bursa. En 1855 con motivo do terremoto que sacudiu a cidade, abandonou Turqu\u00eda e instalouse definitivamente en Damasco, ausent\u00e1ndose s\u00f3 con motivo dalgunhas viaxes: en 1863 realizou unha nova peregrinaci\u00f3n \u00e1 Meca, en 1867 viaxou a Par\u00eds para asistir \u00e1 Exposici\u00f3n Universal de Par\u00eds. Tam\u00e9n viaxou a Xerusal\u00e9n, Istambul, Europa e Exipto.\nA elecci\u00f3n de Damasco, onde residiu preto de 28 anos, estivo intimamente ligada \u00e1 figura de Ibn \u2018Arabi. O primeiro que fixo ao chegar a Damasco foi visitar a s\u00faa tumba, situada aos p\u00e9s do monte Qasi\u00fan. Ademais, instalouse xunto con toda a s\u00faa familia na casa que ocupara o gran mestre andalus\u00ed ata a s\u00faa morte en 1240. En Damasco repartiu o seu tempo entre a s\u00faa familia, o estudo e o ensino. Cada d\u00eda reun\u00edase co seu c\u00edrculo de estudantes m\u00e1is pr\u00f3ximo con quen comentaba as \"Futuhat al Makiyya\" de Ibn \u2018Arabi e o seu propio \"Kitab al mawaqif\". Na Gran Mesquita de Damasco continuaba o seu ensino cos estudantes que al\u00ed acud\u00edan. Con todo, Abd el-Kader non permaneceu illado do que suced\u00eda ao seu arredor.\nOs sucesos de 1860.\nOs otom\u00e1ns sempre consideraron os cristi\u00e1ns de Oriente como a ponte que utilizaban as potencias europeas para a s\u00faa penetraci\u00f3n na rexi\u00f3n. Esa tensi\u00f3n acabou por estalar nos enfrontamentos do monte L\u00edbano que tiveron lugar entre drusos e maronitas en 1860. Os incidentes desembocaron nun masacre dos cristi\u00e1ns residentes en Damasco. A intervenci\u00f3n do emir apoiado pola comunidade de alxerianos residentes en Damasco logrou salvar a vida a un n\u00famero considerable dos cristi\u00e1ns residentes en Damasco. Por estes feitos recibiu numerosos reco\u00f1ecementos. O goberno franc\u00e9s concedeulle a Gran Cruz da Lexi\u00f3n de Honra e aumentoulle a pensi\u00f3n; Abraham Lincoln regaloulle un par de pistolas expostas hoxe no Museo de Alxer, Gran Breta\u00f1a regaloulle un fusil con incrustaci\u00f3ns de ouro, o Vaticano outorgoulle a Orde de P\u00edo IX; Rusia concedeulle a Gran Cruz da Aguia Branca Rusa, o Imperio otom\u00e1n concedeulle a orde de Medjidie, Primeira Clase. O grande heroe do C\u00e1ucaso o im\u00e1n Shamil, exiliado ent\u00f3n en Rusia dirixiulle unha emotiva carta en reco\u00f1ecemento pola s\u00faa intervenci\u00f3n.\nCanle de Suez.\nAbd el-Kader foi amigo persoal de Ferdinand de Lesseps. Co\u00f1ec\u00e9ronse en 1848 cando Lesseps era embaixador en Madrid e visitou o emir, ent\u00f3n exiliado en Pau.\u00a0Abd el-Kader interesouse dende o principio no proxecto da canle e f\u00edxose informar de todos os seus detalles t\u00e9cnicos. Lesseps pediulle axuda para convencer \u00e1 poboaci\u00f3n dos pa\u00edses musulm\u00e1ns dos beneficios que lles achegar\u00eda a eles tam\u00e9n a construci\u00f3n da canle. Convencido da bondade do proxecto e da necesidade que ti\u00f1a o oriente musulm\u00e1n dunha modernizaci\u00f3n t\u00e9cnica, o emir Abd el-Kader e o seu amigo e bi\u00f3grafo Churchill tiveron un papel decisivo na construci\u00f3n. O 17 de novembro de 1869 Abd el-Kader asistiu \u00e1 inauguraci\u00f3n da canle de Suez.\nRelaci\u00f3n coa francmasoner\u00eda.\nO emir mantivo estreitas relaci\u00f3ns con destacados membros da francmasonar\u00eda. Chegou a ser iniciado na loxa das Pir\u00e1mides de Alexandr\u00eda e visitou en 1865 a loxa Henri IV de Par\u00eds.\nMorte.\nMorreu en Damasco o 26 de maio de 1883 aos 75 anos de idade. Foi enterrado xunto \u00e1 tumba de Ibn Arabi. En 1966, unha vez alcanzada a independencia, Alxeria reclamou os seus restos, que foron trasladados ao cemiterio El Alia de Alxer, na zona reservada aos m\u00e1rtires da resistencia alxeriana.\nLegado.\nAdemais de home de acci\u00f3n, o emir Abd el-Kader foi un prol\u00edfico escritor. Deixou unha considerable obra escrita que abrangue temas variad\u00edsimos, dende a inxente correspondencia que escribiu ao longo de toda a s\u00faa vida, pasando por tratados de contido militar, obras de contido relixioso, espiritual e unha destacada obra po\u00e9tica.\nO adaxio suf\u00ed \u201cestar no mundo sen ser do mundo\u201d describe \u00e1 perfecci\u00f3n a vida do Emir Abd el-Kader. O compromiso e a acci\u00f3n de toda a s\u00faa vida estiveron sempre orientados segundo os ideais do sufismo. Foi iniciado polo menos en catro tariqas ou escolas suf\u00eds, a Qadiriyya, a Naqshbandiyya, a Shadhiliyya e a Mevlev\u00ed. Sen o sufismo non \u00e9 posible entender a s\u00faa vida nin o seu pensamento. \"Kitab al Mawaqif\" \u00e9 a s\u00faa obra m\u00e1is importante dedicada ao sufismo.\nFoi ademais un profundo co\u00f1ecedor da obra de Ibn \u2018Arabi e o primeiro editor moderno da s\u00faa obra: rescatou os manuscritos orixinais existentes en Konya inclu\u00edndo os 37 volumes do seu monumental \"Futuhat al-makkiyya\". Foi sobre estes manuscritos sobre os que realizou o seu labor de recompilaci\u00f3n e investigaci\u00f3n Osman Yahya."}
{"id": "448376", "revid": "89787", "url": "https://gl.wikipedia.org/wiki?curid=448376", "title": "Xos\u00e9 Berganti\u00f1os", "text": "Xos\u00e9 Berganti\u00f1os Miragaya, nado en Guitiriz en 1936, \u00e9 un escritor e articulista galego.\nTraxectoria.\nFoi oficial da Armada Espa\u00f1ola e traballou en Baz\u00e1n e posteriormente na empresa privada.\nColabora como articulista no \"Diario de Ferrol\" e \"El Ideal Gallego\"."}
{"id": "448377", "revid": "1131", "url": "https://gl.wikipedia.org/wiki?curid=448377", "title": "Emerita Augusta", "text": ""}
{"id": "448379", "revid": "27155", "url": "https://gl.wikipedia.org/wiki?curid=448379", "title": "Gorgullo da casta\u00f1a", "text": ""}
{"id": "448380", "revid": "98629", "url": "https://gl.wikipedia.org/wiki?curid=448380", "title": "Monumentos de Oviedo e do Reino de Asturias", "text": "Os Monumentos de Oviedo e o Reino de Asturias incl\u00faen unha serie de edificios constru\u00eddos durante o Reino de Asturias. Foi declarada Patrimonio Mundial pola Unesco en 1985 co nome de \"Igrexas do Reino de Asturias\". Estendendo a denominaci\u00f3n en 1998 para inclu\u00edr a C\u00e1mara Santa, a Foncalada e San Xi\u00e1n dos Prados.\nPer\u00edodo hist\u00f3rico.\nO Reino de Asturias foi o primeiro estado Cristian situado na Pen\u00ednsula Ib\u00e9rica despois do colapso do reino visigodo de Toledo despois da morte do rei Rodrigo na batalla de Guadalete e a posterior invasi\u00f3n musulm\u00e1 da Pen\u00ednsula Ib\u00e9rica no s\u00e9culo VIII. O reino durou dende o ano 718 ata o 925, cando Froila II de Asturias e Le\u00f3n accedeu ao trono do Reino de Le\u00f3n.\nO reino comeza logo da batalla de Covadonga no ano 722. Don Paio e os seus compa\u00f1eiros situados no Monte Auseva, nunha das cuxas covas, Covadonga, refuxiouse. Al\u00ed conseguiron emboscar ao destacamento sarraceno, o cal foi aniquilado. A vitoria, relativamente pequena, xa que involucrou a uns poucos centos de soldados, prestou un gran prestixio a Paio e provocou unha insurrecci\u00f3n masiva dos \u00e1stures. Munuza, v\u00e9ndose illado nunha rexi\u00f3n cada vez m\u00e1is hostil, decidiu abandonar Xix\u00f3n e dirixirse \u00e1 Meseta a trav\u00e9s do Cami\u00f1o da Mesa. No entanto foi interceptado e asasinado polos \u00e1stures en Olalies (actual consello de Grau).\nLogo da morte de Don Paio e do seu fillo F\u00e1vila de Asturias, sucedeo no trono Afonso I de Asturias. No seu reinado comeza a expansi\u00f3n territorial do reino asturiano das s\u00faas terras situadas nos Picos de Europa cara ao oeste cara a Galicia.\nDurante os seguintes cincuenta anos (739 - 791 o reino consol\u00eddase tanto nos territorios como na organizaci\u00f3n pol\u00edtico-social. A sucesi\u00f3n dos monarcas de Asturias chega ata o ano 791, ano no que se coroa Afonso II o Casto. Durante o seu reinado realia expedici\u00f3ns punitivas cara o sur, chegando ata Lisboa en 798 e 825 tam\u00e9n vence os musulm\u00e1ns no Nalon. Fixa a capital do reino en Oviedo e repobo Galicia e as zonas do norte de Castela na provincia de Le\u00f3n. Foi un reinado exposto a continuos ataques dos musulm\u00e1ns. A\u00ednda as\u00ed, se expande e aparece o asturiano prerrom\u00e1nico, dando lugar a xoias da arquitectura medieval europea. Afonso II establece o culto xacobeo, e \u00e9 a primeira figura no Cami\u00f1o de Santiago, que une Asturias con Europa (especialmente co reino de Carlomagno), tendo un inimigo com\u00fan o sur de cultura oriental. Afonso II era fillo dunha alavesa, co que xa podemos ver a vocaci\u00f3n de atraer o reino asturiano cara aos veci\u00f1os vascones. Na batalla de Lutos (llodos en Asturias, pantanos en castel\u00e1n), Inflixese unha gran derrota aos \u00e1rabes e berberes que quer\u00edan acabar coa crecente ameaza representada polo novo reino. En 808, manda forxar a Cruz de los \u00c1ngeles. O rei encargou o arquitecto Tioda a construci\u00f3n de varios edificios r\u00e9xios e relixiosos para embelecer Oviedo, dos cales por desgraza, poucos sobreviviron, ao constru\u00edrse encima ao longo de reinados posteriores.\nOs seguintes reis, Ramiro I (fillo de Bermudo que procl\u00e1mase rei despois dunha guerra civil) e Ordo\u00f1o I, viven nun per\u00edodo de guerra continua contra os musulm\u00e1ns. Na \u00e9poca de Ramiro I, desenv\u00f3lvese a arte ramirense, o apoxeo do pre-rom\u00e1nico asturiano. Este rei libera a batalla de Clavijo, na que, segundo a lenda, o ap\u00f3stolo Santiago montado nun cabalo branco axuda ao ex\u00e9rcito asturiano contra as tropas isl\u00e1micas. No ano 844, unha frota normanda apareceu na costa de Xix\u00f3n. Non se sabe se desembarcaron al\u00ed, pero non foron detidos xa que seguiron ata o lugar que as cr\u00f3nicas chamaban \"Faro de Brigantio\" (A Coru\u00f1a), onde foron rexeitados, continuando a incursi\u00f3n segundo as cr\u00f3nicas en direcci\u00f3n a Espa\u00f1a (as cr\u00f3nicas asturianas chamaban Espa\u00f1a a al-\u00c1ndalus).\nOrdo\u00f1o repoboa Astorga, Le\u00f3n, Tui e Amaya. Establece relaci\u00f3ns estreitas co reino de Navarra, posiblemente axudando na liberaci\u00f3n do rei Garc\u00eda \u00cd\u00f1iguez secuestrado polos normandos. Dentro do proceso de vinculaci\u00f3n co val do Ebro, establece alianzas cos Banu Qasi de Zaragoza, cos que tam\u00e9n \u00e1s veces loita, en sucesivas variaci\u00f3ns de alianzas. Ordo\u00f1o tam\u00e9n intenta axudar, sen \u00e9xito, os moz\u00e1rabes de Toledo en rebeli\u00f3n contra o emir cordob\u00e9s. Tras a s\u00faa morte, sucedeuno o seu fillo Afonso III. Afonso III marca o momento \u00e1lxido do poder do reino de Asturias. Establece relaci\u00f3ns moi estreitas co Reino de Navarra, loita e al\u00edase varias veces cos Banu Qasi da Taifa de Zaragoza e loita xunto cos moz\u00e1rabes de Toledo na s\u00faa loita contra o poder emiral.\nNo ano 908, un s\u00e9culo despois de que Afonso II fixerao coa cruz dos Anxos, ordenou a forxa da Cruz de Vitoria, s\u00edmbolo de Asturias desde ent\u00f3n. Afonso casou con Jimena, unha nobre navarra, posiblemente filla de Garc\u00eda I\u00f1\u00edguez. Co apoio dos nobres galegos, como Hermenegildo Guti\u00e9rrez, conquistou o norte da actual Portugal. Avanza tam\u00e9n a trav\u00e9s do Douro, conquistando Zamora e Burgos. No momento do apoxeo, o reino asturiano ocupa todo o noroeste peninsular, desde Porto a \u00c1lava.\nGarc\u00eda I, fillo de Afonso III o Magno, logo da s\u00faa loita contra o seu pai e os seus irm\u00e1ns Ordo\u00f1o II e Froila II, traslada a capital do reino a Le\u00f3n, creando un novo reino que aglutinar\u00e1 o asturiano, o Reino de Le\u00f3n.\nArte.\nO chamado rom\u00e1nico asturiano \u00e9 unha arte englobado no rom\u00e1nico e situado na Pen\u00ednsula Ib\u00e9rica xunto ao Mar Cant\u00e1brico, libre da ocupaci\u00f3n musulm\u00e1n ao final do s\u00e9culo VIII (despois da derrota de Guadalete e posterior invasi\u00f3n Sarracena e ata o inicio do s\u00e9culo X no que foi absorbido pola arte rom\u00e1nica procedente de Francia).\nA\u00ednda que sucesor do estilo visigodo, non se pode dicir que o asturiano sexa o seu herdeiro lex\u00edtimo, pois non conserva, acaso accidentalmente, alg\u00fan dos seus principais elementos, como o arco de ferradura e a\u00ednda que no inicio debeu ser unha moi pobre imitaci\u00f3n de dito arte, pronto manif\u00e9stase con novos e orixinais elementos importados de Oriente ou a Lombard\u00eda que o melloran de forma \u00fanica e anunciano como un precursor do rom\u00e1nico.\nEtapas.\nO pre-rom\u00e1nico asturiano ofrece os dous tipos ou formas que xa aparecian no estilo visigodo, pero que no asturiano son a\u00ednda m\u00e1is precisos: o tipo latino e o tipo bizantino. Ambos admiten columnas e pilastras tam\u00e9n semicolumnas acaroadas aos muros e trabadas con arcos, formando as\u00ed un muro composto que anticipaba o piar composto da arquitectura rom\u00e1nica, que aparece xa completo na arquitectura moz\u00e1rabe do s\u00e9culo X. En ambos os tipos at\u00f3panse arcos de medio punto peraltados, pero non de ferradura sen\u00f3n por excepci\u00f3n (ag\u00e1s os parteluz) e tam\u00e9n arcos de descarga nos muros e contrafortes ou estribos exteriores. En ambos vense cancelas e peitoriles de pedra ornamentada naentrada da \u00e1bsida, alg\u00fans capiteis historiados e que se desv\u00edan da idea cl\u00e1sica, fiestras con parteluz e con ornamentaci\u00f3n de pedra calada, pequenos roset\u00f3ns, adornos con bastas figuras, de tallos serpenteantes, rosetonci\u00f1os variados, cables e trenzas e outras obras de estilo visigodo.\nDe acordo con isto, dividiremos esta arte en varias etapas:\nPrimeiras obras de arte asturiana.\nA Igrexa da Vera Cruz en Cangas de On\u00eds, orixinalmente constru\u00eddo sobre un dolmen prehist\u00f3rico, e reconstru\u00edda despois da destruci\u00f3n sufrida na Guerra Civil.\nA igrexa de San Juan, en Santianes de Pravia, constru\u00edda por orde de Silos. Mostra practicamente todos os elementos do rom\u00e1nico asturiano, a\u00ednda que esencialmente segue ao visigodo.\nPrerramirense ou alfons\u00ed.\nRefer\u00edmonos aqu\u00ed ao per\u00edodo comprendido entre o 791 e 842, reinado de Afonso II de Asturias, que intentou emular a Toledo desde a s\u00faa capital, Oviedo. As antigas igrexas de Asturias adoptan a planta basilical con tres naves que adoitan ter as s\u00faas \u00e1bsidas cadradas e unha fiestra en cada unha. Estes est\u00e1n cubertos de can\u00f3n e buques con armadura de madeira.\nEste rei constr\u00fae a Santa C\u00e1mara de Oviedo, o \u00fanico resto do recinto palatino que permanece na Catedral de Oviedo. \u00c9 un pequeno edificio con dous andares, o segundo, o oratorio, reformado na \u00e9poca rom\u00e1nica, cando se engadiu a b\u00f3veda de can\u00f3n \u00e9 a primeira abovedada, destinada a manter reliquias. A cripta de Santa Leocadia tam\u00e9n foi constru\u00edda.\nTam\u00e9n ti\u00f1a a igrexa de San Juli\u00e1n de los Prados ou Santullano, constru\u00edda preto da capital, un espazoso templo que define claramente as caracter\u00edsticas deste estilo. Ten un plan basilical con tres naves, separadas por soportes cadrados que soportan arcos e presenta un transepto cunha elevaci\u00f3n elevada. A iconostase, que separa a parte reservada para o clero, do resto do templo, presenta unha semellanza notable cun arco triunfal. Este templo destaca pola s\u00faa grandiosidade e pola s\u00faa orixinalidade que parte dos modelos visigodos. Pero, sen d\u00fabida, o que atrae a maior parte deste templo \u00e9 a s\u00faa decoraci\u00f3n pict\u00f3rica, con frescos (estuco), con m\u00e1is propiedade) en tres corpos anic\u00f3nicos superpuestos, con decoraci\u00f3n arquitect\u00f3nica, de clara influencia romana. Preferir\u00eda ser un templo mon\u00e1stico e non palatino, a\u00ednda que unha tribuna estaba reservada para o rei no transepto.\nA igrexa da Igrexa de San Tirso e Santa Mar\u00eda de Bendones tam\u00e9n pertencen a este per\u00edodo."}
{"id": "448381", "revid": "89787", "url": "https://gl.wikipedia.org/wiki?curid=448381", "title": "CP Manlleu", "text": "O Club Pat\u00ed Manlleu \u00e9 un club de h\u00f3ckey a pat\u00edns espa\u00f1ol da localidade de Manlleu (Osona, Catalu\u00f1a). Fundado en 1973, na tempada 2018-19 os seus equipos feminino e masculino compiten na OK Liga Feminina e OK Liga Prata respectivamente.\nHistoria.\nFundado en 1973, o primeiro \u00e9xito do CP Manlleu foi o primeiro ascenso do seu equipo feminino \u00e1 m\u00e1xima categor\u00eda do h\u00f3ckey a pat\u00edns feminino espa\u00f1ol, a OK Liga Feminina, en 2012. Dous anos despois, o equipo masculino repetiu o logro ao ascender \u00e1 OK Liga, m\u00e1xima competici\u00f3n masculina en Espa\u00f1a, que se sumou ao \u00e9xito do equipo feminino esa tempada, logo de conseguir o subcampionato de liga e de copa, \u00e9xitos que repetir\u00eda en 2016 e 2018.\nEn 2015, o equipo feminino conquistou o primeiro t\u00edtulo do club logo de ga\u00f1ar a Copa da Ra\u00ed\u00f1a fronte ao CP Voltreg\u00e0 en Lloret de Mar. En 2016 Manlleu acolleu por segunda vez consecutiva a final a catro da Copa de Europa, o equipo feminino conseguiu clasificarse para a final, mais caeu nos penaltys fronte \u00e1s s\u00faas veci\u00f1as do Voltreg\u00e0."}
{"id": "448382", "revid": "63181", "url": "https://gl.wikipedia.org/wiki?curid=448382", "title": "Multia", "text": "Multia (en sueco \"Muldia\") \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 1\u00a0620\u00a0habitantes. A superficie do termo municipal \u00e9 de 765,63\u00a0km2, dos cales 32,36\u00a0km2 son auga. O concello ten unha densidade de poboaci\u00f3n de 2,21\u00a0hab./km\u00b2.\nLimita cos concellos de Keuruu, Pet\u00e4j\u00e4vesi, Saarij\u00e4rvi, Uurainen e \u00c4ht\u00e4ri, este \u00faltimo pertencente \u00e1 rexi\u00f3n veci\u00f1a de Ostrobotnia do Sur.\nO concello \u00e9 uniling\u00fce en fin\u00e9s."}
{"id": "448399", "revid": "63181", "url": "https://gl.wikipedia.org/wiki?curid=448399", "title": "Muurame", "text": "Muurame \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 10\u00a0102\u00a0habitantes. A superficie do termo municipal \u00e9 de 194,05\u00a0km2, dos cales 50,00\u00a0km2 son auga. O concello ten unha densidade de poboaci\u00f3n de 70,13\u00a0hab./km\u00b2.\nO concello \u00e9 uniling\u00fce en fin\u00e9s."}
{"id": "448401", "revid": "5863", "url": "https://gl.wikipedia.org/wiki?curid=448401", "title": "Xos\u00e9 Berganti\u00f1os Miragaya", "text": ""}
{"id": "448403", "revid": "23204", "url": "https://gl.wikipedia.org/wiki?curid=448403", "title": "Goberno provisional de Espa\u00f1a de 1868-1871", "text": "O Goberno provisional de 1868-1871 foi o executivo transitorio que se formou en Espa\u00f1a tras o triunfo da Revoluci\u00f3n de 1868 \u2014a Gloriosa\u2014, que puxo fin ao reinado de Isabel II e que constit\u00fae o primeiro per\u00edodo do Sexenio Democr\u00e1tico (1868-1874). Dividiuse en d\u00faas etapas:\nA revoluci\u00f3n de 1868.\nO d\u00eda 18 de setembro de 1868 inici\u00e1base en C\u00e1diz un pronunciamento protagonizado pola frota naval al\u00ed amarrada que foi sublevada polo almirante Juan Bautista Topete, e desde onde se dirixiu un chamamento \u00e1 insurrecci\u00f3n contra Isabel II nun manifesto dado a co\u00f1ecer ao d\u00eda seguinte:\nO pronunciamento foise estendendo polo resto de Espa\u00f1a, mentres que se produc\u00edan insurrecci\u00f3ns populares en moitas cidades. O d\u00eda 28 de setembro ti\u00f1a lugar a decisiva batalla de Alcolea, onde as forzas leais a Isabel II foron derrotadas polas unidades militares sublevadas ao mando do xeneral Serrano. Ao d\u00eda seguinte Madrid sum\u00e1base ao pronunciamento e Isabel II, que se atopaba en San Sebasti\u00e1n acompa\u00f1ada da s\u00faa corte, optaba por exiliarse a Francia. Na mensaxe dirixida pola Ra\u00ed\u00f1a \u00e1 naci\u00f3n \"ao po\u00f1er a mi\u00f1a planta en terra estranxeira\" advert\u00eda de que non renunciaba a \nO Goberno Provisional (1868-1869).\nAs Xuntas revolucionarias.\nNun primeiro momento, o poder foi asumido polas Xuntas que se formaron nas diferentes cidades, moitas delas elixidas por sufraxio universal e nas que predominaban progresistas e dem\u00f3cratas. Os seus manifestos recoll\u00edan as reivindicaci\u00f3ns propias das clases populares urbanas: supresi\u00f3n dos dereitos de portas ou consumos, abolici\u00f3n das quintas, liberdade de cultos etc. E algunhas, ata, tomaron decisi\u00f3ns nese sentido. Con todo, en moitas ocasi\u00f3ns houbo un significativo contraste entre o radicalismo pol\u00edtico dos manifestos das xuntas (sufraxio universal, liberdade de pensamento, liberdade relixiosa) e a s\u00faa conservadorismo social (defensa da orde establecida, da propiedade da terra etc.), que se acentuou trala formaci\u00f3n do goberno provisional. \"As xuntas revolucionarias, que nos primeiros momentos utilizaran unha linguaxe radical -a de Valladolid quer\u00eda \u00aba liberdade m\u00e1is omn\u00edmoda\u00bb...-, pasaron r\u00e1pidamente a outro moito m\u00e1is moderado, con consignas sobre o respecto da propiedade e a conservaci\u00f3n da orde p\u00fablica, eloxios \u00e1 \u00abcordura\u00bb dos cidad\u00e1ns e exhortaci\u00f3ns \u00e1 prudencia\".\nAs primeiras xuntas en constitu\u00edrse foron as de Andaluc\u00eda, onde destacaron as de Sevilla e M\u00e1laga polos seus car\u00e1cter m\u00e1is \"radical\". \"A de Sevilla consagrou as liberdades de imprenta, ensino e culto, aboliu a pena de morte, as quintas e a matr\u00edcula de mar, afirmou o sufraxio universal e reclamou a celebraci\u00f3n de Cortes Constitu\u00edntes\".\nEn Barcelona a Xunta formouse m\u00e1is tarde, o 30 de setembro, tras co\u00f1ecerse o triunfo da revoluci\u00f3n. Pero al\u00ed a Xunta presidida por Tom\u00e1s F\u00e1bregas, tras vitorear ao xeneral Prim, pronunciouse a favor da Rep\u00fablica, os emblemas reais foron destru\u00eddos, se excarceraron aos presos pol\u00edticos e organizouse a milicia urbana composta por 4.000 cidad\u00e1ns, que garantir\u00eda o normal funcionamento da actividade econ\u00f3mica e a orde social -as autoridades oficiais, o conde de Cheste e varios xenerais, fuxiron a Francia-. O 2 de outubro a Xunta constitu\u00edu un novo Concello e unha nova Deputaci\u00f3n Provincial e continuou coa s\u00faa pol\u00edtica \"radical\": \"suprimiu os Mossos d'Esquadra e comunidades relixiosas, expulsou aos xesu\u00edtas, derrogou a lei de orde p\u00fablica, derribou o forte da Cidadela e Atarazanas, as\u00ed como os conventos de San Miguel e Junqueras, e proclamou a liberdade de cultos e a supresi\u00f3n de quintas e consumos\". Nos primeiros d\u00edas de outubro tam\u00e9n se formaron xuntas en Valencia -baixo a direcci\u00f3n do progresista Jos\u00e9 Peris y Valero-, Alacant, Murcia, Zaragoza, Valladolid, Burgos, Santander, A Coru\u00f1a e Asturias.\nEn Madrid, trala derrota da batalla da ponte de Alcolea, o presidente do goberno, Jos\u00e9 Guti\u00e9rrez de la Concha, delegou os seus poderes no seu irm\u00e1n Manuel, Marqu\u00e9s do Duero, que formaba parte do grupo dos xenerais sublevados. Este \u00e1 s\u00faa vez, logo de nomear capit\u00e1n xeneral de Madrid a Antonio Ros de Olano, o 29 de setembro resignou o poder no pol\u00edtico progresista Pascual Madoz como presidente da Xunta Revolucionaria que tam\u00e9n ocupou o cargo de gobernador civil da provincia. Tam\u00e9n formaban parte da Xunta revolucionaria de Madrid os progresistas Joaqu\u00edn Aguirre e Laureano Figuerola, e o dem\u00f3crata Nicol\u00e1s Mar\u00eda Rivero, entre outros.\nA formaci\u00f3n do Goberno Provisional e o mantemento da orde.\nO 3 de outubro de 1868, o mesmo d\u00eda en que Serrano e Topete chegaban \u00e1 capital, a Xunta revolucionaria de Madrid encargaba ao primeiro \u00ab\"a formaci\u00f3n dun ministerio provisional que se encargue da gobernaci\u00f3n do estado ata a reuni\u00f3n das cortes constitu\u00edntes\"\u00bb, sen habelo consultado co resto das xuntas.\nO 8 de outubro formouse o Goberno Provisional presidido polo xeneral unionista Serrano, no que estaban integrados os outros dous militares que encabezaran o pronunciamento -o xeneral progresista Prim, en Guerra; e o unionista almirante Topete, en Mari\u00f1a- ademais de destacados pol\u00edticos unionistas (Antonio Romeu Ortiz, en Graza e Xustiza; Juan \u00c1lvarez Lorenzana, Estado; Adelardo L\u00f3pez de Ayala, Ultramar- e progresistas -Pr\u00e1xedes Mateo Sagasta, Gobernaci\u00f3n; Manuel Ruiz Zorrilla, Fomento; Laureano Figuerola, Facenda-. Os dem\u00f3cratas rexeitaron entrar no goberno porque s\u00f3 se lles ofreceu un \u00fanico ministerio. Non todas as xuntas aceptaron a formaci\u00f3n do goberno provisional sen ser consultadas, e a de Barcelona protestou por deixar f\u00f3ra do goberno aos dem\u00f3cratas e nomeou \u00ab\"unha comisi\u00f3n que vaia a Madrid a pedir explicaci\u00f3ns\"\u00bb.\nUnha das primeiras decisi\u00f3ns que tomou o Goberno Provisional foi a disoluci\u00f3n das Xuntas, a\u00ednda que moitas delas continuaron actuando clandestinamente a trav\u00e9s de \"comit\u00e9s de vixilancia\" nacidos delas. A maior\u00eda dos seus membros integr\u00e1ronse nos novos concellos e deputaci\u00f3ns nomeados por elas e que foron revalidados por un decreto do goberno do 13 de outubro. O decreto autorizaba aos membros das xuntas a s\u00faa conversi\u00f3n en concelleiras e deputados provinciais, e trala autodisoluci\u00f3n da Xunta Superior revolucionaria de Madrid o 19 de outubro, ao d\u00eda seguinte o Goberno decretou a extinci\u00f3n de todas as demais. Ademais o goberno comprometeuse a celebrar elecci\u00f3ns municipais inmediatamente.\nM\u00e1is complicado resultoulle ao Goberno Provisional facer cumprir a orde de desarme das milicias dos Voluntarios da Liberdade, de cuxa actuaci\u00f3n queixar as autoridades locais pola presi\u00f3n a que lles somet\u00edan para que cumprisen as prometidas reformas. As\u00ed se produciron loitas nas r\u00faas dalgunhas cidades andaluzas, como o Porto de Santa Mar\u00eda, C\u00e1diz, Xerez da Fronteira e M\u00e1laga, que obrigaron a intervir ao Ex\u00e9rcito. En Barcelona a orde non se puido cumprir ata finais de ano e en Madrid, \u2013para evitar as desordes, o Goberno tivo que ofrecer trinta reais e traballo por cada fusil que se entregase no Concello, enaxenando para conseguir este di\u00f1eiro a propiedade municipal\u2013. Sagasta, ministro da Gobernaci\u00f3n, ordenou aos gobernadores civ\u00eds que mantivesen a orde \u00abcuste o que custe\u00bb porque os inimigos da liberdade \u00ab\"ocult\u00e1ronse talvez para deslizarse e confundirse coas masas populares\"\u00bb.\nO goberno tam\u00e9n tivo que facer fronte a unha crecente conflitividade social. Ocupaci\u00f3ns de terras e mot\u00edns reclamando alimentos estend\u00e9ronse non s\u00f3 por Andaluc\u00eda, sen\u00f3n por Galicia, a Mancha e Levante, e ao longo de 1869 a estes conflitos sumouse o malestar urbano pola inmobilidade dos salarios. Un xornal de Madrid acusou ao goberno provisional de debilidade por non facer fronte aos que en \u00ab\"as provincias andaluzas... invocan o dereito ao traballo e piden aumento de xornal ou salario\"\u00bb.\nEn decembro en C\u00e1diz o gobernador militar declarou o estado de guerra para facer fronte a unha \u00absucesi\u00f3n de alarmas inxustificadas\u00bb e ordenou o desarme dos Voluntarios da Liberdade. Os enfrontamentos entre os milicianos, dirixidos por Ferm\u00edn Salvochea, fillo dun adi\u00f1eirado comerciante, e o ex\u00e9rcito duraron tres d\u00edas, con emprego de artiller\u00eda por ambas partes, causando gran n\u00famero de v\u00edtimas. Para acabar coa resistencia dos milicianos o goberno enviou unidades de reforzo e ordenou aos buques da Armada espa\u00f1ola que bombardearan a cidade, o que lles obrigou a abandonar as armas sen ser derrotados. Outros movementos semellantes produc\u00edronse en B\u00e9jar, Badaxoz, M\u00e1laga, Tarragona, Sevilla ou Gand\u00eda. En Burgos, en cambio, a revolta foi protagonizada polos partidarios da ra\u00ed\u00f1a destronada que asasinaron cunha navalla na porta da catedral ao novo gobernador civil ao que cr\u00edan que o seu nomeamento deb\u00edase a que \u00eda desposu\u00edr dos seus bens \u00e1 Igrexa -non a inventarialos para impedir que seguise a venda clandestina, como lle ordenou o goberno-.\nEsta pol\u00edtica de mantemento da orde, foi acompa\u00f1ada dunha serie de decretos nos que se reco\u00f1ec\u00edan os dereitos e liberdades reclamados nos manifestos das xuntas: liberdade de ensino (21 de outubro); liberdade de imprenta (23 de outubro); dereito de reuni\u00f3n (1 de novembro); sufraxio universal para os var\u00f3ns maiores de 25 anos (1 de novembro); e dereito de asociaci\u00f3n (21 de novembro). En canto \u00e1s d\u00faas reivindicaci\u00f3ns populares m\u00e1is importantes, un decreto do 12 de outubro eliminou os odiados consumos, pero a supresi\u00f3n das quintas, non se puido cumprir polo estoupido da insurrecci\u00f3n en Cuba que deu inicio \u00e1 Guerra dos Dez Anos.\nA insurrecci\u00f3n de Cuba e o problema das quintas.\nO 10 de outubro de 1868 estalou unha insurrecci\u00f3n independentista na illa de Cuba encabezada por Carlos Manuel de C\u00e9spedes que deu o Grito de Yara, un Manifesto da Xunta Revolucionaria da Illa de Cuba na que se expo\u00f1\u00edan os agravios contra a metr\u00f3pole que xustificaban a secesi\u00f3n -rexeitamento do sistema fiscal e das trabas ao libre comercio; mantemento da escravitude, nula capacidade de autogoberno por parte dos habitantes da illa, etc-.\nOs independentistas cubanos, contando co apoio dos Estados Unidos, elaboraron unha Constituci\u00f3n propia para a illa en abril de 1869 e confirmaron a Carlos Manuel de C\u00e9spedes como presidente da Rep\u00fablica \"en armas\".\nEn agosto de 1869 o xeneral Prim, \"convencido da incapacidade de Espa\u00f1a para manterse na illa pola forza\", chegou a iniciar conversaci\u00f3ns en Madrid cun enviado especial dos Estados Unidos, para negociar a independencia de Cuba, pero non se alcanzou ning\u00fan acordo, a causa, entre outros motivos, da oposici\u00f3n do resto de membros do goberno e da maior\u00eda da opini\u00f3n p\u00fablica espa\u00f1ola a facer concesi\u00f3ns na cuesti\u00f3n cubana.\nUnha das consecuencias da insurrecci\u00f3n foi que o goberno provisional non puido satisfacer unha das d\u00faas reivindicaci\u00f3ns populares m\u00e1is importantes, xunto coa supresi\u00f3n dos consumos, a abolici\u00f3n das quintas, porque o goberno viuse obrigado a enviar tropas desde a pen\u00ednsula para sufocala. Mentres durou a campa\u00f1a electoral progresistas e unionistas seguiron mantendo a s\u00faa promesa de suprimir as quintas, pero pasadas as elecci\u00f3ns a realidade imp\u00faxose e Prim, aburado pola guerra cubana, tivo que chamar a filas a 25.000 homes. A campa\u00f1a contra a quinta do 69 constitu\u00edu unha aut\u00e9ntica proba para o Goberno, que nunca logrou recuperar o prestixio perdido entre as clases populares. A\u00ednda que debido aos moitos intereses que hab\u00eda por medio, o sistema mant\u00edvose de todas as maneiras \u2013basta ver o n\u00famero de pol\u00edticos da \u00e9poca directa ou indirectamente comprometidos nas sociedades de seguros contra quintas para comprender que estes homes non pod\u00edan ter moito interese en terminar con elas-, a insurrecci\u00f3n de Cuba agravou o problema polo perigo que supo\u00f1\u00eda ser enviado a Ultramar. Os republicanos pasaron a ser os \u00fanicos que defend\u00edan nas Cortes a s\u00faa abolici\u00f3n, mentres que por todas partes produc\u00edanse mot\u00edns contra a quinta recentemente establecida. De 1869 a 1872 os sucesivos gobernos tiveron que seguir chamando a quintas, porque ti\u00f1an que seguir enviando forzas a Cuba, a\u00ednda que o prezo da redenci\u00f3n estatal baixou de 6.000 a 4000 reais, e facilitouse que os municipios redimiran colectivamente aos seus quintos, pagando ao Estado determinada cantidade en prazos anuais ou provendo ao ex\u00e9rcito de voluntarios.\nOs consumos e as reformas econ\u00f3micas.\nA situaci\u00f3n da Facenda p\u00fablica en 1869 era cr\u00edtica porque non hab\u00eda recursos e a d\u00e9beda ascend\u00eda a preto de dous mil cincocentos mill\u00f3ns de pesetas, polo que se cotizaba no mercado a un terzo do seu valor nominal, o que fac\u00eda imposible emitir m\u00e1is d\u00e9beda porque o seu valor real baixase a\u00ednda m\u00e1is. Para facer fronte ao desastre o ministro do ramo, Laureano Figuerola, non ti\u00f1a m\u00e1is opci\u00f3n que lanzar un empr\u00e9stito por subscrici\u00f3n de dous mil mill\u00f3ns, pero do que s\u00f3 se cubriron 530 mill\u00f3ns, e a emisi\u00f3n de d\u00e9beda exterior por valor de 400 mill\u00f3ns.\nFiguerola satisfixo a reivindicaci\u00f3n popular sobre os \"dereitos de portas\" ou consumos que eran un imposto xeral, ordinario e indirecto implantado pola Reforma Mon-Santill\u00e1n da Facenda de 1845 que gravaba unha vintena de artigos de \u00ab\"comer, beber e arder\"\"\u00bb e que encarec\u00eda o prezo final destes produtos de primeira necesidade que os pequenos produtores, os artesianos e os traballadores eran os que maioritariamente pag\u00e1bano. As\u00ed os suprimiu por un decreto de 12 de outubro de 1868, pero os substitu\u00edu por outro imposto, a capitaci\u00f3n, que deber\u00edan pagar todas as persoas maiores de 14 anos, polo que resultou igual de impopular, xa que a intenci\u00f3n inicial de Figuerola de que se pagase proporcionalmente \u00e1 riqueza de cada contribu\u00ednte non se puido aplicar por \"a incapacidade da administraci\u00f3n para xestionalo e impo\u00f1elo\". As\u00ed pois, non lla levou cabo ning\u00fan cambio real na pol\u00edtica fiscal porque os ingresos do Estado continuaron baseados nos impostos indirectos, repartidos entre o conxunto da poboaci\u00f3n, e non nos impostos directos sobre o capital e os bens inmobles.\nFiguerola tam\u00e9n suprimiu o estanco do sal, outra reivindicaci\u00f3n popular, pero o do tabaco e o do papel timbrado, que impuxeron moitas Xuntas, non os suprimiu.\nAs\u00ed mesmo o ministro de Facenda do Goberno Provisional creou a nova unidade monetaria, denominada \"peseta\", e puxo en marcha unha pol\u00edtica de librecambio no comercio exterior, como a rebaixa dos dereitos de aduanas, limitada por oposici\u00f3n dos industriais catal\u00e1ns defensores do proteccionismo.\nA proclamaci\u00f3n do goberno provisional en favor da \"monarqu\u00eda popular\".\nFoi a Uni\u00f3n Liberal o partido que enseguida fixo manifestaci\u00f3ns claras a favor da monarqu\u00eda rompendo o pacto de non facelo antes da reuni\u00f3n das Cortes Constituyentes. Os unionistas, como os progresistas, estaban convencidos de que as clases populares carec\u00edan da educaci\u00f3n pol\u00edtica suficiente como para fundamentar un sistema democr\u00e1tico baseado no sufraxio universal (masculino), polo que para eles a democracia necesitaba o contrapeso da monarqu\u00eda. Por iso \u00e9 polo que o goberno provisional, en contra do pactado en Ostende, non se mantivese imparcial na cuesti\u00f3n da forma de goberno e manifest\u00e1sese a favor da Monarqu\u00eda. As\u00ed o fixo constar no manifesto do 25 de outubro e no que se chamou de \"conciliaci\u00f3n\" do 12 de novembro no que defendeu \u00ab\"a monarqu\u00eda rodeada de instituci\u00f3ns democr\u00e1ticas, a monarqu\u00eda popular\"\u00bb:\nA posici\u00f3n favorable \u00e1 Monarqu\u00eda volveuna reiterar no Pre\u00e1mbulo do decreto de convocatoria de Cortes no que dic\u00eda que o goberno sentir\u00edase moi satisfeito se resultasen \u2013vitoriosas das urnas os mantenedores deste principio\u2013 mon\u00e1rquico.\nA divisi\u00f3n dos dem\u00f3cratas e o nacemento do Partido Republicano Federal.\nA mediados de outubro de 1868 o Partido Dem\u00f3crata celebrou un importante mitin en Madrid, presidido polo veterano dirixente Jos\u00e9 Mar\u00eda Orense, no que se estableceu por aclamaci\u00f3n que \u00aba forma de goberno da democracia non pod\u00eda ser outra que a Rep\u00fablica Federal\u00bb.\nCando o Goberno Provisional manifestouse en favor da Monarqu\u00eda acrecentouse o debate no seo do Partido Dem\u00f3crata sobre a compatibilidade da monarqu\u00eda coa democracia e sobre a \"accidentalidade\" das formas de goberno. A maior\u00eda dos dem\u00f3cratas encabezados por Jos\u00e9 Mar\u00eda Orense, Francesc Pi i Margall, Estanislao Figueras, Nicol\u00e1s Salmer\u00f3n e Emilio Castelar defenderon a Rep\u00fablica polo que se refundou o partido baixo o nome de Partido Republicano Democr\u00e1tico Federal, mentres a minor\u00eda encabezada por Nicol\u00e1s Mar\u00eda Rivero, Cristino Martos e Manuel Becerra Berm\u00fadez defendeu que o fundamental era o reco\u00f1ecemento do sufraxio universal (masculino) e dos dereitos e liberdades individuais e non a forma de goberno \u00e1 que consideraban \"accidental\". Esta minor\u00eda de dem\u00f3cratas que aprobaron a monarqu\u00eda foron chamados \"cimbrios\" polo manifesto que fixeron p\u00fablico en novembro.\nOs republicanos federais demostraron o apoio popular con que contaban cando nas elecci\u00f3ns municipais celebradas o 18 de decembro de 1868 conseguiron o triunfo en 20 capitais de provincia, como Barcelona, Valencia, Sevilla, M\u00e1laga, Zaragoza, Alacant, Xirona, Lleida, Huesca ou Santander. Un apoio que confirmaron nas elecci\u00f3ns a Cortes Constitu\u00edntes celebradas o 15 de xaneiro.\nAs elecci\u00f3ns a Cortes Constituyentes e a \"influencia moral do goberno\".\nAs elecci\u00f3ns a Cortes Constitu\u00edntes celebr\u00e1ronse do 15 ao 18 de xaneiro de 1869 por sufraxio universal (masculino), o que deu o dereito ao voto a case catro mill\u00f3ns de var\u00f3ns maiores de 25 anos, dos cales m\u00e1is da metade eran analfabetos. As elecci\u00f3ns realiz\u00e1ronse mediante un sistema electoral no que a circunscrici\u00f3n era a provincia, dividindo aquelas cuxa poboaci\u00f3n fose maior, polo que resultaron en total 82 circunscrici\u00f3ns electorais.\nA campa\u00f1a electoral foi moi animada e nela os xornais xogaron por primeira vez un papel importante na propaganda pol\u00edtica e na mobilizaci\u00f3n da opini\u00f3n p\u00fablica.\nA vitoria foi para a coalici\u00f3n gobernamental mon\u00e1rquico-democr\u00e1tica, formada por unionistas, progresistas e dem\u00f3cratas mon\u00e1rquicos -tam\u00e9n co\u00f1ecidos como \"cimbrios\"-, que obtivo 236 deputados -a maior\u00eda deles progresistas, m\u00e1is 81 unionistas e 21 dem\u00f3cratas \"cimbrios\"-, mentres os republicanos federais obtiveron 85 deputados e os carlistas 20.\nAs candidaturas gobernamentais obtiveron os seus mellores resultados nas zonas tradicionalmente conservadoras, como Galicia, Asturias, as d\u00faas Castelas e o interior de Catalu\u00f1a e de Andaluc\u00eda), mentres que os republicanos federais triunfaron dun modo claro na zona mediterr\u00e1nea. Obtiveron a maior\u00eda en cidades tan significativas como Barcelona, Valencia, Sevilla, M\u00e1laga, C\u00e1diz, Zaragoza, Alacant, Xirona, Lleida e Huesca, a\u00ednda que non en Madrid, onde ga\u00f1aron as candidaturas gobernamentais. Pola s\u00faa banda os carlistas conseguiron a maior\u00eda na s\u00faa feudo tradicional, o Pa\u00eds Vasco e Navarra, as\u00ed como en puntos illados de Murcia, Castela e Catalu\u00f1a. O gran derrotado foi o Partido Moderado que non obtivo representaci\u00f3n.\nOs republicanos federais denunciaron a \"inxerencia\" electoral levada a cabo desde o Goberno Provisional para obter esa maior\u00eda tan abafadora de deputados que lle apoiaban. Hoxe en d\u00eda os historiadores est\u00e1n de acordo en que existiu unha \"intromisi\u00f3n\" do goberno nas elecci\u00f3ns (o que na \u00e9poca chamouse \"a influencia moral do goberno\"), a\u00ednda que estas primeiras elecci\u00f3ns por sufraxio universal directo da historia de Espa\u00f1a foron m\u00e1is \"limpas\" que as anteriores do per\u00edodo isabelino. Sobre como \"influ\u00edu\" o goberno nas elecci\u00f3ns, o historiador \u00c1ngel Bahamonde expl\u00edcao as\u00ed: \"Nos distritos urbanos realizouse a habitual presi\u00f3n do poder pol\u00edtico sobre a s\u00faa cohorte de empregados civ\u00eds e militares. En canto aos distritos rurais [que constitu\u00edan a maior\u00eda], m\u00e1is que o pucherazo no sentido estrito do t\u00e9rmino, o que funcionou, nun ambiente de escasa cultura pol\u00edtica e de case nula experiencia participativa, foron os mecanismos de presi\u00f3n baseados nas relaci\u00f3ns de dependencia e subordinaci\u00f3n, caracter\u00edsticos das pequenas localidades rurais pobremente desenvolvidas, onde a protecci\u00f3n do notable ti\u00f1a como contrapartida a vinculaci\u00f3n do voto. Ser\u00eda unha forma de caciquismo antropol\u00f3xico onde o binomio protecci\u00f3n-dependencia impo\u00f1\u00eda as s\u00faas normas\".\nA Constituci\u00f3n de 1869.\nAs Cortes Constitu\u00edntes abriron as s\u00faas sesi\u00f3ns o 11 de febreiro de 1869 cun discurso do xeneral Serrano, que foi referendado como presidente do Poder Executivo. O cimbrio Nicol\u00e1s Mar\u00eda Rivero resultou elixido presidente das Cortes e no seu discurso defendeu a democracia como \u00ab\"a \u00faltima forma do progreso humano no estado de actual de civilizaci\u00f3n dos pobos\"\u00bb. Pola s\u00faa banda o xeneral Prim asegurou que \u00ab\"a dinast\u00eda ca\u00edda non volver\u00e1 xamais, xamais, xamais\"\u00bb.\nDespois elixiuse a comisi\u00f3n constitucional que haber\u00eda de redactar o proxecto de carta magna a debater no pleno, e que estaba integrada, entre outros, polos progresistas Salustiano de Ol\u00f3zaga e Montero R\u00edos; os unionistas Antonio de los R\u00edos Rosas, Augusto Ulloa e Manuel Silvela, e os dem\u00f3cratas \"cimbrios\" Cristino Martos e Manuel Becerra -da Comisi\u00f3n, presidida por Ol\u00f3zaga, quedaron exclu\u00eddos os republicanos federais-. A Comisi\u00f3n presentou o seu proxecto o 30 de marzo, e no pre\u00e1mbulo do ditame dic\u00edase que \u00ab\"a obra pol\u00edtica das xeraci\u00f3ns que nos precederon foi unha loita incansable por amparar a liberdade baixo as garant\u00edas que ofrece o r\u00e9xime parlamentario\"\u00bb.\nA principios de abril comezou a discusi\u00f3n do proxecto constitucional. A primeira cuesti\u00f3n que foi obxecto dun duro debate foi o establecemento da monarqu\u00eda como forma de goberno (Artigo 33. \"A forma de goberno da Naci\u00f3n espa\u00f1ola \u00e9 a monarqu\u00eda\"). O 20 de maio o ministro Adelardo L\u00f3pez de Ayala enfrontouse aos deputados republicanos federais argumentando que a revoluci\u00f3n de 1868 fora obra das clases conservadoras e que agora \u00ab\"as clases \u00ednfimas da sociedade\"\u00bb, que segundo el non participaran nela, quer\u00edan arrebatarlles as s\u00faas conquistas esixindo a Rep\u00fablica. \u00ab\"Eu vin, se\u00f1ores, resoltos a sacrificalo todo en aras da s\u00faa patria a grandes propietarios, a grandes de Espa\u00f1a, a t\u00edtulos de Castela, a grandes comerciantes, grandes industriais, a escritores, a poetas, a m\u00e9dicos, a avogados; pero e as masas\" preguntaba eu. 'Xa se unir\u00e1n a n\u00f3s logo da vitoria' contest\u00e1banme todos\"\u00bb, afirmou L\u00f3pez de Ayala. Serrano e Topete tiveron que intervir para rectificar o que dixera o seu compa\u00f1eiro de goberno, pero, segundo Josep Fontana, \"Ayala dixera o que todos eles pensaban\". Ao final foi aprobada a monarqu\u00eda como forma de goberno por 214 votos contra 71, a\u00ednda que cuns poderes limitados pois o poder lexislativo resid\u00eda exclusivamente nas Cortes.\nCon todo, como destacou Jorge Vilches, a Coroa na Constituci\u00f3n manti\u00f1a moitos dos poderes propios dunha Monarqu\u00eda constitucional -especialmente o de disolver as Cortes e o de designar e separar gobernos-, polo que non era un mero poder simb\u00f3lico como sucede nas monarqu\u00edas parlamentarias. \u00c1 Coroa, \"falt\u00e1balle a facultade colexisladora das constituci\u00f3ns anteriores, pero ti\u00f1a liberdade de sanci\u00f3n, podendo aprobar, diferir ou desaprobar as decisi\u00f3ns dos ministros. A pr\u00e1ctica parlamentaria sinalaba que cando o rei neg\u00e1base \u00e1 sanci\u00f3n, o goberno sent\u00edase desautorizado e devolv\u00eda o mandato. Disto se colix\u00eda que a designaci\u00f3n dos ministros era tam\u00e9n libre, polo que a funci\u00f3n das maior\u00edas parlamentarias era m\u00e1is ben a posteriori; \u00e9 dicir, que o goberno de quenda disolv\u00eda e creaba o seu propio Parlamento. Esta actuaci\u00f3n mant\u00edvose durante o reinado de Amadeu I, facendo patente con iso a dificultade para combinar con realismo a monarqu\u00eda constitucional e a democracia. Esta atribuci\u00f3n do nomeamento do goberno \u00e1 Coroa e non ao Parlamento sinala que a\u00ednda se estaba nunha fase \u00abpre-parlamentaria\u00bb da historia constitucional. [...] Instaurouse unha democracia pero a responsabilidade que se deixaba caer sobre a Coroa era maior que no r\u00e9xime anterior\".\nO outro punto pol\u00e9mico foi a cuesti\u00f3n relixiosa porque finalmente estableceuse a tolerancia relixiosa por primeira vez na historia do constitucionalismo espa\u00f1ol -na \"non nata\" de 1856 tam\u00e9n figuraba pero nunca se promulgou- ao permitir nunha alambicada redacci\u00f3n do artigo 21 \u00abo exercicio p\u00fablico e privado de calquera outro culto\u00bb non cat\u00f3lico, o que levantou as protestas dos deputados carlistas e da xerarqu\u00eda eclesi\u00e1stica, malia que se manti\u00f1a a confesionalidade do Estado e o orzamento de \"culto e clero\". O Estado laico s\u00f3 foi apoiado polos republicanos federais, especialmente polo deputado Francisco Su\u00f1er que defendeu \u00aba idea nova\u00bb de \u00aba ciencia, a terra, o home\u00bb, contra \u00aba idea caduca\u00bb que representaban \u00aba fe, o ceo, Deus\u00bb. O cardeal arcebispo de Santiago de Compostela respondeulle que o catolicismo era \u00aba \u00fanica relixi\u00f3n verdadeira que hai no mundo\u00bb.\nA Constituci\u00f3n, cualificada como \"democr\u00e1tica\" polo propio presidente das Cortes Constitu\u00edntes, foi aprobada o 1 de xu\u00f1o por 214 votos a favor e 55 en contra e promulgada o 6 de xu\u00f1o. Nela destacaba o T\u00edtulo I -do que foi art\u00edfice o \"cimbrio\" Cristino Martos- no que por primeira vez na historia constitucional espa\u00f1ola garant\u00edanse os dereitos individuais e as liberdades colectivas, que inclu\u00edan tam\u00e9n por primeira vez a liberdade de reuni\u00f3n e liberdade de asociaci\u00f3n. Na parte org\u00e1nica establec\u00edase que a soberan\u00eda resid\u00eda esencialmente na naci\u00f3n (artigo 32) e que a forma de goberno era a monarqu\u00eda (artigo 33), e a divisi\u00f3n de poderes, no que o lexislativo correspond\u00eda \u00e1s Cortes, o xudicial aos tribunais, e o executivo ao rei, a\u00ednda que se establec\u00eda a responsabilidade dos ministros ante as Cortes, as\u00ed como a dos xu\u00edces.\nA Constituci\u00f3n do 69 non s\u00f3 era a m\u00e1is liberal das que se promulgaron en Espa\u00f1a, sen\u00f3n que tam\u00e9n se colocaba \u00e1 vangarda das europeas dese momento. Ti\u00f1a claras influencias da Constituci\u00f3n norteamericana...\nCon todo, malia que consignaba os principios b\u00e1sicos da revoluci\u00f3n, sufraxio universal e liberdades individuais, non satisfixo a case ningu\u00e9n. Os republicanos opux\u00e9ronse ao principio mon\u00e1rquico, os cat\u00f3licos \u00e1 liberdade relixiosa, os librepensadores ao mantemento do culto. Pareceu demasiado avanzada a moitos e t\u00edmida a outros...\nA rexencia do xeneral Serrano (1869-1871).\nUnha vez promulgada a Constituci\u00f3n, ao establecer a Monarqu\u00eda como forma de goberno, as Cortes nomearon o 18 de xu\u00f1o como rexente ao xeneral Serrano mentres que o xeneral Prim pasaba a ser presidente do goberno. Ao d\u00eda seguinte Prim presentou o seu novo gabinete no que continuaron case os mesmos ministros e no que non quixeron integrarse os dem\u00f3cratas \"cimbrios\" a pesar do ofrecemento que Prim f\u00edxolles de tres ministerios xa que, segundo Jorge Vilches, \"a uni\u00f3n cos conservadores terminouse para os dem\u00f3cratas unha vez que se aprobou a Constituci\u00f3n\".\nA tarefa principal do novo goberno foi buscar un rei entre as diversas familias reais europeas, a\u00ednda que ao mesmo tempo iniciou o desenvolvemento lexislativo da Constituci\u00f3n e proseguiu coas reformas econ\u00f3micas emprendidas polo Goberno provisional: o matrimonio civil (Lei de 18 de xu\u00f1o de 1870); a reforma do C\u00f3digo Penal (Lei de 16 de xullo de 1870); a democratizaci\u00f3n dos municipios (agosto de 1870); a reorganizaci\u00f3n da administraci\u00f3n de xustiza (Lei Org\u00e1nica do Poder Xudicial de 15 de setembro de 1870). En canto \u00e1s reformas econ\u00f3micas (Figuerola seguiu na carteira de Facenda) destaca a Lei Arancelaria de 12 de xullo de 1869, pola que se abr\u00eda progresivamente o mercado espa\u00f1ol aos produtos estranxeiros (pasando as\u00ed do proteccionismo ao librecambismo no comercia exterior).\nPor\u00e9n, dous problemas complicaron o labor do goberno de Prim: o primeiro, a incapacidade do Ex\u00e9rcito para dominar a insurrecci\u00f3n secesionista cubana, que se fixo especialmente forte no Oriente da illa; o segundo, a necesidade de facer fronte \u00e1 insurrecci\u00f3n federal.\nA insurrecci\u00f3n dos republicanos federais.\nA direcci\u00f3n en Madrid do Partido Republicano Democr\u00e1tico Federal acordara \u00abaprazar a cuesti\u00f3n social para ata logo de implantada a rep\u00fablica\u00bb pero pronto se viu desbordada pola presi\u00f3n das organizaci\u00f3ns \"intransixentes\" das provincias que se opo\u00f1\u00edan \u00e1 actitude \"transixente\" ou \"ben\u00e9vola\" da minor\u00eda republicana no Congreso dos Deputados, e que \u00e1 s\u00faa vez estaban premidas polas clases populares, especialmente por mor de que non s\u00f3 se hab\u00eda incumprido a promesa da supresi\u00f3n das quintas sen\u00f3n que o goberno provisional hab\u00eda decretado unha nova de 25.000 homes para facer fronte \u00e1 insurrecci\u00f3n cubana -\u00e1 que seguir\u00eda outra de 40.000 en abril de 1870-. As\u00ed vendo a actitude \"ben\u00e9vola\" dos dirixentes de Madrid, os comit\u00e9s provinciais empezaron a asinar pactos rexionais de asociaci\u00f3n para constru\u00edr a Rep\u00fablica federal \"desde abaixo\" seguindo o modelo do Pacto de Tortosa asinado o 18 de maio de 1869 entre os territorios da antiga Coroa de Arag\u00f3n. As\u00ed tam\u00e9n se asinaron pactos en C\u00f3rdoba (entre andaluces, estreme\u00f1os e murcianos), Valladolid (onde naceu o Pacto Federal Castel\u00e1n), Santiago de Compostela e \u00c9ibar. O proceso culminou coa firma en Madrid o 30 de xu\u00f1o de 1869 dun \"Pacto Nacional\" ou \"Pacto Xeral\" que agrupaba os diversos pactos e creaba o \"Consello Federal\", que fixo p\u00fablico un manifesto reivindicando a Rep\u00fablica Democr\u00e1tica Federal.\nO ver\u00e1n de 1869 foi especialmente conflitivo: disturbios carlistas en Catalu\u00f1a que permitiron a Sagasta dar poderes extraordinarios aos gobernadores civ\u00eds, incidentes con republicanos en Tarragona e Tortosa que conduciron a un levantamento, revoltas armadas en Andaluc\u00eda e sublevaci\u00f3ns en Valencia e Zaragoza. O concello de Madrid nun bando denunciaba os excesos dos que\u2013cham\u00e1ndose federais, predican doutrinas dun inmoral absurdo, e imposible socialismo, abusando tam\u00e9n da prensa para propagalas, difundir alarma e excitar \u00e1 rebeli\u00f3n.\nO 27 de setembro de 1869 o comit\u00e9 republicano federal de Barcelona fixo un chamamento \u00e1 insurrecci\u00f3n que foi seguida en toda Catalu\u00f1a, e f\u00f3ra dela nalg\u00fans lugares de Arag\u00f3n, en B\u00e9jar, en Ourense, en Murcia, en Alacant, en Valencia e en diversos puntos de Andaluc\u00eda -dirixidos aqu\u00ed por Ferm\u00edn Salvochea e Jos\u00e9 Pa\u00fal Angulo-. Como non contaban con armas nin recursos a insurrecci\u00f3n foi doadamente esmagada polo ex\u00e9rcito, pero rebrotou de novo cando se anunciou unha nova quinta, cuxo sorteo \u00edase a realizar en abril de 1870, nos barrios obreiros de Barcelona, como Graza, en Sevilla e en M\u00e1laga, fracasando de novo. Con todo, a conflitividade mant\u00edvose en Andaluc\u00eda en forma de actividades de bandidaxe sobre terras comunais que foran arrebatadas aos pobos na Desamortizaci\u00f3n de Madoz.\nA causa principal da insurrecci\u00f3n foi o intento de levar \u00e1 pr\u00e1ctica os principios do federalismo e implantar a Rep\u00fablica \"desde abaixo\". Hai que ter presente que nalg\u00fans lugares, especialmente en Andaluc\u00eda, a Rep\u00fablica ti\u00f1a unha gran repercusi\u00f3n social, porque para moitas persoas era sin\u00f3nimo de repartimento da terra entre os xornaleiros e os campesi\u00f1os pobres, ou tam\u00e9n de supresi\u00f3n inmediata das odiadas quintas.\nA insurrecci\u00f3n republicana de setembro-outubro de 1869 puxo de manifesto as diferenzas entre uns sectores do pa\u00eds e a coalici\u00f3n gobernamental. E foi significativa, non s\u00f3 polo que de ruptura violenta dun consenso ti\u00f1a, sen\u00f3n porque gran parte dos que a protagonizaron sent\u00edronse desenganados dunha pol\u00edtica que xulgaban ineficaz para os seus intereses... Desde os primeiros momentos f\u00edxose patente a desilusi\u00f3n duns sectores que esperaban que o Goberno fixese fronte \u00e1 crise agraria. Pero non foi a \u00fanica desilusi\u00f3n: dous das reivindicaci\u00f3ns populares m\u00e1is importantes, a abolici\u00f3n das quintas e dos consumos, eran escamoteadas polo Goberno con paliativos m\u00e1is ou menos reais?.\nDoutra banda, o fracaso da sublevaci\u00f3n federal levou a alg\u00fans sectores obreiros a afastarse da pol\u00edtica dos partidos, como se puxo de manifesto no primeiro congreso de sociedades obreiras celebrado en Barcelona en xu\u00f1o de 1870, onde se constitu\u00edu a Federaci\u00f3n Rexional Espa\u00f1ola da Primeira Internacional. O xornal internacionalista A Federaci\u00f3n defend\u00eda que os obreiros mantiv\u00e9sense \u00e1 marxe dos republicanos federais, posto que a \u00fanica causa pola que deber\u00edan loitar era a da \u00abrevoluci\u00f3n social\u00bb.\nA ruptura da coalici\u00f3n revolucionaria e o nacemento do Partido Radical.\nEn xullo de 1869 xa se produciu unha primeira crise na coalici\u00f3n que apoiaba ao goberno do xeneral Prim o que levou a este a levar a cabo unha remodelaci\u00f3n do seu gabinete no que entraron por primeira vez os dem\u00f3cratas \"cimbrios\" con dous ministerios -Manuel Becerra Berm\u00fadez en Ultramar e Jos\u00e9 Echegaray en Fomento- pasando Manuel Ruiz Zorrilla a Graza e Xustiza en substituci\u00f3n do unionista Crist\u00f3bal Mart\u00edn de Herrera que quedou f\u00f3ra do executivo.\nO seguinte crise estivo relacionada coa candidatura ao trono de Espa\u00f1a de Tom\u00e1s de Savoia, duque de X\u00e9nova e sobri\u00f1o do rei de Italia, que estaba apoiada por progresistas e \"cimbrios\", e \u00e1 que se opo\u00f1\u00edan os unionistas, que defend\u00edan a candidatura do duque de Montpensier. Como unha das condici\u00f3ns impostas polo V\u00edtor Manuel II para conceder o permiso foi que a candidatura da s\u00faa sobri\u00f1o contase cun amplo apoio das forzas pol\u00edticas, Prim reuniu en setembro de 1869 a unha comisi\u00f3n de quince membros dos tres partidos pero a oposici\u00f3n dos unionistas mant\u00edvose alegando que o duque de X\u00e9nova s\u00f3 contaba con 13 anos de idade, o que supo\u00f1er\u00eda prolongar a \"Interinidade\" cinco anos m\u00e1is. Para dar m\u00e1is cohesi\u00f3n \u00e1 proposta os progresistas e os dem\u00f3cratas \"cimbrios\" decidiron formar un \u00fanico partido, que se chamou Partido Radical.\nPrim co apoio de Sagasta chegou a ofrecer aos unionistas que se aceptaban a candidatura do duque de X\u00e9nova retirar\u00eda o proxecto de lei do presentado nas Cortes polo ministro de Graza e Xustiza Manuel Ruiz Zorrilla que reduc\u00eda o orzamento da Igrexa, ao que se opo\u00f1\u00edan directamente os ministros unionistas, pero a Uni\u00f3n Liberal non aceptou -e ademais a oferta abriu unha crise no seo do novo Partido Radical porque o propio Ruiz Zorrilla tam\u00e9n se opuxo \u00e1 transacci\u00f3n, atopando o apoio do sector \"intransixente\" do partido e distanci\u00e1ndose por iso de Prim e de Sagasta-. Finalmente a crise saldouse a principios de novembro de 1869 coa dimisi\u00f3n de d\u00faas dos tres ministros unionistas, Manuel Silvela e Constantino de Ardanaz Undabarrena, porque o almirante Topete continuou no goberno. A coalici\u00f3n de goberno quedou rota a\u00ednda que os unionistas compromet\u00e9ronse a manter unha oposici\u00f3n leal.\nTralo fracaso da candidatura do duque de X\u00e9nova por mor da negativa da s\u00faa nai a que aceptase a Coroa espa\u00f1ola, produciuse unha nova crise o 3 de xaneiro de 1870, cando Ruiz Zorrilla e Cristino Martos dimitiron ao non aceptar Prim a s\u00faa proposta de establecer unha especie de \"ditadura liberal\" mediante a concesi\u00f3n ao goberno por parte das Cortes da facultade de gobernar por decreto durante tres meses. Ent\u00f3n Prim recompuxo o seu goberno co apoio parlamentario da Uni\u00f3n Liberal, que non quixo entrar el.\nA ruptura definitiva da coalici\u00f3n de forzas pol\u00edticas da Revoluci\u00f3n de 1868 produciuse na chamada \"Noite de San Xos\u00e9\", do 19 de marzo de 1870. Todo comezou con motivo dunha emenda presentada polos unionistas ao proxecto econ\u00f3mico presentado polo ministro de Facenda Laureano Figuerola, \u00e1 que se sumaron os republicanos, os carlistas e un grupo reducido de progresistas, todos eles aliados para derribar ao goberno. Prim pediu aos unionistas que retirasen a emenda e ao negarse estes dirixiuse aos deputados do seu grupo ao grito de \u00ab\"Radicais, a defenderse! Os que me queiran que me sigan!\"\u00bb para que evitasen a derrota do goberno. Inmediatamente o almirante Topete abandonou irado o hemiciclo e anunciou o seu abandono do goberno. \"A consecuencia foi a divisi\u00f3n irremediable da coalici\u00f3n, que se xa exist\u00eda no plano gobernamental, agora comezaba no parlamentario. \"A Noite de san Xos\u00e9\" foi recordada o resto do Sexenio como o d\u00eda da ruptura completa da conciliaci\u00f3n\".\nA procura dun novo rei para Espa\u00f1a.\nOs progresistas desde os anos corenta foran os m\u00e1is ardentes defensores dunha reunificaci\u00f3n peninsular, tal e como o estaban facendo Alema\u00f1a ou Italia, e desde os seus primeiros tropezos con Isabel II non dubidaron en asignar \u00e1 dinast\u00eda portuguesa un papel similar ao que os Savoia estaban xogando na pen\u00ednsula italiana. As s\u00faas miradas en 1868 volv\u00e9ronse loxicamente cara a Lu\u00eds I, en quen v\u00edan non s\u00f3 a un palad\u00edn da unidade, sen\u00f3n ata un monarca constitucional e ata con reberetes democr\u00e1ticos. A oposici\u00f3n que atoparon en Portugal levoulles a defender a candidatura do seu pai, don Fernando de Coburgo, ao trono de Espa\u00f1a. En xaneiro de 1869 esta pretensi\u00f3n tomou forma oficial ao encargar Prim ao embaixador espa\u00f1ol en Lisboa, \u00c1ngel Fern\u00e1ndez de los R\u00edos, que a xestionara secretamente. Era a m\u00e1is l\u00f3xica das soluci\u00f3ns mon\u00e1rquicas, pero intrigas dun e outro lado fix\u00e9rona imposible\". O 6 de abril de 1869 Fernando de Coburgo comunicou por telegrama o seu rexeitamento ao trono espa\u00f1ol, segundo Josep Fontana, polo seu temor a que \"o que se pretend\u00eda fose unha pura e simple anexi\u00f3n do seu pa\u00eds.\nPola s\u00faa banda os unionistas defend\u00edan a candidatura do duque de Montpensier, casado coa irm\u00e1 de Isabel II, Lu\u00edsa Fernanda de Borb\u00f3n, e que contribu\u00edra con fondos aos preparativos do pronunciamento de 1868. Esta candidatura, pouco viable pola oposici\u00f3n de Napole\u00f3n III, dado o antagonismo entre as casas din\u00e1sticas francesas, os Bonaparte e os Orle\u00e1ns e o pouco entusiasmo que espertaba en Espa\u00f1a, f\u00edxose imposible pola propia actuaci\u00f3n de Montpensier, que desafiou e matou nun duelo ao infante don Enrique de Borb\u00f3n, irm\u00e1n do rei consorte Francisco de As\u00eds de Borb\u00f3n. A partir deste momento os unionistas seguiron de mala gana os intentos progresistas de lograr un monarca entre os Hohenzollern ou os Savoia .\nUnha vez confirmado o rexeitamento de Fernando de Coburgo, o seguinte candidato que propuxo o goberno de Prim foi o sobri\u00f1o do rei de Italia, V\u00edtor Manuel II, Tom\u00e1s de Savoia, duque de X\u00e9nova, pero a s\u00faa candidatura foi rexeitada polos unionistas porque s\u00f3 ti\u00f1a 13 anos de idade polo que haber\u00eda que prolongar o per\u00edodo de Interinidade cinco anos m\u00e1is ata que cumprise os 18. A oposici\u00f3n \u00e1 candidatura do duque de X\u00e9nova provocou unha crise no goberno de conciliaci\u00f3n de Prim e os ministros unionistas Manuel Silvela e Constantino de Ardan\u00e1z Undabarrena abandonaron o Gabinete porque non quer\u00edan asociarse a unha \u00ab\"candidatura que desde f\u00f3ra fai rir e desde dentro chorar\"\u00bb. Finalmente foi a nai do duque de X\u00e9nova a que frustrou a s\u00faa candidatura a causa do temor que lle causaba a violenta situaci\u00f3n que se viv\u00eda en Espa\u00f1a -en referencia \u00e1 insurrecci\u00f3n federalista- e que o seu fillo puidese acabar como Maximiliano de Habsburgo, fusilado polos revolucionarios mexicanos uns anos antes. O 1 de xaneiro de 1870 confirmouse a negativa do duque de X\u00e9nova a ocupar o trono espa\u00f1ol.\nA continuaci\u00f3n o goberno de Prim sondou ao xeneral Baldomero Espartero para que aceptase a Coroa, \"o que o vello militar rexeitou\".\nO seguinte candidato foi o prusiano Leopoldo de Hohenzollern-Sigmaringen, sobri\u00f1o do rei de Prusia Guillerme de Prusia, e que contaba co apoio do chanceler prusiano Otto von Bismarck. O goberno espa\u00f1ol envioulle unha carta o 17 de febreiro de 1870 ofrec\u00e9ndolle a Coroa e o 23 de xu\u00f1o o pr\u00edncipe prusiano aceptou se as\u00ed o votaban as Cortes. Ao co\u00f1ecerse a noticia en Par\u00eds o emperador Napole\u00f3n III esixiu ao rei de Prusia que obrigase ao seu sobri\u00f1o a rexeitar a candidatura, ao que Guillerme I negouse. A\u00ednda que finalmente Leopoldo Hohenzollern renunciou \u00e1 Coroa espa\u00f1ola o 12 de xullo iso non evitou que estalase a guerra entre Prusia e Francia. \"Napole\u00f3n III, en plena rivalidade con Prusia, entend\u00eda como unha ameaza pr\u00f3xima o feito de que dous territorios fronteirizos con Francia estivesen encabezados por membros da mesma casa real\".\nEste novo fracaso colocou nunha dif\u00edcil situaci\u00f3n ao xeneral Prim e o rexente, o xeneral Serrano, suscitouse o seu substituci\u00f3n, pero non atopou ning\u00fan outro pol\u00edtico que puidese alcanzar o apoio das tres fracci\u00f3ns revolucionarias -unionistas, progresistas e dem\u00f3cratas \"cimbrios\"-. Os unionistas premeron para que Prim aceptase a candidatura do duque de Montpensier e, pola s\u00faa banda, os republicanos fixeron p\u00fablico un manifesto no que dic\u00edan que a \u00fanica soluci\u00f3n que quedaba era a proclamaci\u00f3n da Rep\u00fablica polas Cortes Constitu\u00edntes, o que non era rexeitado polos dem\u00f3cratas \"cimbrios\" nin por un sector dos progresistas que prefer\u00edan a Rep\u00fablica a unha monarqu\u00eda con Montpensier. A isto uniuse que o 4 de setembro de 1870 proclamouse a Rep\u00fablica en Francia trala derrota de Napole\u00f3n III na batalla de Sed\u00e1n. Manuel Ruiz Zorrilla, l\u00edder do sector \"intransixente\" do progresismo, avogou pola continuidade da \"Interinidade\", ao que os unionistas opo\u00f1\u00edanse, coa formaci\u00f3n dun goberno que puxese en marcha un programa de reformas sen esperar a que se atopase un rei. Prim conseguiu finalmente salvar a situaci\u00f3n grazas a que Amadeu de Savoia comunicoulle que aceptaba a Coroa de Espa\u00f1a, dous d\u00edas antes de que se reabrisen as Cortes, que probablemente votar\u00edan a s\u00faa destituci\u00f3n \u00e1 fronte do goberno e a continuaci\u00f3n decidido en favor da Monarqu\u00eda con Montpensier ou pola rep\u00fablica.\nA ca\u00edda de Napole\u00f3n III como consecuencia da derrota francesa na guerra francoprusiana fixo agora posible a candidatura do segundo fillo do rei de Italia, Amadeu de Savoia, duque de Aosta, que ata ent\u00f3n non fora posible pola oposici\u00f3n do emperador franc\u00e9s. O pr\u00edncipe italiano comunicou ao goberno espa\u00f1ol que aceptar\u00eda a Coroa espa\u00f1ola se as potencias europeas estaban de acordo e todas aceptaron a candidatura de Amadeu, incluso Prusia, a\u00ednda que de mala gana, pois esperaba que cando acabase a guerra con Francia a candidatura de Leopoldo de Hohenzollern-Sigmaringen volver\u00eda ser viable. As\u00ed o 31 de outubro de 1870 Amadeu confirmou oficialmente a aceptaci\u00f3n da Coroa espa\u00f1ola. Prim reuniu aos tres grupos que apoiaban ao goberno -unionistas, progresistas e \"cimbrios\", estes dous \u00faltimos fusionados no Partido Radical- para que apoiasen a s\u00faa proposta o que provocou a ruptura da Uni\u00f3n Liberal entre os \"fronteirizos\" ou \"aostistas\", que apoiaron a candidatura, e os que a rexeitaron por non ser debatida previamente entre os membros da coalici\u00f3n gobernamental, encabezados por Antonio de los R\u00edos Rosas.\nO 16 de novembro de 1870 as Cortes Constitu\u00edntes, presididas por Manuel Ruiz Zorrilla, elixiron ao duque Amadeu de Aosta, segundo fillo do rei de Italia V\u00edtor Manuel II, como novo rei de Espa\u00f1a, co nome de Amadeu I. Votaron a favor 191 deputados, en contra 100 e houbo 19 abstenci\u00f3ns. Os progresistas e os \"cimbrios\" fusionados no Partido Radical xunto cos unionistas \"fronterizos\" foron os que votaron a favor de Amadeu de Savoia; os unionistas disidentes de R\u00edos Rosas votaron a favor do duque de Montpensier; os federais, a Rep\u00fablica Federal; 8 progresistas -entre eles Lesmes Franco del Corral (Le\u00f3n)-, votaron a Baldomero Espartero; 2 moderados a Afonso de Borb\u00f3n. Entre as 19 papeletas en branco atop\u00e1base o grupo de antigos unionistas encabezados por Antonio C\u00e1novas del Castillo.\nA votaci\u00f3n para a elecci\u00f3n no novo rei de Espa\u00f1a tivo o seguinte resultado:\nA soluci\u00f3n non satisfac\u00eda m\u00e1is que aos progresistas e foi aceptada con enorme frialdade pola opini\u00f3n p\u00fablica espa\u00f1ola, que non chegou a sentir nunca o menor entusiasmo polo pr\u00edncipe italiano. O pai Lu\u00eds Coloma na s\u00faa famosa novela \"Peque\u00f1eces\" fixo referencia a unha \"grotesca s\u00e1tira\" titulada \"El Pr\u00edncipe Lila\" que se celebrou nos xard\u00edns do Retiro de Madrid, na que designaban ao monarca reinante co nome de Macarroni I mentres un xent\u00edo inmenso de todas as cores e matices aplaud\u00eda. Tampouco semella que Leopoldo de Hohenzollern-Sigmaringen gozase de moita popularidade pois era co\u00f1ecido como \"Leopoldo Ol\u00e9-Ol\u00e9 si me elixen\".\nAmadeu I de Espa\u00f1a foi proclamado rei o 2 de xaneiro de 1871 logo de xurar ante as Cortes, dando inicio \u00e1 segunda etapa do Sexenio Democr\u00e1tico. Con todo, esta comezou cun mal augurio pois o principal valedor da nova dinast\u00eda, o xeneral Prim, morrera catro d\u00edas antes v\u00edtima dun atentado en Madrid."}
{"id": "448404", "revid": "17467", "url": "https://gl.wikipedia.org/wiki?curid=448404", "title": "Goberno Provisional de 1868-1871", "text": ""}
{"id": "448413", "revid": "25871", "url": "https://gl.wikipedia.org/wiki?curid=448413", "title": "Dalmacio Bragado", "text": "Dalmacio Bragado Ruiz, nado en Villalonso (provincia de Zamora) en 1893 e finado en Vigo o 4 de abril de 1986, foi un sindicalista e escritor anarquista galego.\nTraxectoria.\nFillo dos labregos zamoranos Urbano Bragado e Fulgencia Ruiz, ao chegar \u00e1 idade adulta foi chamado para facer o servizo militar no norte de \u00c1frica, onde aprendeu a ler e escribir. Posteriormente emigrou cara a Bilbao, onde tomou contacto co anarcosindicalismo e integrouse na CNT.\nEtapa en Bilbao.\nO 23 de febreiro de 1921 era membro do obreiro e anarquista \"Sindicato \u00danico\". Ese d\u00eda o alcalde de Reus, Manuel Sard\u00e0 Mart\u00ed, foi asasinado fronte ao seu domicilio polos disparos de dous individuos. Cr\u00edase que o atentado era consecuencia de ter o alcalde favorecida a chegada de pistoleiros dos \"Sindicatos Libres\", apoiado pola patronal. Como Bragado cobraba dietas do sindicato polos seus frecuentes desprazamentos a Barcelona, a polic\u00eda sospeitou del e dous d\u00edas despois foi detido, xunto a outros anarquistas. Non se demostrou a s\u00faa participaci\u00f3n no atentado e foi posto en liberdade.\nPoucos meses despois Bragado viuse involucrado noutro asunto delitivo. Nesta ocasi\u00f3n caeron sobre el as sospeitas de ter participado nunha onda de roubos durante o mes de outubro do mesmo ano. A ma\u00f1\u00e1 do d\u00eda 15 o pagador dos obreiros da f\u00e1brica manufacturera de xute de \"Rica Hermanos\" en Arbuio (Alonsotegi, Biscaia) foi atracado por catro persoas, que levaron unhas dez mil pesetas en billetes e moedas de prata. A polic\u00eda de Gordexola capturou a un deles chamado Doroteo del Cura, que levaba parte do bot\u00edn e reco\u00f1eceu os feitos, as\u00ed como inculpou tam\u00e9n a Valeriano G\u00f3mez S\u00e1iz, Casimiro Sarasola e a \u00ab\"un tal Bragado\"\u00bb. No mesmo d\u00eda, pero polo ser\u00e1n, outros dous atracadores ameazaron ao pagador das obras da Casa Lezama-Leguizam\u00f3n en plena Gran V\u00eda bilba\u00edna e roub\u00e1ronlle case tres mil pesetas. Outra persoa viu precisamente a dous sospeitosos enterrar en Indautxu o saco co di\u00f1eiro e d\u00faas pistolas Star, que foron recuperados pola polic\u00eda. Dous dos asaltantes do primeiro atraco foron detidos na chamada \u00ab\"mina de Zumaya\"\u00bb en Gordexola e, por fin, Dalmacio Bragado foi detido ao d\u00eda seguinte na bilba\u00edna r\u00faa de Bail\u00e9n. A teor\u00eda da polic\u00eda era que estaban organizados polo sindicalismo local, e as\u00ed cualificaron a Bragado de \u00ab\"individuo perigoso\"\u00bb e de instigar a un desempregado (o tal Del Cura) a colaborar no asalto. Ademais, tam\u00e9n foron detidos outros sete sindicalistas como colaboradores. Poucos d\u00edas despois a f\u00e1brica de \"Rica Hermanos\" sufriu un grande incendio, o que parec\u00eda confirmar as sospeitas policiais ao semellar un acto de vinganza dos compa\u00f1eiros anarquistas. \u00c9 posible que como consecuencia da detenci\u00f3n, fose este o momento no que o escritor Ant\u00f3n Briallos sinala que Bragado foi levado en \u00ab\"conduci\u00f3n forzosa\"\u00bb ata Valdepe\u00f1as nunha corda de presos.\nO xu\u00edzo polo atraco ao pagador da f\u00e1brica de \"Rica Hermanos\" tivo lugar en Bilbao a finais de febreiro e principios de marzo de 1923. Na causa, Bragado foi declarado \"non culpable\" e s\u00f3 resultou condenado \u00ab\"como encubridor\"\u00bb Doroteo del Cura con mil pesetas de multa e outras seis mil de indemnizaci\u00f3n \u00e1 familia De la Rica, propietaria da f\u00e1brica.\nChegada a Vigo.\nSobre o mes de abril Dalmacio Bragado decidiu abandonar o Pa\u00eds Vasco e asentarse en Vigo, pouco antes de instaurarse a ditadura de Primo de Rivera. O primeiro emprego que tivo foi na f\u00e1brica de \"La Electra\", que xusto nese momento est\u00e1base a fusionar con outras compa\u00f1\u00edas el\u00e9ctricas galegas para crear a \"Sociedad General Gallega de Electricidad\". Case inmediatamente entrou en contacto co anarquismo local, particularmente con Jos\u00e9 Villaverde Velo, fundador e director do xornal \"Solidaridad Obrera\", que acababa de deixar de publicarse un ano antes, e con Manuel Montes Don. Con eles a organizaci\u00f3n anarquista na r\u00eda de Vigo obtivo un novo pulo e converter\u00edanse en figuras senlleiras do sindicalismo galego. Non obstante, a chegada de Bragado coincidiu cun acrecentamento da violencia como m\u00e9todo para acadar os obxectivos da loita sindical. As\u00ed, o 26 de abril, no contexto dunha folga que os obreiros carpinteiros levaban a cabo desde principios de ano, estourou un artefacto explosivo na r\u00faa Marqu\u00e9s de Valladares, no domicilio de Jos\u00e9 S\u00e1nchez Puga, presidente da Asociaci\u00f3n de madeireiros. Non foron moitos os danos, pero a acci\u00f3n chamou a atenci\u00f3n pola s\u00faa anormalidade. E \u00e1 esta engadiuse outra tentativa de atentado apenas dous d\u00edas despois. Sucedeu na r\u00faa das Travesas, no serradoiro de Adolfo Alonso, onde uns obreiros atoparon unha bomba similar que non chegou a estalar por mor da choiva que caera ese d\u00eda e asolagara en parte o local. Enseguida relacionouse co conflito dos carpinteiros. Por outra banda, neses d\u00edas a loita sindical estendeuse tam\u00e9n a outros colectivos, como os albaneis e os canteiros vigueses.\nO 19 de xullo, \u00e1s seis menos cuarto da tarde, produciuse un estouro na sede da \"Casa do Pobo\" de Vigo, na r\u00faa Garc\u00eda Barb\u00f3n. Tras a confusi\u00f3n inicial comprobouse que, ademais dos danos producidos no inmoble (que posteriormente foron taxados en apenas dez pesetas), hab\u00eda d\u00faas persoas gravemente feridas, os albaneis Valent\u00edn Iglesias P\u00e9rez e \u00c1ngel Rial Est\u00e9vez, veci\u00f1os de S\u00e1rdoma. Coas primeiras pescudas comprobouse que os dous estaban fabricando unha bomba nun tubo de ferro, seguindo as instruci\u00f3ns contidas nun papel que ti\u00f1a o primeiro no peto, e que por unha incorrecta manipulaci\u00f3n acabou por estoupar. Esta nota conduciu case inmediatamente \u00e1 detenci\u00f3n de Dalmacio Bragado como indutor da s\u00faa fabricaci\u00f3n. Atoparon no seu poder \u00ab\"dous folletos comunistas, carn\u00e9s estendidos a nomes distintos e varias f\u00f3rmulas para fabricar bombas e explosivos\"\u00bb. Enseguida comezaron a relacionar a chegada de Bragado coa campa\u00f1a de bombas que case tres meses antes azoutou Vigo. Os tres, Valent\u00edn, \u00c1ngel e Dalmacio, foron presos e sometidos a acareos e interrogatorios, quedando nesta situaci\u00f3n at\u00e9 o xu\u00edzo.\nA vista tivo lugar o d\u00eda 29 de outubro na Audiencia provincial de Pontevedra e a fiscal\u00eda foi especialmente rigorosa con Valent\u00edn e Dalmacio, mentres que \u00c1ngel conseguiu un trato a cambio da confesi\u00f3n. Polo seu lado, a defensa arg\u00fc\u00eda que a bomba estaba sendo fabricada para a pesca da troita, polo que ped\u00eda a absoluci\u00f3n. Finalmente, o d\u00eda 2, a sentenza foi livi\u00e1 para Rial e Iglesias, que foron condenados a dous meses e un d\u00eda de prisi\u00f3n e foron postos en liberdade por tela xa cumprida ao longo da prisi\u00f3n provisional. Por\u00e9n, Bragado foi sentenciado \u00e1 \u00ab\"pena de catro anos de presidio correccional\"\u00bb.\nAo longo dos inmediatos anos seguintes non aparecen m\u00e1is novas de Dalmacio Bragado, coincidindo co tempo de condena, que, de ter sido cumprida completamente, levar\u00eda \u00e1 s\u00faa posta en liberdade en xullo de 1927. Non obstante, nese tempo naceron polo menos dous dos seus fillos, Mar\u00eda e a primeira Emma, que faleceu en 1928.\nA s\u00faa loita sindical ata o golpe de estado de 1936.\nSecretario do comit\u00e9 local da CNT de Vigo en 1930.\nColaborou en \"La Tierra\", \"\u00a1Despertad!\" e \"Mar y Tierra\".\nEn 1936 era vicepresidente do sindicato de boteiros da CNT. Co golpe de Estado do 18 de xullo de 1936 foi detido. Xulgado en Vigo por rebeli\u00f3n militar, foi condenado a cadea perpetua. Logo da morte de Franco, interveu na reorganizaci\u00f3n do Comit\u00e9 Regional de Galicia da CNT en Vigo, xunto a Jos\u00e9 Lu\u00eds Quintas Figueroa, V\u00edctor Francisco C\u00e1ceres e Jaime Garrido Vila.\nVida persoal.\nCoa s\u00faa compa\u00f1eira tivo polo menos cinco fillos: Mar\u00eda (Vigo, 16-2-1925), Emma (Vigo, 19-5-1926\u2014id., 28-2-1928), Blanca (\u2020 Vigo, agosto 1927), Dalmacio Florear (Vigo, 13-4-1928) e Emma Bragado Doyague (Vigo, 14-4-1930\u2014id., 25-10-2016)."}
{"id": "448434", "revid": "98629", "url": "https://gl.wikipedia.org/wiki?curid=448434", "title": "Branca de Castela", "text": "Branca de Castela, nada en Palencia o 4 de marzo de 1188 e finada en Melun en 1252, foi unha infanta de Castela e ra\u00ed\u00f1a consorte de Francia polo seu matrimonio co rei Lu\u00eds VIII. Foi nai do rei Lu\u00eds IX, quen foi canonizado.\nOrixes familiares.\nBranca foi filla do rei Afonso VIII de Castela e da s\u00faa esposa, a ra\u00ed\u00f1a Leonor de Plantagenet. Os seus av\u00f3s paternos foron os reis Sancho III de Castela e a s\u00faa esposa Branca Garc\u00e9s de Navarra e os maternos o rei Henrique II de Inglaterra e a s\u00faa esposa Leonor de Aquitania. Foron os seus irm\u00e1ns, entre outros, o rei Henrique I de Castela e a ra\u00ed\u00f1a Berenguela, nai de Fernando III de Castela, rei de Castela e Le\u00f3n.\nTraxectoria.\nNada en Palencia en 1188 foi aleitada por unha ama de cr\u00eda proveniente do lugar de La Serna chamada Sancha L\u00f3pez, a cal foi recompensada xunto ao seu marido Mart\u00edn Garc\u00eda con boas terras de labranza segundo o privilexio no cartulario do mosteiro de Santa Mar\u00eda de la Vega. Afonso VIII confiou a Pedro Rodr\u00edguez de Castro e \u00e1 s\u00faa muller Urraca Rodr\u00edguez de Guzm\u00e1n a crianza da infanta Branca na s\u00faa casa de Itero de la Vega, \"puerula infantissa Domina Branca, nutriente in domo Petri roderici de Castro\". Na s\u00faa mocidade visitou varias veces a abad\u00eda de Santa Mar\u00eda la Real de Las Huelgas, fundada polos seus pais.\nComo consecuencia do tratado de Le Goulet, Filipe II Augusto de Francia e Xo\u00e1n I de Inglaterra acordaron que o herdeiro ao trono de Francia, o futuro Lu\u00eds VIII, casase cunha infanta de Castela. Os embaixadores de ambos os reinos en 1199 levaron a cabo as negociaci\u00f3ns para o matrimonio e en 1200, a xa anci\u00e1 Leonor de Aquitania, desprazouse a Castela, onde reinaba a s\u00faa filla Leonor, para co\u00f1ecer as s\u00faas netas e decidir cal ser\u00eda a futura \u00abra\u00ed\u00f1a da Flor de Lis\u00bb. A intenci\u00f3n orixinal era levar como prometida do pr\u00edncipe Lu\u00eds a ent\u00f3n filla m\u00e1is vella solteira dos reis de Castela, Urraca, pero ao final Leonor escolleu a s\u00faa segunda neta Branca, xa que ao seu parecer, esta infanta encaixar\u00eda mellor na corte de Francia. Con apenas doce anos a infanta Branca despediuse dos seus pais e irm\u00e1ns e emprendeu viaxe coa s\u00faa avoa cara a Francia e pouco despois, o 22 de maio de 1200 celebrouse a voda co herdeiro da coroa.\nAo morrer Filipe, o 14 de xullo de 1223, ocupou o trono o marido de Branca co nome de Lu\u00eds VIII. Aos tres anos, Lu\u00eds morreu de disenter\u00eda \u00e1 volta dunha campa\u00f1a militar pola que pretend\u00eda recuperar o Mediod\u00eda para Francia.\nBranca foi unha eficaz conselleira do seu marido. Nai de varios fillos, o segundo dos sobreviventes, Lu\u00eds, foi proclamado rei \u00e1 morte do seu pai, contando soamente doce anos de idade, en 1226. Branca foi nomeada rexente, enfront\u00e1ndose aos problemas perentorios do seu tempo, como as pugnas con Inglaterra, o conflito cos c\u00e1taros e as presi\u00f3ns da nobreza.\nEn 1236, doou as s\u00faas propiedades en Pontoise as\u00ed como outras terras para a edificaci\u00f3n dun mosteiro que fundou en 1242 co nome de Notre-Dame-la-Royale en honra \u00e1 Virxe Mar\u00eda, a\u00ednda que o nome que prevaleceu foi o de abad\u00eda de Maubuisson.\nEn 1248, Branca volveu ser rexente durante a ausencia de Lu\u00eds IX pola cruzada, proxecto ao que ela se opuxo fortemente. Nos desastres que seguiron, mantivo a paz, mentres baleiraba o pa\u00eds de homes e di\u00f1eiro para axudar o seu fillo en Oriente. Caeu enferma en Melun en novembro de 1252 e foi levada a Par\u00eds, mais viviu s\u00f3 uns poucos d\u00edas. Recibiu sepultura na abad\u00eda de Maubisson. Lu\u00eds soubo da s\u00faa morte a primavera seguinte e disque non falou con ningu\u00e9n durante os dous d\u00edas seguintes.\nMatrimonio e descendencia.\nFroito do seu matrimonio co rei Lu\u00eds VIII de Francia naceron:\nAscendencia.\nAntergos de Branca de Castela"}
{"id": "448437", "revid": "1576", "url": "https://gl.wikipedia.org/wiki?curid=448437", "title": "Leonor de Inglaterra", "text": ""}
{"id": "448438", "revid": "56817", "url": "https://gl.wikipedia.org/wiki?curid=448438", "title": "Kiro Stojanov", "text": "Kiro Stojanov (en ), nado en Radovo (R.S. de Macedonia) o 9 de abril de 1959, \u00e9 un eclesi\u00e1stico cat\u00f3lico, bispo de Skopje dende 2005 e da Asunci\u00f3n da Virxe Mar\u00eda en Strumica-Skopje dende 2018.\nTraxectoria.\nNaceu en Radovo, ent\u00f3n na R.S. de Macedonia, parte da Rep\u00fablica Federal Socialista de Iugoslavia, o 9 de abril de 1959. O 6 de abril de 1986 foi ordenado sacerdote.\nO 4 de xaneiro de 1999 foi nomeado bispo auxiliar de Skopje e bispo titular de \"Centuriones\". Recibiu a consagraci\u00f3n episcopal o 1 de maio de mans do arcebispo Miroslav Stefan Marusyn, secretario da Congregaci\u00f3n para as Igrexas Orientais, e tivo como co-consagrantes ao arcebispo de Skopje-Prizren Joakim Herbut e ao bispo de Kri\u017eevci Slavomir Miklov\u0161.\nO 20 de xullo de 2005 foi nomeado bispo de Skopje e exarca apost\u00f3lico de Macedonia.\nO 31 de maio de 2018 o exaercado apost\u00f3lico foi elevado ao rango de eparqu\u00eda, e Stojanov pasou a ser o seu primeiro bispo."}
{"id": "448447", "revid": "865", "url": "https://gl.wikipedia.org/wiki?curid=448447", "title": "Bombardier CL-415", "text": ""}
{"id": "448448", "revid": "23204", "url": "https://gl.wikipedia.org/wiki?curid=448448", "title": "Forza A\u00e9rea de Austria", "text": "A Forza A\u00e9rea de Austria (alem\u00e1n: \"\u00d6sterreichische Luftstreitkr\u00e4fte\") \u00e9 un compo\u00f1ente das forzas armadas austr\u00edacas (\"Bundesheer\"). No presente a Forza A\u00e9rea de Austria opera 102 aeronaves, 15 delas de combate.\nHistoria.\nA Forza A\u00e9rea de Austria foi creada en maio de 1955 polas potencias aliadas victoriosas, suxeita a restricci\u00f3ns no seu uso de m\u00edsiles guiados. o Tratado de Estado austr\u00edaco de 1955 comprometeu a Austria coa neutralidade permanente.\nO adestramento dos pilotos comezou con catro Yak 11 Moose e catro Yak 18 Max doados pola Uni\u00f3n Sovi\u00e9tica, e Austria mercou m\u00e1is adestradores lixeiros baixo o Programa de Asistencia Militar. Ata 1960 o pa\u00eds mercou avi\u00f3ns de adestramento e apoio baixo ese programa, pero non cazas modernos; o rol dun caza era cumprido de forma pouco axeitada polos 30 vellos Saab 29 mercados de segunda man \u00e1 Forza A\u00e9rea de Suecia a principios dos anos 60.\nDende 1970 Austria mercou un total de 40 avi\u00f3ns lixeiros multirol Saab 105 coa intenci\u00f3n de despregalos e roles de adestramento, reco\u00f1ecemento, intercepci\u00f3n e ataque \u00e1 terra. Como quedou claro nos anos 80 que os avi\u00f3ns subs\u00f3nicos non eran axeitados para o combate a\u00e9reo e para a interdici\u00f3n no espazo a\u00e9reo, Austria mercou 28 Saab 35 Draken cazas reacondicionados para substitu\u00edr os Saab 105 como principal interceptor da Forza A\u00e9rea en 1988. O Saab 105 continuou en servizo como adestrador e avi\u00f3n de vixilancia.\nPouco despois o Draken viu o seu primeiro grande uso en interdici\u00f3n no espazo a\u00e9reo a partir de 1991 durante as guerras iugoslavas, cando cazas MiG-21 iugoslavos cruzaron a fronteira austr\u00edaca sen permiso. Nun incidente o 28 de xu\u00f1o un MiG-21 penetrou ata Graz, causando demandas xeneralizadas de acci\u00f3. Tras repetidos cruces da fronteira por avi\u00f3ns armados do Ex\u00e9rcito Popular Iugoslavo, suxer\u00edronse cambios nas ordes vixentes para o armamento das aeronaves.\nDende 1955 as forzas armadas de Austria te\u00f1en prohibido operar calquera tipo de sistema de m\u00edsiles guiados, inclu\u00eddos m\u00edsiles aire-aire e superficie-aire (SAM). No ambiente da post-guerra fr\u00eda, e cos avi\u00f3ns armados concan\u00f3ns sendo unha reliquia do pasado, o Parlamento do pa\u00eds votou para corrixir esta secci\u00f3ndo seu tratado de estado e en xaneiro de 1993 ped\u00eduse o moderno m\u00edsil AIM-9 Sidewinder a Suecia para armar os seus cazas. Un modelo mellor de Sidewinder foi mercado directamente aos Estados Unidos e as entregas comezaron en 1995. Tam\u00e9n se mercaron m\u00edsiles SAM Mistral franceses para ter protecci\u00f3n nas bases contra ataque a\u00e9reos. Os primeiros Mistral chegaron en 1993 e as entregas remataron en 1996.\nA frota de helic\u00f3pteros incl\u00fae Agusta-Bell (AB) 204 (principalmente usados para evacuaci\u00f3n m\u00e9dica), AB-206 (adestramento e enlace), e AB-212 (usados para forzas aerotransportadas e transporte lixeiro). 28 Alouette III franceses est\u00e1n dispo\u00f1ibles para tarefas de busca e rescate, inclu\u00eddas operaci\u00f3ns na alta monta\u00f1a. O Bell OH-58 Kiowa, un helic\u00f3ptero de exploraci\u00f3n, est\u00e1 equipado cunha metralladora de disparo r\u00e1pido, a\u00ednda que a Forza A\u00e9rea carece dun helic\u00f3ptero de ataque real. A meirande parte dos helic\u00f3pteros, ag\u00e1s os 24 AB-212, est\u00e1n volv\u00e9ndose obsoletos. Despois da avalancha de Galt\u00fcr en 1999 f\u00edxose evidente que os helic\u00f3pteros da Forza A\u00e9rea eran moi poucos e ti\u00f1an uns dese\u00f1os moi limitados. Polo tanto merc\u00e1ronse 9 UH-60 Blackhawk estadounidenses para ser usados como transportes durante desastres.\nEn 2003 a capacidade de transporte melorou coa compra de tres C-130 Hercules da Royal Air Force. En 2005 a frota de Saab Draken foi retirada (50 anos despois de que tipo voase por vez primeira), para ser substitu\u00eddo polo Eurofighter Typhoon. Antes da primeira entrega doTyphoon, alug\u00e1ronse 12 F-5 Tiger II a Su\u00edza como medida provisional. A compra do Eurofighter foi controvertida en Austria a\u00ednda que finalmente o derradeiro dos 15 avi\u00f3ns foi entregado o 24 de stembro de 2009. En 2017 os posibles asuntos de corrupci\u00f3n que rodean a compra do Eurofighter a\u00ednda estaban sendo investigados polo parlamento austr\u00edaco. No mes e xullo, como resltado da controversia, o Ministro de Defensa anunciou a retirada dos Typhoon a partir de 2020, e da s\u00faa substituci\u00f3n por un sistema de vixilancia a\u00e9ra \"militarmente m\u00e1is efectivo e m\u00e1is econ\u00f3mico\"."}
{"id": "448456", "revid": "98629", "url": "https://gl.wikipedia.org/wiki?curid=448456", "title": "CASA/IPTN CN-235", "text": "O CASA/IPTN CN-235 \u00e9 un avi\u00f3n de transporte de alcance medio bimotor desenvolvido conxuntamente por Construcciones Aeron\u00e1uticas SA (CASA) de Espa\u00f1a e IPTN de Indonesia como un avi\u00f3n de pasaxeiros rexional e transporte militar. Entre os seus principais roles militares est\u00e1n a patrulla mar\u00edtima, a vixilancia e o transporte a\u00e9reo. O seu maior usuario \u00e9 Turqu\u00eda, que ten 59 unidades.\nDese\u00f1o e desenvolvemento.\nO proxecto foi unha empresa conxunta entre Construcciones Aeron\u00e1uticas SA (CASA) e Indonesian Aerospace (PT. Dirgantara Indonesia), anteriormente co\u00f1ecida como IPTN, que formou Airtech International para xestionar o programa. A asociaci\u00f3n aplicouse s\u00f3 \u00e1s Series 10 e Series 100/110, sendo as versi\u00f3ns posteriores desenvolvidas independentemente. Hai ao redor de 230 CN-235 de todas as versi\u00f3ns en servizo que levan acumulados m\u00e1is de 500 000 horas de voo.\nO dese\u00f1o comezou en xaneiro de 1980 e o primeiro voo foi o 11 de novembro de 1983. As certificaci\u00f3ns espa\u00f1ola e indonesia chegaron o 20 de xu\u00f1o de 1986; o primeiro voo dun exemplar de produci\u00f3n realizouse o 19 de agosto de 1986 e a aprobaci\u00f3n de tipo da FAA foi concedida o 3 de decembro. O avi\u00f3n entrou en servizo o d\u00eda 1 de marzo de 1988.\nEn 1994 o Corpo A\u00e9reo de Irlanda recibiu dous CN-235 de vixilancia mar\u00edtima usando un aparello prestado de CASA dende 1992 mentres se fabricaban os seus propios aparellos.\nEn 1995 CASA iniciou o desenvolvemento dun CN-235 alongado co\u00f1ecido como o C-295. En decembro de 2002 a Armada de Colombia pediu dous CN-235 para patrulla e misi\u00f3ns contra o tr\u00e1fico de drogas.\nEn abril de 2005 Venezuela ordenou dous CN-235 de vixilancia mar\u00edtima e 10 de transporte, pero a operaci\u00f3n suspendeuse porque o goberno dos Estados Unidos negouse a permitir a transferencia do que eles consideraban tecnolox\u00eda estadounidense na avi\u00f3nica.\nEn xaneiro de 2006 Tailandia pediu a Indonesian Aerospace dez avi\u00f3ns, seis para o Ministerio de Defensa e catro para o Ministero de Agricultura.\nEn agosto de 2006 tres avi\u00f3ns CASA CN-235-10 voaban en aeroli\u00f1as en \u00c1frica, dous con Safair e un con Tiko Air. A aeroli\u00f1a filipina Asian Spirit operou un \u00fanico CN-235-220.\nEn decembro de 2007 Espa\u00f1a mercou dous CN-235 de patrulla mar\u00edtima para a Garda Civil que ser\u00edan entregados en 2008 e 2009.\nO Ministerio de Defensa de Indonesia mercou un CN-235 MPA a Indonesian Aerospace que foi entregado en xu\u00f1o de 2008.\nA principios de xullo de 2008 a Armada de M\u00e9xico anunciou que mercar\u00eda seis CASA CN-235 a Espa\u00f1a. En abril de 2010, Herv\u00e9 Morin, o Ministro de Defensa franc\u00e9s, anunciou a compra de oito CN-235-300 tam\u00e9n a Espa\u00f1a.\nA Forza A\u00e9rea de Corea do Sur mercou 20 aeronaves CN-235, 12 fabricadas por CASA e 8 por Indonesian Aeroespace, usadas como transporte e como transporte VIP. En 2011 Indonesian Aerospace estaba traballando en catro CN-235-110 MPA para a Garda Costeira de Corea do Sur, valorados en 96 mill\u00f3ns de d\u00f3lares.\nA Forza A\u00e9rea do Senegal mercou dous CN-235 en 2010 e en agosto de 2012 por 13 mill\u00f3ns de d\u00f3lares. O pa\u00eds planea mercar dous aparellos m\u00e1is para tranporte VIP e carga e tam\u00b4n est\u00e1 interesado na versi\u00f3n de patrulla mar\u00edtima."}
{"id": "448458", "revid": "89787", "url": "https://gl.wikipedia.org/wiki?curid=448458", "title": "Cu\u00f1axe", "text": "No \u00e1mbito numism\u00e1tico, a cu\u00f1axe \u00e9 o proceso de fabricaci\u00f3n de moedas mediante estampaxe de metais utilizando cu\u00f1os, que poden ser utilizados \u00e1 man ou mediante maquinaria. Oponse, xa que logo, \u00e1 obtenci\u00f3n de moeda en moldes con fundici\u00f3n do metal, caracter\u00edstica das emisi\u00f3ns dos primeiros s\u00e9culos.\nUn cu\u00f1o monetario \u00e9 cada unha das d\u00faas pezas met\u00e1licas utilizadas para a cu\u00f1axe de moeda, unha para os motivos do anverso e outra para os do reverso, que aparecen impresos en negativo.\nOs cu\u00f1os actuais, elaborados con aceiro endurecido, son capaces de cu\u00f1ar centos de milleiros de pezas antes de seren retirados pola s\u00faa deformaci\u00f3n.\nHistoria.\nIdade Antiga.\nA historia da cu\u00f1axe de moedas est\u00e1 moi ligada \u00e1 evoluci\u00f3n dos m\u00e9todos produtivos e das t\u00e9cnicas da metalurxia. As primeiras moedas co\u00f1ecidas, do s\u00e9culo VII a. de C., cu\u00f1\u00e1banse de xeito artesanal, mediante un simple golpe de martelo sobre un punz\u00f3n que incid\u00eda nun disco prequentado apoiado nunha bigornia. Xa que logo, estas moedas apenas presentaban unhas simples marcas xeom\u00e9tricas e s\u00f3 nunha das s\u00faas faces.\nA evoluci\u00f3n do m\u00e9todo deu lugar a moedas m\u00e1is perfeccionadas, gravadas por ambas as caras. Para este avance foi necesaria a aparici\u00f3n dos cu\u00f1os, que estaban fabricados individualmente e \u00e1 man por artes\u00e1ns especializados chamados gravadores, que ti\u00f1an que ilos substitu\u00edndo \u00e1 medida que se \u00edan deteriorando no proceso da cu\u00f1axe. Por\u00e9n, en ocasi\u00f3ns, sobre todo en \u00e9pocas de dificultades econ\u00f3micas, como a crise do Imperio Romano no s\u00e9culo III, os cu\u00f1os mant\u00ed\u00f1anse en uso estando xa moi gastados ou mesmo fendidos, co que as moedas producidas amosaban serias imperfecci\u00f3ns.\nDurante o proceso de cu\u00f1axe, o cu\u00f1o inferior estaba apoiado nunha superficie estable e inm\u00f3bil, en tanto que no outro reca\u00eda a percusi\u00f3n do martelo, de tal xeito que ambos deixaban impresos os seus motivos no disco met\u00e1lico previamente recortado que se colocaba entre eles, para se converter nunha nova moeda. Era habitual ese disco se quentase con anterioridade para o facer m\u00e1is brando.\nO cu\u00f1o que recib\u00eda a martelada, xeralmente o do reverso, era o primeiro en deteriorarse. No entanto, a arqueolox\u00eda experimental suxire que caber\u00eda esperar que os cu\u00f1os inferiores poder\u00edan soportar ata 10.000 golpes, dependendo do nivel de desgaste que se considerase admisible en cada \u00e9poca e cultura.\nIdade Media.\nNa Idade Media europea, os gravadores chegaron a constitu\u00edr un gremio propio.\nA gran maior\u00eda das moedas producidas nesta \u00e9poca estaban cu\u00f1adas en fr\u00edo, sen un quentamento previo dos discos, e con cu\u00f1os habitualmente elaborados en ferro.\nEn tanto que os cu\u00f1os da maior\u00eda das moedas da antig\u00fcidade se gravaban moi coidadosamente, os da primeira moeda altomedieval adoitaban elaborarse \u00e1 base de simples golpes de punz\u00f3n que apenas desprazaban o metal en lugar de retiralo, dando como resultado moedas con trazados moi esquem\u00e1ticos e con motivos e lendas \u00e1s veces dificilmente reco\u00f1ecibles. Por\u00e9n, \u00e1 medida que a tecnolox\u00eda e os procesos industriais se \u00edan perfeccionando, e a econom\u00eda evolucionaba ao longo do per\u00edodo medieval, as\u00ed ocorreu tam\u00e9n cos m\u00e9todos de elaboraci\u00f3n dos cu\u00f1os, a\u00ednda que no esencial o m\u00e9todo segu\u00eda a ser o herdado da \u00e9poca antiga.\nIdades Moderna e Contempor\u00e1nea.\nA prensa de volante.\nNo s\u00e9culo XVI produciuse un importante avance nas t\u00e9cnicas de cu\u00f1axe coa aparici\u00f3n da prensa de volante, inventada polo florentino Benvenuto Cellini cara a 1530. Trat\u00e1base dun novo procedemento para producir moeda por presi\u00f3n, que permit\u00eda cu\u00f1ar unha maior cantidade de pezas (unhas 30 por minuto) e ademais cunha aparencia m\u00e1is regular que polo m\u00e9tido do martelo.\nEsta nova t\u00e9cnica foi experimentada en Francia no reinado de Henrique II (1547-1559) e xeneralizouse nese pa\u00eds en 1640 pola iniciativa do gravador e escultor Jean Varin, inicialmente na \"Monnaie de Par\u00eds\" e logo no resto das casas de moeda do pa\u00eds, para a produci\u00f3n da moeda corrente. En Espa\u00f1a empezou a utilizarse en 1585 na Casa de Moeda de Segovia.\nPreviamente \u00e1 cu\u00f1axe cumpr\u00edan dous procesos previos, tam\u00e9n mecanizados: a laminaxe, mediante roletes, para crear unha l\u00e1mina de metal do grosor final das moedas, e o posterior recorte dos discos, realizado tam\u00e9n mediante unha prensa de volante preparada para o efecto.\nA prensa de cu\u00f1axe estaba gobernada por un brazo lastrado con dous pesos en senllos extremos, controlados horizontalmente pola man do encargado. O movemento da prensa cara a abaixo estaba conducido por un parafuso que provocaba un desprazamento con \u00e1ngulo constante, co que a presi\u00f3n dos cu\u00f1os sobre os discos era uniforme a as moedas resultantes presentaban unha factura id\u00e9ntica.\nA boa calidade obtida mediante a cu\u00f1axe mecanizada favoreceu tam\u00e9n a loita contra a fraude por acernamento, que era com\u00fan nas producidas a martelo, por teren os bordos irregulares, o que permit\u00eda aos particulares extraeren pequenas partes do metal das moedas, particularmente das de ouro e prata. Esta pr\u00e1ctica, moi perseguida pola xustiza, dificultouse m\u00e1is a\u00ednda co posterior engadido de estr\u00edas ou outros adornos nos cantos, que se fac\u00eda nun proceso \u00e1 parte da cu\u00f1axe do anverso e do reverso.\nA prensa a vapor.\nXa en plena Revoluci\u00f3n Industrial, cara a 1790, os industriais ingleses Matthew Boulton e James Watt inventaron unha nova prensa movida por vapor, que daba un rendemento de 50 pezas por minuto na s\u00faa casa de moeda de Soho. Probada inicialmente en Francia polos comerciantes irm\u00e1ns Monneron, o uso da nova prensa xeneralizouse na \"Royal Mint\" de Inglaterra, a partir de 1805.\nEn 1817, o alem\u00e1n Uhlhorn perfeccionou o modelo ata chegar a lograr un rendemento de 100 moedas cu\u00f1adas por minuto. Un novo paso deuno en 1830 o enxe\u00f1eiro su\u00edzo Jean Pierre Droz, quen introduciu no sistema a posibilidade de cu\u00f1ar tam\u00e9n o canto da moeda, de xeito simult\u00e1neo ao do anverso e o reverso.\nA cu\u00f1axe actual.\nO avance m\u00e1is recente na evoluci\u00f3n dos m\u00e9todos de cu\u00f1axe produciuse no inicio do s\u00e9culo XX, cando a electricidade substitu\u00edu o vapor como sistema para mover as prensas. \nOs avances da electr\u00f3nica e da inform\u00e1tica, o dese\u00f1o asistido por computador e o control num\u00e9rico cumputerizado aplicado \u00e1 elaboraci\u00f3n dos cu\u00f1os, as\u00ed como a incorporaci\u00f3n de novos materiais, fixeron que a produtividade chegase a cantidades como as 800 pezas por minuto nas factor\u00edas m\u00e1is modernas, como a f\u00e1brica da \"Monnaie de Paris \"en Pessac ou a F\u00e1brica Nacional de Moneda y Timbre de Espa\u00f1a.\nDo mesmo xeito que nas etapas anteriores, as prensas actuais de cu\u00f1axe de moeda te\u00f1en dous compo\u00f1entes fundamentais, un cu\u00f1o para o anverso e outro para o reverso, aos que se lles engade un colar ou cu\u00f1o para o canto, que \u00e9 intercambiable e axustable para se adaptar \u00e1 cu\u00f1axe de moedas de diferentes valores faciais. O colar \u00e9, xa que logo, unha peza circular de aceiro endurecido que act\u00faa como parede da c\u00e1mara formada entre os cu\u00f1os no momento da cu\u00f1axe, que proporciona a impresi\u00f3n do contorno uniformemente arredor da moeda. "}
{"id": "448460", "revid": "23204", "url": "https://gl.wikipedia.org/wiki?curid=448460", "title": "Centro de investigaci\u00f3n de Langley", "text": "O Centro de investigaci\u00f3n de Langley (en ingl\u00e9s: \"Langley Research Center\") (LaRC), \u00e9 o m\u00e1is antigo dos centros da NASA, at\u00f3pase en Hampton, Virxinia, nos Estados Unidos de Am\u00e9rica. Est\u00e1 situado preto de Poquoson, Virxinia e da Base a\u00e9rea de Langley. A\u00ednda que o LaRC especial\u00edzase en investigaci\u00f3ns aeron\u00e1uticas, o M\u00f3dulo lunar do Apolo foi ensaiado en canto \u00e1 s\u00faa capacidade de voo neste centro e varias misi\u00f3ns espaciais de importancia foron planificadas e dese\u00f1adas neste centro.\nHistoria.\nFundado en 1917 polo Comit\u00e9 Asesor Nacional para a Aeron\u00e1utica, dous terzos dos programas do centro conc\u00e9ntranse na aeron\u00e1utica, e o resto no espazo exterior. Os investigadores do LaRC dispo\u00f1en de m\u00e1is de 40 t\u00faneles de vento para estudar dese\u00f1os de avi\u00f3ns e naves espaciais m\u00e1is seguros, con mellor eficacia e eficiencia. Entre 1958 e 1963, cando a NASA comezou o Proxecto Mercury, no LaRC atop\u00e1base a oficina principal do Space Task Group, dita oficina trasladouse entre 1962-63 ao Manned Spacecraft Center (actualmente o Lyndon B. Johnson Space Center) en Houston."}
{"id": "448461", "revid": "23204", "url": "https://gl.wikipedia.org/wiki?curid=448461", "title": "Castlevania (serie de televisi\u00f3n)", "text": "Castlevania \u00e9 unha serie de animaci\u00f3n estadounidense baseada na franqu\u00eda xaponesa de videoxogos \"Castlevania\". Est\u00e1 directamente baseada nos t\u00edtulos ' e ' de Konami. A serie conta a historia de Trevor Belmont, que defende a naci\u00f3n de Valaquia de Dracula e os seus seguidores.\nA serie foi orixinalmente pensada como un filme, desenvolvido polo produtor Kevin Kolde e a s\u00faa compa\u00f1\u00eda Project 51. Kolde ti\u00f1a un contrato por un gui\u00f3n con Warren Ellis en 2007; o proxecto caeu nunha fase de desenvolvemento at\u00e9 o ano 2015, cando Adi Shankar abordou o proxecto e foi recollido polo servizo de transmisi\u00f3n Netflix. Powerhouse Animation Studios uniuse \u00f3 equipo e comezou a produci\u00f3n. O seu estilo art\u00edstico est\u00e1 fortemente influenciado polo anime xapon\u00e9s e a arte de Ayami Kojima en \"\", contando no equipo con membros que traballaran na industria do anime xapon\u00e9s. A serie estreouse a trav\u00e9s de Netflix o 7 de xullo de 2017, e renovada para unha segunda tempada expandida ese mesmo d\u00eda. A segunda tempada estreouse o 26 de outubro de 2018. Unha terceira tempada de dez episodios foi confirmada por Netflix, a cal foi estreada o 5 de marzo de 2020. A serie rematou coa estrea da cuarta tempada o 13 de maio de 2021. Unha nova serie ambientada no mundo de \"Castlevania\" est\u00e1 sendo producida por Netflix.\nSinopse.\nCando a s\u00faa muller \u00e9 queimada nunha foguera logo de ser acusada falsamente de bruxer\u00eda, o vampiro Conde Vlad Dracula \u021aepe\u0219 declara que t\u00f3dalas persoas de Valaquia pagarano coas s\u00faas vidas. Invoca un ex\u00e9rcito de demos que invade o pa\u00eds, causando o terror entre a poboaci\u00f3n. Para combatelo, o cazador de monstros Trevor Belmont lev\u00e1ntase en armas contra as forzas de Dracula, axudado pola maga Sypha Belnades e o fillo de Dracula, o dhampiro Alucard."}
{"id": "448462", "revid": "89787", "url": "https://gl.wikipedia.org/wiki?curid=448462", "title": "Kitty Joyner", "text": "Kitty O'Brien Joyner, nada en Charlottesville o 11 de xullo de 1916 e finada na mesma cidade o 16 de agosto de 1993, foi unha enxe\u00f1eira el\u00e9ctrica estadounidense no Comit\u00e9 Asesor Nacional de Aeron\u00e1utica (NACA), e logo na Administraci\u00f3n Nacional de Aeron\u00e1utica e do Espazo (NASA) tras a s\u00faa substituci\u00f3n de NACA en 1958. Foi contratada en 1939 como a primeira enxe\u00f1eira, pouco despois de graduarse no programa de enxe\u00f1ar\u00eda da Universidade de Virxinia.\nTraxectoria.\nPrimeiros anos.\nJoyner graduouse no Sweet Briar College en 1937. Dous anos m\u00e1is tarde, en 1939, foi a primeira muller en graduarse do programa de enxe\u00f1ar\u00eda da Universidade de Virxinia. Mentres estivo na UVA, recibiu o Premio Algernon Sydney Sullivan pola s\u00faa excelencia de car\u00e1cter e servizo \u00e1 humanidade.\nCarreira.\nO Laboratorio Aeron\u00e1utico NACA Memorial Langley (LMAL, m\u00e1is tarde o Centro de Investigaci\u00f3n Langley) contratou a Joyner como enxe\u00f1eira el\u00e9ctrica en setembro de 1939, convert\u00e9ndoa na s\u00faa primeira enxe\u00f1eira. Joyner traballou para NACA / NASA durante varias d\u00e9cadas, logrando o t\u00edtulo de Xefe de Sucursal da Divisi\u00f3n de Estimaci\u00f3n de Custos de Instalaci\u00f3ns, Oficina de Enxe\u00f1ar\u00eda e Servizos T\u00e9cnicos, e xestionando varios t\u00faneles de vento, inclu\u00eddos t\u00faneles de vento supers\u00f3nicos.\nVida persoal.\nO esposo de Kitty, Upshur T. Joyner, tam\u00e9n traballou en NACA / NASA Langley durante 40 anos como f\u00edsico, e retirouse en 1971, o mesmo ano que Kitty.\nKitty e Upshur viv\u00edan en Poquoson, Virxinia, e ti\u00f1an dous fillos, un fillo chamado Upshur, que morreu de leucemia \u00e1 idade de 47 anos en 1990, e unha filla, Kate.\nKitty morreu o 16 de agosto de 1993, \u00e1 idade de 77 anos. O seu esposo morreu poucos meses despois, en novembro de 1993, \u00e1 idade de 85 anos. \nAdemais das s\u00faas actividades profesional de enxe\u00f1ar\u00eda e persoal, tam\u00e9n foi a primeira rexente e organizadora do Daughters of the American Revolution, que creou unha bolsa anual na s\u00faa honra. Tam\u00e9n recibiu o premio Winnie Davis das United Daughters of the Confederacy."}
{"id": "448467", "revid": "7802", "url": "https://gl.wikipedia.org/wiki?curid=448467", "title": "Langley Research Center", "text": ""}
{"id": "448469", "revid": "5749", "url": "https://gl.wikipedia.org/wiki?curid=448469", "title": "Alice Catherine Evans", "text": "Alice Catherine Evans, nada no Condado de Bradford, Pensilvania, Estados Unidos, o 29 de xaneiro de 1881 e finada en Alexandria, Virxinia, o 5 de setembro de 1975, foi unha microbi\u00f3loga estadounidense que descubriu o mecanismo de contaxio da Brucelose e reduciu de xeito significativo a s\u00faa incidencia recomendando a pasteurizaci\u00f3n do leite de vaca. Polo seu traballo foi a primeira muller en ser nomeada presidenta da Society of American Bacteriologists.\nVida.\nNada nunha granxa do Condado de Bradford (Pensilvania), desde moi pequena interesouse polas enfermidades que afectaban os animais. Por iso estudou bacteriolox\u00eda na Universidade de Wisconsin\u2013Madison, onde recibiu unha bolsa para facer investigaci\u00f3n avanzada.\nA s\u00faa primeira tarefa foi investigar t\u00e9cnicas para mellorar o gusto do queixo Cheddar. Mentres tanto, empezou a facer investigaci\u00f3n sobre as enfermidades que afectan as vacas. Entre estes animais a infecci\u00f3n por \"Bacillus abortus\" era relativamente frecuente e na \u00e9poca pens\u00e1base que non ti\u00f1a efectos sobre os humanos. Alice empezou a buscar conexi\u00f3ns entre os s\u00edntomas de determinadas enfermidades e a inxesti\u00f3n de leite de vaca enferma e descubriu que a febre da brucelose provi\u00f1a xustamente desta fonte. Publicou o seu achado ao \"Journal of Infectious Diseases\" en 1918.\nA pesar do escepticismo inicial dos seus colegas polo feito de ser muller, varios estudos independentes confirmaron a s\u00faa tese e a partir daquel momento empezouse a recomendar a pasteurizaci\u00f3n do leite a nivel masivo para evitar contraer a enfermidade. Alice contribu\u00edu posteriormente a adiantos no co\u00f1ecemento doutras afecci\u00f3ns como a meninxite. Evans doou unha colecci\u00f3n dos seus traballos \u00e1 Biblioteca Nacional de Medicamento en 1969."}
{"id": "448470", "revid": "23204", "url": "https://gl.wikipedia.org/wiki?curid=448470", "title": "EADS CASA C-295", "text": "O EADS CASA C-295 \u00e9 un avi\u00f3n de transporte t\u00e1ctico militar bimotor no presente fabricado por Airbus Defence and Space en Espa\u00f1a.\nDese\u00f1o e desenvolvemento.\nO C-295 \u00e9 fabricado \u00e9 montado nas instalaci\u00f3ns de Airbus Military no aeroporto de San Pablo, en Sevilla. \u00c9 un desenvolvemento do transporte espa\u00f1ol/indonesio CASA/IPTN CN-235, pero cunha fuselaxe alongada, un 50% m\u00e1is de capacidade de carga \u00fatil e novos motores turboh\u00e9lice Pratt &amp; Whitney Canada PW127G. O C-295 realizou o seu voo de estrea o 28 de novembro de 1997. O primeiro pedido chegou do Ex\u00e9rcito do Aire de Espa\u00f1a.\nEn 2012 EADS anunciou varias melloras ao dese\u00f1o b\u00e1sico do C-295, e entre os cambios inclu\u00edronse a adopci\u00f3n de winglets e a habilidade de levar o m\u00edsil anti-buque Marte; tam\u00e9n se planeou unha versi\u00f3n de alerta temper\u00e1 e control aerotransportado. En novembro de 2015 un C-295 demostrou con \u00e9xito unha nova suite de auto-protecci\u00f3n, que incorporaba elementos como contramendidas infravermellas direccionais de Elbit Systems e un sistema de alerta infravermella pasiva aerotransportada. En xaneiro de 2016 Airbus estaba no proceso de desenvolver unha nova plataforma de repostaxe en voo cun sistema de sonda e cesta para ser instalado opcionalmente na li\u00f1a central do C295. Esta capacidade est\u00e1 sendo promocionada para a repostaxe de helic\u00f3pteros de combate e as probas iniciais realiz\u00e1ronse con \u00e9xito en decembro de 2016 usando dous C-295 apoiando helic\u00f3pteros H225M Caracal. Airbus tam\u00e9n est\u00e1 realizando optimizaci\u00f3ns nos flps e outras modificaci\u00f3ns para mellorar as s\u00faas capacidades en condici\u00f3ns extremas de aterraxe e engalaxe."}
{"id": "448471", "revid": "1131", "url": "https://gl.wikipedia.org/wiki?curid=448471", "title": "Juan Bautista Puchades Quilis", "text": "Juan Bautista Puchades Quilis, nado en Valencia o 16 de marzo de 1934, \u00e9 un escultor residente en Mondo\u00f1edo.\nTraxectoria.\nEstudou Belas Artes na Escola Superior de S. Carlos de Valencia, rematando en 1958. Chegou a Mondo\u00f1edo en 1960, como profesor no Instituto San Rosendo. En Mondo\u00f1edo casou coa s\u00faa muller, Alicia. Dende o ano 1970 \u00e9 catedr\u00e1tico de debuxo. Como escultor, investiga as posibilidades do ferro; realiza esculturas con este material, con madeira, con pedra e bronce.\nPertenceu \u00f3 grupo Los Urogallos, fundado en 1962, e foi asemade cofundador do Grupo Art\u00edstico e Cultural O Feitizo - Amigos das Artes (1977) e O mundo da Galea (1999).\nEn 2011 foi nomeado fillo adoptivo do concello de Mondo\u00f1edo.\nObra.\nObras individuais.\nMonumento \u00f3s Ca\u00eddos de Lugo (1962)"}
{"id": "448473", "revid": "51040", "url": "https://gl.wikipedia.org/wiki?curid=448473", "title": "Pazo do Marqu\u00e9s de Benda\u00f1a", "text": ""}
{"id": "448474", "revid": "51040", "url": "https://gl.wikipedia.org/wiki?curid=448474", "title": "Pazo do marqu\u00e9s de Benda\u00f1a", "text": ""}
{"id": "448475", "revid": "23204", "url": "https://gl.wikipedia.org/wiki?curid=448475", "title": "Jos\u00e9 Alberto Mujica", "text": ""}
{"id": "448477", "revid": "98629", "url": "https://gl.wikipedia.org/wiki?curid=448477", "title": "Maggie Gyllenhaal", "text": "Margalit Ruth \"Maggie\" Gyllenhaal, nada en\u00a0Lower East Side\u00a0o\u00a016 de novembro de 1977,\u00a0\u00e9 unha actriz de cinema\u00a0estadounidense.\u00a0Foi nomeada \u00f3s premios \u00d3scar e \u00f3s\u00a0Globo de Ouro en d\u00faas ocasi\u00f3ns.\nFilla do director Stephen Gyllenhaal e da escritora Naomi Foner Gyllenhaal, e irm\u00e1 m\u00e1is vella do actor Jake Gyllenhaal.\u00a0Tam\u00e9n ten un medio irm\u00e1n chamado Luke, que naceu en 2014 froito do segundo matrimonio de Stephen Gyllenhaal. Maggie comezou a s\u00faa carreira como actriz nun filme dirixido polo seu pai, e logo conseguiu reco\u00f1ecemento xunto \u00f3 seu irm\u00e1n en \"Donnie Darko\", unha produci\u00f3n independente que acabar\u00eda convert\u00e9ndose en filme de culto. A s\u00faa carreira alzou o voo trala comedia rom\u00e1ntica sadomasoquista, \"Secretary\", coa que recibiu boas cr\u00edticas e un nomeamento \u00f3s Globos de Ouro. Gyllenhaal elixiu unha gama de papeis diversa, dende filmes independentes como \"Sherrybaby\", polo que tam\u00e9n foi nomeada \u00f3s Globo de Ouro, at\u00e9 comedias rom\u00e1nticas como \"Trust the Man\", as\u00ed como superproduci\u00f3ns como \"World Trade Center\" e \"O cabaleiro escuro\".\nGyllenhaal \u00e9 simpatizante do Partido Dem\u00f3crata e, do mesmo xeito que o seu irm\u00e1n e os seus pais, apoia \u00e1 Uni\u00f3n Americana polas Liberdades Civ\u00eds. Participou nas manifestaci\u00f3ns en contra da guerra pola invasi\u00f3n de Iraq en 2003."}
{"id": "448478", "revid": "23204", "url": "https://gl.wikipedia.org/wiki?curid=448478", "title": "Margalit Ruth Gyllenhaal", "text": ""}
{"id": "448479", "revid": "23204", "url": "https://gl.wikipedia.org/wiki?curid=448479", "title": "Emma Thomas", "text": "Emma Thomas, nada en Londres o 9 de decembro de 1971, \u00e9 unha produtora de cinema brit\u00e1nica, co\u00f1ecida por coproducir filmes como \"O prestixio\" (2006), \"Orixe\" (2010), a trilox\u00eda \"O cabaleiro escuro\" (2005\u20132012), \"Interstellar\" (2014) e \"Dunkerque\" (2017). Traballa de forma frecuente co seu marido, o director de cinema Christopher Nolan."}
{"id": "448483", "revid": "1131", "url": "https://gl.wikipedia.org/wiki?curid=448483", "title": "Charles Roven", "text": "Charles Roven, nado nos \u00c1nxeles o 2 de agosto de 1949, \u00e9 un produtor estadounidense de cinema.\nTraxectoria.\nCofundador e presidente de Atlas Entertainment, \u00e9 co\u00f1ecido por producir filmes de superheroes como \"O cabaleiro escuro\", \"Escuadr\u00f3n Suicida\", \"O home de aceiro\" ou \"\".\nVida persoal.\nEstivo casado coa produtora Dawn Steel dende 1985 at\u00e9 a morte dela en 1997. Tiveron unha filla, Rebecca, nada en marzo de 1987. Roven posteriormente casou con Stephanie Haymes, a filla dos artistas Dick Haymes e Fran Jeffries."}
{"id": "448484", "revid": "23204", "url": "https://gl.wikipedia.org/wiki?curid=448484", "title": "Harvey Dent", "text": ""}
{"id": "448485", "revid": "89787", "url": "https://gl.wikipedia.org/wiki?curid=448485", "title": "Two-Face", "text": "Two-Face (Harvey Dent) \u00e9 unha personaxe ficticia e supervil\u00e1n da serie de banda dese\u00f1ada \"Batman\", publicada por DC Comics, e na cal e o adversario de Batman. A personaxe foi creada por Bob Kane e Bill Finger e apareceu por vez primeira en \"Detective Comics\" #66 (agosto de 1942). Anteriormente foi Harvey Dent, fiscal de distrito de Gotham City e un aliado de Batman. Por\u00e9n, converteuse nun soci\u00f3pata cando a metade esquerda da s\u00faa cara foi desfigurada con \u00e1cido durante un xu\u00edzo; dende ent\u00f3n decide entre o ben e o mal guindando unha moeda \u00f3 aire. Orixinalmente, Two-Face era un simple vil\u00e1n cuxa caracter\u00edstica era cometer crimes baseados no n\u00famero dous, como roubar o Segundo Banco Nacional de Gotham City \u00e1s 2:00 do 2 de febreiro. Nos \u00faltimos anos, autores como Frank Miller ou Andrew Helfer describ\u00edrono como unha persoa cunha desorde de personalidade m\u00faltiple e profundos traumas infant\u00eds, e que a s\u00faa desfiguraci\u00f3n f\u00edsica s\u00f3 disparou a s\u00faa psicopat\u00eda.\nPopularizouse en \"\", a serie animada dos anos 90 e foi interpretado por Billy Dee Williams no filme de 1989 \"Batman\". Tam\u00e9n apareceu en \"Batman Forever\" interpretado por Tommy Lee Jones e en \"O cabaleiro escuro\" interpretado polo actor Aaron Eckhart."}
{"id": "448486", "revid": "65337", "url": "https://gl.wikipedia.org/wiki?curid=448486", "title": "Cu\u00f1aci\u00f3n", "text": ""}
{"id": "448487", "revid": "65337", "url": "https://gl.wikipedia.org/wiki?curid=448487", "title": "Acu\u00f1aci\u00f3n", "text": ""}
{"id": "448488", "revid": "98629", "url": "https://gl.wikipedia.org/wiki?curid=448488", "title": "Jonathan Nolan", "text": "Jonathan \"Jonah\" Nolan, nado en Londres o 6 de xu\u00f1o\u00a0de 1976, \u00e9 un guionista, produtor de televisi\u00f3n, director e autor brit\u00e1nico-estadounidense. \u00c9 o creador da serie da CBS \"Person of Interest\" (2011\u20132016) e cocreador da serie de ciencia ficci\u00f3n da HBO \"Westworld\" (2016\u2013presente).\nNolan colaborou en diversos filmes co seu irm\u00e1n, o director Christopher Nolan, que adaptou a historia curta de Jonathan \"Memento Mori\" no filme neo-noir \"Memento\" (2000). Os dous irm\u00e1ns escribiron xuntos o gui\u00f3n do suspense \"O prestixio\" (2006), o filme de superheroes \"O cabaleiro escuro\" (2008) e \"\" (2012), ademais do filme de ciencia ficci\u00f3n \"Interstellar\" (2014).\nNolan foi nomeado \u00f3 Oscar \u00f3 mellor gui\u00f3n orixinal por \"Memento\", e \u00f3s Premios Primetime Emmy \u00f3 mellor gui\u00f3n e mellor direcci\u00f3n dunha serie dram\u00e1tica por \"Westworld\", entre outros galard\u00f3ns."}
{"id": "448489", "revid": "56817", "url": "https://gl.wikipedia.org/wiki?curid=448489", "title": "Crime organizado", "text": "Crime organizado ou organizaci\u00f3n criminal\u00a0son termos que caracterizan grupos transnacionais, nacionais ou locais altamente centralizados e xestionados por criminais, que pretenden involucrarse en actividades ilegais, xeralmente co obxectivo de lucro monetario. Algunhas organizaci\u00f3ns criminais, tales como organizaci\u00f3ns terroristas, te\u00f1en tam\u00e9n motivaci\u00f3ns pol\u00edticas. \u00c1s veces, esas organizaci\u00f3ns forzan as persoas a estabelecer negocios con elas, como cando unha banda\u00a0extorsiona\u00a0cartos dos comerciantes en troques de \"protecci\u00f3n\".\nOutros tipos de organizaci\u00f3ns, inclu\u00edndo Estados, militares, forzas policiais e empresas, poden, \u00e1s veces, usar m\u00e9todos do crime organizado para alcanzar os seus intereses, mais os seus poderes derivan da s\u00faa condici\u00f3n de instituci\u00f3ns sociais formais. Hai unha tendencia para distinguir o crime organizado doutras formas de crimes, como crimes financeiros, pol\u00edticos, de guerra, gobernamentais, entre outros. Esta distinci\u00f3n non sempre \u00e9 evidente e a\u00ednda hai debate acad\u00e9mico sobre o asunto.\u00a0Por exemplo, nos\u00a0estados falidos, que non poden realizar as funci\u00f3ns sociais b\u00e1sicas, como infraestruturas, educaci\u00f3n ou seguranza xeralmente debido a grupos rebeldes ou extrema pobreza,\u00a0o crime organizado, o goberno e a guerra son moitas veces factores complementarios entre si. O termo \"mafiocracia parlamentaria\" \u00e9 moitas veces atribu\u00eddo a pa\u00edses democr\u00e1ticos cuxas instituci\u00f3ns pol\u00edticas, sociais e econ\u00f3micas est\u00e1n baixo o control de poucas familias e/ou oligarqu\u00edas empresariais."}
{"id": "448490", "revid": "23204", "url": "https://gl.wikipedia.org/wiki?curid=448490", "title": "Sorriso de Glasgow", "text": "Un sorriso de Glasgow (en ), tam\u00e9n co\u00f1ecido como sorriso de Chelsea, \u00e9 unha ferida causada por facer un corte nas esquinas da boca da v\u00edtima at\u00e9 a altura das orellas, deixando unha cicatriz con forma de sorriso.\nO acto adoita realizarse cunha navalla ou unha peza de vidro roto, deixando unha cicatriz que fai que a v\u00edtima semelle estar sorrindo amplamente.\nCrese que a pr\u00e1ctica se orixinou en Glasgow, Escocia nas d\u00e9cadas de 1920 e 1930, pero f\u00edxose moi popular entre as bandas criminias inglesas (especialmente entre os Chelsea Headhunters, unha banda hoolingan de Londres que popularizou os nomes \"Chelsea grin\" ou \"Chelsea smile\")."}
{"id": "448493", "revid": "5863", "url": "https://gl.wikipedia.org/wiki?curid=448493", "title": "Guerra dos Dez Anos", "text": "A Guerra dos Dez Anos, Guerra do 68 ou Guerra Grande (1868-1878), tam\u00e9n co\u00f1ecida en Espa\u00f1a como Guerra de Cuba, foi a primeira das tres guerras cubanas de independencia contra as forzas coloniais espa\u00f1olas. A guerra comezou co Grito de Yara, na noite do 9 ao 10 de outubro de 1868, na herdade \"La Demajagua\", en Manzanillo, que pertenc\u00eda a Carlos Manuel de C\u00e9spedes.\nRematou dez anos m\u00e1is tarde coa Paz de Zanj\u00f3n ou Pacto de Zanj\u00f3n, onde se estableceu a capitulaci\u00f3n do Ex\u00e9rcito Independentista Cubano fronte \u00e1s tropas espa\u00f1olas. Este acordo non garantira ning\u00fan dos dous obxectivos fundamentais da guerra: a independencia de Cuba e a abolici\u00f3n da escravitude. Por dicha raz\u00f3n, grupos dispersos de patriotas cubanos continuaron loitando durante a maior parte do ano 1878 e intentar\u00edan reiniciar a loita durante a chamada Guerra Chiquita (1879-1880)."}
{"id": "448495", "revid": "7802", "url": "https://gl.wikipedia.org/wiki?curid=448495", "title": "Goberno provisional de 1868-1871", "text": ""}
{"id": "448497", "revid": "865", "url": "https://gl.wikipedia.org/wiki?curid=448497", "title": "Luftstreitkr\u00e4fte", "text": ""}
{"id": "448498", "revid": "23204", "url": "https://gl.wikipedia.org/wiki?curid=448498", "title": "Sorriso de Chelsea", "text": ""}
{"id": "448499", "revid": "23204", "url": "https://gl.wikipedia.org/wiki?curid=448499", "title": "Carlos Manuel de C\u00e9spedes", "text": "Carlos Manuel de C\u00e9spedes y L\u00f3pez del Castillo, nado en Bayamo o 18 de abril de 1819 e finado na Serra Maestra, o 27 de febreiro de 1874, foi un l\u00edder independentista cubano. Iniciou a Guerra dos Dez Anos ao levantarse en armas contra o goberno espa\u00f1ol o 10 de outubro de 1868, e dando a co\u00f1ecer o seu plan de loita co Manifesto da Xunta Revolucionaria da Illa de Cuba, conced\u00e9ndolles a liberdade aos seus escravos e convid\u00e1ndoos a unirse \u00e1 loita anticolonialista. Foi maior xeral do Ex\u00e9rcito Libertador de Cuba e primeiro presidente da Rep\u00fablica de Cuba en Armas. Destitu\u00eddo como presidente en 1873 instalouse en San Lorenzo, a Serra Mestra onde, en 1874, caeu nun combate contra as tropas espa\u00f1olas."}
{"id": "448501", "revid": "98629", "url": "https://gl.wikipedia.org/wiki?curid=448501", "title": "Corinto antiga", "text": "Corinto (en grego: \u039a\u03cc\u03c1\u03b9\u03bd\u03b8\u03bf\u03c2, \"K\u00f3rinthos\") foi unha cidade-estado (polis) situada no istmo de Corinto, a estreita franxa de terra que une o Peloponeso coa Grecia continental, a medio cami\u00f1o entre Atenas e Esparta. A cidade moderna de Corinto at\u00f3pase a aproximadamente 5\u00a0km ao nord\u00e9s das ru\u00ednas antigas. Desde 1896, escavaci\u00f3ns arqueol\u00f3xicas sistem\u00e1ticas de Corinto levadas a cabo pola American School of Classical Studies at Athens revelaron grandes partes da cidade antiga e investigaci\u00f3ns recentes dirixidas polo Ministerio de Cultura grego ilustraron importantes facetas novas sobre a Antig\u00fcidade.\nMitos fundacionais.\nNun mito corintio relatado no s\u00e9culo -II por Pausanias, Briareo, un dos Hecat\u00f3nquiros, foi o \u00e1rbitro nunha disputa entre Poseid\u00f3n e Helios, entre o mar e o sol: o seu veredicto foi que o istmo de Corinto pertencer\u00eda a Poseid\u00f3n e a acr\u00f3pole de Corinto, Acrocorinto, a Helios.\nA fonte Pirene est\u00e1 situada no recinto delimitado polas murallas da acr\u00f3pole. Na s\u00faa obra \"Descrici\u00f3n de Grecia\", Pausanias refire isto:\nAlg\u00fans dos reis m\u00edticos de Corinto m\u00e1is relevantes foron P\u00f3libo, pai adoptivo de Edipo ou Belerofonte, que tivo que abandonar a cidade tras matar accidentalmente ao seu irm\u00e1n.\nHistoria.\nNeol\u00edtico e Idade do Bronce.\nA \u00e1rea de Corinto estivo habitada desde o per\u00edodo neol\u00edtico. A zona do istmo estivo amplamente habitada na \u00e9poca mic\u00e9nica, pero non se acharon restos de ningunha estrutura palacial na \u00e1rea. Por outra banda, nas tabo\u00ed\u00f1as mic\u00e9nicas de lineal B aparece o top\u00f3nimo \"Ko-ri-to\", que alg\u00fans interpretaron como a denominaci\u00f3n de Corinto, a\u00ednda que este top\u00f3nimo apareceu nun lugar do Peloponeso bastante afastado, o palacio de Pilo, polo que tal interpretaci\u00f3n foi obxecto de debate.\n\u00c9poca Escura.\nCorinto \u00e9 mencionada por Homero entre os territorios que loitaron baixo o mando de Agamen\u00f3n na guerra de Troia, a\u00ednda que este autor tam\u00e9n utiliza o antigo nome de \u00c9fira para se referir a esta cidade. Por outra banda, a tradici\u00f3n di que cando os dorios chegaron a Corinto, tiveron que loitar contra os eolios ou contra os xonios que habitaban na cidade. Cando os dorios alcanzaron o poder, reinaron en Corinto durante moitas xeraci\u00f3ns. Segundo indica Diodoro S\u00edculo desde que chegaron os her\u00e1clidas (\u00e9 dicir, os dorios) at\u00e9 a tiran\u00eda de C\u00edpselo en Corinto pasaron 447 anos.\n\u00c9poca Arcaica.\nAntes da chegada de C\u00edpselo, con todo, destacaron os chamados reis Baqu\u00edadas (en grego antigo: \u0392\u03b1\u03ba\u03c7\u03b9\u03ac\u03b4\u03b1\u03b9 \"Bakkhi\u00e1dai\"). Estes pertenc\u00edan a un clan d\u00f3rico moi unido, era a familia gobernante da Corinto arcaica nos s\u00e9culos -VIII e -VII, un per\u00edodo de expansi\u00f3n do poder cultural corintio. En -747, unha revoluci\u00f3n aristocr\u00e1tica encabezada polo clan baqu\u00edada, composto por un par de centos de homes, derrocou ao rei Telestes e tomou o poder. Posteriormente, Telestes foi asasinado por Arieo e Perantas, que \u00e1 s\u00faa vez eran baqu\u00edadas. Gobernaron como un grupo: elix\u00edase anualmente un pritano, quen ocupaba o cargo real por un breve prazo, sen d\u00fabida, un consello (a\u00ednda que non est\u00e1 documentado especificamente nos materiais literarios) e un polemarco para comandar o ex\u00e9rcito.\nDurante o goberno baqu\u00edada, de -747 a -657, Corinto converteuse nun Estado unificado. Nesta \u00e9poca constru\u00edronse grandes edificios p\u00fablicos e monumentos. Os corintios fundaron durante o per\u00edodo Baqu\u00edada moitas cidades: Molicria, Siracusa (cara ao -734), C\u00f3rcira (cara ao -733) e outras.\nPara -730, Corinto emerxeu como unha gran cidade grega, grazas ao comercio mar\u00edtimo e o desenvolvemento da s\u00faa industria cer\u00e1mica. Segundo Tuc\u00eddides os corintios, no s\u00e9culo -VII, foron os primeiros en ocuparse das construci\u00f3ns navais con t\u00e9cnicas moi semellantes \u00e1s da \u00e9poca en que el escribiu. Segundo el, o armador corintio Aminocles inventar\u00eda o trirreme, constru\u00edndo catro para os samios, cara ao ano -704.\nArist\u00f3teles conta a historia de Filolao de Corinto, un baqu\u00edada que era lexislador en Tebas e se converteu en amante de Diocles, o ga\u00f1ador dos Xogos Ol\u00edmpicos. Ambos viviron durante o resto das s\u00faas vidas en Tebas. As s\u00faas tumbas foron constru\u00eddas preto unha doutra, e a de Filolao apuntaba cara a Corinto, mentres que a de Diocles lle daba as costas.\nC\u00edpselo, quen fora polemarca, obtivo unha profec\u00eda do or\u00e1culo de Delfos e interpretouna como que deb\u00eda tomar o control de Corinto. As\u00ed, en -657, os Baqu\u00edadas foron expulsados polo tirano C\u00edpselo, cuxa propia nai era de dita li\u00f1axe, pero, por ser pobre casou f\u00f3ra do clan. Os Baqu\u00edadas fuxiron.\nFoi unha das primeiras cidades gregas en utilizar a moeda. Estas eran moi importantes debido \u00e1 actividade principal da cidade. As primeiras delas foron cu\u00f1adas no s\u00e9culo -VII.\nTi\u00f1an diversos motivos, figuras mitol\u00f3xicas, animais e outras acompa\u00f1adas de pequenos s\u00edmbolos que as distingu\u00edan.\nCorinto era a cidade que organizaba os xogos \u00cdstmicos, de similares caracter\u00edsticas aos celebrados en Olimpia a\u00ednda que menos famosos que estes.\nC\u00edpselo (-657 a -627) foi substitu\u00eddo polo seu fillo Periandro (-627 a -583), que foi protector do comercio e as artes. Seguiu fundando colonias: Ambracia, Anactorio, L\u00e9ucade, Apolonia de Iliria e outras.\nNo -635 a colonia de Corcira derrotou \u00e1 s\u00faa metr\u00f3pole nunha batalla naval, pero despois foi novamente sometida. A \u00fanica colonia ao leste do golfo Sar\u00f3nico foi Potidea na Calc\u00eddica. A Periandro sucedeuno o seu neto Psam\u00e9tico que reinou s\u00f3 tres anos e foi derrocado polos espartanos que institu\u00edron un goberno aristocr\u00e1tico e Corinto foi un aliado permanente da confederaci\u00f3n lacedemonia.\nNun per\u00edodo posterior os corintios rexeitaron axudar a Cle\u00f3menes I, rei de Esparta a restaurar a Hipias de Atenas, e enviaron 20\u00a0trirremes a Atenas para axudala na guerra contra Exina.\nPer\u00edodo cl\u00e1sico.\nPero despois das Guerras M\u00e9dicas, Megara aliouse con Atenas e os corintios entraron en guerra con Megara, territorio que invadiron, pero foron derrotados polo estratego ateniense Mir\u00f3nides (-457). Despois asinouse a paz, pero a inimizade con Atenas seguiu, sobre todo pola axuda desta \u00e1 ex colonia de Corcira, que foi unha das causas da Guerra do Peloponeso. (V\u00e9xase Guerra civil de Corcira).\nDurante esta guerra a frota peloponesia foi basicamente corintia. Coa Paz de Nicias do -421, os corintios non se quixeron sumar e tentaron configurar outra liga con Argos, Mantinea e \u00c9lide, pero pronto volveu formar alianza con Esparta, que se mantivo at\u00e9 o final da guerra. Cando Atenas se rendeu despois da batalla de Egosp\u00f3tamos, os corintios e beocios pediron arrasar a cidade derrotada, pero o espartiata Lisandro non o consentiu.\nA hexemon\u00eda espartana pronto se mostrou m\u00e1is opresiva que a ateniense, de modo que os corintios, xunto aos arxivos, atenienses e beocios configuraron unha coalici\u00f3n que, sustentada nas profundas arcas persas, fixo fronte ao imperialismo espartano na chamada Guerra de Corinto (-395 a -386), boa parte da cal foi dirimida no seu territorio. No ver\u00e1n de -394 tiveron lugar d\u00faas das maiores batallas hopl\u00edticas do mundo grego antigo, en Nemea e Coronea, ambas as d\u00faas vencidas \u00abtecnicamente\u00bb polos lacedemonios, que non obtiveron vantaxes estrat\u00e9xicas. Nos seguintes anos Corinto foi sometida a unha guerra de depredaci\u00f3n e de pillaxe que provocou o estalido dunha \"st\u00e1sis\" ou conflito civil no seo da cidadan\u00eda, alentada polos intereses dos estados hexem\u00f3nicos. Segundo Xenofonte, os arxivos aproveitaron esta situaci\u00f3n para se anexionaren Corinto, pero m\u00e1is probabelmente o filolaconio Xenofonte converteu en sinecismo ou uni\u00f3n pol\u00edtica a presenza dunha gornici\u00f3n militar arxiva no Acrocorinto, a cidadela ou acr\u00f3pole corintia. De calquera forma a Paz do Rei ou Paz de Ant\u00e1lcidas, alcanzada na primavera de -386, acabou con calquera proxecto arxivo de anexi\u00f3n sobre Corinto ao evacuar a gornici\u00f3n do Acrocorinto; ademais de permitir o retorno dos exiliados corintios, obviamente filoespartanos, que procuraron a fidelidade de Corinto cara a Esparta nos anos sucesivos.\nNa guerra que seguiu entre Tebas e Esparta, os corintios foron leais a Esparta, pero o territorio houbo de asinar unha paz separada.\nA cidade permaneceu independente baixo goberno olig\u00e1rquico. Tim\u00f3fanes tentou conseguir a tiran\u00eda, pero foi morto polo seu propio irm\u00e1n Timole\u00f3n (-344). No ano -338 a cidade foi conquistada por Filipo II de Macedonia, que a fixo o centro da liga de Corinto, controlada por el mesmo.\nPer\u00edodo helen\u00edstico.\nDespois da batalla de Queronea os macedonios estableceron unha gornici\u00f3n no Acrocorinto. Esta gornici\u00f3n foi sorprendida polo l\u00edder da liga Aquea, Arato, que incorporou Corinto a devandita liga (-243).\nEn -223, a cidade foi ocupada por Ant\u00edgono III Dos\u00f3n que a quer\u00eda como base contra a liga Etolia e Cle\u00f3menes. Filipo, fillo adoptivo de Ant\u00edgono conservouna ata que foi derrotado na batalla de Cinosc\u00e9falas (-197) e Corinto foi declarada cidade libre polos romanos e unida \u00e1 liga Aquea outra vez.\nUnha gornici\u00f3n romana estableceuse no Acrocorinto. Corinto foi despois capital da liga e foi al\u00ed onde os embaixadores romanos foron maltratados o que provocou o ultimato do Senado Romano \u00e1 liga. Derrotada esta, o c\u00f3nsul romano Lucio Mumio entrou en Corinto sen oposici\u00f3n e vingouse da cidade e os seus habitantes: os homes foron executados e as mulleres e os nenos foron vendidos como escravos; as obras de arte foron levadas a Roma e a cidade foi saqueada e destru\u00edda (-146). Continuou despoboada e destru\u00edda uns cen anos e o seu territorio foi entregado a Sici\u00f3n ou foi feito \"ager\" p\u00fablico. O comercio trasladouse a Delos.\nPer\u00edodo romano.\nNo ano -46, Xulio C\u00e9sar, decidiu reconstru\u00edr a cidade e enviou unha colonia de veteranos e homes libres (\"Colonia Iulia Corinthia\" ou \"Colonia Iulia Corinthia Augusta\", segundo as diferentes inscrici\u00f3ns). A cidade recuperouse (-44) e cando Paulo de Tarso a visitou no s\u00e9culo I, era unha cidade importante, capital da provincia de Acaia, e residencia do proc\u00f3nsul de Acaia Xunio Galio. Paulo de Tarso fundou un grupo cristi\u00e1n o ano 50, ao cal dirixiu as s\u00faas ep\u00edstolas. No s\u00e9culo II, foi visitada por Pausanias e ti\u00f1a numerosos edificios. Continuou sendo a capital da provincia romana de Acaia durante todo o Imperio romano. En 395 foi saqueada por Alarico I e en 521 foi destru\u00edda por un terremoto.\nCorinto caracterizouse pola difusi\u00f3n da arte. Pinturas, esculturas de m\u00e1rmore e bronce, e as famosas xerras de terracota estiveron entre as obras que se produc\u00edan. Tam\u00e9n foi unha cidade onde se desenvolveu a poes\u00eda, pero en cambio non hai noticias sobre os seus oradores.\nOs corintios ti\u00f1an predicamento de ser sexualmente liberais, ao que contribu\u00eda o feito de ter un porto cun gran tr\u00e1nsito de mercador\u00edas, e por tanto, con grande afluencia de mari\u00f1eiros de moitos lugares. No santuario de Afrodita, sito no Acrocorinto, practic\u00e1base a prostituci\u00f3n sacra, e ti\u00f1a m\u00e1is dun milleiro de hetairas escravas.\nO emperador romano Hadriano embeleceuna e a cidade alcanzou gran prosperidade. Pero tanta opulencia atraeu a outros pobos para saquear as s\u00faas riquezas. Estes pobos foron os h\u00e9rulos no s\u00e9culo III, os visigodos no s\u00e9culo IV e no VIII os eslavos.\nDesde a Idade Media at\u00e9 o terremoto de 1858.\nPolo demais, seguiu a sorte do resto de Grecia e por tanto pertenceu sucesivamente aos emperadores bizantinos de Constantinopla. Foi conquistada polos francos en 1205, logo polos venecianos e en 1459 polos otom\u00e1ns.\nUn gran terremoto en 1858 provocou a destruci\u00f3n da antiga cidade e a s\u00faa reconstruci\u00f3n varios quil\u00f3metros ao norte, xunto ao mar.\nCidade antiga.\nA cidade actual est\u00e1 uns 6\u00a0km ao nord\u00e9s da antiga que estaba situada no istmo de Corinto na prolongaci\u00f3n cara ao leste das monta\u00f1as de Xeranea, procedentes do norte e que chegaban de lado a lado. Estaba no golfo Sar\u00f3nico e estaba unida por unha v\u00eda a Megara.\nTi\u00f1a ao sur as monta\u00f1as Oneia e a cidadela estaba nunha roca chamada Acrocorinto; a parte plana estaba protexida por murallas (Muros Longos) que protex\u00edan a zona at\u00e9 o porto da cidade, que estaba en Lequeo e a zona de C\u00e9ncreas. A cidade protex\u00eda os tres pasos do istmo. Despois do terremoto do s\u00e9culo VI que a destru\u00edu converteuse nun lugar co\u00f1ecido como Gorto, at\u00e9 o s\u00e9culo XIX cando recuperou o seu nome.\nPoboaci\u00f3n.\nEstimouse que no s\u00e9culo -V Corinto ti\u00f1a unha poboaci\u00f3n libre de entre 46\u00a0000 e 51\u00a0000 habitantes e unha poboaci\u00f3n total, inclu\u00edndo escravos, de entre 66\u00a0000 e 73\u00a0000.\nMonumentos e edificios da Antig\u00fcidade.\nEn tempos de Pausanias, destacaban en Corinto os seguintes monumentos e edificios:\nSantuario de Hera.\nRemontando o golfo de Corinto cara ao norte ch\u00e9gase \u00e1 pen\u00ednsula de Perachora, onde se atopan os restos do santuario de Hera Acrea (\"\u00e1kron\" significa promontorio).\nTemplo de Poseid\u00f3n en Istmia.\nNoutra localizaci\u00f3n pr\u00f3xima, en Istmia, \u00e1chanse restos dun templo d\u00f3rico de Poseid\u00f3n que foi erixido cara ao -700 e logo substitu\u00eddo por un segundo templo de maior tama\u00f1o cara ao -465.\nRestos arqueol\u00f3xicos.\nEntre os restos arqueol\u00f3xicos que se conservan no xacemento arqueol\u00f3xico destacan as sete columnas que quedan en p\u00e9 do templo de Apolo que Pausanias situaba na r\u00faa que part\u00eda do agora e \u00eda at\u00e9 Sici\u00f3n. Tam\u00e9n se achan restos destacados da fonte Pirene, da fonte Glauce, do templo de Asclepio, da \u00e1gora romana, do ode\u00f3n, do teatro, do anfiteatro romano, e do chamado templo E, un templo romano que Pausanias dixo que fora dedicado a Octavia, a irm\u00e1 de Augusto. As\u00ed mesmo hai restos do \"diolkos\", unha calzada usada para o transporte de embarcaci\u00f3ns a trav\u00e9s do istmo.\nNo acrocorinto cons\u00e9rvanse murallas de diversas \u00e9pocas, a\u00ednda que predominan as de \u00e9poca bizantina que deberon levantarse no s\u00e9culo X. Na cima \u00e1chanse restos de numerosos edificios que incl\u00faen igrexas bizantinas, torres venecianas e mesquitas turcas.\nAdemais, no outeiro de Koraku, situada preto da moderna Corinto, atop\u00e1ronse restos da Idade de Bronce. \nTemplo de Apolo.\nAt\u00e9 o \u00faltimo decenio do s\u00e9culo XIX, o \u00fanico e importante monumento que se levantaba na praza, aos p\u00e9s do Acrocorinto, era en realidade un monumento arcaico: un templo d\u00f3rico de grandes columnas monol\u00edticas, actualmente identificado co templo de Apolo.\nO primeiro en lembralo \u00e9 Ciriaco de' Pizzicolli di Ancona, famoso navegante, anticuario e humanista que visitou Corinto en 1436.En realidade o n\u00famero das columnas ent\u00f3n en p\u00e9 era maior de dez, probabelmente trece, como resulta dun engadido do mesmo tempo de Ciriaco. O templo foi datado, pola cer\u00e1mica achada, cara ao -540, a\u00ednda que fora erixido sobre un templo anterior. Cons\u00e9rvanse en p\u00e9 sete columnas do mesmo.\nNa descrici\u00f3n dunha xornada de viaxe contida no \"C\u00f3dice Ambrosiano\", atribu\u00edda a un tal Domenicus Brixianus e datada en torno ao 1470, dise ademais: Un monumento tan grande, o templo grego m\u00e1is grande do Peloponeso, non pod\u00eda escapar \u00e1 atenci\u00f3n dos diversos viaxeiros que visitaron Grecia nos s\u00e9culos seguintes. Le Sieur du Loir, que estivo en Corinto antes de 1654, e mesmo Jacques Spon e George Wheler, que a visitaron en 1676, atoparon un templo con doce columnas en p\u00e9 (once do peristilo m\u00e1is unha columna illada na zona do opistodomos.\nJulien David Le Roy, que a viu pouco despois, probabelmente esaxera cando debuxa o templo con catorce columnas (trece m\u00e1is unha). Cando J. Stuart visitou o edificio en 1776, engad\u00edranse pequenas habitaci\u00f3ns turcas, pero a\u00ednda permanec\u00edan en p\u00e9 once columnas do per\u00edstilo e unha m\u00e1is illada.\nA. Blouet, con todo, que visitou Corinto en 1828 coa expedici\u00f3n cient\u00edfica francesa a Morea, s\u00f3 viu en p\u00e9 sete columnas do per\u00edstilo, as que permanecen hoxe. Aquela illada ou fora demolida ou se esborrallou antes de 1875. As outras catro foran reducidas a fragmentos polo gobernador turco antes de 1818 para constru\u00edr unha casa.\nWilliam Martin Leake, a quen se deben importantes publicaci\u00f3ns sobre monumentos de Grecia, \u00e9 o primeiro que o sit\u00faa temporalmente na metade do s\u00e9culo -VII e que o identifica, a\u00ednda que erroneamente, co templo lembrado por Pausanias, de Atenea Calin\u00edtide, a deusa que proporcionara a Belerofonte o cabalo Pegaso, despois de que ela o domase e lle puxese un freo.\nO primeiro estudo cient\u00edfico do monumento d\u00e9bese ao soado arquitecto e arque\u00f3logo alem\u00e1n Wilhelm D\u00f6rpfeld en 1886. Clarificou parcialmente a planimetr\u00eda e a forma do templo, examinou as restauraci\u00f3ns da \u00e9poca romana, e atribu\u00eduno, dado que a cella estaba dividida en d\u00faas, a d\u00faas divindades, coa exclusi\u00f3n de Atenea Calin\u00edtide.\nDez anos despois, a Escola Americana de estudos cl\u00e1sicos de Atenas iniciou a escavaci\u00f3n do templo, dirixida por R. B. Richardson. A \u00e1rea foi completamente explorada entre 1896 e 1901, e tras a primeira campa\u00f1a Richardson pod\u00eda xa propor a identificaci\u00f3n do templo como o de Apolo, identificaci\u00f3n que actualmente se considera certa, tomando como base a descrici\u00f3n de Pausanias e aos monumentos veci\u00f1os, como a fonte de Glauce e o teatro romano.\nA s\u00faa dataci\u00f3n xa est\u00e1 confirmada en torno ao -540, por alg\u00fans fragmentos de cer\u00e1mica atopada entre os desperdicios acumulados ao facer os bloques.\nO templo de Apolo, erguido sobre unha altura que dominaba a \u00e1gora, era de grandes dimensi\u00f3ns, 21,5 por 53,8 m, e per\u00edptero, \u00e9 dicir, rodeado dunha fila de columnas (28), seis nos lados curtos, 15 nos longos.\nCada columna era dun s\u00f3 bloque e ti\u00f1a 7,2 m de altura. No interior da columnata abr\u00edanse as \"naves\", precedidas dun \"pronao\" e seguidas do \"opist\u00f3domos\", con d\u00faas columnas cada un, entre as antas, e unha dobre cella, cuxa cuberta vi\u00f1a sostida por d\u00faas filas de columnas.\nO refinamento e o impo\u00f1ente da construci\u00f3n ve\u00f1en evidenciados polo uso das correcci\u00f3ns \u00f3pticas, que aparecen por primeira vez nun templo grego, curvando cara a arriba o estil\u00f3bato, tanto nos flancos como na fronte.\nA exploraci\u00f3n da zona demostrou igualmente que no mesmo lugar se levantou antes un templo a\u00ednda m\u00e1is arcaico, do s\u00e9culo -VII.\n\u00c1goras.\nNa parte central da cidade antiga apareceron os restos da \u00e1gora romana, e a un nivel inferior os poucos vestixios da m\u00e1is pequena \u00e1gora grega.\nBaixo a bas\u00edlica romana na r\u00faa de Lequeo, ach\u00e1ronse os restos dun mercado grego do s\u00e9culo -V, chamada \u00ab\u00e1gora dos peixes\u00bb, en forma de gran galer\u00eda.\nA \u00e1gora romana, que med\u00eda uns 160 x 95 m, estend\u00edase a dous niveis, separados por unha fila de tendas e estaba rodeada por templos, bas\u00edlicas, p\u00f3rticos e outros monumentos, e dominada polo pr\u00f3ximo templo de Apolo e polo chamado templo de Octavia.\nOs templos estaban agrupados no lado oeste da \u00e1gora. Todos ti\u00f1an unha cella precedida por un pronao con columnas. Caracteriz\u00e1banse por un alto podio ou basamento \u2014t\u00edpico dos templos romanos\u2014 que os fac\u00eda acces\u00edbeis desde a praza a trav\u00e9s dunha escalinata. Os arque\u00f3logos estadounidenses denomin\u00e1ronos do mesmo xeito que aos demais templos de Corinto con letras do alfabeto, do D \u00e1 K.\nO pequeno templo D estaba consagrado a Hermes. Pausanias viu unha estatua do deus no seu interior e outra ante a cella, posibelmente sobre a base circular cerca do \u00e1ngulo sur da cella. O templo F, onde se achou unha inscrici\u00f3n co nome de Venus, deber\u00eda corresponder ao templo de Tique da descrici\u00f3n de Pausanias. O templo G deber\u00eda ser o Pante\u00f3n, \u00e9 dicir, o templo dedicado a todas as divindades, incluso os que non ti\u00f1an un lugar espec\u00edfico de culto. Os templos H e I, que parecen constru\u00eddos baixo o emperador C\u00f3modo (alg\u00fans decenios despois da morte de Pausanias) poder\u00edan estar dedicados a H\u00e9rcules e Neptuno no lugar que Pausanias lembra os ba\u00f1os de Poseid\u00f3n. Mais atrasados respecto da \u00e1gora estaban os templos K e D: o primeiro orientado de maneira diferente que os outros, pod\u00eda estar dedicado a Apolo, o segundo parece estar consagrado a Hermes. Pausanias viu unha estatua s\u00faa no interior e outra diante da cella, quizais sobre unha base circular que se atopou al\u00ed. Diante ao lado oriental do templo K un templo mon\u00f3ptero, \u00e9 dicir, unha construci\u00f3n circular con oito columnas corintias sobre un alto podio cuadrangular. No arquitrabe hai unha inscrici\u00f3n erixida polo maxistrado local Cneo Babio Filino, co\u00f1ecido tam\u00e9n por outras inscrici\u00f3ns de Corinto.\nO lado norte da \u00e1gora estaba formado, cara ao templo de Apolo, por un p\u00f3rtico de 16 tendas de \u00e9poca tardo imperial, e que preced\u00eda a un p\u00f3rtico m\u00e1is antigo. M\u00e1is ao leste elev\u00e1base a chamada facha dos prisioneiros, \u00e9 dicir, o acceso monumental desde a praza a unha gran bas\u00edlica romana constru\u00edda lonxitudinalmente na r\u00faa do Lequeo. Debaixo desta bas\u00edlica atop\u00e1ronse os restos do mercado grego. A alta fachada estaba integrada por un p\u00f3rtico en dous planos, no que polo menos catro columnas do plano superior foran substitu\u00eddas por estatuas colosais de b\u00e1rbaros prisioneiros erixidas en piares e apoiadas sobre plintos. O edificio foi atribu\u00eddo ao templo do emperador Septimio Severo. Nos prisioneiros reco\u00f1\u00e9cese aos partos vencidos por el, nos plintos est\u00e1n representadas a Vitoria e a Partia sometida.\nO acceso ao foro desde a r\u00faa do Lequeo estaba formado por un grande arco sobre o que Pausanias viu as cuadrigas douradas de Helios e do seu fillo Faet\u00f3n. A continuaci\u00f3n hai un p\u00f3rtico detr\u00e1s do cal est\u00e1 a fonte Anf\u00edtrite. En uso xa en \u00e9poca arcaica e celebrada polas s\u00faas augas, a fonte sufriu numerosas modificaci\u00f3ns at\u00e9 o arranxo monumental realizado polo mecenas Herodes \u00c1tico no s\u00e9culo II, cun gran patio con tres \u00e1bsidas e un encoro rectangular ao descuberto.\nO lado leste da \u00e1gora est\u00e1 ocupado polos restos da Bas\u00edlica Iulia, chamada as\u00ed porque probabelmente foi constru\u00edda na \u00e9poca de Augusto. Serviu de tribunal e de sala de reuni\u00f3ns. Baixo a escaleira de entrada atopouse en pedra calcaria, a li\u00f1a de sa\u00edda para os certames de carreiras no estadio, que ocupaba gran parte da \u00e1gora grega.\nAs tendas que delimitaban o lado sur da \u00e1gora, ou m\u00e1is exactamente o seu nivel inferior, est\u00e1n interrompidas no centro polo bema, a tribuna desde a cal falaban os oradores e o gobernador romano. \u00c9 tradici\u00f3n que Paulo de Tarso, acusado polos xudeus de Corinto, interveu aqu\u00ed para defender a relixi\u00f3n cristi\u00e1 diante de Lucio Xulio Galio Anneo (irm\u00e1n do fil\u00f3sofo S\u00e9neca e t\u00edo do poeta Lucano), que foi proc\u00f3nsul, \u00e9 dicir, gobernador da provincia de Acaia desde ano 51 ao 52. Sobre o \"bema\" levantouse na Idade Media, unha igrexa de tres naves da que a\u00ednda quedan os alicerces.\nA parte m\u00e1is alta da \u00e1gora, \u00e1 que se acced\u00eda por escaleiras abertas entre as tendas, estaba delimitada ao sur por un p\u00f3rtico en dous planos, duns 160 m de longo, e constru\u00eddo no s\u00e9culo -IV, que se pode considerar a construci\u00f3n civil m\u00e1is grande da Antiga Grecia. Escavado unha metade en 1904, e a outra en 1933 e 1939, o resultado das escavaci\u00f3ns foi publicado en 1954 por \u00d3scar Broneer, que estudou as s\u00faas importantes modificaci\u00f3ns desde a \u00e9poca grega \u00e1 romana. Orixinariamente, a sto\u00e1 sur estaba constitu\u00edda por unha dobre columnata, con 71 columnas d\u00f3ricas no exterior e 34 x\u00f3nicas no interior, nas que se abr\u00edan 33 tendas ou oficinas de d\u00faas plantas. Cada tenda estaba dividida en dous ambientes, no primeiro atop\u00e1base un pozo de auga que chegaba desde a fonte Anf\u00edtrite. O destino do edificio non \u00e9 a\u00ednda totalmente seguro, dado que nas escavaci\u00f3ns se acharon moitos fragmentos de copas de vi\u00f1o, suxeriuse que se trate dunha especie de grande albergue destinado \u00e1s moitas hetairas de Corinto, ou m\u00e1is sinxelamente que reagrupase unha serie de tabernas, nas que os pozos servir\u00edan para conservar frescos o vi\u00f1o e os alimentos. Pero posto que o edificio \u00e9 de \u00e9poca maced\u00f3nica , exp\u00faxose outra hip\u00f3tese: a sto\u00e1 sur ser\u00eda constru\u00edda para aloxar aos representantes ou delegaci\u00f3ns das diversas cidades gregas, que ter\u00edan na planta superior os seus aloxamentos e na inferior as s\u00faas oficinas ou almac\u00e9ns, ou tam\u00e9n lugares de diversi\u00f3n. Cando se disolveu a liga de Corinto, despois de Alexandre Magno, ser\u00eda destinada a outros usos. En \u00e9poca romana o edificio foi reconstru\u00eddo e amplamente modificado. Nunha parte p\u00f3dense reco\u00f1ecer os edificios administrativos da cidade: a sede dos agonotetas, que dirix\u00edan os Xogos \u00cdstmicos, a curia ou buleterion, sede do senado local, a oficina dos duoviros, \u00e9 dicir, dos dous maxistrados m\u00e1is importantes da colonia, e tam\u00e9n a oficina do gobernador da provincia. Detr\u00e1s do gran p\u00f3rtico foi engadida unha nova bas\u00edlica rectangular moi parecida \u00e1 Iulia. Outro edificio, o chamado sudoriental, situado no lado leste da \u00e1gora, prop\u00faxose a s\u00faa identificaci\u00f3n co \"tabularium\", o arquivo cidad\u00e1n. Estaba precedido por un p\u00f3rtico x\u00f3nico e dividido en tras naves.[39]\nCentro urbano.\nAo oeste da \u00e1gora, xunto ao moderno museo, est\u00e1n os restos dun gran templo per\u00edptero sobre un alto podio, o templo E, orixinariamente no centro dun amplo patio. A s\u00faa identificaci\u00f3n, sobre a base da descrici\u00f3n de Pausanias, co templo dedicado a Octavia a Menor, a irm\u00e1 de Augusto, \u00e9 pouco segura. Pensouse tam\u00e9n no Capitolio, o templo da tr\u00edade capitolina: X\u00fapiter, Xuno e Minerva, ou nun Augusteo, \u00e9 dicir, nun templo dedicado \u00e1 familia imperial xulio-claudia, fundadora da nova Corinto.\nM\u00e1is ao norte est\u00e1 a fonte Cre\u00fasa escavada na roca, entre as m\u00e1is antigas e modificadas en diversas ocasi\u00f3ns. O pr\u00f3ximo templo C, nun recinto cadrado, era quizais o de Hera Acrea, cuxo culto provi\u00f1a probabelmente da non afastada Peracora.\nPouco m\u00e1is ao norte est\u00e1n os restos do teatro e do ode\u00f3n, unidos por un edificio de varias plantas reconstru\u00eddo no s\u00e9culo II por Herodes \u00c1tico. O teatro, estudado por R. Stillwell en 1952, \u00e9 os seus restos vis\u00edbeis de \u00e9poca romana, pero tam\u00e9n se individualizaron vestixios do m\u00e1is antigo teatro grego, quizais do s\u00e9culo -V. O ode\u00f3n, exhumado en 1907 e estudado por \u00d3scar Broneer en 1932, con forma de pequeno teatro cuberto, resulta de implantaci\u00f3n romana. Serv\u00eda preferentemente para espect\u00e1culos musicais. Ambos os edificios foron obxecto de diversas transformaci\u00f3ns, e no s\u00e9culo III foron utilizados para organizar combates de gladiadores. A \"orchestra\" semicircular do teatro pod\u00eda ser tam\u00e9n ampliada para organizar al\u00ed espect\u00e1culos acu\u00e1ticos, os chamados tetimimos, representaci\u00f3ns m\u00edticas en honra de Tetis .\nAs escavaci\u00f3ns desenvolv\u00e9ronse tam\u00e9n ao longo da ancha r\u00faa pavimentada que levaba da \u00e1gora cara ao Lequeo, flanqueada por estreitas beirarr\u00faas e bordeada de p\u00f3rticos, que permit\u00edan poder pasear tanto ao sol como \u00e1 sombra. A presenza de banzos mostra que a zona non era utilizada para o tr\u00e1fico rodado. Na s\u00faa esquerda, m\u00e1is al\u00f3 da bas\u00edlica, ach\u00e1ronse os restos dun mercado romano cunha grande exedra. Na dereita, ademais da fonte Anf\u00edtrite, est\u00e1n os restos do per\u00edbolo de Apolo, un gran patio con columnas famoso na antig\u00fcidade por unha grande estatua do deus e por un fresco que representaba o episodio hom\u00e9rico de Odiseo matando aos pretendentes \u00e1 man de Pen\u00e9lope. M\u00e1is al\u00f3 hai un edificio termal, quizais identific\u00e1bel coas termas de Euricles lembradas por Pausanias e, a\u00ednda m\u00e1is lonxe da \u00e1gora, s\u00f3 en parte escavados os restos doutras termas m\u00e1is grandes.\nM\u00e1is lonxe do centro urbano, uns 400 m ao norte do teatro e a lado dos muros, est\u00e1 o complexo do Asclepeion, o santuario do deus da medicina Asclepio, escavado entre 1929-1934 baixo a supervisi\u00f3n de Ferdinand Jozef Maria de Waele, da universidade holandesa de Nimega \u2014ent\u00f3n pertencente ao staff da Escola Norteamericana\u2014 e publicado en 1951 por C. Roebuck, que completou as escavaci\u00f3ns. Est\u00e1 constitu\u00eddo por un pequeno templo d\u00f3rico (uns 15 x 8,5 m) e dentro dun gran patio de columnas e por un segundo patio, tam\u00e9n conectado ao culto de Asclepio, coa fonte que Pausanias chama Lerna. Do Asclepeion proceden moitos elementos anat\u00f3micos de terracota (brazo, pernas, mans, p\u00e9s, etc.) ofrecidos ao deus por unha curaci\u00f3n obtida.\nAos p\u00e9s do Acrocorinto, Ronald Strout escavou en 1964 o santuario de Dem\u00e9ter e Cor\u00e9 da Corinto grega. Os restos bastante mal conservados, abarcan do s\u00e9culo -VI ao -IV. Al\u00ed reco\u00f1\u00e9cense ambientes para banquetes, que formaban parte do ritual do culto, e atop\u00e1ronse moitas figuras femininas de terracota e numerosos pratos para ofrendas votivas."}
{"id": "448503", "revid": "98629", "url": "https://gl.wikipedia.org/wiki?curid=448503", "title": "Leopoldo de Hohenzollern-Sigmaringen", "text": "Leopoldo de Hohenzollern-Sigmaringen, nado en Krauchenwies o 22 de setembro de 1835 e finado en Berl\u00edn, 8 de xu\u00f1o de 1905, foi un pr\u00edncipe prusiano\u00a0e xefe da rama Hohenzollern-Sigmaringen, da Casa de Hohenzollern, que xogou un papel importante na pol\u00edtica do poder europeo.\nBiograf\u00eda.\nOs seus pais eran Carlos Antonio e Xosefina Federica de Baden. Leopoldo foi pai do rei Fernando I de Roman\u00eda e av\u00f3 de Carlos I de Roman\u00eda.\nTras a Revoluci\u00f3n de 1868 contra Isabel II de Espa\u00f1a, Leopoldo foi candidato a ocupar o trono de Espa\u00f1a, a proposta do xeneral Prim. Esta oferta foi apoiada polo Primeiro Ministro prusiano Otto von Bismarck, pero rexeitada polo Emperador Napole\u00f3n III de Francia.\nEn Espa\u00f1a, ao difundirse a noticia de que Leopoldo era candidato \u00e1 coroa, empez\u00f3uselle a chamar \"Leopoldo Ol\u00e9-Ol\u00e9 si me elixen\" por mor da dif\u00edcil pronuncia do seu apelido para os espa\u00f1ois.\nLeopoldo foi forzado a rexeitar a oferta do trono espa\u00f1ol, e debido \u00e1 demanda insistente do goberno franc\u00e9s e o chamamento da Telegrama de Ems o resultado foi a Guerra Franco-Prusiana en 1870, que supuxo a ca\u00edda do emperador franc\u00e9s e a chegada da Terceira Rep\u00fablica Francesa.\nMatrimonio e fillos.\nEn 1861 o pr\u00edncipe Leopoldo casou coa Infanta Antonia de Portugal, filla de Mar\u00eda II de Portugal e do seu consorte, Fernando II. Con ela tivo tres fillos:\nDevanceiros.\nDevanceiros de Leopoldo de Hohenzollern-Sigmaringen"}
{"id": "448504", "revid": "7802", "url": "https://gl.wikipedia.org/wiki?curid=448504", "title": "Lagskar", "text": ""}
{"id": "448505", "revid": "89787", "url": "https://gl.wikipedia.org/wiki?curid=448505", "title": "Jack Nicklaus", "text": "Jack William Nicklaus, nado en Columbus (Ohio) o 21 de xaneiro de 1940 \u00e9 un ex-golfista estadounidense, considerado por moitos o mellor da historia, por ser quen ga\u00f1ou un maior n\u00famero de torneos majors (un total de 18 profesionais e 20 se se contan od dous Abertos dos Estados Unidos Afeccionado que ga\u00f1ou en 1959 e 1961). A s\u00faa robusta aparencia e o seu cabelo dourado d\u00e9ronlle o alcume de \"Golden Bear\" (oso dourado).\nNo Aberto dos Estados Unidos de 1962 ga\u00f1ou o seu primeiro torneo profesional, \u00e1 vez que foi tam\u00e9n o seu primeiro \"major\". Nesta ocasi\u00f3n imp\u00faxose a Arnold Palmer comezando unha enorme rivalidade entre ambos. En 1966, ga\u00f1ou The Masters por segundo ano consecutivo, sendo o \u00fanico en conseguilo ata ese momento. Ese ano tam\u00e9n ga\u00f1ou o Aberto brit\u00e1nico co que logrou adxudicarse polo menos nunha ocasi\u00f3n todos os torneos \"majors\" (conseguira o Campionato da PGA en 1963).\nEntre 1971 e 1980, ga\u00f1ou nove \"majors\" m\u00e1is, superando o r\u00e9cord de trece que ti\u00f1a Bobby Jones. Aos 46 anos conseguiu o seu \"major\" n\u00famero 18, co The Masters de 1986, convert\u00e9ndose no ga\u00f1ador de m\u00e1is idade dun torneo \"major\" na historia. En 1990, uniuse ao PGA Tour s\u00e9nior e en 1996 xa ga\u00f1ara dez torneos do tour, inclu\u00edndo oito \"majors\". Continuou a xogar os catro \"majors\" do PGA Tour ata 2005, cando disputou as s\u00faas \u00faltimas aparici\u00f3ns no Aberto brit\u00e1nico e en The Masters.\nAdemais destes t\u00edtulos organiza o seu propio torneo do PGA Tour, o Memorial Tournament, escribe libros sobre t\u00e9cnica de xogo e autobiogr\u00e1ficos, dese\u00f1a campos de golf coa s\u00faa compa\u00f1\u00eda, unha das m\u00e1is importantes do mundo do sector, e ten a s\u00faa propia marca de equipamento de golf, fundada en 1992.\nPalmar\u00e9s.\nDurante a s\u00faa carreira no PGA Tour, Nicklaus ga\u00f1ou 18 torneos majors, sendo este o r\u00e9cord de vitorias. Ten o r\u00e9cord de vitorias no Masters de Augusta, con seis, e logrou cinco no Campionato da PGA, catro no Aberto dos Estados Unidos e tres no Aberto Brit\u00e1nico.\nGa\u00f1ou 73 torneos do PGA Tour, sendo o terceiro golfista que m\u00e1is pos\u00fae tras Tiger Woods e Sam Snead, e obtivo 286 top 10, segundo no historial detr\u00e1s de Snead.\nFoi en oito temporadas o l\u00edder en ganancias do PGA Tour (1964, 1965, 1967, 1971, 1972, 1973, 1975 e 1976), segundo en cinco temporadas, e terceiro noutras tres. Ademais, obtivo o premio ao xogador do ano en cinco ocasi\u00f3ns (1967, 1972, 1973, 1975 e 1976).\nPor outra banda, xogou en seis ocasi\u00f3ns a Ryder Cup, onde logrou 18,5 puntos en 28 partidos, e capitaneou o equipo sen xogar noutras d\u00faas edici\u00f3ns.\n\"Majors\".\n1 Derrotou a Arnold Palmer no \"playoff\" de 18-buratos: Nicklaus (71), Palmer (74)\n2 Derrotou a Tommy Jacobs &amp; Gay Brewer no \"playoff\" de 18-buratos: Nicklaus (70), Jacobs (72), Brewer (78)\n3 Derrotou a Doug Sanders no \"playoff\" de 18-buratos: Nicklaus (72), Sanders (73)"}
{"id": "448506", "revid": "89787", "url": "https://gl.wikipedia.org/wiki?curid=448506", "title": "Johanna Spyri", "text": "Johanna Louise Spyri, de solteira Heusser, nada en Hirzel o 12 de xu\u00f1o de 1827 e finada en Z\u00fcrich o 7 de xullo de 1901, foi unha escritora su\u00edza de novelas, particularmente de relatos para nenos, co\u00f1ecida polo seu libro \"Heidi\".\nTraxectoria.\nJohanna Spyri naceu en 1827 na aldea de Hirzel, a uns 11 quil\u00f3metros de Z\u00fcrich. Foi a cuarta filla do matrimonio formado polo doutor Johann Heusser e a poeta Meta Sebweizer. A s\u00faa casa branca, que a\u00ednda se conserva, est\u00e1 situada nas aforas da aldea, xusto cando o terreo comeza a ascender a monta\u00f1a verde. Dende a xanela do piso superior obtense unha vista dos pi\u00f1eiros e do lago de Z\u00fcrich. Spyri foi unha nena sensible, con enorme amor pola m\u00fasica, as aves e as flores dos campos alpinos e dos bosques pr\u00f3ximos ao seu fogar.\nAos catorce anos, Spyri foi vivir a Z\u00fcrich \u00e1 casa dunha t\u00eda, e al\u00ed asistiu durante dous per\u00edodos lectivos a clases de linguas estranxeiras, ao mesmo tempo que tomou lecci\u00f3ns de piano. Pasou despois un ano nun internado da cidade su\u00edza de Yverdon.\nA s\u00faa afecci\u00f3n musical foi sempre evidente. Gust\u00e1balle moito o piano, ata que o\u00edu o son da arpa. Un d\u00eda, cando ela e a s\u00faa amiga Netti Fries cami\u00f1aban polas r\u00faas da cidade, viron unha arpa no escaparate dunha tenda musical. Decidiron comprala mais non ti\u00f1an cartos abondos. Sacrificaron os seus aforros, xuntaron o di\u00f1eiro e merc\u00e1rona.\nDurante sete anos, entre 1845 e 1852, Spyri converteuse en mestra dos seus irm\u00e1ns m\u00e1is novos, mentres aproveitaba o tempo libre para facer lecturas que foron enriquecendo o seu capital intelectual e espiritual. Nas \u00e9pocas de vacaci\u00f3ns, a s\u00faa afinidade coa natureza lev\u00e1baa cara \u00e1 rexi\u00f3n de Chur, que logo foi a principal escenograf\u00eda da acci\u00f3n de \"Heidi\".\nEn 1852, co\u00f1eceu a Bernard Spyri, estudante de dereito, amigo do seu irm\u00e1n Theodor, que estudaba medicina, e que desenvolv\u00eda tam\u00e9n as tarefas de editor do diario \"Confederated Newspaper\". Bernard e Johanna namor\u00e1ronse e casaron, tralo que se radicaron definitivamente en Z\u00fcrich.\nPara ocupar o tempo de lecer en non sentirse soa, sobre todo porque sent\u00eda morri\u00f1a dos seus lugares, comezou a participar xunto con d\u00faas amigas nun grupo art\u00edstico e literario. Con todo, o seu esp\u00edrito foi decaendo ata sumirse nunha fonda depresi\u00f3n e nun sentimento de soidade que a fixeron sentirse enferma. Esta vivencia foi trasladada logo \u00e1 historia de Heidi, cando a nena ten que deixar Su\u00edza para vivir en Frankfurt. Superou a doenza cando naceu o seu fillo, Bernhard, en 1855.\nA partir de 1868, o se\u00f1or Spyri foi nomeado contador da cidade. Debido \u00e1s novas obrigas e a ter que frecuentar outros c\u00edrculos sociais, o matrimonio mudouse a unha casa do centro de Z\u00fcrich, pr\u00f3xima ao lago. O seu fillo avanzaba nos seus estudos musicais ata chegar a ser un bo violinista, e executaba d\u00faos coa s\u00faa nai ao piano. Durante esta \u00e9poca, Johanna comezou a escribir con intensidade co obxecto de recadar fondos para a Cruz Vermella, e o seu primeiro libro viu a luz en 1871, asinado coas iniciais J. S. En 1870, cando ti\u00f1a 43 anos e Europa soportaba a guerra franco-prusiana, coa intenci\u00f3n de facerlle pasar momentos gratos ao seu fillo, comezou a plasmar as s\u00faas lembranzas infant\u00eds na vida da nena orfa que vai vivir \u00e1s monta\u00f1as co seu av\u00f3. Nacera \"Heidi\", que se publicou dez anos m\u00e1is tarde, xa co nome da autora.\nEntre 1872 e 1873 continuou a producir obras narrativas, ligadas por un tema com\u00fan: as felices vivencias do pasado, da infancia e da adolescencia, ensambladas no proceso do cambio interior que o presente ocasionaba. A partir de 1879 comezou o per\u00edodo m\u00e1is produtivo na narrativa de Johanna e escribiu vinte libros en cinco anos, per\u00edodo que correspondeu \u00e1 publicaci\u00f3n de \"Heidi\".\nO ano 1884 marcou a vida de Spyri, xa que faleceron o seu fillo tras unha longa enfermidade e despois o seu home, de modo que quedou soa. Decidiu mudarse de casa a unha vivenda m\u00e1is c\u00e9ntrica e unha sobri\u00f1a foi vivir con ela para facerlle compa\u00f1a. A partir de ent\u00f3n dedicouse a realizar moitas obras de caridade e a escribir para deleitar a s\u00faa sobri\u00f1a como fixera co seu fillo tres lustros antes. Vi\u00fava con cincuenta e sete anos, viviu sereamente en Z\u00fcrich, escribindo moitos contos sobre nenos que viven nas monta\u00f1as, cos seus costumes e con xoguetes que eles mesmos fabrican e co seu di\u00e1logo continuo cos animais e as paisaxes da contorna. As\u00ed, nos \u00faltimos anos da s\u00faa vida, entre 1886 e 1901, escribiu corenta e oito contos. Durante os primeiros meses do s\u00e9culo XX tomou unha vacaci\u00f3ns debido ao seu grande esgotamento. traslad\u00e1ndose a distintos puntos dos Alpes su\u00edzos, chegando tam\u00e9n ao norte de Italia e ao lago de Xenebra.\nCando os seus relatos comezaron a adquirir fama no mundo exterior, Johanna f\u00edxose moi co\u00f1ecida e o requirimento dos cr\u00edticos, editores e xente de letras era permanente, polo que a autora evitou cada vez m\u00e1is o contacto co p\u00fablico. Faleceu en Z\u00fcrich o 7 de xullo de 1901.\nLegado.\nSu\u00edza sente verdadeiro orgullo por Johanna Spyri e a s\u00faa obra, e homenaxeouna en m\u00faltiples ocasi\u00f3ns en selos postais e moeda. Heidi resultou m\u00e1is famosa que a s\u00faa creadora, xa que \u00e9 unha das personaxes m\u00e1is co\u00f1ecidas da literatura su\u00edza en xeral e da literatura infantil en particular. Non s\u00f3 \u00e9 unha figura literaria, unha personaxe de ficci\u00f3n, sen\u00f3n tam\u00e9n a encarnaci\u00f3n aleg\u00f3rica da sociedade su\u00edza, pois representa a natureza intacta dos Alpes cos seus pastos, monta\u00f1as e paisaxes id\u00edlicas.\nAcusaci\u00f3n de plaxio.\nEn abril de 2010, un profesor que buscaba ilustraci\u00f3ns para nenos atopou un libro escrito en 1830 por un profesor de historia alem\u00e1n, Hermann Adam von Kamp, que Spyri puido ser que empregase como base para \"Heidi\". O relato de 1830 tit\u00falase \"Adelheide - das M\u00e4dchen vom Alpengebirge\" (\"Adelaide, a nena dos Alps\"). D\u00edxose que as d\u00faas historias compart\u00edan moitas semellanzas no argumento e nas imaxes. A bi\u00f3grafa de Spyri, Regine Schindler, dixo que era posible que co\u00f1ecese a historia, xa que se criou nunha casa con moitos libros. Non obstante, as acusaci\u00f3ns do von Kamp foron examinadas e logo descritas como \"non cient\u00edficas\", debido a coincidencias superficiais que achega nas descrici\u00f3ns e moitas diferenzas reais na historia, que non ten en conta, igual que a morri\u00f1a, que xa era un lugar com\u00fan na ficci\u00f3n do s\u00e9culo XVIII e as personaxes que son drasticamente diferentes ou non en \"Adelaide\"."}
{"id": "448507", "revid": "5863", "url": "https://gl.wikipedia.org/wiki?curid=448507", "title": "Sergu\u00e9i Mih\u00e1ilovich Eisenstein", "text": ""}
{"id": "448508", "revid": "624", "url": "https://gl.wikipedia.org/wiki?curid=448508", "title": "358 a. C.", "text": ""}
{"id": "448510", "revid": "5863", "url": "https://gl.wikipedia.org/wiki?curid=448510", "title": "Sergu\u00e9i Eisenstein", "text": ""}
{"id": "448511", "revid": "624", "url": "https://gl.wikipedia.org/wiki?curid=448511", "title": "118 a. C.", "text": ""}
{"id": "448512", "revid": "624", "url": "https://gl.wikipedia.org/wiki?curid=448512", "title": "361 a. C.", "text": ""}
{"id": "448513", "revid": "624", "url": "https://gl.wikipedia.org/wiki?curid=448513", "title": "291 a. C.", "text": ""}
{"id": "448514", "revid": "5863", "url": "https://gl.wikipedia.org/wiki?curid=448514", "title": "R\u00edo Neva", "text": ""}
{"id": "448516", "revid": "5863", "url": "https://gl.wikipedia.org/wiki?curid=448516", "title": "Alexandre Nevskii", "text": ""}
{"id": "448518", "revid": "865", "url": "https://gl.wikipedia.org/wiki?curid=448518", "title": "IPTN", "text": ""}
{"id": "448519", "revid": "89787", "url": "https://gl.wikipedia.org/wiki?curid=448519", "title": "Oreo", "text": "Oreo (/\u02c8\u0254\u02d0rio\u028a/ pronunciado en ingl\u00e9s) \u00e9 unha marca de galletas tipo s\u00e1ndwich creada pola compa\u00f1\u00eda estadounidense Nabisco, unha divisi\u00f3n de Mondel\u0113z International Inc. e Kraft Foods, caracterizada por estar constitu\u00edda por d\u00faas galletas circulares unidas por un doce cremoso no centro. As oreos orixinais eran de galleta de chocolate negro forte e crema de vainilla, a\u00ednda que na actualidade existen multitude de variedades, mantendo o estilo b\u00e1sico de dese\u00f1o e preparaci\u00f3n.\nDe acordo con Kraft Foods Company, consid\u00e9rase como unha das galletas m\u00e1is vendidas nos Estados Unidos e distintas partes do mundo. En marzo de 2012, a revista \"Time\" informou que Oreos estaban dispo\u00f1ibles en m\u00e1is de 100 pa\u00edses diferentes, onde os Estados Unidos, a China, Venezuela, o Canad\u00e1 e Indonesia completan os 5 primeiros pa\u00edses en termos de vendas.\nEtimolox\u00eda.\nDesco\u00f1\u00e9cese a orixe do nome de Oreo, pero existen moitas teor\u00edas, inclu\u00edndo as derivaci\u00f3ns da palabra francesa 'Or', isto \u00e9, \"ouro\", ou a palabra grega 'Oreo', que significa fermoso, agradable ou ben feito. Outra teor\u00eda \u00e9 que a galleta foi chamada Oreo porque era curto e doado de pronunciar.\nHistoria.\nA \"Oreo Biscuit\" foi creada en Chelsea, Manhattan, Nova York no ano 1912 pola National Biscuit Company (hoxe co\u00f1ecida como Nabisco), e introducida no mercado o mesmo ano. Na actualidade, este mesmo bloque da Avenida onde se creou co\u00f1\u00e9cese como \"Oreo Way\". A primeira Oreo vendeuse o 6 de marzo de 1912 a un tendeiro en Hoboken, Nova Jersey. O nome Oreo rexistrouse por primeira vez o 14 de marzo de 1912.\nLanzouse como unha imitaci\u00f3n da galleta da competencia, Hydrox, que fora introducida en 1908, e producida por Sunshine company, que despois de rexistrar perdas de mercado ante Oreo, foi retirada en 1996. O dese\u00f1o orixinal da galleta contou cunha coroa de flores arredor do bordo da galleta e o nome \"OREO\" no centro.\nA Oreo Biscuit foi rebautizada en 1921 como \"Oreo Sandwich\". Introduciuse un novo dese\u00f1o en 1924. En 1948, o s\u00e1ndwich de Oreo foi rebautizado como \"Oreo Creme Sandwich\"; que foi cambiado en 1974 a \"Oreo Chocolate Sandwich Cookie\". O actual dese\u00f1o de Oreo desenvolveuse en 1952 por William A. Turnier, para inclu\u00edr o logotipo de Nabisco.\nNo caso do recheo da galleta Oreo, este foi desenvolvido polo director cient\u00edfico de alimentos de Nabisco, Sam Porcello. Porcello celebrou cinco patentes directamente relacionadas co seu traballo nas Oreo. Tam\u00e9n creou unha li\u00f1a de galletas Oreo cubertas de chocolate negro e chocolate branco. Porcello retirouse de Nabisco en 1993.\nA comezos de 1990, os problemas de sa\u00fade impulsaron a Nabisco para substitu\u00edr a manteiga no recheo con aceite vexetal parcialmente hidroxenado. A partir de xaneiro de 2006, as galletas Oreo substitu\u00edron a graxa trans na galleta con aceite vexetal non hidroxenado."}
{"id": "448520", "revid": "63181", "url": "https://gl.wikipedia.org/wiki?curid=448520", "title": "Pet\u00e4j\u00e4vesi", "text": "Pet\u00e4j\u00e4vesi \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 3\u00a0907\u00a0habitantes. A superficie do termo municipal \u00e9 de 495,41\u00a0km2, dos cales 39,01\u00a0km2 son auga. O concello ten unha densidade de poboaci\u00f3n de 8,56\u00a0hab./km\u00b2.\nLimita cos concellos de Jyv\u00e4skyl\u00e4, J\u00e4ms\u00e4, Keuruu, Multia e Uurainen, todos eles pertencentes \u00e1 s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "448532", "revid": "23204", "url": "https://gl.wikipedia.org/wiki?curid=448532", "title": "Wally Pfister", "text": "Walter C. \u00abWally\u00bb Pfister, nado en\u00a0Chicago\u00a0o\u00a08 de xullo de 1961, \u00e9 un director de fotograf\u00eda ga\u00f1ador dun premio da academia en 2011 polo seu traballo no filme\u00a0\"Orixe\". O seu primeiro filme como director foi Transcendence, estreado en 2014, producida por Alcon Entertainment, coa colaboraci\u00f3n de Christopher Nolan.\nTraballou co director Christopher Nolan en filmes como \"Memento\", \"Insomnia\", \"Batman empeza\", \"O prestixio\", \"O cabaleiro escuro\", \"Orixe\", e \"\". Tam\u00e9n traballou con F. Gary Gray en \"The Italian Job\" e con Bennett Miller en \"Moneyball\"."}
{"id": "448534", "revid": "25871", "url": "https://gl.wikipedia.org/wiki?curid=448534", "title": "Ana Orantes", "text": "Ana Orantes Ruiz, nada en Granada o 6 de febreiro de 1937 e finada en C\u00fallar Vega o 17 de decembro de 1997, foi unha muller espa\u00f1ola v\u00edtima de violencia de x\u00e9nero, que explicou nunha entrevista na televisi\u00f3n a violencia \u00e1 que fora sometida por parte do seu exmarido. Poucos d\u00edas despois do testemu\u00f1o na televisi\u00f3n, foi asasinada pola s\u00faa exparella, feito que xerou un grande impacto e visibilidade da violencia de x\u00e9nero na sociedade espa\u00f1ola, e como resultado, a remodelaci\u00f3n do C\u00f3digo Penal.\nAna foi a v\u00edtima mortal de violencia de x\u00e9nero n\u00famero 59 de 1997 en Espa\u00f1a.\nReco\u00f1ecemento.\nNo concello de C\u00fallar Vega foi erixido un monumento en forma dun mon\u00f3lito en memoria de Ana Orantes e Encarnaci\u00f3n Rubio, ambas as d\u00faas v\u00edtimas mortais da violencia de x\u00e9nero. Cada ano, o d\u00eda 25 de novembro, cel\u00e9brase ao lado deste mon\u00f3lito o acto institucional municipal do D\u00eda Internacional Contra a Violencia cara as mulleres, coa lectura do manifesto aprobado no pleno do concello, e a intervenci\u00f3n de asociaci\u00f3ns e os distintos sectores da comunidade educativa de C\u00fallar Vega.\nA xornalista e feminista Nuria Varela publicou en 2012 un libro titulado \"La voz ignorada. Ana Orantes y el fin de la impunidad\" co desexo de \"render homenaxe a unha muller que perdeu a s\u00faa vida pola verdade e que, grazas \u00e1 s\u00faa bravura, conseguiu axitar a conciencia dun pa\u00eds, cambiar as s\u00faas leis, romper o silencio e entrar no debate p\u00fablico e a axenda pol\u00edtica, o que at\u00e9 ent\u00f3n era unha cuesti\u00f3n limitada \u00e1 esfera privada\"."}
{"id": "448535", "revid": "23204", "url": "https://gl.wikipedia.org/wiki?curid=448535", "title": "Monique Gabriela Curnen", "text": "Monique Gabriela Curnen, nada o 7 de setembro de 1970, \u00e9 unha actriz estadounidense de cinema e televisi\u00f3n."}
{"id": "448539", "revid": "1888", "url": "https://gl.wikipedia.org/wiki?curid=448539", "title": "Manuel del R\u00edo Candamo", "text": "Manuel del R\u00edo Candamo foi un xornalista e historiador galego.\nTraxectoria.\nColaborou en \"La Golondrina\" e \"Mi Tierra\", do que foi administrador. Marchou a Arxentina onde foi directivo da Casa Galicia de Buenos Aires e foi premiado nos xogos florais de 1920 polo seu traballo \"El Arte de Galicia\". Retornou en 1923 para volver marchar ese mesmo ano. Foi director de \"Galicia Nueva\" en 1929, onde publicou \"Notas para la historia de Villagarc\u00eda\". Tam\u00e9n colaborou en \"Acci\u00f3n Gallega\"."}
{"id": "448540", "revid": "89787", "url": "https://gl.wikipedia.org/wiki?curid=448540", "title": "Us and Them (filme)", "text": "Us and Them\u00a0(en ; Hou lai de wo men) \u00e9 un filme dram\u00e1tico chin\u00e9s dirixido pola actriz e cantante taiwanesa Rene Liu, no seu debut como directora. Foi producido por Zhang Yibai e est\u00e1 protagonizado por Jing Boran, Zhou Dongyu e Tian Zhuangzhuang. Estreouse o 28 de abril de 2018.\nO filme foi rodado durante o inverno de 2017 en Hailar, un dos lugares m\u00e1is fr\u00edos da China."}
{"id": "448541", "revid": "89787", "url": "https://gl.wikipedia.org/wiki?curid=448541", "title": "Igrexa luterana evanx\u00e9lica de Ingria", "text": "A Igrexa luterana evanx\u00e9lica de Ingria (en ; en ) \u00e9 unha igrexa luterana con actividade en Rusia. \u00c9 a segunda maior igrexa luterana do pa\u00eds, con arredor de 75 congregaci\u00f3ns e 15.000 fieis, e a s\u00faa actividade conc\u00e9ntrase nas rexi\u00f3ns de Ingria e Carelia. \nHistoria e caracter\u00edsticas.\nA igrexa foi estabelecida en 1992, logo da separaci\u00f3n da Igrexa luterana evanx\u00e9lica estoniana, a\u00ednda que a primeira parroquia luterana en Ingria foi fundada en 1611, e a Igrexa reco\u00f1ece esta data como a da s\u00faa fundaci\u00f3n. A s\u00faa historia est\u00e1 moi vencellada \u00e1 do pobo ingrio, e a Igrexa segue a tradici\u00f3n luterana n\u00f3rdica. \u00c9 membro da Federaci\u00f3n Luterana Mundial e do Concilio Luterano Internacional.\nOrganizaci\u00f3n.\nA Igrexa est\u00e1 organizada en sete comunidades dirixidas por un preboste: Ingria occidental, San Petersburgo, Carelia, Moscova, Volga, Ural, e Siberia."}
{"id": "448542", "revid": "89787", "url": "https://gl.wikipedia.org/wiki?curid=448542", "title": "Minas de Varilongo", "text": "As minas de Varilongo \u00e9 un conxunto de explotaci\u00f3ns mineiras situadas en Varilongo (Santa Sabi\u00f1a, Santa Comba)\nHistoria.\nAs minas de Varilongo comezaron a explotarse en 1914, coa extracci\u00f3n de ferro e cuarzo. En 1941 comezou a extraerse volframio, e durante a segunda guerra mundial as minas pasaron a estar xestionadas polas autoridades alem\u00e1s. En 1943 o p\u00e1rroco de Cances (Carballo) e os Abelenda de Carballo denunciaron a situaci\u00f3n laboral \u00e1 Xefatura de Minas. Jos\u00e9 Parga Moure mercou a explotaci\u00f3n e despois asociouse co grupo Fierros de Madrid, que pasou a dirixir a mina co 51 % do capital. Durante esta \u00e9poca existiu, en paralelo, o contrabando de volframio.\nEntre 1967 e 1981 o cadro de traballadores reduciuse de 1700 a 115. A Compa\u00f1\u00eda Mineira Santa Comba era dirixida por Jos\u00e9 Barreras. En 1974 o Grupo Fierros mercou a Parga a s\u00faa parte por 18 mill\u00f3ns de pesetas, e a sociedade pasou a chamarse Grupo Minero de Santa Comba, explot\u00e1ndose as\u00ed ata o ano 1980.En 1981 a empresa foi vendida ao Banco Nacional de Par\u00eds, e posteriormente a Coparex Minera. A inxecci\u00f3n de capital franc\u00e9s permitiu pasar dunha explotaci\u00f3n case artesanal a unha renovaci\u00f3n tecnol\u00f3xica avanzada con importantes niveis de mecanizaci\u00f3n.\nNa d\u00e9cada de 1980 acadou o seu pico de produci\u00f3n, chegando a ser a maior de Europa. En 1984 acad\u00e1ronse 250\u00a0000 toneladas de concentrado de volframio e case 20\u00a0000 toneladas de esta\u00f1o. Por\u00e9n, a mina pechou en 1985 pola baixada do prezo do volframio.\nEn 2016 a escritora Carmen Blanco Ramos publicou a obra \"O volframio en Varilongo.Santa Comba de Xallas (1941-1963)\"."}
{"id": "448543", "revid": "1131", "url": "https://gl.wikipedia.org/wiki?curid=448543", "title": "Premio Literario Nortear", "text": "O Premio Literario Nortear \u00e9 un certame literario de relato curto en lingua galega e lingua portuguesa, que pretende incentivar a creaci\u00f3n literaria entre a mocidade galega e do norte de Portugal.\nEst\u00e1 convocado desde 2015 pola Conseller\u00eda de Cultura, Educaci\u00f3n e Ordenaci\u00f3n Universitaria da Xunta de Galicia, a Direcci\u00f3n Rexional de Cultura do Norte de Portugal, e mais a Agrupaci\u00f3n Europea de Cooperaci\u00f3n Territorial Galicia-Norte de Portugal"}
{"id": "448545", "revid": "85894", "url": "https://gl.wikipedia.org/wiki?curid=448545", "title": "Varilongo, Santa Sabi\u00f1a, Santa Comba", "text": "Varilongo \u00e9 un lugar da parroquia de Santa Sabi\u00f1a, no concello coru\u00f1\u00e9s de Santa Comba. Segundo o IGE en 2017 ti\u00f1a cinco habitantes (dous homes e tres mulleres).\nPatrimonio.\nO lugar d\u00e1 nome \u00e1s minas de Varilongo."}
{"id": "448547", "revid": "85894", "url": "https://gl.wikipedia.org/wiki?curid=448547", "title": "Vilar de C\u00e9ltigos, Grixoa, Santa Comba", "text": "Vilar de C\u00e9ltigos \u00e9 un lugar da parroquia de Grixoa, no concello coru\u00f1\u00e9s de Santa Comba. Segundo o IGE en 2017 ti\u00f1a 162 habitantes (80 homes e 82 mulleres)."}
{"id": "448548", "revid": "25871", "url": "https://gl.wikipedia.org/wiki?curid=448548", "title": "Giovanni Hagian", "text": "Giovanni Hagian, nado o 1 de xu\u00f1o de 1803 en Perkinik e finado o 8 de maio de 1880, foi un eclesi\u00e1stico cat\u00f3lico armenio, arcebispo de Cesarea de Capadocia e padre conciliar no Concilio Vaticano Primeiro.\nTraxectoria.\nNaceu en Perkinik o 1 de xu\u00f1o de 1803, fillo de Paul Hagian e de C\u00e9cile Ciaparian. Estudou no seminario de Bsumar e foi ordenado sacerdote en 1827, entrando no Instituto do Clero Patriarcal de Bsumar, e posteriormente foi profesor no seminario durante tres anos. Posteriormente foi p\u00e1rroco en Perkinik durante oito anos, e logo en Constantinopla por tres anos m\u00e1is. \u00c1 s\u00faa volta, recibiu do patriarca o encargo de atender aos refuxiados armenios que fuxiran da persecuci\u00f3n en varias provincias. Foi nomeado vigairo patriarcal extraordinario para o restabelecemento da paz entre os fieis e o patriarca na comunidade armenia de Diyarbak\u0131r (Amida).\nO 2 de xu\u00f1o de 1850 foi consagrado arcebispo titular de Cesarea de Capadocia polo patriarca Gregorio Pedro VIII, e nomeado vigairo xeral do patriarcado e confesor do seminario. O 7 de abril de 1861 foi co-consagrante do bispo L\u00e9on Korkoruny.\nCo aumento de fieis cat\u00f3licos armenios en Cesarea de Capadocia, en 1864 tomou posesi\u00f3n da s\u00faa s\u00e9, e con axuda da Congregaci\u00f3n para a Propagaci\u00f3n da Fe constru\u00edu varias igrexas. Co traballo realizado no seu pontificado conseguiu evitar a propagaci\u00f3n do protestantismo entre os armenios, e en numerosas ocasi\u00f3ns tivo dificultades cos dirixentes turcos.\nEn 1867 foi nomeado asistente ao trono pontificio, e foi padre conciliar no Concilio Vaticano Primeiro."}
{"id": "448550", "revid": "56817", "url": "https://gl.wikipedia.org/wiki?curid=448550", "title": "Carmen Blanco", "text": "O nome Carmen Blanco pode referirse a:"}
{"id": "448552", "revid": "1888", "url": "https://gl.wikipedia.org/wiki?curid=448552", "title": "Cecilia F. Santom\u00e9", "text": "Cecilia Fern\u00e1ndez Santom\u00e9, nada en San Sim\u00f3n da Costa (Vilalba) en 1984, \u00e9 unha fil\u00f3loga e escritora galega.\nTraxectoria.\nLicenciouse en Filolox\u00eda Francesa pola Universidade de Santiago de Compostela e completou os seus estudos en Par\u00eds e Liverpool. Doutorouse en Teor\u00eda da literatura e Literatura comparada pola mesma universidade coa tese \"Le th\u00e9\u00e2tre de Claire Lejeune: textes et co(n)textes\", dirixida por Laurence Malingret. En 2012 marchou a Londres, onde iniciou a s\u00faa carreira como xestora de contidos dixitais. \nCanda a Cristina Fern\u00e1ndez fundou en 2016 a extinta revista dixital \"Coolt,\" publicaci\u00f3n mensual de moda e tendencias en lingua galega. Dende agosto de 2018 colabora regularmente con \"Dot Magazine\"."}
{"id": "448553", "revid": "92332", "url": "https://gl.wikipedia.org/wiki?curid=448553", "title": "C. Tangana", "text": "Ant\u00f3n\ufeff \u00c1lvarez Alfaro, nado en Madrid o 16 de xullo de 1990, m\u00e1is co\u00f1ecido como C. Tangana, \u00e9 un rapeiro espa\u00f1ol.\nTraxectoria.\nComezou a s\u00faa carreira musical en 2006 baixo o pseud\u00f3nimo de Crema, sendo integrante do grupo Agorazein xunto con Sticky M.A. \u2013antes co\u00f1ecido como Manto\u2013, Jerv. Agz., Fabianni e I-Ace. O madrile\u00f1o coroouse en 2017 dentro do panorama mundial co seu hit \u00abMala Mujer\u00bb (dobre Disco de Platino), \u00f3 que lle seguir\u00edan \u00e9xitos como \u00abLlorando en la Limo\u00bb (Disco de Platino) e \u00abBien Duro\u00bb (Disco de Ouro). \n\u00c9 coautor da canci\u00f3n \u00abMalamente\u00bb interpretada pola s\u00faa exparella Rosal\u00eda, traballo que recibiu no ano 2018 dous premios Grammy Latinos.\nRelaci\u00f3n con Galiza.\n\u00c9 fillo dun vigu\u00e9s, e descendente de galegos, moitos deles da zona de Salvaterra, tanto por v\u00eda paterna como materna, desde hai s\u00e9culos, como o seu 'noveno-av\u00f3' J. \u00c1lvarez de Puga, nado en 1680 en Arbo, a\u00ednda que alg\u00fans deles emigraron a Madrid no s\u00e9culo XIX. Moitos dos seus antepasados foron militares, como Lu\u00eds Antonio \u00c1lvarez de Puga, Capit\u00e1n da Armada que loitou no s\u00e9culo XIX contra Napole\u00f3n.\nEn 2021 respondeu a un ch\u00edo de Twitter de Radio Vigo para facer o himno do centenario, e en marzo de 2023 foi confirmado polo club."}
{"id": "448554", "revid": "23204", "url": "https://gl.wikipedia.org/wiki?curid=448554", "title": "Ant\u00f3n\ufeff \u00c1lvarez Alfaro", "text": ""}
{"id": "448555", "revid": "25871", "url": "https://gl.wikipedia.org/wiki?curid=448555", "title": "Redondela (filme)", "text": "Redondela \u00e9 un filme de 1987, dirixido por Pedro Costa Must\u00e9. Reconstr\u00fae o Caso Reace centr\u00e1ndose na actuaci\u00f3n do avogado defensor e antigo l\u00edder da CEDA, Jos\u00e9 Mar\u00eda Gil Robles. Os nomes dos protagonistas foron lixeiramente cambiados.\nO caso Reace.\nA desaparici\u00f3n de catro mil toneladas de aceite de oliva dos dep\u00f3sitos de Reace en Guixar (Vigo) provocou un dos maiores esc\u00e1ndalos de corrupci\u00f3n econ\u00f3mica e criminal do franquismo. Durante as investigaci\u00f3ns varios implicados e testemu\u00f1as faleceron en circunstancias non aclaradas. O xu\u00edzo comezou en outubro de 1974 cunha grande expectaci\u00f3n, en parte debido \u00e1 presunta implicaci\u00f3n de Nicol\u00e1s Franco Bahamonde, irm\u00e1n do dictador. O tribunal estaba presidido por Mariano Rajoy Sobredo e entre os avogados estaban os famosos Jos\u00e9 Mar\u00eda Gil Robles, Jos\u00e9 Mar\u00eda Stampa Braun e Gonzalo Rodr\u00edguez Mourullo.\nArgumento.\nO avogado Gil Ramos tenta aclarar ante os tribunais o roubo de catro mil toneladas de aceite dos dep\u00f3sitos de Acegasa, pero as persoas que poder\u00edan declarar como testemu\u00f1as morren en estra\u00f1as circunstancias.\nProduci\u00f3n.\nO filme rodouse en Vigo e Alcal\u00e1 de Henares. Durante a rodaxe, o actor protagonista, o ingl\u00e9s Patrick Newell desapareceu sen deixar rastro e reapareceu unha semana m\u00e1is tarde na Alema\u00f1a Occidental. Segundo o seu axente, foi a ese pa\u00eds por ser o primeiro voo que atopou no aeroporto, e o motivo da marcha foi unha gran presi\u00f3n psicol\u00f3xica polas longas xornadas de traballo e por non entender ningunha palabra de espa\u00f1ol.\nO ent\u00f3n alcalde de Redondela, Xaime Rei, protestou polo t\u00edtulo do filme, alegando que o seu concello non ti\u00f1a nada que ver co caso."}
{"id": "448556", "revid": "54334", "url": "https://gl.wikipedia.org/wiki?curid=448556", "title": "D\u00eda Internacional do Mestre", "text": ""}
{"id": "448557", "revid": "85894", "url": "https://gl.wikipedia.org/wiki?curid=448557", "title": "D\u00eda do profesor", "text": ""}
{"id": "448563", "revid": "89787", "url": "https://gl.wikipedia.org/wiki?curid=448563", "title": "Noem\u00ed Galera", "text": "Noem\u00ed Galera Nebot, nada en Barcelona o 2 de febreiro de 1967, \u00e9 unha produtora de televisi\u00f3n e directora de casting de Gestmusic Endemol, ademais de xurado en varios \"talent shows\" e directora da academia de \"Operaci\u00f3n Triunfo\".\nTraxectoria.\n\u00c9 directora de casting de Gestmusic Endemol, onde dirixiu os castings das edici\u00f3ns de \"Operaci\u00f3n Triunfo\" (nas cales exerceu tam\u00e9n as labores de subdirecci\u00f3n e algunhas edici\u00f3ns participou tam\u00e9n como xurado do programa), de \"Eurojunior\" e \"\u00a1Tu gran d\u00eda!\", para TVE, \"Lluvia de estrellas\" para Antena 3, \"All\u00e1 t\u00fa\" para Telecinco e \"Amor a primera vista\" para TV3, entre outros.\nAdemais, dirixiu os programas \"Un siglo de canciones\", \"2000 canciones\" e \"Nuestras canciones\" para Canal 9, \"100 anys de can\u00e7ons\" para TV3 e \"Tu gran d\u00eda\" para TVE, entre outros.\nTam\u00e9n codirixiu os programas de TVE \"Todos con Ram\u00f3n: Operaci\u00f3n Eurovisi\u00f3n\", \"Vicente, Ram\u00f3n, Miguel y Davinia: Operaci\u00f3n Eurovisi\u00f3n\", \"La historia: Destino Eurovisi\u00f3n\", \"Generaci\u00f3n OT\", \"Operaci\u00f3n Eurovisi\u00f3n-2003\", \"Ainhoa Cantalapiedra y amigos\", \"Manuel Carrasco y amigos\" e \"Beth y amigos\".\nFormou parte do xurado das edici\u00f3ns de \"Operaci\u00f3n Triunfo\" de 2005, 2006, 2008, 2009 e 2011, ademais de \"Operaci\u00f3n Tony Manero\" e \"T\u00fa s\u00ed que vales\".\nEn 2013, participou en \"El n\u00famero uno\" como directora de castings escollendo as canci\u00f3ns para os concursantes deste programa.\nEn 2014 retomou o seu posto como xurado en \"\u00a1Mira qui\u00e9n baila!\", avaliando as actuaci\u00f3ns dos bailar\u00edns da novena edici\u00f3n en La 1. Os seus outros compa\u00f1eiros do xurado foron \u00c1ngel Corella, Norma Duval e Miguel \u00c1ngel Rodr\u00edguez. Dende o 16 de outubro de 2016 at\u00e9 o 31 de outubro de 2016 presentou \"\" con Manu Guix, coincidindo cos concursantes da primeira edici\u00f3n de \"Operaci\u00f3n Triunfo\".\nEn marzo de 2017, p\u00faxose \u00e1 fronte do \"casting\" de \"Tu cara no me suena todav\u00eda\", a versi\u00f3n de an\u00f3nimos de \"Tu cara me suena\", en Antena 3. Encargouse de dirixir a etapa de castings da nova edici\u00f3n de \"Operaci\u00f3n Triunfo\" e de escoller os novos concursantes, e o 18 de xullo de 2017 s\u00f3ubose que ser\u00eda a nova directora da academia de \"Operaci\u00f3n Triunfo\", programa que se emitiu dende finais de outubro en La 1 de TVE.\nVida persoal.\nNoem\u00ed casou no ano 2009 co m\u00fasico e compositor Arnau Vila, colaborador nas produci\u00f3ns de Miguel del Arco e os talent shows de Gestmusic Endemol, e te\u00f1en dous fillos, Aina (nada en 2010) e Lluc (nada en 2012)."}
{"id": "448564", "revid": "23204", "url": "https://gl.wikipedia.org/wiki?curid=448564", "title": "Noem\u00ed Galera Nebot", "text": ""}
{"id": "448566", "revid": "1131", "url": "https://gl.wikipedia.org/wiki?curid=448566", "title": "Orientaci\u00f3n (1936)", "text": "Orientaci\u00f3n foi un peri\u00f3dico aparecido na Coru\u00f1a en 1936.\nHistoria e caracter\u00edsticas.\nApareceu na primavera de 1936. Impulsado por Vicente D\u00edaz Veiga. \u00d3rgano de expresi\u00f3n dos sindicatos coru\u00f1eses da construci\u00f3n af\u00edns a CNT, que contaban con preto de catro mil afiliados."}
{"id": "448567", "revid": "1888", "url": "https://gl.wikipedia.org/wiki?curid=448567", "title": "Dalmacio Bragado Ruiz", "text": ""}
{"id": "448569", "revid": "1888", "url": "https://gl.wikipedia.org/wiki?curid=448569", "title": "V\u00edctor Francisco C\u00e1ceres", "text": "V\u00edctor Francisco C\u00e1ceres, nado en Albal\u00e1 (provincia de C\u00e1ceres) o 10 de marzo de 1912 e finado en Vigo o 9 de agosto de 1976, foi un anarquista e anarcosindicalista espa\u00f1ol.\nTraxectoria.\nFillo de pastores, foi pouco \u00e1 escola e a partir dos sete anos compatibilizouna coas tarefas do campo. En 1932 fixo o servizo militar en Melilla coa intenci\u00f3n de permanecer co ex\u00e9rcito encadrado no Corpo de Enxe\u00f1eiros, pero op\u00faxose \u00e1 primeira tentativa de golpe de Estado do 10 de xu\u00f1o de 1936 e cun grupo de soldados leais pecharon os oficiais rebeldes na sala onde estaban reunidos. No golpe de Estado do 18 de xullo de 1936 foi detido con outros soldados leais. Xulgado por sedici\u00f3n, foi condenado a d\u00faas penas de morte, conmutadas por 30 anos de prisi\u00f3n.\nDestinado a traballos forzados, entrou en contacto con militantes das Juventudes Libertarias e f\u00edxose anarquista. Na prisi\u00f3n de Melilla fixo o bacharelato, obtivo o diploma de contador\u00eda comercial en Sevilla, e aprendeu franc\u00e9s e ingl\u00e9s. Conseguiu a liberdade condicional en 1941 e regresou a Albal\u00e1, onde intentou montar unha escola, pero foi denunciado por non ter a titulaci\u00f3n oficial. Marchou con s\u00faa nai a Bilbao e despois a Bri\u00f1as, Cenicero, San Felices e Haro traballando na limpeza de vag\u00f3ns ferroviarios, nunha f\u00e1brica de celulosas, nunha canteira. En San Felices deu clases aos fillos dos obreiros, pero foi denunciado pola mestra do concello porque \"nunca pronunciaba o nome de Deus nas s\u00faas clases\". En 1947 casou con Aurora Gamarra L\u00f3pez. Durante estes anos militou na Confederaci\u00f3n Nacional do Traballo e na Alianza Nacional de Fuerzas Democr\u00e1ticas. Foi despedido por apoiar un paro na empresa onde traballaba.\nMarchou a Pasaia e Errenteria, traballou nunha f\u00e1brica de aluminio, descargando os pesqueiros no porto. Despois dunha breve estad\u00eda en Casta\u00f1ares de Rioja estableceuse en Vigo en 1949, onde traballou de cobrador, pe\u00f3n e contable nos estaleiros Vulcano e militou con Dalmacio Bragado Ruiz e Guillermo Barros Cela intentando reconstru\u00edr a Confederaci\u00f3n Rexional Galaica. A partir de 1956, logo dunha viaxe a Francia onde se entrevistou con Germinal Esgleas, estableceu contacto co exilio confederal e creou o Comit\u00e9 Local da CNT de Vigo con Saturnino Barros Barros. En 1957, con Jaime Garrido Vila, encargouse da CNT en Vigo e participou na creaci\u00f3n da organizaci\u00f3n unitaria Frente Democr\u00e1tico Juvenil (FDJ).\nEn xullo de 1960 foi detido con Dalmacio Bragado e Leopoldo Garc\u00eda Ortega e foi encarcerado durante dous meses por \"organizaci\u00f3n e propaganda ilegais\". O 4 de agosto de 1962, a ra\u00edz dunha folga de solidariedade cos mineiros de Asturias e en apoio \u00e1s reivindicaci\u00f3ns salariais dos estaleiros de Vigo (Vulcano, Barreras, Reyman, Santo Domingo, Refrey e \u00c1lvarez) foi novamente detido, con Jaime Garrido Vila, Augusto Docampo Soto e Manuel Rodr\u00edguez Gonz\u00e1lez, e xulgado en consello de guerra en Madrid o 23 de novembro, acusado de reorganizar a CNT. Condenado a 11 anos e medio de prisi\u00f3n, cumpriu a pena nos presidios de Carabanchel e Burgos. Nesta \u00faltima prisi\u00f3n, onde a CNT estaba bastante estruturada, exerceu o cargo de secretario de Organizaci\u00f3n durante m\u00e1is de dous anos. O 23 de setembro de 1965 foi posto en liberdade condicional e, sen traballo e boicoteado pola patronal, regresou a Vigo. Estivo unha tempada na empresa construtora Misas y Costas, da que se despediu pola falta de medidas de seguridade na construci\u00f3n de vivendas en Coia.\nEn novembro de 1966 exiliouse en Francia. A finais dese ano estableceuse en Port\u00e8th de Garona, cerca de Tolosa, onde traballou como pe\u00f3n de albanel e militou na Federaci\u00f3n Local da CNT. En 1968, logo da morte de Jos\u00e9 Sanju\u00e1n, foi nomeado secretario xeral do Consello Nacional de Solidaridad Internacional Antifascista (SIA) e entre 1969 e 1971 ocupou cargos org\u00e1nicos na Comisi\u00f3n de Alto Garona. En 1974 colaborou \u200b\u200bco Secretariado Intercontinental do Movimiento Libertario Espa\u00f1ol (MLE) en apoio \u00e1 Revoluci\u00f3n dos Caraveis e en 1976 foi nomeado secretario da Federaci\u00f3n Local da CNT de Port\u00e8th de Garona. Durante estes anos militou na Federaci\u00f3n Anarquista Ib\u00e9rica.\nEn maio de 1976 viaxou por Galicia (Vigo, Ferrol e A Coru\u00f1a), Madrid, A Rioxa e Sevilla en misi\u00f3n propagand\u00edstica para relanzar o sindicato. Nesta \u00e9poca formaba parte da Comisi\u00f3n Internacional de Relaciones (CIR) da FAI. Morreu en Vigo cando se encontraba en misi\u00f3n org\u00e1nica, dun derramo cerebral e ataque card\u00edaco.\nPublicou artigos, moitas veces con pseud\u00f3nimo (Ram\u00f3n de la Sagra, Justo, Sindo, Francisco de la Monta\u00f1a, Torvick), en publicaci\u00f3ns libertarias, como \"Bolet\u00edn de la AIT\", \"Bolet\u00edn Interno de la CIR\", \"Cenit\", \"CNT\", \"Le Combate Syndicaliste\" e \"Espoir\". Tam\u00e9n fixo traduci\u00f3ns do ingl\u00e9s, italiano e portugu\u00e9s para estas publicaci\u00f3ns."}
{"id": "448572", "revid": "23204", "url": "https://gl.wikipedia.org/wiki?curid=448572", "title": "A v\u00eda l\u00e1ctea", "text": "A v\u00eda l\u00e1ctea (en ) \u00e9 un filme franc\u00e9s de 1969 do director aragon\u00e9s Luis Bu\u00f1uel, ambientado no Cami\u00f1o de Santiago. Est\u00e1 protagonizado por Laurent Terzieff, Paul Frankeur, Delphine Seyrig, Georges Marchal e Michel Piccoli. Bu\u00f1uel considerou \"A v\u00eda l\u00e1ctea\" a primeira parte dunha trilox\u00eda (xunto con \"O discreto engado da burgues\u00eda\" e \"A pantasma da liberdade\") sobre \"a busca da verdade.\"\nMestura simbolismos do catolicismo e o comunismo cunha est\u00e9tica surrealista e unha narrativa cinematogr\u00e1fica non linear, nunha visi\u00f3n persoal da herex\u00eda cristi\u00e1 dende a \u00e9poca romana e a trav\u00e9s do relato de dous peregrinos que atravesan Francia e Espa\u00f1a percorrendo o Cami\u00f1o.\nEstreouse en galego o 18 de febreiro de 1989 a trav\u00e9s da TVG.\nArgumento.\nDous aventureiros franceses, dende as aforas de Par\u00eds, deciden ir en peregrinaci\u00f3n a Santiago de Compostela, mais non pola peregrinaci\u00f3n sen\u00f3n coa intenci\u00f3n de roubar a alg\u00fans peregrinos. Durante a viaxe co\u00f1ecen numerosas personaxes e viven situaci\u00f3ns estreitamente vinculadas \u00e1s crenzas relixiosas."}
{"id": "448573", "revid": "98629", "url": "https://gl.wikipedia.org/wiki?curid=448573", "title": "Ab\u00e1s I o Grande", "text": "Xa \u2018Abb\u0101s I o Grande (en : \u00a0), m\u00e1is co\u00f1ecido como Ab\u00e1s o Grande, nado en Herat o 27 de xaneiro de 1571 e finado en Mazandaran o 19 de xaneiro de 1629, foi xa de Ir\u00e1n dende 1588 at\u00e9 a s\u00faa morte, e o m\u00e1is eminente gobernante da dinast\u00eda saf\u00e1vida.\nTraxectoria.\nAb\u00e1s naceu como terceiro fillo do xa Muhammad Khodabandah nun Imperio saf\u00e1vida que se debilitou sensiblemente durante o reinado do seu pai, que permitira usurpaci\u00f3ns e a formaci\u00f3n de feudos internos por parte dos emires Qizilbash, l\u00edderes das tribos turcom\u00e1s que constitu\u00edan o esqueleto do ex\u00e9rcito saf\u00e1vida. Ademais, as incursi\u00f3ns de otom\u00e1ns e uzbekos arrasaban as provincias do oeste e o leste. No medio desta anarqu\u00eda xeral, Abb\u00e1s foi proclamado gobernador de Khoras\u00e1n en 1581.\nAscensi\u00f3n ao trono e guerra contra os uzbekos.\nEn outubro de 1588 obtivo o trono de Persia tras rebelarse contra o seu pai Muhammad e encarceralo, o que conseguiu coa axuda de Morshed Gholi Ostajlou, a quen asasinou en xullo do ano seguinte. Determinado a elevarse sobre o infortunio do seu pa\u00eds, asinou a paz por separado cos otom\u00e1ns (1589-1590), inclu\u00edndo nela a cesi\u00f3n de amplas \u00e1reas do oeste e noroeste de Persia, pero, ao mesmo tempo, dirixiu os seus esforzos contra a marea depredadora dos uzbekos, que ent\u00f3n ocupaban e saqueaban Khoras\u00e1n. A pesar diso, Ab\u00e1s necesitou case dez anos antes de poder lanzarse nunha ofensiva definitiva. Este atraso estivo causado pola s\u00faa decisi\u00f3n de formar un ex\u00e9rcito permanente.\nA cabalar\u00eda do ex\u00e9rcito saf\u00e1vida, ao contrario que a cabalar\u00eda tribal Qizilbash de leva de tempos anteriores, estaba composta principalmente por cristi\u00e1ns xeorxianos e armenios e polos descendentes dos prisioneiros circasianos. Os corpos de infantar\u00eda do ex\u00e9rcito estaban formados por campesi\u00f1os.\nOs problemas orzamentarios resolv\u00e9ronse devolvendo ao xa o control das provincias gobernadas polos xefes Qizilbash, e enviando os ingresos das mesmas directamente ao tesouro real. Nestas provincias nome\u00e1ronse como novos gobernadores os \"Ghul\u0101ms\".\nTras unha longa e complicada loita, Ab\u00e1s reconquistou Mashhad, derrotando os uzbekos nunha gran batalla preto de Herat, en 1597, que lles expulsou at\u00e9 o r\u00edo Oxus. Mentres tanto, tomando vantaxe da morte do tsar Iv\u00e1n o Terrible en 1584, apropiouse das provincias ao sur do mar Caspio, que dependeran de Rusia at\u00e9 ese momento.\nEnt\u00f3n trasladou o seu capital desde Qazvin \u00e1 m\u00e1is c\u00e9ntrica e m\u00e1is persa Isfah\u00e1n en 1592, embelecendo esta \u00faltima cunha magn\u00edfica serie de novas mesquitas, ba\u00f1os, universidades e caravansarai, o que a converteu nunha das m\u00e1is belas cidades do mundo.\nGuerra contra os otom\u00e1ns e conquista do golfo P\u00e9rsico.\nAlg\u00fans anos m\u00e1is tarde, en 1599, o cabaleiro ingl\u00e9s mercenario Robert Shirley e o \"ghulam\" favorito do xa, Allahverdi Khan dirixiron unha reforma en profundidade do ex\u00e9rcito. A introduci\u00f3n masiva de mosquetes e artillar\u00eda significaron un grande avance sobre os antigos tempos. Con este novo ex\u00e9rcito, Ab\u00e1s lanzou unha campa\u00f1a contra os otom\u00e1ns en 1602. No seguinte ano obtivo a s\u00faa primeira vitoria, que forzou o inimigo a devolver o territorio do que se apropiara, inclu\u00edndo Bagdad. En 1605, trala vitoria de Basora, estendeu o seu imperio m\u00e1is al\u00f3 do \u00c9ufrates. Tam\u00e9n obrigou o sult\u00e1n Ahmed I a cederlle Shirvan e o Kurdist\u00e1n en 1611. As hostilidades cesaron en 1614, cun ex\u00e9rcito persa que se atopaba en pleno apoxeo.\nEn 1615, Ab\u00e1s asasinou m\u00e1is de 60\u00a0000 xeorxianos e deportou m\u00e1is de 100\u00a0000 deles en Tbilisi tras unha rebeli\u00f3n. En 1618 derrotou por completo os ex\u00e9rcitos combinados dos turcos e os t\u00e1rtaros preto de Sultanieh, conseguindo unha paz en termos moi favorables para Persia. Bagdad caeu nas s\u00faas mans tras un ano de asedio en 1623. Co apoio da frota brit\u00e1nica, Ab\u00e1s tomou a illa de Ormuz de mans dos portugueses. Gran parte do comercio foi desviado cara \u00e1 cidade de Bandar Abbas, conquistada aos portugueses en 1615, e renomeada as\u00ed en honra do xa.\nPor estes motivos, o golfo P\u00e9rsico abriuse a un florecente comercio coas frotas mercantes do imperio espa\u00f1ol, o Sacro Imperio, Francia e Inglaterra, que gozaban de privilexios especiais. Os axentes que trataban cos occidentais foron maioritariamente de nacionalidade armenia. O comercio e as viaxes experimentaron un forte impulso por todo o Imperio.\nTempos de reforma.\nO reinado de Ab\u00e1s, cos seus \u00e9xitos militares e o seu eficiente sistema administrativo, elevou a Ir\u00e1n ao status de gran potencia. Ab\u00e1s foi un diplom\u00e1tico experimentado, tolerante cos seus s\u00fabditos cristi\u00e1ns de Armenia. Enviou a Robert Shirley a Italia, Espa\u00f1a e Inglaterra co prop\u00f3sito de crear un pacto contra os otom\u00e1ns. Aliado con Espa\u00f1a, atacou por terra os turcos mentres \u00c1lvaro de Baz\u00e1n, ao mando das galeras de N\u00e1poles, saqueaba os portos de Zante, Patmos e Durazzo.\nDesconfiando da unha vez dominante clase dos Qizilbash, Ab\u00e1s logrou un forte apoio das clases populares. As fontes contan que investiu moito do seu tempo con eles, visitando persoalmente os bazares e outros lugares p\u00fablicos de Isfah\u00e1n. A capital converteuse no centro do progreso arquitect\u00f3nico saf\u00e1vida, coa Mesquita Real, o oratorio do sheij Lotfol\u00e1 e outros monumentos como o palacio de Al\u00ed Gap\u00fa, o de Chehel Sot\u00fan e a praza de Naqsh-e Yah\u00e1n. Os seus pintores sobre tea (da escola de Isfah\u00e1n, fundada co seu padroado) crearon algunhas das m\u00e1is exquisitas obras da historia da arte da Persia moderna, con pintores tan ilustres como Reza Abbasi, Mohammed Qasim e outros.\nA pesar das ra\u00edces asc\u00e9ticas da dinast\u00eda saf\u00e1vida e das inxerencias relixiosas que restrinx\u00edan os praceres e somet\u00edan a lei \u00e1 fe, a arte da \u00e9poca de Abb\u00e1s denota unha certa relaxaci\u00f3n das estruturas. O historiador James Saslow interpreta dese modo o retrato de Muhammad Qasim, que burla o tab\u00fa musulm\u00e1n contra o vi\u00f1o as\u00ed como contra a intimidade de dous homes. Tam\u00e9n os observadores contempor\u00e1neos na corte do xa informaron da persistencia de costumes similares. Entre estes, Thomas Herbert, secretario do embaixador brit\u00e1nico, de dezanove anos, quen relatou ver \"raparigos vestidos de ouro con ricos turbantes e sandalias, con louros cabelos caendo sobre os seus ombreiros e p\u00f3mulos maquillados de vermell\u00f3n\".\nAb\u00e1s morreu en Mazandaran en 1629. Os seus dominios estend\u00edanse dende o Tigris ata a ribeira do Indo, sempre superando as fronteiras persas dos tempos preisl\u00e1micos. A\u00ednda hoxe \u00e9 unha figura moi popular en Ir\u00e1n, aparecendo en numerosos contos tradicionais. A s\u00faa fama at\u00f3pase turbada, con todo, polas numerosas denuncias de tiran\u00eda e crueldade, especialmente contra a s\u00faa propia familia. Medorento dun golpe de estado protagonizado por alg\u00fan familiar (como o que el mesmo protagonizou contra o seu propio pai), encerrou a s\u00faa familia dentro dos palacios para mantelos afastados do contacto co mundo exterior. Isto deu como resultado uns sucesores d\u00e9biles. Ab\u00e1s asasinou o seu fillo m\u00e1is vello, Safi Mirza, deixando no trono a seu neto Safi. Crese que Safi Mirza foi asasinado porque o xa lera a historia do rei Absolom, quen se rebelou contra o seu propio pai, como se describe nas ilustraci\u00f3ns da Biblia de Morgan Crusader, que lle foi enviada como agasallo polo cardeal Maciejowski en 1604."}
{"id": "448575", "revid": "25871", "url": "https://gl.wikipedia.org/wiki?curid=448575", "title": "San Vicente e Granadinas", "text": ""}
{"id": "448585", "revid": "1888", "url": "https://gl.wikipedia.org/wiki?curid=448585", "title": "Jaime Garrido Vila", "text": "Jaime Garrido Vila, nado en Vigo o 6 de febreiro de 1940, \u00e9 un delineante e sindicalista galego.\nTraxectoria.\nEn abril de 1960 participou con V\u00edctor Francisco C\u00e1ceres, Manuel Rodr\u00edguez Gonz\u00e1lez e Augusto Docampo Soto nunha reuni\u00f3n en Vigo na que se constitu\u00edu un grupo anarquista denominado Frente Democr\u00e1tico Juvenil (FDJ), do que foi nomeado secretario ao pouco tempo substitu\u00edndo a Manuel Rodriguez. Despois da participaci\u00f3n do grupo nunha folga en solidariedade cos mineiros asturianos, unha serie de arrestos en agosto de 1962 desmantelan a CNT e o grupo. Jaime Garrido foi arrestado o 4 de agosto e condenado en consello de guerra o 23 de novembro a nove anos de prisi\u00f3n, acusado de ser o representante da CNT no Frente Juvenil Democr\u00e1tico. Preso en Bilbao, foi despois transferido \u00e1 prisi\u00f3n de Burgos onde asumiu responsabilidades no Comit\u00e9 interior da prisi\u00f3n con Enrique Marco Nadal e V\u00edctor Francisco C\u00e1ceres. En febreiro de 1964 beneficiouse dunha reduci\u00f3n dun cuarto da pena e foi posto en liberdade en 1965. Continuou militando na CNT de Vigo e mantendo os contactos co exilio.\nEn 1972 foi un dos fundadores das Comisi\u00f3ns Obreiras no Porri\u00f1o e participou na folga de Vigo que lle valeu ser encarcerado m\u00e1is de seis meses. Cando foi liberado, traballou nunha f\u00e1brica azucreira en \u00c1raba onde foi novamente arrestado en 1973. Regresou a Vigo o ano seguinte e participou con Jos\u00e9 Lu\u00eds Quintas Figueroa na reorganizaci\u00f3n da CNT, o que lle valeu un novo arresto.\nDespois da morte de Franco, seguiu participando nos anos oitenta nas actividades da CNT."}
{"id": "448586", "revid": "1576", "url": "https://gl.wikipedia.org/wiki?curid=448586", "title": "Tensioactivo", "text": ""}
{"id": "448587", "revid": "5863", "url": "https://gl.wikipedia.org/wiki?curid=448587", "title": "Capela ardente", "text": "Ch\u00e1mase capela ardente a aquela en que se mant\u00e9n iluminaci\u00f3n permanente por raz\u00f3n do sacramento, ou por mor de conservarse ou acharse exposto nelas \u00e1 veneraci\u00f3n ou relixiosa atenci\u00f3n dos fieis, o corpo ou reliquias dalg\u00fan santo ou o sarc\u00f3fago dun pr\u00edncipe ou outro personaxe.\nNa actualidade, as capelas ardentes m\u00f3ntanse tras a morte dun personaxe popular do mundo da cultura, a pol\u00edtica ou outros para a veneraci\u00f3n dos seus admiradores ou fieis. Organ\u00edzase antes do funeral descansando na mesma o defunto de corpo presente. Organ\u00edzanse tanto en edificios relixiosos como noutros recintos amplos como polideportivos, centros culturais e mesmo en cines ou teatros, de forma que o p\u00fablico dispo\u00f1a de espazo suficiente para a visita.\nA capela ardente \u00e9 un conxunto de ornamentos na s\u00faa maior parte luminosos \u2014hoxe en d\u00eda poden ser el\u00e9ctricos\u2014 utilizados durante un velorio ou funeral e as\u00ed honrar ao recentemente falecido antes de sepultalo ou incineralo. A capela ardente conf\u00f3rmase xeralmente por d\u00faas filas de tres cirios cos seus respectivos candeeiros, colocados paralelamente a \u00e1mbolos dous lados do cadaleito co cad\u00e1ver do defunto (tam\u00e9n poden ser catro colocados un en cada esquina do catafalco, isto depende da dignidade); un reclinatorio aos p\u00e9s do defunto para quen desexen orar; e un crucifixo na parte anterior ao mesmo cadaleito; estes dous \u00faltimos elementos adoitan darse en velorios cat\u00f3licos ou protestantes, neste \u00faltimo caso \u00e9 unha cruz espida."}
{"id": "448588", "revid": "27155", "url": "https://gl.wikipedia.org/wiki?curid=448588", "title": "Axente tensioactivo pulmonar", "text": ""}
{"id": "448590", "revid": "89787", "url": "https://gl.wikipedia.org/wiki?curid=448590", "title": "Ponte salina (prote\u00ednas e supramolecular)", "text": "En qu\u00edmica de prote\u00ednas e supramolecular, unha ponte salina \u00e9 unha combinaci\u00f3n de d\u00faas interacci\u00f3ns non covalentes: un enlace de hidr\u00f3xeno e un enlace i\u00f3nico (Figura 1). Isto obs\u00e9rvase principalmente nas prote\u00ednas, nas que contrib\u00fae \u00e1 estabilidade dunha conformaci\u00f3n de pregamento entropicamente desfavorable. A\u00ednda que as interacci\u00f3ns non covalentes son relativamente d\u00e9biles, pequenas interacci\u00f3ns estabilizantes poden sumar os seus efectos e supo\u00f1er unha importante contribuci\u00f3n \u00e1 estabilidade global dun conf\u00f3rmero. As pontes salinas non se encontran s\u00f3 en prote\u00ednas, sen\u00f3n que poden tam\u00e9n encontrarse en quimica supramolecular. A termodin\u00e1mica de cada un dos casos pode investigarse por procedementos experimentais para avaliar a contribuci\u00f3n da ponte salina \u00e1 enerx\u00eda libre global do estado.\nPontes salinas en prote\u00ednas.\nA ponte salina a mi\u00fado orix\u00ednase a partir do carboxilato ani\u00f3nico (RCOO\u2212) do \u00e1cido asp\u00e1rtico ou \u00e1cido glut\u00e1mico e o amonio cati\u00f3nico (RNH3+) a partir da lisina ou o guanidinio (RNHC(NH2)2+) da arxinina (Figura 2). A\u00ednda que estes son os m\u00e1is com\u00fans, outros residuos con cadea lateral ionizable como a histidina, tirosina e serina poden tam\u00e9n participar, dependendo de factores exteriores que alteran o seu p\"K\"a. A distancia entre os residuos que participan na ponte salina \u00e9 tam\u00e9n citado como importante. A distancia requirida \u00e9 menor de 4 \u00c5 (400 pm). Os amino\u00e1cidos situados a unha distancia maior non poden formar unha ponte salina. Debido \u00e1s numerosas cadeas laterais ionizables de amino\u00e1cidos que se encontran por toda a prote\u00edna, o pH no cal a prote\u00edna se sit\u00faa \u00e9 crucial para a s\u00faa estabilidade.\nM\u00e9todos para cuantificar a estabilidade das pontes salinas.\nA contribuci\u00f3n dunha ponte salina \u00e1 estabilidade global do estado pregado dunha prote\u00edna pode estimarse por medio de datos termodin\u00e1micos obtidos en estudos de mutax\u00e9nese e t\u00e9cnicas de resonancia magn\u00e9tica nuclear. Usando unha prote\u00edna mutada de tipo pseudosilvestre que foi especificamente mutada para impedir a s\u00faa precipitaci\u00f3n a altos pH, a contribuci\u00f3n da ponte salina \u00e1 enerx\u00eda libre global do estado pregado da prote\u00edna pode determinarse realizando unha mutaci\u00f3n puntual, que altera e, en consecuencia, rompe a ponte salina. Por exemplo, identificouse unha ponte salina no lisozima T4 entre o \u00e1cido asp\u00e1rtico (Asp) no residuo 70 e unha histidina (His) no residuo 31 (Figura 3). F\u00edxose unha mutax\u00e9nese dirixida a sitio con asparaxina (Asn) (Figura 4) obtendo tres novos mutantes: Asp70Asn His31 (Mutante 1), Asp70 His31Asn (Mutante 2), e Asp70Asn His31Asn (Dobre Mutante).\nUnha vez que se estableceron os mutantes, poden empregarse dous m\u00e9todos para calcular a enerx\u00eda libre asociada cunha ponte salina. Un m\u00e9todo implica a observaci\u00f3n da temperatura de fusi\u00f3n do tipo silvestre fronte \u00e1 dos tres mutantes. A desnaturalizaci\u00f3n pode ser monitorizada por medio do cambio no dicro\u00edsmo circular. Unha reduci\u00f3n na temperatura de fusi\u00f3n indica unha reduci\u00f3n na estabilidade. Isto est\u00e1 cuantificado por un m\u00e9todo descrito por Becktel e Schellman, no que a diferenza de enerx\u00eda libre entre os dous \u00e9 calculada por medio de \u0394\"T\"\u0394\"S\". No exemplo do lisozima T4, o \u0394\"S\" do tipo pseudosilvestre fora previamente obtido a pH 5,5, polo que a diferenza de temperatura no punto medio de 11\u00a0\u00b0C a ese pH multiplicada polo \u0394\"S\" obtido de 360 cal/(mol\u00b7K) (1,5 kJ/(mol\u00b7K)) d\u00e1 un cambio de enerx\u00eda libre duns \u22124 kcal/mol (\u221217 kJ/mol). Este valor corresponde \u00e1 cantidade de enerx\u00eda libre coa que a ponte salina contrib\u00fae \u00e1 estabilidade da prote\u00edna.\nO segundo m\u00e9todo utiliza espectroscopia de resonancia magn\u00e9tica nuclear para calcular a enerx\u00eda libre da ponte salina. Real\u00edzase unha titraci\u00f3n ou titulaci\u00f3n, mentres se rexistra o cambio qu\u00edmico correspondente aos prot\u00f3ns do carbono adxacente ao grupo carboxilato ou grupo amonio. O punto medio da curva de titraci\u00f3n corresponde ao p\"K\"a, ou o pH no que a proporci\u00f3n de mol\u00e9culas protonadas:desprotonadas \u00e9 1:1. Continuando co exemplo do lisozima T4, obtense unha curva de titraci\u00f3n pola observaci\u00f3n dun cambio no prot\u00f3n C2 da histidina 31 (Figura 5). A Figura 5 mostra o cambio na curva de tritraci\u00f3n entre o tipo silvestre e o mutante no cal o Asp70 \u00e9 Asn. A ponte salina formada est\u00e1 entre o Asp70 desprotonado e a His31 protonada. Esta interacci\u00f3n causa o cambio observado no p\"K\"a da His31. Na prote\u00edna de tipo silvestre non pregada, na que non hai ponte salina, a His31 ten un p\"K\"a de 6,8 en tamp\u00f3ns de H2O de forza i\u00f3nica moderada. A Figura 5 mostra un p\"K\"a do tipo silvestre de 9,05. Esta diferenza no p\"K\"a d\u00e9bese \u00e1 interacci\u00f3n da His31 co Asp70. Para que se mante\u00f1a a ponte salina, a His31 ter\u00e1 que reter o seu prot\u00f3n tanto como sexa posible. Cando se altera a ponte salina, como ocorre no mutante D70N, o p\"K\"a baixa ao valor 6,9, moito m\u00e1is pr\u00f3ximo ao da His31 no estado non pregado.\nA diferenza en p\"K\"a pode cuantificarse para reflectir a contribuci\u00f3n da ponte salina \u00e1 enerx\u00eda libre. Usando a enerx\u00eda libre de Gibbs:\n\u0394\"G\"\u00a0= \u2212\"RT\"\u00a0ln(\"K\"eq), onde \"R\" \u00e9 a constante universal dos gases, \"T\" \u00e9 a temperatura en kelvins, e \"K\"eq \u00e9 a constante de equilibrio dunha reacci\u00f3n en equilibrio. A desprotonaci\u00f3n da His31 \u00e9 unha reacci\u00f3n de equilibrio de \u00e1cido cunha \"K\"eq especial co\u00f1ecida como constante de disociaci\u00f3n de \u00e1cido, \"K\"a:\nHis31-H+ His31 + H+.\nO p\"K\"a \u00e9 despois relacionado coa \"K\"a da seguinte maneira: p\"K\"a = \u2212log(\"K\"a). A diferenza do c\u00e1lculo da enerx\u00eda libre do mutante e o tipo silvestre pode agora facerse usando a ecuaci\u00f3n de enerx\u00eda libre, a definici\u00f3n de p\"K\"a, os valores de p\"K\"a observados, e a relaci\u00f3n entre os logaritmos naturais (neperianos) e os logaritmos de base 10. No exemplo do lisozima T4, isto d\u00e1 unha contribuci\u00f3n calculada duns 3 kcal/mol \u00e1 enerx\u00eda libre global. Pode utilizarse un procedemento similar cos outros participantes na ponte salina, como o Asp70 no exemplo do lisozima T4, monitorizando o seu cambio no p\"K\"a despois da mutaci\u00f3n de His31.\nDebe terse coidado ao elixir o experimento axeitado coa localizaci\u00f3n da ponte salina na prote\u00edna. O ambiente xoga un importante papel na interacci\u00f3n. A altas forzas i\u00f3nicas, a ponte salina pode quedar completamente enmascarada se est\u00e1 implicada unha interacci\u00f3n electrost\u00e1tica. A ponte salina His31-Asp70 no lisozima T4 est\u00e1 enterrada no interior da prote\u00edna. A entrop\u00eda \u00e9 moi importante nas pontes salinas de superficie, nas que os residuos que normalmente te\u00f1en a capacidade de moverse est\u00e1n restrinxidos pola s\u00faa interacci\u00f3n electrost\u00e1tica e pontes de hidr\u00f3xeno. Isto dimin\u00fae a entrop\u00eda dabondo como para que case borre a contribuci\u00f3n da interacci\u00f3n. As pontes salinas de superficie poden ser estudadas de maneira similar \u00e1 das pontes salinas enterradas, empregando ciclos de dobres mutantes e titraci\u00f3ns RMN. A\u00ednda que existen casos nos que as pontes salinas enterradas contrib\u00faen \u00e1 estabilidade, hai tam\u00e9n excepci\u00f3ns nas que as pontes salinas enterradas poden mostrar un efecto desestabilizador. Ademais as pontes salinas superficiais, en certas condici\u00f3ns, poden mostrar un efecto estabilizador. O efecto estabilizante ou desestabilizante debe ser avaliado caso por caso e non se poden facer afirmaci\u00f3ns xerais.\nQu\u00edmica supramolecular.\nA qu\u00edmica supramolecular trata das interacci\u00f3ns non covalentes entre macromol\u00e9culas. As pontes salinas foron utilizadas neste campo de xeitos diversos e creativos, como a s\u00edntese de c\u00e1psulas moleculares e pol\u00edmeros de dobre h\u00e9lice.\nC\u00e1psulas moleculares.\nAs c\u00e1psulas moleculares son armaz\u00f3ns qu\u00edmicos dese\u00f1ados para capturar e reter unha mol\u00e9cula h\u00f3spede (encapsulaci\u00f3n molecular). Szumna e colaboradores desenvolveron unha nova c\u00e1psula molecular cun interior quiral. Esta c\u00e1psula est\u00e1 constitu\u00edda por d\u00faas metades, como un ovo de P\u00e1scua de pl\u00e1stico (Figura 6). As interacci\u00f3ns das pontes salinas entre as d\u00faas metades causan que estas se autoensamblen en soluci\u00f3n (Figura 7). Son estables incluso cando se quentan a 60\u00a0\u00b0C.\nPol\u00edmeros de dobre h\u00e9lice.\nYashima e colaboradores utilizaron pontes salinas para constru\u00edr varios pol\u00edmeros que adoptan unha conformaci\u00f3n en dobre h\u00e9lice similar ao ADN. Nun exemplo, incorporaron platino para crear un metalopol\u00edmero de dobre h\u00e9lice. Empezando cos seus mon\u00f3meros e platino(II) bifenilo (Figura 8), os seus metalopol\u00edmeros autoensambl\u00e1ronse por medio dunha serie de reacci\u00f3ns de intercambio de ligando. As d\u00faas metades do mon\u00f3mero est\u00e1n ancoradas por medio da ponte salina entre o carboxilato desprotonado e os nitr\u00f3xenos protonados."}
{"id": "448591", "revid": "27155", "url": "https://gl.wikipedia.org/wiki?curid=448591", "title": "Ponte salina (prote\u00ednas)", "text": ""}
{"id": "448592", "revid": "27155", "url": "https://gl.wikipedia.org/wiki?curid=448592", "title": "Ponte salina (supramolecular)", "text": ""}
{"id": "448593", "revid": "63181", "url": "https://gl.wikipedia.org/wiki?curid=448593", "title": "Pihtipudas", "text": "Pihtipudas \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 4\u00a0117\u00a0habitantes. A superficie do termo municipal \u00e9 de 1\u00a0247,48\u00a0km2, dos cales 172,58\u00a0km2 son auga. O concello ten unha densidade de poboaci\u00f3n de 3,83\u00a0hab./km\u00b2.\nLimita cos concellos de Kinnula e Viitasaari, ambos na s\u00faa mesma rexi\u00f3n, Haapaj\u00e4rvi, Pyh\u00e4j\u00e4rvi e Reisj\u00e4rvi, todos eles na rexi\u00f3n veci\u00f1a de Ostrobotnia do Norte, e Keitele e Pielavesi, na rexi\u00f3n de Savonia do Norte.\nO concello \u00e9 uniling\u00fce en fin\u00e9s."}
{"id": "448594", "revid": "1576", "url": "https://gl.wikipedia.org/wiki?curid=448594", "title": "Daniel Jarque", "text": ""}
{"id": "448595", "revid": "109216", "url": "https://gl.wikipedia.org/wiki?curid=448595", "title": "Ponte salina (electroqu\u00edmica)", "text": "En electroqu\u00edmica, unha ponte salina \u00e9 un dispositivo de laboratorio usado para conectar as semicelas de oxidaci\u00f3n e reduci\u00f3n dunha cela galv\u00e1nica (cela voltaica), un tipo de cela electroqu\u00edmica. Mant\u00e9n a neutralidade el\u00e9ctrica dentro do circu\u00edto interno, impedindo que a cela faga chegar a s\u00faa reacci\u00f3n rapidamente ao equilibrio. A funci\u00f3n da ponte salina \u00e9 illar os contidos das d\u00faas partes da cela mentres se mant\u00e9n o contacto el\u00e9ctrico entre elas. Cando os electr\u00f3ns saen dunha semicela da pila galv\u00e1nica e fl\u00faen \u00e1 outra, establ\u00e9cese unha diferenza de potencial entre elas. Se non se utilizase unha ponte salina, esta diferenza de potencial evitar\u00eda o fluxo de m\u00e1is electr\u00f3ns. Unha ponte salina permite o fluxo dos i\u00f3ns para manter un equilibrio na carga entre os recipientes da oxidaci\u00f3n e a reduci\u00f3n mentres mant\u00e9n separado o contido de cada un. Coa diferenza de carga equilibrada, os electr\u00f3ns poden flu\u00edr unha vez m\u00e1is, e as reacci\u00f3ns de reduci\u00f3n e oxidaci\u00f3n poden continuar. Se non estivesen presentes as pontes salinas, a soluci\u00f3n dunha semicela acumular\u00eda cargas negativas e a soluci\u00f3n da outra semicela acumular\u00eda cargas positivas a medida que avanzase a reacci\u00f3n, impedindo rapidamente que esta continuase produc\u00edndose, e, por tanto, evitando a produci\u00f3n de electricidade.\nO uso de pontes salinas facilita os experimentos electroqu\u00edmicos, xa que permite a liberdade de elecci\u00f3n dos i\u00f3ns en soluci\u00f3n. Por exemplo, unha mestura de dous cati\u00f3ns diferentes na soluci\u00f3n poder\u00eda ter como resultado a reduci\u00f3n preferencial do non desexado para os fines do experimento. Cunha ponte salina, o cati\u00f3n desexado (\u00e1tomos positivos) est\u00e1 illado nun recipiente, mentres que o cati\u00f3n no outro recipiente pode ser elixido para facer o experimento m\u00e1is f\u00e1cil, por exemplo, utilizando un sal da especie ani\u00f3nica (negativa) m\u00e1is soluble ou m\u00e1is estable.\nAs pontes salinas xeralmente poden ser de dous tipos: de tubo de vidro e de papel de filtro.\nPontes de tubo de vidro.\nUn tipo de ponte salina consiste nun tubo de vidro con forma de U cheo cun electr\u00f3lito reltivamente inerte, xeralmente cloruro de potasio ou cloruro de sodio, a\u00ednda que na figura mostrada se usou unha soluci\u00f3n de nirato de potasio. A conduci\u00f3n de electricidade desde unha soluci\u00f3n electrol\u00edtica \u00e1 outra ocorre por un desprazamento dos i\u00f3ns positivos na ponte nunha direcci\u00f3n (por exemplo, Na+ ou K+) e dos i\u00f3ns negativos (por exemplo, SO4\u22122, NO3- ou Cl-).\nEl\u00edxese un electr\u00f3lito que: \nO electr\u00f3lito adoita estar xelificado con \u00e1gar-\u00e1gar para axudar a impedir a mestura dos flu\u00eddos, que doutro modo poder\u00eda ocorrer.\nA condutividade dunha ponte de tubo de vidro depende principalmente da concentraci\u00f3n da soluci\u00f3n do electr\u00f3lito. A concentraci\u00f3ns por debaixo da saturaci\u00f3n, un incemento na concentraci\u00f3n aumenta a condutividade. A condutividade dimin\u00fae cun contido en electr\u00f3lito sobresaturado ou cun tubo de pequeno di\u00e1metro.\nPontes de papel de filtro.\nConsisten nun papel de filtro enchoupado dunha soluci\u00f3n cun electr\u00f3lito relativamente inerte, xeralmente cloruro de potasio ou cloruro de sodio. Non c\u00f3mpre utilizar un axente xelificante, xa que o papel de filtro proporciona un medio s\u00f3lido para a conduci\u00f3n.\nA condutividade deste tipo de pontes salinas depende de varios factores: a concentraci\u00f3n da soluci\u00f3n de electr\u00f3lito, a textura e capacidae de absorci\u00f3n do papel de filtro. Xeralmente, unha textura m\u00e1is suave e unha alta absorbencia orixinan unha maior condutividade.\nEn vez da ponte salina, pode utilizarse un disco poroso ou outra barreira porosa entre as d\u00faas semicelas, que servir\u00eda para o mesmo prop\u00f3sito."}
{"id": "448596", "revid": "27155", "url": "https://gl.wikipedia.org/wiki?curid=448596", "title": "Ponte salina", "text": "Ponte salina \u00e9 un termo qu\u00edmico que se pode referir a:"}
{"id": "448597", "revid": "89787", "url": "https://gl.wikipedia.org/wiki?curid=448597", "title": "Guillermo Barros Cela", "text": "Guillermo Barros Cela, nado en Vigo o 16 de xullo de 1914 e finado na mesma cidade o 12 de decembro de 2009, foi un sindicalista galego.\nTraxectoria.\nA finais dos anos vinte militaba no sindicato confeiteiro da UGT de Vigo e contribu\u00edu a facelo pasar en bloque \u00e1 CNT nos anos trinta. En 1931 foi un dos fundadores das Juventudes Libertarias (FIJL) e en 1934 da Federaci\u00f3n Anarquista Ib\u00e9rica (FAI). En marzo de 1936 era o presidente do Sindicato \u00danico del Ramo de Alimentaci\u00f3n de Vigo da CNT.\nCo golpe de Estado do 18 de xullo de 1936 participou na resistencia no barrio do Calvario, e despois da ca\u00edda de Vigo estivo agochado tres anos. Ao rematar a guerra puido escapar \u00e1 represi\u00f3n. Despois dun per\u00edodo de servizo militar obrigatorio participou na reorganizaci\u00f3n da CNT a principios dos anos corenta. En 1942 era membro do Comit\u00e9 de Vigo con Dalmacio Bragado e despois foi nomeado secretario adxunto da Federaci\u00f3n local. Detido en 1947, foi condenado en consello de guerra en Vigo en xu\u00f1o de 1948 a cinco anos de prisi\u00f3n, e foi encarcerado en Sevilla. Preso na Colonia Penitenciaria Militarizada de Dos Hermanas, sa\u00edu en liberdade condicional en setembro de 1949.\nA principios dos anos sesenta era membro do comit\u00e9 local da CNT con V\u00edctor Francisco C\u00e1ceres e Dalmacio Bragado Ruiz. Partidario da infiltraci\u00f3n no sindicalismo vertical (cincopuntismo), converteuse nun dos responsables do sindicato CNS dos confeiteiro de Vigo-Pontevedra. Coa morte de Franco, fixo que o sindicato se adherise en bloque \u00e1 CNT que se reorganizaba."}
{"id": "448600", "revid": "98629", "url": "https://gl.wikipedia.org/wiki?curid=448600", "title": "Construcciones Aeron\u00e1uticas SA", "text": "Construcciones Aeron\u00e1uticas SA (CASA) foi un construtor aeron\u00e1ustico espa\u00f1ol fundado en 1923 que comezou a fabricaci\u00f3n de aeronaves no ano seguinte. En 1999 converteuse nunha subsidiaria de EADS (European Aeronautic Defence and Space Company) baixo o nome de EADS CASA e en 2009 foi absorvida por Airbus Military. CASA destacou por dese\u00f1ar e fabricar transportes militares como o CASA C-212 Aviocar, o CASA CN-235, o CASA C-295 e o adestrador/avi\u00f3n de ataque ao chan CASA C-101.\nHistoria.\nConstrucciones Aeron\u00e1uticas SA (CASA) foi fundada por Jos\u00e9 Ortiz-Echag\u00fce en 1923 e comezou a traballar nunha f\u00e1brica en Xetafe en maio de 1924 fabricando avi\u00f3ns Breguet baixo licenza. O primeiro pedido estivo formado por 26 19 A.2; a produci\u00f3n total deste modelo chegou \u00e1s 400 unidades..\nCASA constru\u00edu unha segunda f\u00e1brica en C\u00e1diz en 1926 para fabricar unha copia baixo licenza do hidroavi\u00f3n alem\u00e1n Dornier Do. J Wal. CASA fabricou 17 unidades para o Ex\u00e9rcito do Aire de Espa\u00f1a, 12 para a Aviaci\u00f3n Naval da Armada Espa\u00f1ola e dous para uso comercial. CASA tam\u00e9n operou distintas instalaci\u00f3ns en Espa\u00f1a para a reparaci\u00f3n e o mantemento de aeronaves. En 1929 voou o CASA-1, o primeiro avi\u00f3n dese\u00f1ado pola compa\u00f1\u00eda. O rei Afonso XIII de Espa\u00f1a visitou a principal f\u00e1brica da compa\u00f1\u00eda no ano 1930. CASA tam\u00e9n fabricou o Breguet 19 franc\u00e9s, dous dos cales se fixeron especialmente famosos. Un foi o Breguet XIX GR (Grand Raid) bautizado \"Jesus del Gran Poder\", no presente conservado no Museo del Aire de Cuatro Vientos (Madrid), que voou entre Sevilla e Ba\u00eda, Brasil, en 1929. Este avi\u00f3n estivo pilotado polos capit\u00e1ns Ignacio Jim\u00e9nez e Francisco Iglesias e cubriu unha distancia de 6 746\u00a0km en 43 horas e 50 minutos. O outro foi o Breguet XIX Super Bidon, bautizado \"Cuatro Vientos\"; foi voado por Mariano Barber\u00e1n e Joaqu\u00edn Collar Serra ata A Habana en 1933. En 1932 CASA obtivo a licenza da compa\u00f1\u00eda brit\u00e1nica Vickers para fabricar 25 torpedeiros baseados en terra Vickers Vildebeest, que foron equipados con motores Hispano de 600 CV.\nDurante a guerra civil espa\u00f1ola a f\u00e1brica de CASA en Xetafe estaba situada na zona republicana. Foi trasladada a Alacant e abriuse outra en Sabadell. Ao final da guerra a produci\u00f3n regresou a Xetafe. CASA fabricou o caza biplano ruso Polikarpov I-15, producindo 287 unidades antes do fin do conflito.\nDespois da guerra civil CASA abriu unha nova planta en Tablada, Sevilla, despois de obter varias licenzas de avi\u00f3ns de Alema\u00f1a e fabricou 25 Gotha Go 145A como o CASA 1145, 25 B\u00fccker B\u00fc 133 como o CASA 1133 e 555 B\u00fccker B\u00fc 131 como o CASA 1131. A produci\u00f3n do B\u00fc 131 continuou ata finais dos anso 50, e a partir do exemplar 201 usouse o motor espa\u00f1ol ENMASA VAT Tigre G-125. En 1940 CASA comezou a fabricaci\u00f3n baixo licenza de 200 bombardeiros Heinkel He 111 con motores Rolls Royce Merlin importados, co nome de CASA 2111.\nComezando en 1943, o goberno espa\u00f1ol comezou a investir en CASA, primeiro obtendo un 33% das acci\u00f3ns da compa\u00f1\u00eda, chegando no ano 1992 a controlar o 99,2%. En 1945 CASA abriu unha f\u00e1brica en Madrid dedicada a fabricar as partes e subpartes dos seus distintos avi\u00f3ns e facendo revisi\u00f3ns e mantemento. En 1946 CASA volveu a establecer a oficina de proxectos e continuou co dese\u00f1o de avi\u00f3ns baseados na s\u00faa propia tecnolox\u00eda. En 1957 CASA ga\u00f1ou un contrato da USAF para o mantemento dos seus F-100 Super Sabres baseados en Europa e Turqu\u00eda e un contrato para o Ex\u00e9rcito do Aire espa\u00f1ol para revisar os seus T-33. A compa\u00f1\u00eda comezou a fabricar o cazabombardeiro Northrop F-5A baixo licenza en 1962. En 1971 CASA fusionouse con Hispano Aviaci\u00f3n.\nCASA foi un dos membros orixinais do consorcio Airbus con Francia, Alema\u00f1a e o Reino Unido en 1972. En 1977 CASA obtivo un contrato para dese\u00f1ar e constru\u00edr o C-101, un adestrador e avi\u00f3n de ataque para o Ex\u00e9rcito do Aire espa\u00f1ol. CASA uniuse ao proxecto Eurofighter 2000 no ano 1996.\nCASA foi parte de EADS con A\u00e9rospatiale-Matra de Francia, Dornier GmbH e DASA de Alema\u00f1a e despois de 1999 conv\u00e9rtese en EADS CASA."}
{"id": "448601", "revid": "865", "url": "https://gl.wikipedia.org/wiki?curid=448601", "title": "CASA", "text": ""}
{"id": "448602", "revid": "1576", "url": "https://gl.wikipedia.org/wiki?curid=448602", "title": "300 a. C.", "text": ""}
{"id": "448604", "revid": "23204", "url": "https://gl.wikipedia.org/wiki?curid=448604", "title": "La Voie lact\u00e9e", "text": ""}
{"id": "448605", "revid": "23204", "url": "https://gl.wikipedia.org/wiki?curid=448605", "title": "Stephen Hillenburg", "text": "Stephen McDannell Hillenburg, nado o 21 de agosto de 1961, e finado en San Marino, California o 26 de novembro de 2018, foi un animador, produtor e bi\u00f3logo estadounidense, co\u00f1ecido por ser o creador da serie de televisi\u00f3n de animaci\u00f3n \"SpongeBob SquarePants\".\nTraxectoria.\nDoenza e morte.\nEn marzo de 2017 Hillenburg anunciou que adoec\u00eda de esclerose lateral amiotr\u00f3fica, unha patolox\u00eda neurodexenerativa para a cal non existe cura.\nO 27 de novembro de 2018, a canle Nickelodeon confirmou a trav\u00e9s da s\u00faa conta oficial de Twitter a morte o d\u00eda anterior de Stephen Hillenburg en San Marino, California, logo da s\u00faa loita contra a doenza."}
{"id": "448608", "revid": "1093", "url": "https://gl.wikipedia.org/wiki?curid=448608", "title": "Luis Menor", "text": ""}
{"id": "448609", "revid": "15490", "url": "https://gl.wikipedia.org/wiki?curid=448609", "title": "Elecci\u00f3ns municipais de 2019 en Galicia", "text": "As elecci\u00f3ns municipais de 2019 celebr\u00e1ronse o 26 de maio de 2019 en toda Espa\u00f1a. En Galicia, escoll\u00e9ronse nelas 313 corporaci\u00f3ns municipais, unha menos ca nos comicios precedentes, logo da fusi\u00f3n dos concellos de Cerdedo e Cotobade no de Cerdedo-Cotobade. Estas elecci\u00f3ns tam\u00e9n serviron para determinar a representaci\u00f3n dos partidos pol\u00edticos no pleno das catro deputaci\u00f3ns provinciais, de acordo cos resultados obtidos en cada partido xudicial. Na mesma data tam\u00e9n se celebraron elecci\u00f3ns aos parlamentos auton\u00f3micos en 13 comunidades aut\u00f3nomas.\nCandidaturas \u00e1s cidades.\nEn verde, os alcaldes e alcaldesas no poder antes das elecci\u00f3ns de maio de 2019:\nDeputaci\u00f3ns.\nA Coru\u00f1a.\nPresidente elixido tralas elecci\u00f3ns: Valent\u00edn Gonz\u00e1lez Formoso (PSdeG-PSOE - As Pontes de Garc\u00eda Rodr\u00edguez) \nLugo.\nPresidente elixido tralas elecci\u00f3ns: Jos\u00e9 Tom\u00e9 (PSdeG-PSOE - Monforte de Lemos) \nOurense.\nPresidente elixido tralas elecci\u00f3ns: Jos\u00e9 Manuel Baltar Blanco (PPdeG - Esgos) \nPontevedra.\nPresidenta elixida tralas elecci\u00f3ns: Carmela Silva (PSdeG-PSOE - Vigo) \nCandidaturas concello a concello.\nR.\nM\u00e1is informaci\u00f3n en: Elecci\u00f3ns municipais en Ribadumia\nS.\nCandidaturas: Jos\u00e9 Lu\u00eds Valladares Fern\u00e1ndez (PP) \u2022 Manuel P\u00e9rez V\u00e1zquez (BNG) \u2022 Lidia Blanco Taboada (PSdeG-PSOE).\nCandidaturas: Gumersindo Lamas Alvar (PP) \u2022 Javier Bouzas Novoa (PSdeG-PSOE)."}
{"id": "448612", "revid": "23204", "url": "https://gl.wikipedia.org/wiki?curid=448612", "title": "Antonieta Rosa Gomes", "text": "Antonieta Rosa Gomes, nada en Bissau o 4 de maio de 1959, \u00e9 unha pol\u00edtica de Guin\u00e9-Bissau.\nTraxectoria.\nEstudou Dereito na Universidade de S\u00e3o Paulo. Fundadora e l\u00edder do F\u00f3rum C\u00edvico Guineense-Social Democracia, traballou con Kumba Ial\u00e1 como Ministra de Xustiza e Ministra de asuntos Exteriores en varias \u00e9pocas. Foi candidata nas elecci\u00f3ns presidenciais de 1994, 1999 e 2005, a primeira e \u00fanica muller en presentarse no seu pa\u00eds at\u00e9 o momento, mais nunca recibiu m\u00e1is do 2 % dos votos. A s\u00faa dimisi\u00f3n como ministra de Asuntos Exteriores est\u00e1 considerada un factor importante nos eventos que levaron ao golpe de estado de 2003 que depuxo Ial\u00e1 do poder. En 2004 foi presidenta da comisi\u00f3n do Supremo Tribunal de Xustiza."}
{"id": "448613", "revid": "865", "url": "https://gl.wikipedia.org/wiki?curid=448613", "title": "CASA CN-235", "text": ""}
{"id": "448614", "revid": "865", "url": "https://gl.wikipedia.org/wiki?curid=448614", "title": "CASA C-295", "text": ""}
{"id": "448618", "revid": "54334", "url": "https://gl.wikipedia.org/wiki?curid=448618", "title": "Helvy Tiana Rosa", "text": "Helvy Tiana Rosa, nada en Medan o 2 de abril de 1970, \u00e9 unha dramaturga e escritora indonesia. \u00c9 profesora de literatura na Universidade do Estado de Jacarta. En 1997 fundou o F\u00f3rum Lingkar Pena para escritores xoves. Foi inclu\u00edda nunha lista das 500 persoas musulm\u00e1s m\u00e1is influentes. A trav\u00e9s dos seus textos procura difundir a idea dun estado isl\u00e1mico.\nTraxectoria.\nHelvy Tiana Rosa viviu desde nova en Iacarta, onde naceu a s\u00faa irm\u00e1, a tam\u00e9n escritora Asma Nadia. Estudou literatura \u00e1rabe na Universidade de Indonesia, e nesa \u00e9poca empezou a escribir obras de teatro. En 1995 casou con Widanardi Satryatomo.\nA trav\u00e9s da s\u00faa obra Helvy Tiana Rosa explora os temas de conflitos, relixi\u00f3n e os efectos da violencia (en especial contra as mulleres) e migraci\u00f3ns na sociedade. Escribiu relatos sobre violaci\u00f3ns, asasinatos, mutilaci\u00f3n e destruci\u00f3n a mans dos militares indonesios, particularmente os Kopassus.\nO seu conto \"Jaring-jaring Merah\" (As redes vermellas\") foi escollido como un dos m\u00e1is importantes da d\u00e9cada de 1990 pola revista \"Horison\". As s\u00faas obras foron traducidas ao ingl\u00e9s, alem\u00e1n, \u00e1rabe, sueco, xapon\u00e9s e franc\u00e9s.\nEditou a revista isl\u00e1mica para adolescentes \"Annida\"."}
{"id": "448623", "revid": "23204", "url": "https://gl.wikipedia.org/wiki?curid=448623", "title": "Estado de Sonora", "text": ""}
{"id": "448625", "revid": "56817", "url": "https://gl.wikipedia.org/wiki?curid=448625", "title": "Helena Vieira", "text": "Helena Vieira, nada en Lisboa o 7 de marzo de 1953, \u00e9 unha atriz, cantante l\u00edrica e profesora portuguesa.\nTraxectoria.\nComezou estudos de canto no Liceu Maria Am\u00e1lia Vaz de Carvalho. Cursou filolox\u00eda xerm\u00e1nica na Universidade de Lisboa e no Conservatorio, onde foi alumna das profesoras Joana Silva e Constan\u00e7a Capdeville.\nEntre 1984 e 1992 integrou a compa\u00f1\u00eda de cantantes residentes do Teatro de S\u00e3o Carlos. Na \u00f3pera \"Otello\", fixo o papel de Em\u00edlia ao lado de Pl\u00e1cido Domingo. Dedicouse ao ensino do canto."}
{"id": "448626", "revid": "98629", "url": "https://gl.wikipedia.org/wiki?curid=448626", "title": "Leopoldo Garc\u00eda Ortega", "text": "Leopoldo Garc\u00eda Ortega, nado en Traspinedo (provincia de Valladolid) o 15 de novembro de 1919 e finado en Vigo o 17 de xullo de 2008, foi un industrial e pol\u00edtico espa\u00f1ol.\nTraxectoria.\nAos 5 anos trasladouse coa familia a Valladolid, onde se afiliou \u00e1s Juventudes Libertarias e \u00e1 Confederaci\u00f3n Nacional do Traballo. En 1933 marchou traballar a Madrid como albanel, militando no Sindicato da Construci\u00f3n da CNT. Trasladouse a Oviedo e despois a Sama de Langreu. Foi detido durante a folga xeral revolucionaria de 1934 e internado no Hospicio Provincial de Valladolid por ser menor de idade. Co golpe de Estado do 18 de xullo de 1936 foi detido o 22, ingresando nas cocheiras de tranv\u00edas de Valladolid, habilitadas como prisi\u00f3n. Permaneceu al\u00ed ata outubro de 1938, cando foi enviado \u00e1 fronte de Teruel encadrado nun Batall\u00f3n de Recuperaci\u00f3n. Finalizada a guerra permaneceu no ex\u00e9rcito franquista cumprindo o servizo militar, licenci\u00e1ndose a finais de 1944. En 1945 interveu na reorganizaci\u00f3n do Sindicato da Construci\u00f3n e Oficios Varios da CNT de Valladolid. En 1955 trasladouse a Vigo por motivos laborais. Foi xerente dunha empresa da construci\u00f3n e participou nas actividades clandestinas anarquistas. En xullo de 1960 foi detido con V\u00edctor Francisco C\u00e1ceres e Dalmacio Bragado. Estableceu o colexio mixto Curros Enr\u00edquez en Cande\u00e1n, no que estiveron refuxiados Joaqu\u00edn Delgado e Francisco Granados, anarquistas que foron executados en Madrid o 18 de agosto de 1963 acusados de po\u00f1er unha bomba na Secci\u00f3n de Pasaportes da Direcci\u00f3n Xeral de Seguridade en Madrid. Foi candidato a procurador en Cortes polo terzo familiar pola provincia de Pontevedra con Indalecio Tiz\u00f3n Covelo en 1967, a\u00ednda que finalmente retiraron as s\u00faas candidaturas ao non admitir a Xunta provincial do Censo os seus folletos de propaganda. Polos contactos que mantivo cos socialistas do interior en Madrid e do exilio en Tolosa, incorporouse \u00e1 organizaci\u00f3n socialista clandestina en Vigo en 1972, participando na creaci\u00f3n de grupos socialistas pola provincia de Pontevedra. Restablecida a democracia foi presidente das Comisiones Executivas do PSOE e da UGT de Vigo, presidindo tam\u00e9n o Congreso fundacional do Partido dos Socialistas de Galicia. En xu\u00f1o de 1977 abandonou o PSOE por discrepancias coa estratexia da direcci\u00f3n do PSdeG, participando desde ese momento s\u00f3 na UGT. Nos \u00faltimos anos colaborou coa recuperaci\u00f3n da memoria hist\u00f3rica colaborando coa Asociaci\u00f3n Viguesa pola Memoria do 36 da que foi vicepresidente en 2006."}
{"id": "448629", "revid": "17467", "url": "https://gl.wikipedia.org/wiki?curid=448629", "title": "RAH", "text": ""}
{"id": "448631", "revid": "23204", "url": "https://gl.wikipedia.org/wiki?curid=448631", "title": "The Secret Life of Words", "text": "The Secret Life of Words \u00e9 un filme hispano-irland\u00e9s de 2005 escrito e dirixido por Isabel Coixet. Est\u00e1 protagonizado por Sarah Polley, Tim Robbins, Javier C\u00e1mara e Julie Christie."}
{"id": "448632", "revid": "23204", "url": "https://gl.wikipedia.org/wiki?curid=448632", "title": "La vida secreta de las palabras", "text": ""}
{"id": "448635", "revid": "56817", "url": "https://gl.wikipedia.org/wiki?curid=448635", "title": "LU-12", "text": "A estrada LU-12 \u00e9 unha autov\u00eda de 3,6\u00a0km situada no Concello de Lugo, creada para enlazar a autov\u00eda A-54 (Santiago de Compostela-Lugo) e a LU-612 (estrada de Portomar\u00edn) coa N-540 na Glorieta de Esperante, amais de dar acceso \u00e1 zona das Arieiras e conexi\u00f3n directa con autov\u00eda para o Hotel Santiago &amp; Spa e a urbazicaci\u00f3n Bella Vista.\nCaracter\u00edsticas.\nConsta de dous carr\u00eds por cada sentido, ambos os dous limitados a km/h e con 3,5 m de ancho por cada carril, beirav\u00edas interiores de 1 m e beirav\u00edas exteriores de 2,5 m, e unha mediana de Barreras New Jersey.\nO Ministerio de Fomento investiu 18,3 mill\u00f3ns de euros, dos cales 11,5 corresponden \u00e1 inversi\u00f3n en obra, 6,2 \u00e1s expropiacions e 0,6 aos contratos de asistencias t\u00e9cnicas do proyecto e control e vixilancia.\nIniciouse un proceso para a restauraci\u00f3n das p\u00e9rdidas medioambientais. No proceso de preparaci\u00f3n do terreo para comezar as obras talaronse m\u00e1is de 4000 \u00e1rbores aut\u00f3ctonas, repostas a posteriori. Ademais instal\u00e1ronse barreiras por todo o percorrido para reducir o impacto ac\u00fastico da estrada. Todas estas labores de restauraci\u00f3n ambiental costaron aproximadamente 280 000 \u20ac, os cales no entran no presuposto inicial de 18,3 mill\u00f3ns de euros."}
{"id": "448650", "revid": "98629", "url": "https://gl.wikipedia.org/wiki?curid=448650", "title": "Samsara (filme de 2011)", "text": "Samsara\u00a0\u00e9 un filme documental non narrativo de 2011 dirixido por Ron Fricke e producido por Mark Magidson, quen tam\u00e9n colaborou en \"Baraka\" (1992), un filme cunha proposta moi semellante. \"Samsara\" foi rodado durante cinco anos en 25 pa\u00edses de todo o mundo. Foi rodado no formato de 70\u00a0mm. Estreouse no Festival Internacional de Cinema de Toronto de 2011 e tivo unha estrea limitada nos Estados Unidos en agosto de 2012."}
{"id": "448651", "revid": "1888", "url": "https://gl.wikipedia.org/wiki?curid=448651", "title": "La Tierra (1930)", "text": "La Tierra foi un peri\u00f3dico publicado en Madrid entre 1930 e 1935, dirixido por Salvador C\u00e1novas Cervantes.\nHistoria e caracter\u00edsticas.\nFoi fundado polo historiador, pol\u00edtico e xornalista Salvador C\u00e1novas e o avogado Jos\u00e9 Gallo de Renovales. Subtitulouse \"Econom\u00eda\u2014Agricultura\u2014Pol\u00edtica\" debido a que nos seus inicios, segundo o historiador Enric Ucelay-Da Cal, pretend\u00eda ser voceiro da Confederaci\u00f3n Nacional Cat\u00f3lico-Agraria, coa que Gallo simpatizaba. Tras uns inicios ideoloxicamente indecisos, pasou a mostrarse abertamente antimon\u00e1rquico e prorepublicano, ata o punto de ser considerado unha das cabeceiras que propiciaron a chegada da Segunda Rep\u00fablica Espa\u00f1ola, e acabou manifestando unha tendencia filoanarquista ao abandonar Gallo o proxecto.\nPublicou o seu primeiro n\u00famero o 16 de decembro de 1930 e o derradeiro o 8 de xu\u00f1o de 1935."}
{"id": "448652", "revid": "23204", "url": "https://gl.wikipedia.org/wiki?curid=448652", "title": "Noitevella (filme)", "text": "Noitevella (en )\u00a0\u00e9 un filme estadounidense de 2011 dirixido por Garry Marshall. Est\u00e1 protagonizado por Halle Berry, Jessica Biel, Jon Bon Jovi, Abigail Breslin, Ludacris, Robert De Niro, Josh Duhamel, Zac Efron, H\u00e9ctor Elizondo, Katherine Heigl, Ashton Kutcher, Seth Meyers, Lea Michele, Sarah Jessica Parker, Michelle Pfeiffer, Jake T. Austin, Til Schweiger, Hilary Swank, Sof\u00eda Vergara, Carla Gugino e Alyssa Milano.\n\"Noitevella\" \u00e9 o segundo t\u00edtulo da trilox\u00eda non oficial de filmes rom\u00e1nticos dirixidos por Garry Marshall, todos eles ambientados en \u00e9pocas festivas e cun grande elenco e historias diferentes, sendo os outros filmes \"Historias do San Valent\u00edn\" (2010) e \"Mother's Day\" (2016). Alg\u00fans membros do elenco de \"Noitevella\" xa apareceran en \"Valentine's Day\", como Biel, Kutcher e Elizondo. \"Noitevella\" estreouse o 9 de decembro de 2011 e recadou 142 mill\u00f3ns de d\u00f3lares.\nEstreouse en galego a trav\u00e9s da TVG."}
{"id": "448656", "revid": "65337", "url": "https://gl.wikipedia.org/wiki?curid=448656", "title": "Alpaca (hom\u00f3nimos)", "text": "O termo alpaca pode referirse a:"}
{"id": "448659", "revid": "89787", "url": "https://gl.wikipedia.org/wiki?curid=448659", "title": "Ouro n\u00f3rdico", "text": "Co\u00f1\u00e9cese como ouro n\u00f3rdico a aliaxe de cor dourada coa que se cu\u00f1an as moedas divisionarias do euro con valores faciais de 50 c\u00e9ntimos, 20 c\u00e9ntimos e 10 c\u00e9ntimos. A s\u00faa composici\u00f3n \u00e9 dun 89 % de cobre, 5 % de aluminio, 5 % de cinc e 1 % de esta\u00f1o.\nEsta mesma aliaxe xa estivera en uso con anterioridade en Suecia, nas s\u00faas moedas de 5 coroas e de 10 coroas; de a\u00ed a orixe da denominaci\u00f3n \"ouro n\u00f3rdico\" (do sueco: \"nordiskt guld\"). Posteriormente, tam\u00e9n se utilziou para as moedas polacas conmemorativas de 2 zloty.\nMalia o seu nome, non cont\u00e9n nada de ouro e a s\u00faa cor, a\u00ednda que semellante, \u00e9 claramente diferenciable. \u00c9 unha aliaxe resistente \u00e1 corrosi\u00f3n, non alerx\u00e9nica e con propiedades antif\u00fanxicas."}
{"id": "448660", "revid": "23204", "url": "https://gl.wikipedia.org/wiki?curid=448660", "title": "New Year's Eve (filme de 2011)", "text": ""}
{"id": "448662", "revid": "15490", "url": "https://gl.wikipedia.org/wiki?curid=448662", "title": "Leila Nachawati", "text": "Leila Nachawati Rego, nada en Santiago de Compostela en 1978, \u00e9 unha escritora e activista sirio-galega. \u00c9 profesora de Comunicaci\u00f3n na Universidade Carlos III de Madrid e \u00e9 especialista en temas de Oriente Medio e \u00c1frica. Colabora con varios medios de comunicaci\u00f3n estranxeiros como Global Voices Online,\u00a0Global Voices Advocacy ou a emisora catar\u00ed\u00a0Al Jazeera, e tam\u00e9n medios espa\u00f1ois como \"El Mundo\" ou\u00a0\"Eldiario.es\".\nTraxectoria.\nFilla de pai sirio e nai galega, estudou filolox\u00eda inglesa na Universidade de Santiago de Compostela. Viviu tres anos en Kansas (Estados Unidos) onde estudou cr\u00edtica literaria. Trasladouse a Granada, onde se licenciou en filolox\u00eda \u00e1rabe e fixo unha mestr\u00eda en Cooperaci\u00f3n Internacional \u00f3 Desenvolvemento que puxo en pr\u00e1ctica en Tetu\u00e1n (Marrocos). \u00c9 profesora de Comunicaci\u00f3n na Universidade Carlos III de Madrid, onde imparte clases de Xornalismo Internacional, Violencia nos Medios, e Comunicaci\u00f3n e Participaci\u00f3n Cidad\u00e1 na Rede. Ademais comezou o seu doutoramento nesta mesma universidade. Nachawati fala galego, castel\u00e1n, ingl\u00e9s e \u00e1rabe."}
{"id": "448663", "revid": "25871", "url": "https://gl.wikipedia.org/wiki?curid=448663", "title": "Julia Becerra Malvar", "text": "Julia Becerra Malvar, nada en Salcedo (Pontevedra) o 9 de abril de 1892 e finada en Madrid o 27 de abril de 1974, foi unha nobre galega.\nTraxectoria.\nFoi filla de Manuel Becerra Armesto, alcalde de Pontevedra e un dos nobres que agasallara a Afonso XIII de Espa\u00f1a a illa de Cortegada. Foi neta e sobri\u00f1a de ministros da primeira e a segunda rep\u00fablica espa\u00f1ola. Por parte materna foi filla de Josefa Malvar de la Maza Quiroga, enlazada co relixioso Sebasti\u00e1n Malvar Pinto e coa escritora Emilia Pardo Baz\u00e1n. Tivo catro irm\u00e1ns e irm\u00e1s: Mercedes, Teresa, Josefina (casada con Eugenio Montero Villegas) e Joaqu\u00edn.\nCreceu no pazo da Carballeira de Gandar\u00f3n e no pazo de Barrantes. Viviu en Par\u00eds entre os doce e os dezaoito anos, e al\u00ed estudou dese\u00f1o de moda, piano e canto. En 1910 estaba previsto o seu debut no teatro della Scala de Mil\u00e1n, pero o seu pai fixo que regresase a Galicia porque non quer\u00eda que fose cantante. En vinganza, ela casou co avogado valenciano Vicente Sagarriga Mart\u00ednez de Pis\u00f3n, catro anos maior ca ela, tres meses despois de co\u00f1ecelo en Madrid.\nO 9 de xu\u00f1o de 1911 foi nai de Julia Sagarriga Becerra, e o 6 de setembro de 1920 naceu a s\u00faa filla Cristina. Logo de que nacese a s\u00faa primeira filla foron vivir a Santiago de Compostela porque Julia Becerra quer\u00eda que esta fose galega. Julia Becerra foi defensora da lingua e a cultura galegas. Adoitaban vivir en Madrid e pasar os ver\u00e1ns en Barrantes, e en 1930 acolleu no seu pazo o pacto de Barrantes. A parella estableceuse al\u00ed en 1933 logo de que o seu marido enfermase de tuberculose. Enviuvou o 11 de maio de 1935.\nCasou de novo con Frank Eric Arbenz, un home su\u00edzo delegado da Cruz Vermella en Espa\u00f1a. Durante a segunda guerra mundial foi enfermeira en hospitais e campos de refuxiados, e cantou para recadar fondos para caridade. En 1965 enviuvou de novo. En 1967 as s\u00faas d\u00faas fillas e dous dos seus netos morreron nun accidente de tr\u00e1fico. Por ent\u00f3n a s\u00faa neta Cristina Cebri\u00e1n Sagarriga (filla de Jaime Cebri\u00e1n, finado en 1962) estaba embarazada.\nDoou os terreos onde se constru\u00edu unha escola, o actual CPI Julia Becerra Malvar. En maio de 2009 as s\u00faas cinzas foron trasladadas ao cemiterio de Barrantes."}
{"id": "448664", "revid": "23204", "url": "https://gl.wikipedia.org/wiki?curid=448664", "title": "Leila Nachawati Rego", "text": ""}
{"id": "448668", "revid": "89787", "url": "https://gl.wikipedia.org/wiki?curid=448668", "title": "Miguel Mosquera Paans", "text": "Miguel Mosquera Paans, nado en Rotterdam en 1964, \u00e9 un escritor galego.\nTraxectoria.\nEstudou na Universidade de Granada, e \u00e9 especialista en medicina natural.\nRecompilou unha escolma de lendas de Ourense.\nEn 2013 acadou na Arxentina o Premio Internacional de Xornalismo de Investigaci\u00f3n Ana Mar\u00eda Ag\u00fcero Melnyczuk.\nDende 2012 \u00e9 columnista nas versi\u00f3ns en papel e dixital do diario \"La Regi\u00f3n\".\nObras.\nColaborou tam\u00e9n en varios cat\u00e1logos de exposici\u00f3ns fotogr\u00e1ficas e pict\u00f3ricas."}
{"id": "448683", "revid": "85894", "url": "https://gl.wikipedia.org/wiki?curid=448683", "title": "Lu\u00eds Garc\u00eda Pazos", "text": "Lu\u00eds Garc\u00eda Pazos, nado en Santiago de Compostela en 1905 e finado no mesmo concello en xullo de 1993, foi un xastre e sindicalista galego.\nTraxectoria.\nXastre en Compostela. militou no Gremio de Xastres e foi directivo do Ateneo Cultural Libertario. Foi detido pola folga de xastres e novamente pola folga xeral revolucionaria de 1934, polo que foi confinado varios meses na Fonsagrada. Co golpe de Estado do 18 de xullo de 1936 fixo fronte \u00e1s forzas do ex\u00e9rcito cun grupo de homes armados. Fuxiu ao monte Pedroso en compa\u00f1\u00eda de Antonio Ramos Varela, Ces\u00e1reo Briones Varela e C\u00e1ndido S\u00e1nchez Rodr\u00edguez. Detido, foi xulgado en Compostela por rebeli\u00f3n e condenado a cadea perpetua. En 1940 sa\u00edu en liberdade condicional e realizou unha labor solidaria cos presos internados no Penal de Santa Isabel. Foi novamente detido en 1942 polos seus contactos clandestinos con Honorato Mart\u00ednez Fuster da Alianza Democr\u00e1tica Espa\u00f1ola. Permaneceu varios meses na cadea. Implicado en tarefas clandestinas como secretario e contador da Federaci\u00f3n Local de Compostela da CNT, volveu ser detido en 1947 e condenado a 12 anos de reclusi\u00f3n. Nos anos setenta serviu de enlace coas novas xeraci\u00f3ns antifranquistas cara a reorganizaci\u00f3n da CNT."}
{"id": "448687", "revid": "1888", "url": "https://gl.wikipedia.org/wiki?curid=448687", "title": "C\u00e1ndido S\u00e1nchez Rodr\u00edguez", "text": "C\u00e1ndido S\u00e1nchez Rodr\u00edguez, nado en Santiago de Compostela en 1905 e finado na Coru\u00f1a o 9 de marzo de 1938, foi un ferreiro e sindicalista galego.\nTraxectoria.\nMetal\u00farxico en Compostela. Na Rep\u00fablica era presidente do sindicato metal\u00farxico afiliado \u00e1 CNT e membro do Ateneo Libertario. Coa folga xeral revolucionaria de 1934 foi detido por repartir follas clandestinas. Co golpe de Estado do 18 de xullo de 1936 formou parte en representaci\u00f3n da CNT do Comit\u00e9 da Fronte Popular que controlou a cidade nos primeiros d\u00edas. Fuxiu ao monte Pedroso en compa\u00f1\u00eda de Antonio Ramos Varela, Ces\u00e1reo Briones Varela e Lu\u00eds Garc\u00eda Pazos e permaneceu agochado nunha casa da r\u00faa do Esp\u00edrito Santo at\u00e9 que foi descuberto en xullo de 1937. Foi detido e entregado \u00e1s autoridades franquistas. Xulgado na Coru\u00f1a por rebeli\u00f3n militar en xaneiro de 1938, foi condenado a pena de morte. Foi executado na Coru\u00f1a o 9 de marzo de 1938 xunto con Jos\u00e9 Brandariz Ramos, Jaime Baella P\u00e9rez, \u00c1ngel Fern\u00e1ndez Fern\u00e1ndez, Ricardo Mart\u00edn Gonz\u00e1lez, Marcelino Calvi\u00f1o Pato, Jes\u00fas L\u00f3pez Casado e Felisardo Brandariz Souto."}
{"id": "448689", "revid": "1888", "url": "https://gl.wikipedia.org/wiki?curid=448689", "title": "C\u00e1ndido S\u00e1nchez", "text": "Co nome de C\u00e1ndido S\u00e1nchez podemos referirnos a:"}
{"id": "448693", "revid": "27155", "url": "https://gl.wikipedia.org/wiki?curid=448693", "title": "Chasca colipinta", "text": ""}
{"id": "448695", "revid": "5863", "url": "https://gl.wikipedia.org/wiki?curid=448695", "title": "Lu\u00eds Ardao L\u00f3pez", "text": "Lu\u00eds Ardao L\u00f3pez, nado na Capela (Oleiros) en 1907 e finado na Coru\u00f1a o 7 de marzo de 1938, foi un labrego e soldado galego.\nTraxectoria.\nO 6 de decembro de 1934 foi autor dun atraco a man armada en Vilarrod\u00eds (Oseiro, Arteixo) con Recaredo Lois, resultando feridas Julia V\u00e1zquez V\u00e1zquez e a s\u00faa filla Mar\u00eda Castro V\u00e1zquez, de doce anos, que morreron d\u00edas despois. Detidos o 22 de decembro, Lu\u00eds foi condenado en consello de guerra a 30 anos de reclusi\u00f3n maior, que cumpriu no penal de El Dueso. Logo do golpe de Estado do 18 de xullo de 1936 foi liberado. Combateu na fronte de Asturias co ex\u00e9rcito leal e foi proposto para tenente. O caer a fronte norte, pasou a Galicia, e estivo escapado polos montes. Foi detido nun Monte de Monfero. Xulgado na Coru\u00f1a por rebeli\u00f3n militar en xaneiro de 1938, foi condenado a pena de morte. Foi executado na Coru\u00f1a."}
{"id": "448699", "revid": "7802", "url": "https://gl.wikipedia.org/wiki?curid=448699", "title": "Mox\u00e9 Castel", "text": ""}
{"id": "448701", "revid": "1093", "url": "https://gl.wikipedia.org/wiki?curid=448701", "title": "Mar\u00eda Cristina Cid Fern\u00e1ndez", "text": ""}
{"id": "448702", "revid": "27155", "url": "https://gl.wikipedia.org/wiki?curid=448702", "title": "Saxicola rubicola", "text": ""}
{"id": "448703", "revid": "27155", "url": "https://gl.wikipedia.org/wiki?curid=448703", "title": "Saxicola torquata", "text": ""}
{"id": "448705", "revid": "1131", "url": "https://gl.wikipedia.org/wiki?curid=448705", "title": "Quique Costas (hom\u00f3nimos)", "text": "O nome de Quique Costas pode referirse a:"}
{"id": "448706", "revid": "89787", "url": "https://gl.wikipedia.org/wiki?curid=448706", "title": "Ilan Ramon", "text": "Ilan Ramon (, pronunciado ), nado en Ramat Gan o 20 de xu\u00f1o de 1954 e finado en Texas o 1 de febreiro de 2003, foi un coronel da Forza A\u00e9rea Israel\u00ed e astronauta da NASA.\nRamon foi especialista de carga no transbordador espacial STS-107, a misi\u00f3n do \"Columbia\", na cal faleceu xunto a outros seis membros da tripulaci\u00f3n durante o accidente de re-entrada na atmosfera terrestre. Tralo accidente foi condecorado a t\u00edtulo p\u00f3stumo nos Estados Unidos de Am\u00e9rica coa medalla de honra no espazo do Congreso.\nTraxectoria.\nPrimeiros anos.\nAo nacer recibiu o nome de Ilan Wolferman. A pesar de nacer en Ramat Gan, Ilan pasou a s\u00faa infancia en Beersheba onde resid\u00edan os seus pais. O seu pai, Eliezer Wolferman (1923\u20132006), era un xudeu alem\u00e1n que logrou escapar da persecuci\u00f3n nazi xunto a s\u00faa familia en 1935. A s\u00faa nai, Tonia (1929\u20132003), e a s\u00faa avoa eran orixinarias de Polonia e lograron sobrevivir ao Holocausto, tras pasar polo campo de concentraci\u00f3n de Auschwitz. Emigraron a Israel en 1949. O seu nome, Ilan, significa \"\u00e1rbore\" en hebreo. Mudou o seu apelido Wolferman cando se uniu \u00e1 Forza A\u00e9rea de Israel.\nRamon graduouse do instituto en 1972. En 1974 obtivo o t\u00edtulo de piloto de combate na Escola de Voo da Forza A\u00e9rea Israel\u00ed. En 1987, obtivo o seu t\u00edtulo de enxe\u00f1eiro electr\u00f3nico e da computaci\u00f3n pola Universidade de Tel Aviv.\nServizo e vida militar.\nIlan Ramon alcanzou o rango de coronel (\"aluf mishne\") e de piloto de combate da Forza A\u00e9rea Israel\u00ed, con miles de horas de experiencia en voo. Entre 1974 e 1976 participou nos adestramentos b\u00e1sicos e operaci\u00f3ns co A-4 Skyhawk. Entre 1976 e\u00a01980 pilotou o Mirage III-C. En 1980, como parte do equipo de establecemento do primeiro escuadr\u00f3n de F-16 Fighting Falcon no seu pa\u00eds, participou nun curso de adestramento na Base A\u00e9rea de Hill en Utah. Entre 1981 e 1983, serviu como comandante do escuadr\u00f3n B dos cazas F-16.\nEn 1981 foi o piloto m\u00e1is novo en participar na Operaci\u00f3n \u00d3pera, o ataque israel\u00ed contra o reactor nuclear Osiraq en Iraq, que estaba a\u00ednda en construci\u00f3n. As instalaci\u00f3ns quedaron destru\u00eddas, nun ataque no que morreron dez soldados iraqu\u00eds e un investigador franc\u00e9s.\nTras asistir \u00e1 Universidade de Tel Aviv, Ramon serviu no escuadr\u00f3n 119 do ex\u00e9rcito do seu pa\u00eds, pilotando o F-4 Phantom (1988\u201390). Durante 1990, asistiu ao curso de comandantes de escuadr\u00f3n. Entre 1990 e 1992, comandou o escuadr\u00f3n 117, pilotando o caza F-16. En 1994, foi ascendido ao rango de coronel e nomeado director do Departamento de Operaci\u00f3ns de Requirimentos para o Desenvolvemento e Adquisici\u00f3n de Armas, onde permaneceu ata ata 1998.\nRamon acumulou m\u00e1is de 3\u00a0000 horas de voo nos A-4, Mirage III-C, e F-4, e m\u00e1is de 1\u00a0000 horas no F-16. Tam\u00e9n serviu na guerra do Yom Kippur e na Operaci\u00f3n Paz para Galilea.\nExperiencia na NASA.\nAdestramentos en terra.\nEn 1997, Ramon foi escollido como especialista de carga. Recibiu adestramento para unha misi\u00f3n do transbordador espacial cunha carga que inclu\u00eda unha c\u00e1mara multiespectral para o rexistro de aerosois en zonas des\u00e9rticas. En xulio de 1998 comezou o adestramento no Centro Espacial Johnson en Houston, onde permaneceu ata 2003. Participou na misi\u00f3n STS-107 e rexistrou 15 d\u00edas, 22 horas e 20 minutos no espazo.\nMisi\u00f3n STS-107 do transbordador espacial \"Columbia\".\nA misi\u00f3n STS-107 do transbordador espacial Columbia desenvolveuse entre os d\u00edas 16 de xaneiro\u00a0e 1 de febreiro de 2003. Estivo adicada \u00e1 ciencia e a investigaci\u00f3n, e os seus tripulantes traballaron 24 horas ao d\u00eda, en d\u00faas quendas, nas que os astronautas lograron realizar aproximadamente 80 experimentos.\nA\u00ednda que Ramon se consideraba un xudeu secular, semella que seguiu as observancias xud\u00edas mentres estivo no espazo. Nunha entrevista afirmou:\nFoi tam\u00e9n o primeiro astronauta que pediu ter comida kosher. Tam\u00e9n pediu consello a un rabino sobre como seguir as observaci\u00f3ns do shabbat no espazo, xa que o per\u00edodo entre os ama\u00f1eceres na \u00f3rbita \u00e9 de aproximadamente 90 minutos. Este feito foi mencionado coa frase \"Xerusal\u00e9n temos un problema\" no discurso que o rabino Konikov deu o 7 de febreiro de 2003 no Kennedy Space Center Memorial tras o accidente do Columbia.\nA misi\u00f3n STS-107 rematou de xeito abrupto cando o Columbia sufriu o accidente de reentrada na atmosfera terrestre e a s\u00faa tripulaci\u00f3n morreu a tan s\u00f3 16 minutos da hora de aterraxe establecida.\nDiario.\n37 p\u00e1xinas do diario que Ramon escribiu mentres estivo no espazo sobreviviron ao accidente e foron devoltas a s\u00faa vi\u00fava, Rona, quen compartiu un fragmento co p\u00fablico israel\u00ed nunha mostra no Museo de Israel en Xerusal\u00e9n. Na mostra tan s\u00f3 se expuxeron d\u00faas p\u00e1xinas, unha conti\u00f1a notas de Ilan, mentres que a outra era unha copia da oraci\u00f3n Kiddush O curador Yigal Zalmona dixo que o diario fora restaurado parcialmente nun ano, e que precisaba de catro m\u00e1is, para que os forenses descifraran o 80% do texto. Zalmona afirmou:"}
{"id": "448713", "revid": "7802", "url": "https://gl.wikipedia.org/wiki?curid=448713", "title": "Aleksandr Nikolayevich Balandin", "text": ""}
{"id": "448723", "revid": "5863", "url": "https://gl.wikipedia.org/wiki?curid=448723", "title": "Jos\u00e9 Mar\u00eda de Arellano", "text": ""}
{"id": "448724", "revid": "89787", "url": "https://gl.wikipedia.org/wiki?curid=448724", "title": "Northwest Airlines", "text": "Northwest Airlines Corp., normalmente abreviado como NWA, foi unha gran aeroli\u00f1a estadounidense fundada en 1926 e absorbida por Delta Air Lines tras unha fusi\u00f3n. Aprobada o 29 de outubro de 2008, a fusi\u00f3n converteu a Delta na aeroli\u00f1a m\u00e1is grande do mundo ata a uni\u00f3n American Airlines e US Airways o 9 de decembro de 2013. Northwest continuou operando co seu nome ata que a integraci\u00f3n das aeroli\u00f1as foi completada o 31 de xaneiro de 2010.\nNorthwest ti\u00f1a a s\u00faa sede en Eagan, Minnesota, preto do aeroporto de Minneapolis/Saint Paul. Despois da segunda guerra mundial f\u00edxose dominante no mercado transpac\u00edfico cun centro de conexi\u00f3ns en Tokyo (inicialmente no aeroporto de Haneda e posteriormente no de Narita). Despois de mercar Republic Airlines en 1986, Northwest tam\u00e9n estableceu grandes centros de conexi\u00f3ns no aeroporto de Detroit e no aeroporto de Memphis. En 1993 iniciou unha alianza estrat\u00e9xica con KLM coa que ti\u00f1a un centro de conexi\u00f3ns coordinado conxuntamente no aeroporto de \u00c1msterdam. As operaci\u00f3ns de Detroit e Minneapolis quedaron como centros de conexi\u00f3ns de Delta. Por\u00e9n, as operaci\u00f3ns de Memphis chegaron a m\u00e1is de 300 por d\u00eda antes da fusi\u00f3n.\nAntes de unirse a Delta, Northwest era a sexta aeroli\u00f1a m\u00e1is grande do mundo en termos de millas voadas en voos regulares de pasaxeiros dom\u00e9sticos e internacionais, e a sexta m\u00e1is grande dos Estados Unidos en millas por pasaxeiro en voos dom\u00e9sticos. Ademais de operar unha das redes dom\u00e9sticas m\u00e1is grandes dos Estados Unidos, Northwest levaba a m\u00e1is pasaxeiros a trav\u00e9s do oc\u00e9ano Pac\u00edfico (5,1 mill\u00f3ns en 2004) que calquera outra aeroli\u00f1a estadounidense, e levou m\u00e1is carga dom\u00e9stica que outra aeroli\u00f1a de pasaxeiros do pa\u00eds.\nOs voos rexionais para Northwest eran operados co nome Northwest Airlink por Mesaba Airlines, Pinnacle Airlines e Compass Airlines. Northwest Airlines ti\u00e1 unha parte minoritaria de Midwest Airlines, mantendo o 40% das acci\u00f3ns da compa\u00f1\u00eda."}
{"id": "448725", "revid": "865", "url": "https://gl.wikipedia.org/wiki?curid=448725", "title": "Aeroporto de Memphis", "text": ""}
{"id": "448726", "revid": "22570", "url": "https://gl.wikipedia.org/wiki?curid=448726", "title": "Saarij\u00e4rvi", "text": "Saarij\u00e4rvi \u00e9 unha cidade de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 9\u00a0568\u00a0habitantes. A superficie do termo municipal \u00e9 de 1\u00a0422,72\u00a0km2, dos cales 170,99\u00a0km2 son auga. O concello ten unha densidade de poboaci\u00f3n de 7,64\u00a0hab./km\u00b2.\nLimita cos concellos de Kannonkoski, Karstula, Multia, Uurainen, \u00c4\u00e4nekoski, Soini e \u00c4ht\u00e4ri, estes dous \u00faltimos na rexi\u00f3n veci\u00f1a de Ostrobotnia do Sur.\nO concello \u00e9 uniling\u00fce en fin\u00e9s."}
{"id": "448728", "revid": "17467", "url": "https://gl.wikipedia.org/wiki?curid=448728", "title": "Deputado a Cortes", "text": ""}
{"id": "448731", "revid": "17467", "url": "https://gl.wikipedia.org/wiki?curid=448731", "title": "Escola de Ensino Galego Semente", "text": ""}
{"id": "448733", "revid": "83328", "url": "https://gl.wikipedia.org/wiki?curid=448733", "title": "C\u00f3digo penal", "text": "Un c\u00f3digo penal \u00e9 un conxunto unitario, ordenado e sistematizado das normas xur\u00eddicas punitivas dun Estado, \u00e9 dicir, as leis ou un compendio ordenado da lexislaci\u00f3n aplic\u00e1bel en materia penal que busca a eliminaci\u00f3n de redundancias, a ausencia de lagoas e a universalidade: isto \u00e9, que non existan normas penais vixentes f\u00f3ra do compendio.\nOs c\u00f3digos penais son, en certo sentido, a facultade sancionadora do Estado. Desta maneira, o Estado mesmo a trav\u00e9s do lexislador, busca evitar a aplicaci\u00f3n de penas arbitrarias, xa que s\u00f3 pode ser sancionada penalmente unha conduta cando esta se consigna expresamente no mesmo c\u00f3digo penal e coa sanci\u00f3n que este estabelece.\nHistoria.\nO primeiro c\u00f3digo penal que recolleu os requisitos que, a partir da Ilustraci\u00f3n, foron estabelec\u00e9ndose sobre a forma dun corpo lexislativo moderno, foi o C\u00f3digo Penal franc\u00e9s, da \u00e9poca napole\u00f3nica (por iso tam\u00e9n \u00e9 denominado C\u00f3digo penal napole\u00f3nico), promulgado en 1810 coa finalidade de dar coherencia a un sistema xur\u00eddico case indescifr\u00e1bel pola multitude de normas dispersas que exist\u00edan.\nM\u00e1is adiante a codificaci\u00f3n penal foise estendendo por Europa (sobre todo polos pa\u00edses de Dereito continental) e por todos os territorios baixo os cales estes estados europeos ti\u00f1an influencia.\nA idea xur\u00eddica da existencia de c\u00f3digos \u00e9 tipicamente burguesa e liberalista, dado que favorece os intercambios comerciais e de seguridade xur\u00eddica. Ademais, no caso do C\u00f3digo penal, perm\u00edtelles aos cidad\u00e1ns un maior co\u00f1ecemento dos delitos, e non ser axuizados por actos delituosos que poder\u00edan desco\u00f1ecer; polo anterior, septica de forma case un\u00e1nime, e m\u00e1is tendo en conta que a lei pode limitarse a estabelecer disposici\u00f3ns que modifiquen o c\u00f3digo, \u00e9 unha pr\u00e1ctica que dista moito de estar erradicada completamente da pr\u00e1ctica lexislativa.\nContemporaneamente, \u00e9 infrecuente que a totalidade de lexislaci\u00f3n penal dun pa\u00eds se atope no c\u00f3digo penal, sendo o m\u00e1is frecuente ter que remitir a leis penais especiais ou a outras leis, non penais, que te\u00f1en tam\u00e9n contido penal; mesmo nos pa\u00edses, como ser\u00eda o caso de Espa\u00f1a, que pretenden ter a totalidade da lexislaci\u00f3n penal nun c\u00f3digo penal, a utilizaci\u00f3n da t\u00e9cnica lexislativa co\u00f1ecida como \"lei penal en branco\" obrigan a complementar a lexislaci\u00f3n penal con extrapenal."}
{"id": "448734", "revid": "1131", "url": "https://gl.wikipedia.org/wiki?curid=448734", "title": "Campo de concentraci\u00f3n de Arnao", "text": " \nO campo de concentraci\u00f3n de Arnao foi un dos campos de concentraci\u00f3n do franquismo, e funcionou entre 1938 e 1943 en Arnao (As Figueiras, Castropol), xunto \u00e1 r\u00eda de Ribadeo. Ti\u00f1a tres barrac\u00f3ns e chegou a albergar 300 prisioneiros, inclu\u00eddas mulleres e nenos.\nDesenvolvemento.\nFoi un dos 296 campos de concentraci\u00f3n espa\u00f1ois que m\u00e1is xente tivo concentrada, e funcionou a partir da ca\u00edda da fronte en Asturias na guerra civil espa\u00f1ola e durante os anos m\u00e1is duros da represi\u00f3n franquista. No seu comezo os campos s\u00f3 eran para homes, pero despois tam\u00e9n tiveron continxentes de mulleres, e nenos.\nOs propios prisoneiros constru\u00edron tres barrac\u00f3ns de madeira pintados de gris escuro con capacidade para unhas cen persoas cada un, con liteiras de tres niveis, e dimensi\u00f3ns de 32\u00a0m\u00d710,7\u00a0m. Unha caseta de 6,5\u00a0m\u00d75,2\u00a0m e un subterr\u00e1neo usado para almacenar v\u00edveres completaban o conxunto principal.\nDespois f\u00edxose outro barrac\u00f3n para a gornici\u00f3n, unha Compa\u00f1\u00eda, e a\u00ednda outro para enfermer\u00eda, con 27 camas.\nO conxunto quedou completado cunha casa usada como oficina administrativa e vivenda de oficiais, unha garita de garda, unha fonte de auga potable, e a\u00ednda outro edificio para coci\u00f1a. As forzas da gornici\u00f3n ti\u00f1an tam\u00e9n labores de vixilancia na entrada da r\u00eda de Ribadeo.\nNa actualidade, no lugar hai un mon\u00f3lito levantado polos socialistas de Castropol, cunha placa na que pode lerse:"}
{"id": "448735", "revid": "98629", "url": "https://gl.wikipedia.org/wiki?curid=448735", "title": "Le Jeu (filme)", "text": "Le Jeu\u00a0\u00e9 un filme franc\u00e9s\u00a0de 2018 dirixido por Fred Cavay\u00e9. Tr\u00e1tase dun remake do filme italiano \"Perfetti sconosciuti\", de Paolo Genovese, estreado en 2016.\nSinopse.\nDurante unha cea de amigos, t\u00f3dolos presentes deciden xogar a un \u00abxogo\u00bb. Todos deben pousar os seus tel\u00e9fonos m\u00f3biles no medio da mesa. Cada mensaxe, chamada ou correo electr\u00f3nico debe ser totalmente compartido cos demais."}
{"id": "448738", "revid": "1505", "url": "https://gl.wikipedia.org/wiki?curid=448738", "title": "Pazo de Mar\u00eda Pita", "text": ""}
{"id": "448740", "revid": "23204", "url": "https://gl.wikipedia.org/wiki?curid=448740", "title": "Private Life (filme de 2018)", "text": "Private Life \u00e9 un filme estadounidense de 2018 escrito e dirixido por Tamara Jenkins. Est\u00e1 protagonizado por Paul Giamatti, Kathryn Hahn, Kayli Carter, Molly Shannon, John Carroll Lynch, Desmin Borges e Denis O'Hare. O filme c\u00e9ntrase na historia de Richard e Rachel, unha parella de escritores de mediana idade que tentan desesperadamente ter un fillo por t\u00f3dolos medios posibles.\nO filme estreouse o 18 de xaneiro de\u00a02018 no Festival de Cinema de Sundance. Estreouse internacionalmente o 5 de outubro de 2018 a trav\u00e9s de Netflix."}
{"id": "448741", "revid": "1131", "url": "https://gl.wikipedia.org/wiki?curid=448741", "title": "Montegrande", "text": "O top\u00f3nimo Montegrande pode referirse a:"}
{"id": "448742", "revid": "5863", "url": "https://gl.wikipedia.org/wiki?curid=448742", "title": "Dunkleosteus", "text": "Dunkleosteus (do\u00a0alem\u00e1n: Dunkle \u00abescuro\u00bb e do\u00a0grego antigo: \"osteos\" \u00ab\u00f3so\u00bb) \u00e9 un x\u00e9nero de peixes placodermos artr\u00f3diros que existiron a finais do per\u00edodo devoniano, dende hai preto de 380 at\u00e9 360 mill\u00f3ns de anos, no Frasniense e Fameniense.\u00a0Foron descritas algunhas especies\u00a0e atop\u00e1ronse\u00a0numerosos f\u00f3siles en Norteam\u00e9rica, Polonia, B\u00e9lxica e Marrocos.\nComo outros din\u00edctidos, os\u00a0\"Dunkleosteus\" caracteriz\u00e1base por ter unha cabeza acoirazada provista de mand\u00edbulas con coitelas dentais pouco usuais. A\u00ednda que outros placodermos rivalizaban con el en tama\u00f1o, \"Dunkleosteus\" \u00e9 considerado un dos depredadores mari\u00f1os m\u00e1is feros e mortais que existiron. Con at\u00e9 seis metros de longo e unha tonelada de peso, este cazador estivo no cumio da cadea alimentaria do seu ambiente, e probablemente depredaba toda clase de fauna.\nNovos estudos revelaron varios trazos tanto na s\u00faa alimentaci\u00f3n e biomec\u00e1nica como na s\u00faa ecolox\u00eda e fisiolox\u00eda. Nas \u00faltimas d\u00e9cadas, \"Dunkleosteus\" logrou ser reco\u00f1ecido na cultura popular, cunha gran cantidade de esp\u00e9cimes en exposici\u00f3n, e notables aparici\u00f3ns en medios de entretemento."}
{"id": "448748", "revid": "7802", "url": "https://gl.wikipedia.org/wiki?curid=448748", "title": "Elvira M\u00e9ndez", "text": "O nome de Elvira M\u00e9ndez pode referirse a:"}
{"id": "448749", "revid": "89787", "url": "https://gl.wikipedia.org/wiki?curid=448749", "title": "Elvira M\u00e9ndez de Faro", "text": "Elvira M\u00e9ndez de Faro, foi unha nobre galega do s\u00e9culo XI, filla do conde Mendo Berm\u00fadez de Faro e Aldara Gut\u00e9rrez de Aranga. \nHerdou do seu pai propiedades nas Terras de Faro, territorio equivalente aos actuais concellos da Coru\u00f1a, Arteixo e Culleredo.\nDa s\u00faa nai, filla do conde Guterre Rodr\u00edguez, Elvira herdou o castelo de Aranga e o seu couto xurisdicional.\nCasou con Froila Berm\u00fadez, da familia Froilaz-Traba, unindo o seu patrimonio territorial ao da li\u00f1axe. \nDo seu casamento naceron cinco fillos:"}
{"id": "448750", "revid": "82922", "url": "https://gl.wikipedia.org/wiki?curid=448750", "title": "Elvira de Faro", "text": ""}
{"id": "448755", "revid": "12452", "url": "https://gl.wikipedia.org/wiki?curid=448755", "title": "Elvira M\u00e9ndez de Melanda", "text": ""}
{"id": "448757", "revid": "865", "url": "https://gl.wikipedia.org/wiki?curid=448757", "title": "BAE Systems", "text": "BAE Systems plc \u00e9 unha compa\u00f1\u00eda multinacional de defensa, seguridade e aeroespacial brit\u00e1nica. A s\u00faa sede at\u00f3pase en Londres e opera en todo o mundo. \u00c9 o contratista de defensa m\u00e1is grande de Europa e est\u00e1 entre as m\u00e1is grandes do mundo; foi clasificada como a terceira maior en funci\u00f3n dos ingresos de 2017. As s\u00faas principais operaci\u00f3ns son no Reino Unido e nos Estados Unidos, onde a s\u00faa subsidiaria BAE Systems Inc. \u00e9 un dos seis principais provedores do Departamento de Defensa estadounidense. Outros grandes mercados son Australia, India e Arabia Saudita, que xuntan ao redor do 20% das vendas totais de BAE. \u00c9 o fabricante m\u00e1is grande do Reino Unido. A compa\u00f1\u00eda formouse o 30 de novembro de 1999 pola fusi\u00f3n de d\u00faas empresas brit\u00e1nicas: Marconi Electronic Systems (MES), a subsidiaria de General Electric Company plc (GEC) dedicada \u00e1 electr\u00f3nica de defensa e \u00e1 construci\u00f3n naval, e British Aerospace (BAe), un fabricante de avi\u00f3ns, munici\u00f3n e sistemas navais.\nBAE Systems \u00e9 a sucesora de varias compa\u00f1\u00edas de fabricaci\u00f3n de aeronaves, barcos, veh\u00edculos armados, armamento e electr\u00f3nica de defensa, como Marconi Company, a primeira compa\u00f1\u00eda comercial dedicada ao desenvolvemento e uso da radio; A.V. Roe and Company, unha das primeiras compa\u00f1\u00eda do mundo de fabricaci\u00f3n de aeronaves; de Havilland, fabricante do Comet, o primeiro reactor comercial do mundo; British Aircraft Corporation, cofabricante do Concorde; Supermarine, fabricante do Spitfire; Yarrow Shipbuilders, construtor dos primeiros destrutores da Royal Navy; Fairfield Shipbuilding and Engineering Company, pioneira no motor de expansi\u00f3n triplo e construtor do primeiro acoirazado do mundo; e Vickers Shipbuilding and Engineering, contrutor dos primeiros submarinos da Royal Navy. Dende a s\u00faa formaci\u00f3n realizou varias compras, destacando as das compa\u00f1\u00edas estadounidenses United Defense e Armor Holdings, e vendeu as s\u00faas acci\u00f3ns en Airbus, Astrium, AMS e Atlas Elektronik.\nBAE Systems est\u00e1 involucrada en varios grandes proxectos de defensa, inclu\u00eddo o Lockheed Martin F-35 Lightning II, o Eurofighter Typhoon, o submarino clase \"Astute\" e os portaavi\u00f3ns clase \"Queen Elizabeth\". BAE Systems est\u00e1 listada na bolsa de Londres e \u00e9 un integrante do \u00edndice FTSE 100."}
{"id": "448758", "revid": "89787", "url": "https://gl.wikipedia.org/wiki?curid=448758", "title": "Malaysia Airlines", "text": "Malaysia Airlines Berhad (MAB) (malaio: \"Penerbangan Malaysia Berhad\"), anteriormente co\u00f1ecida como Malaysian Airline System (MAS) (malaio: \"Sistem Penerbangan Malaysia\"), comercializada como Malaysia Airlines, \u00e9 unha aeroli\u00f1a malaisia que opera voos dende o aeroporto de Kuala Lumpur e dende centros de conexi\u00f3ns secundarios en Kota Kinabalu e Kuching cara destinos en Asia, Ocean\u00eda e Europa. Malaysia Airlines \u00e9 a aeroli\u00f1a nacional de Malaisia e membro da alianza Oneworld. A sede da aeroli\u00f1a at\u00f3pase no aeroporto de Kuala Lumpur. En agosto de 2014 o fondo de riqueza soberana do goberno malaisio Khazanah Nasional, que ent\u00f3n era dono do 69,37% da aeroli\u00f1a, anunciou a s\u00faa intenci\u00f3n de mercar o resto das participaci\u00f3ns aos accionistas minoritarios e sacar \u00e1 compa\u00f1\u00eda da bolsa malaisia, renacionalizando as\u00ed a aeroli\u00f1a.\nMalaysia Airlines ten d\u00faas aeroli\u00f1as subsidiarias: Firefly e MASwings. Firefly opera voos regulares dende as s\u00faas d\u00faas bases no aeroporto de Penang e no aeroporto de Subang. A aeroli\u00f1a c\u00e9ntrase en cidades terciarias. MASwings c\u00e9ntrase nos voos dentro de Borneo. Malaysia Airlines ten unha frota de carga operada pola s\u00faa compa\u00f1\u00eda irm\u00e1 MASkargo, que xestiona voos de carga e a capacidade de carga de todos os voos de pasaxeiros de Malaysia Airlines.\nMalaysia Airlines ten as s\u00faas ra\u00edces en Malayan Airways Limited, fundada en Singapur nos anos 30, e realizou o seu primeiro voo comercial en 1947. Foi bautizada como Malaysian Airways tras a formaci\u00f3n da Federaci\u00f3n de Malaisia en 1963. En 1966, tras o Acordo de independencia de Singapur de 1965, a aeroli\u00f1a foi renomeada Malaysia-Singapore Airlines (MSA), antes de que os seus activos se dividisen en d\u00faas aeroli\u00f1as nacionais seo\u00a1paradas en 1972 Malaysian Airline System (MAS) e Singapore Airlines.\nFrota.\nEn novembro de 2018 a frota de Malaysia Airlines estaba formada polos seguintes avi\u00f3ns:"}
{"id": "448762", "revid": "1131", "url": "https://gl.wikipedia.org/wiki?curid=448762", "title": "Villabona", "text": ""}
{"id": "448763", "revid": "1888", "url": "https://gl.wikipedia.org/wiki?curid=448763", "title": "La Tierra", "text": "La Tierra foi o nome de varias publicaci\u00f3ns:"}
{"id": "448768", "revid": "85894", "url": "https://gl.wikipedia.org/wiki?curid=448768", "title": "Joaqu\u00edn M\u00edguez Barcia", "text": "Joaqu\u00edn M\u00edguez Barcia, nado en Pontevedra e finado en Ourense o 27 de febreiro de 1916, foi un xornalista galego.\nTraxectoria.\nEstudou na Escola Industrial de Vigo. Emigrou a Buenos Aires en 1898. Despois residiu en Barcelona, militou no Partido Radical, participou na Semana Tr\u00e1xica e estivo preso. Retornado a Pontevedra, foi correspondente en Pontevedra de \"Noticiero de Vigo\" e director de \"La Tierra\" (1913). Tam\u00e9n foi correspondente de \"Vida Gallega\" en Pontevedra. En setembro de 1913 marchou a Vigo para ocupar o posto de redactor xefe de \"Noticiero de Vigo\". En 1914 aprobou as oposici\u00f3ns de Facenda e foi desinado a Palencia. En decembro de 1914 pasou a Administraci\u00f3n de Facenda de Ourense, onde morreu.\nVida persoal.\nCasou en Vigo con Gloria Pontanari Rodr\u00edguez en 1914."}
{"id": "448770", "revid": "88215", "url": "https://gl.wikipedia.org/wiki?curid=448770", "title": "Iv\u00e1n Lind\u00edn Rodil", "text": "Iv\u00e1n Lind\u00edn Rodil, nado en Ribadeo o 5 de febreiro de 1975, \u00e9 un deportista paral\u00edmpico galego.\nPalmar\u00e9s.\nA especialidade na que ten acadado m\u00e1is \u00e9xitos \u00e9 o tiro paral\u00edmpico, adestrado por Marciano V\u00e1zquez, co seguinte palmar\u00e9s:\nOutros.\nFoi un dos atletas escollidos para o calendario Coca-Cola 2019."}
{"id": "448774", "revid": "22570", "url": "https://gl.wikipedia.org/wiki?curid=448774", "title": "Trans World Airlines", "text": "Trans World Airlines (TWA) foi unha gran aeroli\u00f1a estadounidense que existiu dende 1930 ata 2001. Formouse co nome Transcontinental &amp; Western Air para operar unha ruta dende Nova York a Os \u00c1nxeles a trav\u00e9s de St. Louis, Kansas City e outras paradas con avi\u00f3ns Ford Trimotor. Con American, United e Eastern, foi unha ds \"Grandes Catro\" aeroli\u00f1as dom\u00e9sticas dos Estados Unidos formadas na Conferencia Spoils de 1930.\nHoward Hughes f\u00edxose co control de TWA en 1939, e despois da segunda guerra mundial liderou a expansi\u00f3n da aeroli\u00f1a para servie Europa, Oriente Medio e Asia, convertendo a TWA nunha segunda aeroli\u00f1a nacional non oficial despois de Pan Am.[5] Hughes abandonou o control nos anos 60 e os novos xerentes de TWA mercaron Hilton International e Century 21 nun intento de diversificar os negocios da compa\u00f1\u00eda.\nComo a Lei de Desregulaci\u00f3n A\u00e9rea de 1978 provocou unha onda de desaparici\u00f3n de aeroli\u00f1as, aparici\u00f3n doutras novas, e adquisici\u00f3ns nos Estados Unidos, TWA foi separada da s\u00faa compa\u00f1\u00eda matriz en 1984. Carl Icahn f\u00edxose co control de TWA tomou a compa\u00f1\u00eda de forma privada nunha compra financiada por terceiros en 1988. TWA comezou a embargarse polas s\u00faas d\u00e9bedas, vendeu as s\u00faas rutas a Londres, experimentou o Cap\u00edtulo 11 da Lei de quebras reestrutur\u00e1ndose en 1992 e 1995, e a s\u00faa situaci\u00f3n complicouse a\u00ednda m\u00e1is despois do estoupido do voo 800 de TWA en 1996.\nEn 2001, TWA presentouse por terceira e \u00faltima vez en bancarrota e foi mercada por American Airlines. American despediu a moitos dos antigos empregados de TWA tras os atentados do 11 de setembro de 2001 e pechou o seu centro de conexi\u00f3ns en St. Louis hub en 2003.\nTWA ti\u00f1a a s\u00faa sede en Kansas City, Missouri, e planeaba converter o aeroporto de Kansas City no seu principal centro de conexi\u00f3ns, tanto nacional como internacional, pero abandonou este plan nos anos 70. Posteriormente a aeroli\u00f1a desenvolveu o seu maior centro de conexi\u00f3ns no aeroporto de St. Louis Lambert. O seu principal centro de conexi\u00f3ns transatl\u00e1ntico era o TWA Flight Center no aeroporto internacional John F. Kennedy de Nova York, unha icona arquitect\u00f3nica dese\u00f1ada por Eero Saarinen e completada en 1962."}
{"id": "448775", "revid": "85894", "url": "https://gl.wikipedia.org/wiki?curid=448775", "title": "Guillermo Torrado J\u00e1udenes", "text": "Guillermo Torrado J\u00e1udenes, nado en Abanqueiro (Boiro) en 1873 e finado na mesma parroquia en febreiro de 1956, foi un pol\u00edtico galego.\nTraxectoria.\nNos anos dez promoveu e presidiu na s\u00faa parroquia o Sindicato Agr\u00edcola Cat\u00f3lico de San Crist\u00f3bal. Na ditadura de Primo de Rivera foi nomeado alcalde de Boiro en febreiro de 1924 at\u00e9 xaneiro de 1930. Nas elecci\u00f3ns municipais do 12 de abril de 1931 integrouse na candidatura da Uni\u00f3n Mon\u00e1rquica Nacional, que triunfou, pero ao ser anuladas as elecci\u00f3ns coa proclamaci\u00f3n da Rep\u00fablica, quedou \u00e1 marxe do xogo pol\u00edtico. En 1932 fundou a Uni\u00f3n de Derechas de Boiro. Logo do golpe de Estado do 18 de xullo de 1936 foi nomeado delegado civil e alcalde en agosto para substitu\u00edr o dimitido Bernardino L\u00f3pez. Abandonou o cargo en febreiro de 1939."}
{"id": "448776", "revid": "22570", "url": "https://gl.wikipedia.org/wiki?curid=448776", "title": "Atopeosis 666", "text": "Atopeosis 666 \u00e9 o cuarto \u00e1lbum de estudio do grupo de heavy metal espa\u00f1ol Gigatr\u00f3n, publicado o 27 de febreiro de 2014, baixo o selo Dioses del Metal."}
{"id": "448777", "revid": "63181", "url": "https://gl.wikipedia.org/wiki?curid=448777", "title": "Toivakka", "text": "Toivakka \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 2\u00a0392\u00a0habitantes. A superficie do termo municipal \u00e9 de 413,94\u00a0km2, dos cales 52,49\u00a0km2 son auga. O concello ten unha densidade de poboaci\u00f3n de 3,83\u00a0hab./km\u00b2.\nLimita cos concellos de Hankasalmi, Joutsa, Jyv\u00e4skyl\u00e4, Laukaa, Muurame e Kangasniemi, este \u00faltimo na rexi\u00f3n veci\u00f1a de Savonia do Sur.\nO concello \u00e9 uniling\u00fce en fin\u00e9s."}
{"id": "448779", "revid": "22795", "url": "https://gl.wikipedia.org/wiki?curid=448779", "title": "Saxicola", "text": "Saxicola (do lat\u00edn: \"saxum\", 'rocha' + \"icola\", 'habitante de') \u00e9 un x\u00e9nero de aves paseriformes que comprende os chascos ou chascas, que consta de 15 especies que viven no Vello Mundo. En Galicia \u00e9 sedentario e abundante o chasco com\u00fan (\"Saxicola rubicola\", antes clasificado como \"S. torquata\"), e \u00e9 un visitante menos com\u00fan o chasco rabipinto (\"Saxicola rubetra\"). Son pequenos paxaros insect\u00edvoros que aparecen en \u00e1reas de matogueira aberta e prader\u00edas con arbustos espallados. Antes estaban clasificados na familia dos t\u00fardidos, pero actualmente consid\u00e9ranse muscic\u00e1pidos.\nEspecies.\nAs seguintes 15 especies son actualmente aceptadas en \"Saxicola\":\nEspecies antes inclu\u00eddas no x\u00e9nero \"Saxicola\", pero hoxe tratadas nun x\u00e9nero separado son:\nTaxonom\u00eda.\nO x\u00e9nero foi creado polo naturalista alem\u00e1n Johann Matth\u00e4us Bechstein en 1802. Como especie tipo foi despois designado o chasco com\u00fan. O nome \"Saxicola\" procede do lat\u00edn \"saxum\", 'rocha' e \"incola\", 'que vive en'. O nome com\u00fan chasco \u00e9 onomatopeico, polo son que fan.\nO x\u00e9nero foi anteriormente inclu\u00eddo na familia Turdidae, pero foi despois reclasificado e colocado dentro da familia Muscicapidae, na cal os x\u00e9neros m\u00e1is emparentados con el son \"Oenanthe\" (pedreiros) e \"Campicoloides\".\nAs evidencias xen\u00e9ticas e de comportamento fixeron que nos \u00faltimos anos se aceptasen novas especies no x\u00e9nero, e o cambio m\u00e1is notable foi a subdivisi\u00f3n da ampla \"especie\" (unha superespecie ou complexo de especies) chamada \"Saxicola torquatus\" (\"chasco com\u00fan\"), en cinco especies separadas; un cambio hoxe amplamente aceptado, a\u00ednda que non unanimemente. Isto afectou \u00e1s poboaci\u00f3ns europeas do antigo \"S. torquatus\" que agora se chaman \"S. rubicola\" (o chasco com\u00fan actual), mentres que hoxe se reserva a denominaci\u00f3n \"S. torquatus\" s\u00f3 \u00e1s poboaci\u00f3ns africanas. Os datos das secuencias do ADNmt do xene do citocromo \"b\" e datos do perfil do ADNn, confirmaron que o chasco de Fuerteventura (hoxe \"S. dacortiae\") e o da illa de R\u00e9union (hoxe \"S. tectes\") eran especies distintas, pero que ademais as poboaci\u00f3ns do continente africano (hoxe \"S. torquatus\") , as de Madagascar (hoxe \"S. sibilla\"), e as europeas (hoxe \"S. rubetra\") eran cada unha unha especie distinta, as\u00ed como as asi\u00e1ticas siberianas (hoxe \"S. maurus\") e os chascos de Stejneger (hoxe \"S. stejnegeri\"). Debido \u00e1 confusi\u00f3n da asignaci\u00f3n das subespecies, o nome \"S. torquatus\" foi brevemente usado para a especie europea (hoxe \"S. rubicola\"), e o chasco africano foi incorrectamente denominado \"S. axillaris\" (hoxe \"S. torquatus\").\nDebido a un uso incorrecto da gram\u00e1tica latina, varias destas especies no pasado recibiron nomes con terminaci\u00f3n feminina (\"S. torquata, S. maura, S. leucura, S. ferrea\" etc.), hoxe usadas en masculino."}
{"id": "448788", "revid": "56817", "url": "https://gl.wikipedia.org/wiki?curid=448788", "title": "Arturo Sieiro Alonso", "text": "Arturo Sieiro Alonso foi un pol\u00edtico galego.\nTraxectoria.\nCoa proclamaci\u00f3n de Rep\u00fablica, foi elixido alcalde de Boiro. Dimitiu o 17 de agosto de 1931."}
{"id": "448789", "revid": "56817", "url": "https://gl.wikipedia.org/wiki?curid=448789", "title": "Benito Calo Beade", "text": "Benito Calo Beade foi un pol\u00edtico galego.\nTraxectoria.\nCoa proclamaci\u00f3n de Rep\u00fablica, foi elixido concelleiro. Logo da dimisi\u00f3n do alcalde Arturo Sieiro Alonso o 17 de agosto de 1931, foi elixido alcalde de Boiro. Permaneceu no cargo at\u00e9 febreiro de 1936."}
{"id": "448808", "revid": "23204", "url": "https://gl.wikipedia.org/wiki?curid=448808", "title": "Linguas italod\u00e1lmatas", "text": "As linguas italo-d\u00e1lmatas \u00e9 unha das d\u00faas ramas coa que os autores de \"Ethnologue\" clasifican as linguas rom\u00e1nicas occidentais.\nClasificaci\u00f3n.\n\"Ethnologue\" considera que as linguas italo-d\u00e1lmatas poden agruparse en sete linguas ou grupos dialectais amplos:"}
{"id": "448809", "revid": "89787", "url": "https://gl.wikipedia.org/wiki?curid=448809", "title": "Linguas rom\u00e1nicas orientais", "text": "As linguas balcorrom\u00e1nicas ou rom\u00e1nicas orientais son un conxunto de linguas rom\u00e1nicas ou \u201cneolatinas\u201d faladas nos Balc\u00e1ns, principalmente en Roman\u00eda e Moldavia. A maior\u00eda destas linguas difiren das linguas rom\u00e1nicas occidentais porque te\u00f1en unha grande influencia eslava tanto no l\u00e9xico como na fonolox\u00eda.\nLista de linguas balcorrom\u00e1nicas.\nAs linguas balcorrom\u00e1nicas son:"}
{"id": "448812", "revid": "1131", "url": "https://gl.wikipedia.org/wiki?curid=448812", "title": "Premio Fina Casalderrey de Literatura Infantil pola Igualdade", "text": "O Premio Fina Casalderrey de Literatura Infantil pola Igualdade reco\u00f1ece obras que fomentan a igualdade de x\u00e9nero e reco\u00f1ece a figura de Fina Casalderrey ao tomar o seu nome. Comezou a outorgarse no ano 2018 convocado pola editorial Ba\u00eda."}
{"id": "448813", "revid": "63181", "url": "https://gl.wikipedia.org/wiki?curid=448813", "title": "Uurainen", "text": "Uurainen (en sueco \"Urais\") \u00e9 un municipio de Finlandia situado na rexi\u00f3n de Finlandia Central. En 2018 a s\u00faa poboaci\u00f3n era de 3\u00a0743\u00a0habitantes. A superficie do termo municipal \u00e9 de 372,26\u00a0km2, dos cales 24,27\u00a0km2 son auga. O concello ten unha densidade de poboaci\u00f3n de 10,76\u00a0hab./km\u00b2.\nLimita cos concellos de Jyv\u00e4skyl\u00e4, Laukaa, Multia, Pet\u00e4j\u00e4vesi, Saarij\u00e4rvi e \u00c4\u00e4nekoski, todos eles pertencentes \u00e1 s\u00faa mesma rexi\u00f3n. O centro administrativo de Uurainen enc\u00f3ntrase a 32\u00a0km da capital da rexi\u00f3n, Jyv\u00e4skyl\u00e4.\nO concello \u00e9 uniling\u00fce en fin\u00e9s."}
{"id": "448818", "revid": "56817", "url": "https://gl.wikipedia.org/wiki?curid=448818", "title": "Ferralla", "text": "A ferralla\u00a0\u00e9 o conxunto de refugallos de ferro, ferro fundido ou de aceiro, e xunto coa\u00a0mena de ferro,\u00a0son as d\u00faas materias primas m\u00e1is importantes da siderurxia.\u00a0Este refugallos poden ser identificados de xeito doado e, polo tanto, poden ser recuperados e reciclados.\nA ferralla de ferro \u00e9 imprescindible para fabriaci\u00f3n de aceiro. A gusa de ferro, extra\u00edda da mena que sae dun alto forno pasan nunha segunda fase a un convertedor onde son mesturados cun 20 a 40% de ferralla. No caso dos fornos el\u00e9ctricos esta porcentaxe pode atinxir at\u00e9 o 100%. Ademais das empreses especializadas, segundo o Gremio de Recuperaci\u00f3n de Catalu\u00f1a, en 2015 unhas 53\u00a0500 persoas recollen ferralla nas r\u00faas dos concellos catal\u00e1ns. Este n\u00famero medrou nos \u00faltimos anos e por mor dos escasos ingresos, o traballo precarizouse a\u00ednda m\u00e1is.\nUn caso especial forma a \"ferralla espacial\": carcasas e outros obxectos perdidos na \u00f3rbita terrestre que causan un problema para as axencias espaciais. En 2015, estaban inventariadas at\u00e9 vinte mil pezas, que van da medida dunha maz\u00e1 \u00e1 dun autob\u00fas.\nCategor\u00edas.\nOs resfugallos de ferro pode ser divididos en catro grandes categor\u00edas:"}
{"id": "448819", "revid": "1576", "url": "https://gl.wikipedia.org/wiki?curid=448819", "title": "Angstrom", "text": ""}
{"id": "448824", "revid": "85894", "url": "https://gl.wikipedia.org/wiki?curid=448824", "title": "Cascallo", "text": "Denom\u00ednase cascallo\u00a0ao fragmento ou resto de material que prov\u00e9n do refugallo da construci\u00f3n, remodelaci\u00f3n ou demolici\u00f3n de estruturas.\nTipos de cascallo.\nExisten dous tipos de cascallos:\nOs cascallos de construci\u00f3n comp\u00f3\u00f1ense de restos e anacos de materiais, mentres os de demolici\u00f3n est\u00e1n formados practicamente s\u00f3 por fragmentos, tendo por iso maior potencial cualitativo comparativamente cos cascallos de construci\u00f3n."}
{"id": "448825", "revid": "23204", "url": "https://gl.wikipedia.org/wiki?curid=448825", "title": "Cascallos", "text": ""}
{"id": "448827", "revid": "1131", "url": "https://gl.wikipedia.org/wiki?curid=448827", "title": "Cinel\u00e2ndia", "text": "Cinel\u00e2ndia \u00e9 o nome popular da zona da contorna da Pra\u00e7a Floriano, no centro da cidade de R\u00edo de Xaneiro, no Brasil, englobando a \u00e1rea dende a Avenida Rio Branco ata a r\u00faa Senador Dantas, e da Evaristo da Veiga ata a Pra\u00e7a Mahatma Gandhi, onde antigamente estaba situado o Pal\u00e1cio Monroe.\nDescrici\u00f3n.\nA Pra\u00e7a Floriano ten unha lixeira forma de trapecio. Est\u00e1 delimitada pola Avenida Rio Branco e polas r\u00faas Ara\u00fajo Porto Alegre, 13 de Maio e Evaristo da Veiga. Algunhas r\u00faas veci\u00f1ais, como \u00c1lvaro Alvim, Pra\u00e7a Mahatma Gandhi e a r\u00faa do Passeio tam\u00e9n son englobadas dentro de Cinel\u00e2ndia.\nHistoria.\nA Pra\u00e7a Floriano est\u00e1 situada nunha zona aberta durante as obras de construci\u00f3n da Avenida Central, hoxe en d\u00eda co\u00f1ecida como Avenida Rio Branco. Ocupa parte do terreo do antigo Convento da Ajuda, constru\u00eddo no s\u00e9culo XVIII e destru\u00eddo na primeira d\u00e9cada do s\u00e9culo XX.\nA idea de transformar a nova praza, cercada polos edificios da Biblioteca Nacional, a C\u00e2mara Municipal, o antigo Supremo Tribunal Federal, o Pal\u00e1cio Monroe e o Theatro Municipal nunha versi\u00f3n brasileira do Times Square v\u00e9n do empresario Francisco Serrador, espa\u00f1ol radicado no Brasil e propietario de casinos, cines, teatros e hoteis.\nO nome \"Cinel\u00e2ndia\" popularizouse a partir da d\u00e9cada de 1920, xa que nesa \u00e9poca decenas de teatros, clubs, bares e restaurantes instal\u00e1ronse na zona, convert\u00e9ndose en referencia do ocio na cidade.\nCinel\u00e2ndia foi tam\u00e9n escenario dalgunhas das manifestaci\u00f3ns pol\u00edticas m\u00e1is importantes da historia do Brasil. Sendo hoxe en d\u00eda o lugar favorito para exhibici\u00f3ns de activistas pol\u00edticos nacionalistas e de esquerda.\nCoa popularizaci\u00f3n dos centros comerciais, os locais de ocio foron abandonando pouco a pouco a Pra\u00e7a Floriano, quedando s\u00f3 actualmente o cinema \"Odeon\"."}
{"id": "448829", "revid": "98629", "url": "https://gl.wikipedia.org/wiki?curid=448829", "title": "Vetrani\u00f3n", "text": "Flavio Vetranio Augusto, tam\u00e9n denominado Vetrani\u00f3n, ou de xeito incorrecto Vetranio ou Vetriano, foi un militar romano que se converteu en emperador romano no 350, e morreu no 356. Pertenceu ao grupo de emperadores que se catalogan como \"usurpadores do trono imperial\".\nTraxectoria.\nVetrani\u00f3n, naceu na provincia romana de Mesia (actual Serbia) nalg\u00fan momento do s\u00e9culo III. De moi novo alistouse no ex\u00e9rcito, onde ascendeu rapidamente at\u00e9 ser nomeado \"magister militum\" e posteriormente, gobernador de Iliria onde estivo durante moito tempo, polo emperador Constante.\nDurante a diarqu\u00eda de Constante e Constancio II (augustos ou emperadores da parte occidental e oriental do imperio, respectivamente), Vetranio estaba ao mando das lexi\u00f3ns de Iliria e Panonia, cando no 350 Constante foi derrotado e o trono usurpado por Magnencio que se proclamou emperador de Occidente. A\u00ednda que o seu primeiro impulso foi o de escribir a Constancio II para lle garanti-la s\u00faa fidelidade e pedir permiso para perseguir e castigar aos rebeldes, foi convencido por Constantina, a irm\u00e1 m\u00e1is vella de Constancio e filla de Constantino I, o Grande, para que se proclamara emperador. Probablemente pensaba que Vetrani\u00f3n, considerado un oficial prudente e reputado, pod\u00eda protexela a ela e a s\u00faa familia contra o usurpador mentres Constancio estaba en campa\u00f1a contra os persas; a\u00ednda que autores como Gibbon atrib\u00faen a s\u00faa ambici\u00f3n a un plan preconcibido. Finalmente, aceptou a p\u00farpura a comezos de marzo de 350 en Sirmium, polo que \u00e9 considerado un usurpador e, de seguido, cu\u00f1ou moedas co seu nome e o t\u00edtulo de Augusto en lugar do de C\u00e9sar. De t\u00f3dolos xeitos, mandou recado a Constancio de que se subordinaba \u00e1 s\u00faa obediencia. Constancio que estaba en campa\u00f1a contra os persas e deseaba recobrar a zona occidental en mans de Magnencio, non tivo m\u00e1is remedio que acepta-la situaci\u00f3n e finxiu crer no seu apoio e mandoulle recursos e un diadema. En realidade, a verdadeira importancia da s\u00faa pretenci\u00f3n ao poder, foi impedir que Magnencio poidera conseguir o apoio das lexi\u00f3ns que estaban nos Balc\u00e1ns e que apoiaron a Vetrani\u00f3n.\nA situaci\u00f3n complicouse cando Vetrani\u00f3n se uniu a Magnencio e acordaron ofrecer a Constancio unha triarqu\u00eda a condici\u00f3n do reco\u00f1ecemento deles dous como augustos, do seu dominio das provincias occidentais e de que deixara as armas. Mais cando Constancio rematou a campa\u00f1a, foise contra eles, rexeitou as condici\u00f3ns de Magnencio e acordou unha conferencia con Vetrani\u00f3n o 25 de decembro, preto de Sardica (na Mesia superior) para intentar atraelo ao seu bando. Al\u00ed, Vetrani\u00f3n, decidiu abdicar do poder que exercera durante pouco menos de dez meses a favor de Constancio, que o tratou con gran consideraci\u00f3n e permitiu que se retirara a Prusa ad Olimpum (actual Bursa, Turqu\u00eda) en Bitinia, onde pasou o resto da s\u00faa vida, en tranquilidade e profesando a relixi\u00f3n cristi\u00e1 da que era adepto. Morreu en 356."}
{"id": "448830", "revid": "88215", "url": "https://gl.wikipedia.org/wiki?curid=448830", "title": "Lena Horne", "text": "Lena Mary Calhoun Horne, nada en Brooklyn (Nova York) o 30 de xu\u00f1o de 1917 e finada na mesma cidade o 9 de maio de 2010, foi unha actriz e cantante estadounidense de \"jazz\" e m\u00fasica popular.\nA s\u00faa carreira, tanto como artista de clubs nocturnos como de int\u00e9rprete de discos para diversas compa\u00f1\u00edas, abrangue m\u00e1is de sesenta anos, dende os anos trinta aos noventa do s\u00e9culo XX.\nTraxectoria.\nInicios.\nLena Horne naceu en Bedford\u2013Stuyvesant, Brooklyn. Era descendente da familia de John C. Calhoun, e ambas as p\u00f3las da s\u00faa familia ti\u00f1an mestura de afroamericanos, ind\u00edxenas estadounidenses e estadounidenses de orixe europea e pertenc\u00edan \u00e1 parte superior da clase media, ben educada. O seu pai, Edwin Fletcher \"Teddy\" Horne, Jr. (1893\u20131970), dedicado \u00e1s apostas, abandonou a familia cando ela ti\u00f1a tres anose mudouse \u00e1 unha comunidade negra de clase media-alta no distrito de Hill en Pittsburgh, Pensilvania. A s\u00faa nai, Edna Louise Scottron (1894\u20131976), era neta do inventor Samuel R. Scottron; ela era unha actriz cunha compa\u00f1\u00eda teatral negra e viaxaba moito. A avoa materna de Edna, Amelie Louise Ashton, era unha escrava senegalesa. Horne foi criada principalmente polos seus av\u00f3s, Cora Calhoun e Edwin Horne.\nDebutou como corista aos 14 anos, pasando a integrar as filas do c\u00e9lebre Cotton Club de Harlem onde actuaban Duke Ellington, Billie Holiday, Louis Armstrong e Ethel Waters, quen a impactou coa canci\u00f3n \"Stormy Weather\".\nDeuse a co\u00f1ecer no mundo do \"jazz\" na segunda metade da d\u00e9cada de 1930, cantando en diversas \"big bands\", especialmente na de Noble Sissle (1938), \u00e9poca en que iniciou a s\u00faa carreira cinematogr\u00e1fica. En 1941 incorporose \u00e1 banda de Charlie Barnet, conseguindo un \u00e9xito discogr\u00e1fico coa canci\u00f3n \"Good for nothing Joe\", e despois actouu asiduamente coa banda do pianista Teddy Wilson.\nCarreira interpretativa.\nTraballou en 16 filme e varias curtametraxes entre 1938 e 1978. A s\u00faa aparici\u00f3n m\u00e1is c\u00e9lebre foi en \"Stormy Weather\", coa s\u00faa canci\u00f3n m\u00e1is representativa, de 1943 e en \"Cabin in the Sky\" de Vincente Minnelli xunto a Ethel Waters e Cab Calloway.\n\u00cda encarnar a Julie no filme musical \"Show Boat\" mais debido \u00e1 s\u00faa cor, o papel foi cedido \u00e1 s\u00faa amiga Ava Gardner, que foi dobrada nas canci\u00f3ns. A s\u00faa \u00faltima aparici\u00f3n no cinema foi en \"O meigo\" como Glenda The Good Witch xunto a Michael Jackson e Diana Ross.\nActuou tam\u00e9n en Broadway, logrando unha candidatura ao Tony en 1957 por \"Jamaica\". Aosos sesenta e tres anos, regresou triunfalmente co seu propio espect\u00e1culo \"Lena Horne: The Lady and Her Music\" en 1981-1982, producido por Quincy Jones, polo que recibiu un Tony.\nTraballou con asiduidade na radio e na televisi\u00f3n, nos programas de Judy Garland, Bing Crosby e Frank Sinatra, e en \"The Muppet Show\".\nLoita racial.\nComprometida coa lita contra a discriminaci\u00f3n racial, o seu primeiro traballo da d\u00e9cada dos trinta foi no \"Cotton Club\" de Harlem, onde as persoas de raza negra pod\u00edan traballar mais non eran admitidos como clientes. Nun principio, a s\u00faa cor de pel clara fixo que a chamasen \"Hedy Lamarr caf\u00e9 con leite\" ou \"Chocolate chanteuse\", mais a\u00ednda as\u00ed tivo prohibido pernoctar en hoteis para brancos ata 1942. En 1940 foi a primeira afroamericana que fixo unha xira cunha orquestra de \"jazz\" branca e en 1942 foi a primeira afroamericana que obtivo un contrato permanente na Metro Goldwyn Mayer.\nDurante a segunda guerra mundial fixo xiras entretendo as tropas aliadas neg\u00e1ndose a facelo para audiencias segregadas.\nPasamento.\nA \u00faltima aparici\u00f3n de Horne foi en 1999, cando xa sufr\u00eda de esclerose m\u00faltiple. Faleceu o 9 de maio de 2010 no hospital presbiteriano de Nova York aos 92 anos.\nVida persoal.\nCasou con Louis Jones (1937-1944) con quen tivo dous fillos, entre eles a escritora Gail Lumet Buckley que foi esposa do director Sidney Lumet. Entre 1947 e 1971 estivo casada co director musical Lennie Hayton, mais a s\u00faa voda, celebrada en Francia, foi anunciada tempo despois a causa de ser un matrimonio interracial e recibir ameazas de morte.\nResid\u00eda no Upper West Side de Nova York, no famoso edificio Apthorp.\nReco\u00f1ecementos.\nTen d\u00faas estrelas no Paseo da Fama de Hollywood, como actriz e como cantante.\nRecibiu tres premios Grammy, entre eles o \"Lifetime Achievement Award\" en 1989.\nEn 1984 foi unha das artistas do ano homenaxeada coa condecoraci\u00f3n \"Kennedy Center Honor\" en Washington."}
{"id": "448832", "revid": "1131", "url": "https://gl.wikipedia.org/wiki?curid=448832", "title": "Mu\u00f1\u00e1s, Vald\u00e9s", "text": "Mu\u00f1\u00e1s \u00e9 unha parroquia do concello asturiano de Vald\u00e9s, en Espa\u00f1a.\nAs\u00ed mesmo, unha das poboaci\u00f3ns que forman parte de devandita parroquia recibe o mesmo nome. Destacan d\u00faas construci\u00f3ns indianas, palacetes co\u00f1ecidos como \"Torres\". A paisaxe \u00e9 a t\u00edpica do occidente asturiano, moi verde con amplas pradar\u00edas e bosques. Segundo o INE, no ano 2017 ti\u00f1a unha poboaci\u00f3n de 315 habitantes, dos cales 158 eran homes e 157 mulleres. .\nA parroquia relixiosa recibe o nome de San Juan de Mu\u00f1\u00e1s, correspondente ao Arciprestado de Luarca, Diocese de Oviedo. A advocaci\u00f3n \u00e9 San Xo\u00e1n Bautista. Nun documento do 20 de xaneiro de 905 aparece citado como propiedade do Mosteiro de Corias (Cangas del Narcea).\nA econom\u00eda local bas\u00e9ase, practicamente na s\u00faa totalidade, na agricultura e a gandar\u00eda.\nEst\u00e1 a xurdir un mercado hoteleiro de casas rurais.\nHistoria.\nSegundo o \"Diccionario Geogr\u00e1fico Estad\u00edstico Madoz\", de 1845, naquelas datas a parroquia de Mu\u00f1\u00e1s contaba con 300 casas, unha poboaci\u00f3n de 300 veci\u00f1os, 1800 almas. Disp\u00f3n dun clima t\u00e9pedo e san. Nesta localidade naceu o conde Nu\u00f1o Pel\u00e1ez.\nEn Ferrera de los Gavitos, est\u00e1 a casa soar do Marqu\u00e9s de Ferrera cuxo primeiro titular foi Juan Alonso de Navia Arango (S\u00e9culo XVIII). Cons\u00e9rvanse dous palacios, un o Palacio do Marqu\u00e9s de Ferrera en Luarca e outro o Palacio do Marqu\u00e9s de Ferrera en Avil\u00e9s.\nMonumentos.\nA igrexa de San Juan erixiuse en 1897. Consta dunha planta de cruz latina, cuberta por tellado a d\u00faas vertentes. A portada a forma unha torre de planta cadrada rematada por un campanario de cuberta a catro augas. Flanqueando a torre por dous lados hai un p\u00f3rtico estendido polos muros laterais, disp\u00f3n de tellado a unha vertente sostido por varias columnas colocadas sobre antepeito.\nO interior est\u00e1 formado por unha \u00fanica nave, e capelas laterais que forman un cruceiro cuberto con b\u00f3veda de aresta, e cabeceira plana.\nO exterior do templo est\u00e1 revogado, ag\u00e1s os sillares de vans e esquinas."}
{"id": "448834", "revid": "23204", "url": "https://gl.wikipedia.org/wiki?curid=448834", "title": "Marie-Antoine Car\u00eame", "text": "Marie Antoine Car\u00eame, nado na \"rue du Bac\" (Par\u00eds) o 8 de xu\u00f1o de 1784 e finado na mesma cidade o 12 de xaneiro de 1833, foi un gastr\u00f3nomo, coci\u00f1eiro e arquitecto franc\u00e9s, co\u00f1ecido por ser o primeiro estudoso europeo das salsas na coci\u00f1a francesa na s\u00faa obra \"L'art de la cuisine fran\u00e7aise\" (5 volumes, 1833\u201334).\nTraxectoria.\nCar\u00eame naceu nunha familia numerosa e pobre de arredor de vinte e cinco irm\u00e1ns. O seu pai, estibador no r\u00edo Sena, decidiu abandonalo aos dez anos, explic\u00e1ndolle a dif\u00edcil situaci\u00f3n da familia e anim\u00e1ndoo a sa\u00edr adiante. Durante ese d\u00eda, o pequeno Antoine vagou polas r\u00faas ata que deu coa taberna \"La Fricas\u00e9 de Lapin\", en que o dono sentiu piedade por el e lle ofreceu ser axudante de coci\u00f1a. En 1799, aos dezaseis anos, abandonou a taberna e entrou a traballar en \"Chez Bailly\", cuxo propietario, do mesmo nome, era un importante pasteleiro de Par\u00eds.\nAo ver o entusiasmo de Car\u00eame pola coci\u00f1a, Bailly deulle a oportunidade de que, no tempo libre que tivese, se dirixise \u00e1 Biblioteca Nacional a aprender m\u00e1is, non s\u00f3 sobre coci\u00f1a sen\u00f3n tam\u00e9n sobre arquitectura. O mozo aprendeu a ler no seu esforzo por comprender os libros. Pouco a pouco foise descubrindo outro gran talento: a s\u00faa arte para o debuxo. Trasladou ent\u00f3n os seus debuxos de arquitectura aos seus pasteis de azucre, deixando asombrados a todos coas s\u00faas invenci\u00f3ns. \"Chez Bailly\" adquiriu gran fama grazas a iso, aparecendo pedidos de todo o mundo polos seus sorprendentes traballos.\nFoi coci\u00f1eiro de Napole\u00f3n I, desenvolveu os friames e as presentaci\u00f3ns de mesas de bufete.\nEn 1815 traballou para o tsar Alexandre I de Rusia, e en 1816 para o que ser\u00eda rei de Inglaterra, Xurxo IV. En 1821 foi contratado polo pr\u00edncipe Esterhazy, embaixador austr\u00edaco en Par\u00eds, a cuxo servizo permaneceu ata 1823. Nesa data pasou a traballar para o banqueiro Rothschild e a s\u00faa familia ata 1829, cando se retirou e deu por rematada a s\u00faa carreira, dedic\u00e1ndose completamente \u00e1 s\u00faa obra literaria.\nFaleceu na s\u00faa casa de Par\u00eds, na \"rue Neuve Saint Roche\" aos 48 anos, debido \u00e1 inhalaci\u00f3n durante moitos anos dos gases t\u00f3xicos do carb\u00f3n de le\u00f1a en que coci\u00f1aba. \u00c9 recordado como o fundador do concepto de alta coci\u00f1a e est\u00e1 enterrado no cemiterio de Montmartre de Par\u00eds.\nObras.\nCar\u00eame escribiu varios libros sobre coci\u00f1a, especialmente o enciclop\u00e9dico \"L'Art de la Cuisine Fran\u00e7aise\", que incl\u00faen \u00e1 parte de centos de receitas, planes de men\u00fas e mesas opulentas, unha historia da coci\u00f1a francesa e instruci\u00f3ns para organizar coci\u00f1as. Esta obra consta de 5 volumes. O primeiro est\u00e1 inclu\u00eddo en \"Le cuisinier parisien\", o segundo e o terceiro public\u00e1ronse en 1833, despois da s\u00faa morte, e o cuarto e o quinto, publicados en 1844, foron escritos por Plumerey, base\u00e1ndose nas notas deixadas por Car\u00eame.\nAs s\u00faas obras foron:"}
{"id": "448835", "revid": "1131", "url": "https://gl.wikipedia.org/wiki?curid=448835", "title": "Anya Rit", "text": ""}
{"id": "448836", "revid": "89787", "url": "https://gl.wikipedia.org/wiki?curid=448836", "title": "Ribonuclease H", "text": "As ribonucleases H (abreviadas como RNase H ou RNH) forman unha familia de encimas endonucleases non espec\u00edficos de secuencia que catalizan a clivaxe de ARN nun substrato ARN/ADN por medio dun mecanismo hidrol\u00edtico. Os membros da familia da RNase H poden encontrarse en case todos os organismos, desde bacterias a arqueas e a eucariotas.\nA familia est\u00e1 dividida en grupos relacionados evolutivamente con preferencias de substrato lixeiramente diferentes, designadas cos nomes xerais de ribonuclease H1 e H2. O xenoma humano codifica tanto a H1 coma a H2. A ribonuclease H2 humana \u00e9 un complexo heterotrim\u00e9rico composto de tres subunidades, e as mutaci\u00f3ns en cada unha delas est\u00e1n entre as causas xen\u00e9ticas da rara enfermidade chamada s\u00edndrome de Aicardi-Gouti\u00e8res. Un terceiro tipo, estreitamente relacionado con H2, soamente se encontra nuns poucos procariotas, mentres que as H1 e H2 aparecen en todos os dominios da vida. Adicionalmente, os dominios da ribonuclease H retroviral de tipo RNase H1 aparecen en prote\u00ednas transcriptase inversa multidominio, que codifican os retrovirus, como o VIH, e c\u00f3mpren para a replicaci\u00f3n viral.\nEn eucariotas, a ribonuclease H1 est\u00e1 implicada na replicaci\u00f3n do ADN do xenoma mitocondrial. Tanto a H1 coma a H2 est\u00e1n implicadas en tarefas de mantemento do xenoma, como o procesamento de estruturas en bucle R.\nClasificaci\u00f3n e nomenclatura.\nA ribonuclease H \u00e9 unha familia de encimas endonucleases que comparten unha especificidade de substrato polas febras de ARN de dobres h\u00e9lices ARN-ADN. Por definici\u00f3n, as RNases H clivan o esqueleto de enlaces fosfodi\u00e9ster do ARN deixando un extremo 3' hidroxilo e un grupo 5' fosfato. As RNases H foron propostas como membros dunha superfamilia relacionada evolutivamente que comprender\u00eda outras nucleases e encimas procesadores de \u00e1cidos nucleicos, como as integrases retroviraiss, ADN transposases, resolvases de uni\u00f3n de Holliday, prote\u00ednas Piwi e Argonauta, varias exonucleases e a prote\u00edna espliceos\u00f3mica Prp8.\nAs RNases H poden, grosso modo, ser divididas en dous subtipos, H1 e H2, aos que por raz\u00f3ns hist\u00f3ricas se lles d\u00e1 numeraci\u00f3n en n\u00fameros ar\u00e1bigos en eucariotas e numeraci\u00f3n romana en procariotas. As\u00ed, a RNase HI de \"Escherichia coli\" \u00e9 un hom\u00f3logo da RNase H1 de \"Homo sapiens\". En \"E. coli\" e en moitos outros procariotas, o xene \"rnhA\" codifica a HI e o \"rnhB\" a HII. Unha terceira clase relacionada, chamada HIII, aparece nunhas poucas bacterias e arqueas, e est\u00e1 estreitamente relacionada cos encimas HII procariotas.\nEstrutura.\nA estrutura da RNase H consiste comunmente nunha folla \u03b2 de cinco febras rodeada por unha distribuci\u00f3n de h\u00e9lices \u03b1. Todas as RNases H te\u00f1en un sitio activo centrado nun motivo de secuencia conservado composto por residuos de aspartato e glutamato, a mi\u00fado denominados motivo DEDD. Estes residuos interaccionan con i\u00f3ns magnesio cataliticamente necesarios.\nAs RNases H2 son de maior tama\u00f1o que as H1 e xeralmente te\u00f1en h\u00e9lices adicionais. A organizaci\u00f3n de dominios dos encimas var\u00eda; alg\u00fans membros eucariotas e procariotas do grupo H1 te\u00f1en un pequeno dominio adicional no N-terminal co\u00f1ecido como \"dominio de uni\u00f3n a h\u00edbrido\", que facilita a uni\u00f3n dos d\u00faplex h\u00edbridos ARN:ADN e \u00e1s veces confire un incremento de procesividade. A\u00ednda que todos os membros do grupo H1 e membros procariotas do grupo H2 funcionan como mon\u00f3meros, os encimas H2 eucariotas son heterotr\u00edmeros obrigados. Os encimas HIII procariotas son membros do grupo H2 considerado nunn sentido m\u00e1is amplo e comparten a maior\u00eda das caracter\u00edsticas estruturais de H2, coa adici\u00f3n dun dominio de uni\u00f3n \u00e1 caixa TATA N-terminal. Os dominios de RNase H retroviral que aparecen nas transcriptases inversas multidominio te\u00f1en estruturas que lembran estreitamente o grupo H1.\nAs RNases H1 foron estudadas intensamente para explorar as relaci\u00f3ns entre a estrutura e a actividade encim\u00e1tica. Son tam\u00e9n utilizadas, especialmente o hom\u00f3logo de \"E. coli\", como sistemas modelos para estudar o pregamento das prote\u00ednas. Dentro do grupo H1, identificouse unha relaci\u00f3n entre unha maior afinidade de uni\u00f3n ao substrato e a presenza de elementos estruturais consistentes nunha h\u00e9lice e bucle flexible, que proporcionan unha superficie de uni\u00f3n ao substrato maior e quimicamente m\u00e1is b\u00e1sica. A h\u00e9lice C ten unha distribuci\u00f3n taxon\u00f3mica dispersa; est\u00e1 presente nos hom\u00f3logos de RNase H1 de \"E. coli\" e humanos e ausente no dominio RNase H de VIH, pero hai tam\u00e9n exemplos de dominios retrovirais con h\u00e9lices C.\nFunci\u00f3n.\nOs encimas ribonuclease H clivan os enlaces fosfodi\u00e9ster do ARN dun h\u00edbrido bicatenario ARN:ADN, deixando un extemo 3' hidroxilo e un grupo fosfato 5' en ambos os extremos do punto de corte. As RNases H1 e H2 te\u00f1en distintas preferencias polo substrato e funci\u00f3ns distintas pero solapadas na c\u00e9lula. En procariotas e eucariotas inferiores, ning\u00fan deses encimas \u00e9 esencial, mentres que se cre que son esenciais nos eucariotas superiores. A actividade combinada dos encimas H1 e H2 est\u00e1 asociada co mantemento da estabilidade xen\u00f3mica debido \u00e1 degradaci\u00f3n encim\u00e1tica do compo\u00f1ente ARN de bucle R.\nRibonuclease H1.\nOs encimas ribonuclease H1 requiren un substrato de polo menos catro pares de bases con ribonucle\u00f3tidos e non poden eliminar un s\u00f3 ribonucle\u00f3tido dunha febra que est\u00e1 doutro modo composta de desoxirribonucle\u00f3tidos. Por esta raz\u00f3n, consid\u00e9rase improbable que as RNases H1 estean implicadas no procesamento dos cebadores de ARN dos fragmentos de Okazaki durante a replicaci\u00f3n do ADN. A RNase H1 non \u00e9 esencial en organismos unicelulares nos que foi investigada; en \"E. coli\", os knockouts para a RNase H1 confiren un fenotipo sensible \u00e1 temperatura, e en \"Saccharomyces cerevisiae\", producen defectos en resposta ao estr\u00e9s.\nEn moitos eucariotas, inclu\u00edndo os mam\u00edferos, os xenes da RNase H1 incl\u00faen unha secuencia de destino mitocondrial (MTS, \"mitochondrial targeting sequence\"), que causa a expresi\u00f3n de isoformas con e sen secuencia de destino mitocondrial. Como resultado, a RNase H1 est\u00e1 localizada tanto na mitocondria coma no n\u00facleo. Nos modelos de ratos knockout, os mutantes nulos de RNase H1 son letais durante a embriox\u00e9nese debido a defectos na replicaci\u00f3n do ADN mitocondrial. Os defectos na replicaci\u00f3n do ADN mitocondrial inducidos pola perda de RNase H1 d\u00e9bense probablemente a defectos no procesamento do bucle R.\nRibonuclease H2.\nEn procariotas, a RNase H2 \u00e9 encimaticamente activa como prote\u00edna mon\u00f3mera. En eucariotas, \u00e9 un heterod\u00edmero obrigado composto dunha subunidade A catal\u00edtica e as subunidades B e C estruturais. Mentres que a subunidade A ten grande homolox\u00eda coas RNAase H2 procariotas, e as subunidades B e C non te\u00f1en hom\u00f3logos aparentes en procariotas e est\u00e1n pouco conservadas a nivel de secuencia mesmo entre eucariotas. A subunidade B funciona como mediadora das interacci\u00f3ns prote\u00edna-prote\u00edna entre o complexo H2 e o PCNA, o cal localiza H2 nos focos de replicaci\u00f3n.\nTanto os encimas H2 procariotas coma eucariotas poden clivar un s\u00f3 nucle\u00f3tido nunha febra. por\u00e9n, te\u00f1en patr\u00f3ns de clivaxe e preferencias de substrato lixeiramente diferentes: os encimas procariotas te\u00f1en unha procesividade m\u00e1is baxa e hidrolizan ribonucle\u00f3tidos sucesivos m\u00e1is eficazmente que os ribonucle\u00f3tidos cun desoxirribonucle\u00f3tido 5', mentres que os encimas eucariotas son m\u00e1is procesivos e hidrolizan ambos os tipos de substrato con eficacia similar. A especificidade de substrato da RNase H2 d\u00e1lle un papel na reparaci\u00f3n por escisi\u00f3n de ribonucle\u00f3tidos, eliminando os ribonucle\u00f3tidos incorporados incorrectamente ao ADN, ademais do procesamento do bucle R. A\u00ednda que no n\u00facleo das c\u00e9lulas de mam\u00edferos est\u00e1n presentes tanto a H1 coma a H2, a H2 \u00e9 a fonte dominante de actividade de RNase H al\u00ed e \u00e9 importante para manter a estabilidade xen\u00f3mica.\nAlg\u00fans procariotas pos\u00faen un xene de tipo H2 adicional denominado RNase HIII na nomenclatura de n\u00fameros romanos usada para os xenes procariotas. As proteinas HIII est\u00e1n m\u00e1is estreitamente relacionadas co grupo H2 por identidade de secuencia e semellanza estrutural, pero te\u00f1en preferencias de substrato que lembran m\u00e1is claramente a H1. A diferenza de HI e HII, que est\u00e1n ambos amplamente espallados entre os procariotas, HIII at\u00f3pase s\u00f3 nuns poucos organismos cunha distribuci\u00f3n taxon\u00f3mica dispersa; \u00e9 algo m\u00e1is com\u00fan en arqueas e case nunca se atopa no mesmo xenoma procariota que HI.\nMecanismo.\nO sitio activo de case todas as RNases H cont\u00e9n catro residuos de amino\u00e1cidos cargados negativamente, co\u00f1ecidos como os dominios de motivo DEDD; adoita estar presente a histidina.\nOs residuos cargados \u00fanense a un ou dous i\u00f3ns met\u00e1licos que son necesarios para a cat\u00e1lise; baixo condici\u00f3ns fisiol\u00f3xicas estes son i\u00f3ns magnesio, pero o manganeso tam\u00e9n mant\u00e9n xeralmente a actividade encim\u00e1tica, mentres que o calcio pode inhibilo. A\u00ednda que os mecanismos catal\u00edticos de dous i\u00f3ns met\u00e1licos son moi com\u00fans en encimas implicados na bioqu\u00edmica do fosfato, debateuse na literatura se se usaban un ou dous i\u00f3ns na cat\u00e1lise da RNase H. En ambos os mecanismos propostos, participa polo menos unha mol\u00e9cula de auga na reacci\u00f3n.\nA maior\u00eda das evidencias experimentais para o mecanismo da cat\u00e1lise da RNase H proceden de medidas realizadas en membros do grupo H1, xeralmente o hom\u00f3logo de \"E. coli\". Segundo as medidas desta prote\u00edna, un dos residuos de aspartato ten un elevado pKa, mentres que outros te\u00f1en un pka anormalmente baixo. Non est\u00e1 claro se alg\u00fan dos residuos do sitio activo participa na reacci\u00f3n como base xeral. Ademais, \u00e9 posible que un dos \u00e1tomos de ox\u00edxeno do substrato participe directamente na reacci\u00f3n como unha base.\nEn biolox\u00eda humana.\nO xenoma humano cont\u00e9n catro xenes que codifican a RNase H:\nAdemais, no xenoma aparece frecuentemente material xen\u00e9tico de orixe retroviral, o que reflicte a integraci\u00f3n de xenomas de retrovirus end\u00f3xeneos humanos. Ditos eventos de integraci\u00f3n te\u00f1en como resultado a presenza de xenes codificados pola transcriptase inversa retroviral, o cal incl\u00fae un dominio de RNase H. Un exemplo \u00e9 ERVK6. Os retrotranspos\u00f3ns de repetici\u00f3n terminal longa son tam\u00e9n com\u00fans no xenoma humano e a mi\u00fado incl\u00faen os seus propios dominios RNase H, cunha complexa historia evolutiva.\nPapel en enfermidades.\nEn pequenos estudos, as mutaci\u00f3ns na RNase H1 humana foron asociadas coa oftalmoplexia externa progresiva cr\u00f3nica, unha caracter\u00edstica com\u00fan de enfermidade mitocondrial.\nAs mutaci\u00f3ns en calquera das tres subunidades da RNase H2 est\u00e1n ben establecidas como causas dunha rara doenza xen\u00e9tica denominada s\u00edndrome de Aicardi\u2013Gouti\u00e8res, a cal se manifesta con s\u00edntomas neurol\u00f3xicos e dermatol\u00f3xicos nunha idade temper\u00e1. Os s\u00edntomas desta s\u00edndrome lembran moito a unha infecci\u00f3n conx\u00e9nita viral e est\u00e1n asociadas coa regulaci\u00f3n \u00e1 alza inapropiada do interfer\u00f3n de tipo I. A s\u00edndrome de Aicardi-Gouti\u00e8res pode ser causada igualmente por mutaci\u00f3ns noutros xenes: TREX1, SAMHD1, ADAR e MDA5/IFIH1, todos os cales est\u00e1n implicados no procesamento de \u00e1cidos nucleicos. A caracterizaci\u00f3n da distribuci\u00f3n mutacional na poboaci\u00f3n de pacientes de s\u00edndrome de Aicardi-Gouti\u00e8res encontrou un 5% de todas as mutaci\u00f3ns nestas s\u00edndromes na RNASEH2A, un 36% na 2B, e un 12% na 2C. As mutaci\u00f3ns no 2B foron asociadas cun trastorno neurol\u00f3xico algo m\u00e1is suave e cunha ausencia de regulaci\u00f3n \u00e1 alza do xene inducida por interfer\u00f3n, que pode ser detectada en pacientes con outros xenotipos asociados \u00e1 s\u00edndrome de Aicardi-Gouti\u00e8res.\nEn virus.\nHai dous grupos de virus que usan a transcrici\u00f3n inversa como parte dos seus ciclos vitais: os retrovirus, que codifican os seus xenomas en ARN monocatenario e repl\u00edcanse por medio dun intermediario de ADN bicatenario; e os virus de ADN bicatenario con transcrici\u00f3n inversa (dsDNA-RT), que replican os seus xenomas de ADN bicatenario por medio dun \"prexenoma\" intermediario de ARN. Exemplos pat\u00f3xenos son o virus da inmunodeficiencia humana e o virus da hepatite B, respectivamente. Ambos os dous codifican grandes transcriptases inversas multifuncionais que conte\u00f1en dominios RNase H.\nAs transcriptases inversas retrovirais do VIH-1 e o virus da leucemia murina son os membros mellor estudados da familia. A transcriptase inversa retroviral \u00e9 responsable de converter o xenoma de ARN monocatenario do virus en ADN bicatenario. Este proceso require tres pasos: en primeiro lugar, a actividade de ADN polimerase dependente do ARN produce ADN de febra menos (-) a partir do molde de ARN de febra m\u00e1is (+), xerando un intermediario h\u00edbrido ARN:ADN; en segundo lugar, destr\u00faese a febra de ARN; e en terceiro lugar, a actividade de ADN polimerase dependente de ADN sintetiza o ADN de febra m\u00e1is, xerando ADN bicatenario como o produto final. O segundo paso deste proceso \u00e9 levado a cabo por un dominio RNase H localizado no C-terminal da transcriptase inversa.\nA RNase H realiza tres tipos de acci\u00f3ns de clivaxe: a degradaci\u00f3n non espec\u00edfica do xenoma de ARN de febra m\u00e1is, a eliminaci\u00f3n espec\u00edfica do cebador de ARNt de febra menos, e a eliminaci\u00f3n do cebador do tracto de polipurina rico en purinas da febra m\u00e1is (PPT). A RNase H interv\u00e9n tam\u00e9n no cebado da febra m\u00e1is, pero non polo m\u00e9todo convencional de sintetizar unha secuencia de cebador novo, sen\u00f3n que a RNase H crea un \"cebador\" a partir do PPT que \u00e9 resistente \u00e1 clivaxe da RNase H. Ao eliminar todas as bases ag\u00e1s o PPT, o PPT util\u00edzase como marcador do final da rexi\u00f3n U3 da s\u00faa repetici\u00f3n terminal longa.\nComo a actividade de RNase H \u00e9 necesaria para a proliferaci\u00f3n viral, este dominio foi considerado unha diana de f\u00e1rmacos para o desenvolvemento de f\u00e1rmacos antirretrovirais usados no tratamento do VIH/SIDA e outras condici\u00f3ns causadas polos retrovirus. Identific\u00e1ronse os inhibidores da RNase H retroviral de varios quimiotipos diferentes, moitos dos cales te\u00f1en un mecanismo de acci\u00f3n baseado na quelaci\u00f3n dos cati\u00f3ns do sitio activo. Os inhibidores da transcriptase inversa que inhiben especificamente a funci\u00f3n polimerase da transcriptase inversa te\u00f1en un estendido uso cl\u00ednico, pero non os inhibidores da funci\u00f3n de RNase H; esta \u00e9 a \u00fanica funci\u00f3n encim\u00e1tica codificada polo VIH que a\u00ednda non \u00e9 diana de f\u00e1rmacos en uso cl\u00ednico.\nEvoluci\u00f3n.\nAs RNases H est\u00e1n amplamente distribu\u00eddas e aparecen en todos os dominios da vida. A familia pertence a unha superfamila m\u00e1is grande de encimas nucleases e consid\u00e9rase que \u00e9 evolutivamente antiga. En xenomas procari\u00f3ticos est\u00e1n presentes m\u00faltiples xenes de RNase H, pero hai pouca correlaci\u00f3n entre a presenza de xenes de HI, HII e HIII e as relaci\u00f3ns filoxen\u00e9ticas globais, o que suxire que a transferencia horizontal de xenes puido ter xogado un papel no establecemento da distribuci\u00f3n destes encimas entre os seres vivos. As RNases HI e HIII case nunca aparecen no mesmo xenoma procari\u00f3tico. Cando o xenoma dun organismo cont\u00e9n m\u00e1is dun xene de RNase H, \u00e1s veces te\u00f1en diferenzas significativas no nivel de actividade. Suxeriuse que estas observaci\u00f3ns reflicten un padr\u00f3n evolutivo que minimiza a redundancia funcional entre os xenes de RNase H. A RNase HIII, que \u00e9 \u00fanica dos procariotas, ten unha distribuci\u00f3n taxon\u00f3mica moi espallada e enc\u00f3ntrase en bacterias e arqueas; crese que diverxeu a partir da HII bastante cedo na evoluci\u00f3n.\nNon est\u00e1 clara a traxectoria evolutiva da RNase H2 en eucariotas, especialmente o mecanismo polo cal os hom\u00f3logos eucari\u00f3ticos se converteron en heterotr\u00edmeros obrigados. As subunidades B e C non te\u00f1en hom\u00f3logos aparentes en procariotas.\nAplicaci\u00f3ns.\nComo a RNase H degrada especificamente s\u00f3 o ARN de h\u00edbridos bicatenarios de ARN:ADN, \u00e9 usada comunmente como un reactivo de laboratorio en biolox\u00eda molecular. Disponse comercialmente de preparaci\u00f3ns purificadas de RNase HI e HII de \"E. coli\". A RNase HI \u00e9 utilizada a mi\u00fado para destru\u00edr o molde de ARN despois da s\u00edntese da primeira febra de ADN complementario (ADNc) por transcrici\u00f3n inversa. Pode tam\u00e9n utilizarse para clivar secuencias de ARN espec\u00edficas en presenza de segmentos curtos complementarios de ADN. Para a detecci\u00f3n poden utilizarse t\u00e9cnicas de gran sensibilidade como a resonancia plasm\u00f3nica de superficie. A RNase HII pode usarse para degradar o compo\u00f1ente cebador de ARN dun fragmento de Okazaki ou para introducir amosegas dunha febra en posici\u00f3ns que conte\u00f1en un ribonucle\u00f3tido. Tam\u00e9n se usa na t\u00e9cnica da reacci\u00f3n en cadea da polimerase (PCR), xa que se describiu unha variante da hot start PCR, chamada PCR dependente de RNase H ou rhPCR, que usa unha RNase HII termoestable procedente da arquea hiperterm\u00f3fila \"Pyrococcus abyssi\". Hai que salientar que a prote\u00edna inhibidora da ribonuclease usada habitualmente como reactivo non \u00e9 efectiva para inhibir a actividade da HI ou da HII.\nHistoria.\nAs ribonucleases H foron descubertas primeiro no laboratorio de Peter Hausen cando os investigadores atoparon a actividade de endonuclease sobre o h\u00edbrido de ARN:ADN no timo de tenreira en 1969 e d\u00e9uselle o nome de \"ribonuclease \"H\"\" para designar a s\u00faa especificidade \"h\u00edbrida\" (H). A actividade de RNase H foi despois descuberta en \"E. coli\" e nunha mostra de oncovirus con xenoma de ARN durante os estudos iniciais sobre a transcrici\u00f3n inversa viral. Posteriormente quedou claro que os extractos de timo de tenreira conti\u00f1an m\u00e1is dunha prote\u00edna con actividade de RNase H e que \"E. coli\" conti\u00f1a dous xenes de RNase H. Orixinalmente, o encima agora co\u00f1ecido como a RNase H2 en eucariotas foi designado como H1 e viceversa, pero os nomes dos encimas eucariotas foron intercambiados para que se correspondesen cos de \"E. coli\" para facilitar as an\u00e1lises comparativas, orixin\u00e1ndose a nomenclatura moderna na cal os encimas procariotas se designan con n\u00fameros romanos e os eucariotas con n\u00fameros ar\u00e1bigos. A RNase HIII procariota, de cuxo descubrimento se informou en 1999, foi o \u00faltimo subtipo de RNase H en ser identificado.\nA caracterizaci\u00f3n da RNase H2 eucari\u00f3tica foi historicamente todo un reto, en parte pola s\u00faa escasa abundancia. Os esforzos coidadosos realizados para purificar o encima suxeriron que o encima eucariota, a diferenza da RNase H de \"E. coli\", ti\u00f1a moitas subunidades. O hom\u00f3lolgo de \"Saccharomyces cerevisiae\" da prote\u00edna de \"E. coli\" (que \u00e9, a subunidade H2A) foi doadamente identificable por bioinform\u00e1tica cando se secuenciou o xenoma do l\u00e9vedo, pero comprobouse que a prote\u00edna correspondente non ti\u00f1a actividade encim\u00e1tica illada. Finalmente, as subunidades B e C de l\u00e9vedo foron illadas por copurificaci\u00f3n e viuse que eran necesarias para a actividade encim\u00e1tica. Por\u00e9n, as subunidades B e C de l\u00e9vedos te\u00f1en unha identidade de secuencia moi baixa coas s\u00faas hom\u00f3logas doutros organismos, e as prote\u00ednas humanas correspondentes foron definitivamente identficadas s\u00f3 despois de que se atoparon mutaci\u00f3ns nas tres que causaban a s\u00edndrome de Aicardi-Gouti\u00e8res."}
{"id": "448838", "revid": "5863", "url": "https://gl.wikipedia.org/wiki?curid=448838", "title": "M\u00fasica no faiado", "text": "M\u00fasica no faiado \u00e9 unha novela infantil e xuvenil de Miguel \u00c1ngel Alonso Diz publicada en 2018.\nCaracter\u00edsticas.\nA novela est\u00e1 encadrada na colecci\u00f3n Merl\u00edn e indicada para lectores de 11 anos en adiante. \u00c9 un libro de gran sensibilidade que ispe acontecementos do pasado recente dunha familia.\nSegundo a Editora: \"A represi\u00f3n, a emigraci\u00f3n, o racismo, o medo e un evocador percorrido pola m\u00fasica do s\u00e9culo XX conforman un libro de gran sensibilidade que, a trav\u00e9s dos ollos inocentes de dous irm\u00e1ns, ispe acontecementos do pasado recente dunha familia que non deixan de ser tam\u00e9n o relato compartido de moitos galegos e galegas\".\nPara Ram\u00f3n Nicol\u00e1s: \"escrito con sensibilidade e contenci\u00f3n onde a m\u00fasica ocupa un papel protagonista a car\u00f3n do desvelamento dunha historia familiar anoada cos f\u00edos da memoria, aqu\u00e9n e al\u00e9n mar\". \"E o certo que esta \"M\u00fasica no faiado\" revela unha voz que se manexa con habilidade e atractivo no desenvolvemento dunha historia na que conxuga, como se deduce do seu t\u00edtulo, m\u00fasica e, dalg\u00fan xeito, memoria.\"\nPara Manrique Fern\u00e1ndez: \"E faino cun estilo directo e sen artificios, conseguindo as\u00ed unha lectura doada e amena. A emigraci\u00f3n, a supervivencia, as relaci\u00f3ns familiares e a memoria, son outros dos alicerces sobre os que se sustenta un relato imprescindible nestes tempos de\" reggaeton\".\"\nTrama.\n\"A todos os m\u00fasicos e as m\u00fasicas do mundo. Dun xeito especial a David Zarand\u00f3n\"\n\u00c9 a \u00faltima fin de semana das vacaci\u00f3ns de Nadal. Os pais e a avoa te\u00f1en que baixar \u00e1 vila de compras e deixan a Luc\u00eda e Miguel co av\u00f3. Os nenos gostan de mirar as estrelas co telescopio agasallo da avoa.\nO av\u00f3 ronca e dorme. Luc\u00eda improvisa unha canci\u00f3n coa figura de John Lennon mentres Miguel toca a guitarra cun pau de vasoira. O av\u00f3 tenlles contado multitude de historias relacionadas coa m\u00fasica, pensan que moitas son inventadas. Durante o xogo as cachimbas do av\u00f3 acaban tiradas polo chan.\nCando andan a procurar os zumes que prepara a avoa escoitan enriba deles un sospeitoso \u201ctap, tap, tap\u201d repetido. Conseguen baixar a escaleira despregable e subir ao faiado con moito esforzo. Luc\u00eda xoga a asustar o irm\u00e1n na escuridade.\nAcenden a luz e descobren unha morea de mobles e cousas, coma un grande sombreiro e unhas curiosas lentes. Xogan, imaxinan e atopan un recorte de xornal: \"Robert Johnson in concert. Whit Aquilino Rocha. May 1938, Mississipi\". Grazas \u00e1s s\u00faas clases de ingl\u00e9s Luc\u00eda consegue entender algo do artigo. O av\u00f3 tam\u00e9n lles contara que fora amigo de John Lennon, ser\u00eda verdade? Dan cun cartafol que pon \"ARA 1938\". Est\u00e1 cheo de fotos de m\u00fasicos. Nunha delas est\u00e1 o seu bisav\u00f3 con Robert Johnson, do que tam\u00e9n hai un disco.\nDescobren m\u00e1is cartafoles ordenados desde 1937 coas letras \"ARA\", que significar\u00eda? Tam\u00e9n atopan un vello gram\u00f3fono. Van ao ba\u00fal que o av\u00f3 ten debaixo da cama e collen m\u00e1is fotos antigas.\nOs irm\u00e1ns seguen remexendo nas fotos e papeis no faio. Descobren a quen corresponden o ARA: Aquilino Rocha Alonso. Hai nomes en ingl\u00e9s, datas de concertos aos que asistiu o bisav\u00f3 e mesmo un nome de muller, \u201cBessie\u201d, e un poema a ela dedicado.\nMiguel baixa ao cuarto do av\u00f3 que est\u00e1 todo revolto por eles. Tenta arranxar un pouco a desorde temendo o castigo cando cheguen os pais. Colle a caixa de puros do av\u00f3 chea de fotos. Nunha delas est\u00e1 o bisav\u00f3 Aquilino co av\u00f3 Estevo. Bota man da tableta para conectarse no faiado e ver m\u00e1is detalles. Mais ao subir pola escaleira coa caixa e a tableta, esta cauelle ao chan e escachou a pantalla. Un desastre!\nSeguen coas fotos e atopan o bisav\u00f3 coa bisavoa. O rapaz colle unha guitarra sen cordas e ponse a imitar a Robert Johnson. Para a s\u00faa sorpresa dan cunha foto do bisav\u00f3 ao lado dun mozo de cara moi co\u00f1ecida.\nSi, ese mesmo era o que estaba a car\u00f3 do bisav\u00f3. O av\u00f3 sab\u00eda moito de m\u00fasica en ingl\u00e9s e cont\u00e1balles moitas cousas, tam\u00e9n dos tempos dos galegos Voces Ceibes. Mais aos pais e avoa non lles gusta nada que o av\u00f3 lles ande coas andr\u00f3menas da m\u00fasica. Agora est\u00e1n descubrindo que todo o que lles contara o av\u00f3 non eran \u201cinvenci\u00f3ns froito da mente dun vello\u201d. Saben que o bisav\u00f3 estivo en Norteam\u00e9rica e os av\u00f3s en Inglaterra. Esperta o av\u00f3, \u00e9 hora de baixar e facer preguntas, pensan os irm\u00e1ns.\nMais ser\u00e1 o av\u00f3 quen tam\u00e9n sobe ao faiado, al\u00ed ve todas as lembranzas e fotos. E conta como o bisav\u00f3 co\u00f1eceu a Elvis Presley e a Robert Johnson. Por que marchou o bisav\u00f3? Foi nos comezos da Guerra Civil, ter\u00eda uns 24 anos. C\u00f3ntalles por que tivo que marchar deixando atr\u00e1s os pais, a muller e o fillo, tam\u00e9n outras cousas daqueles tempos. Volveu de al\u00e1 no 1954 cando el xa era un home. E volveu co sombreiro de Robert Jhonson que agora ten Miguel na cabeza.\nE o av\u00f3 Estevo fala de cando el e a avoa estiveron en Inglaterra e de como co\u00f1eceron a John Lennon e como foi posible que estas lentes sexan s\u00faas. Os rapaces preguntan por que seus pais nunca lles falaron de todo isto.\nRecollen todo arriba no faio e abaixo no cuarto. Sentan a escoitar o av\u00f3, a s\u00faa relaci\u00f3n coa m\u00fasica, o cuarteto do que formou parte. Pero tam\u00e9n o segredo de Manolita, da nai, que fora formada na m\u00fasica e agora non quere saber nada. Por que? E tam\u00e9n se fala dos tempos da canci\u00f3n protesta e as detenci\u00f3ns pola polic\u00eda social; moitas cousas.\nO av\u00f3 explica o por que a s\u00faa filla Manolita deixou de tocar e o por que naquela casa a m\u00fasica deixou de estar tan presente e non se volveu falar deses tempos.\nCarme, Manolita e Daniel andan de compras e fan un descanso para tomar algo. L\u00e9mbrase a vida de Carme e f\u00e1lase do av\u00f3.\nEntran os que foran de compras e p\u00edllanos de contos. Os irm\u00e1ns prev\u00e9n un forte castigo. Mais vaise empezar un di\u00e1logo que aclara moitas cousas, moito do que pasou nesta historia. E as\u00ed remata a novela:\nEstrutura.\nNarraci\u00f3n.\nO narrador \u00e9 omnisciente, en terceira persoa e extradiex\u00e9tico, na li\u00f1a dunha narraci\u00f3n tradicional.\nTempo.\nNon hai datas para a acci\u00f3n, \u00e9 unha tarde de Nadal. Faise referencia ao pasado da familia tal e como se sinala no eixe cronol\u00f3xico.\nEspazo.\nA acci\u00f3n desenv\u00f3lvese nunha casa de pedra de d\u00faas plantas, rodeada dunha carballeira, propicia para a imaxinaci\u00f3n dos nenos que viven na cidade. O av\u00f3 Esteveo e a s\u00faa filla Manolita non comprenden as novas casas de ladrillo na zona. Est\u00e1 a 15 minutos en coche da vila, na que Carme, Manolita e Daniel est\u00e1s de compras.\nTam\u00e9n se fala dunha cidade na que viven os rapaces e de Norteam\u00e9rica, onde viviu o bisav\u00f3, e Inglaterra, onde viviron os av\u00f3s."}
{"id": "448839", "revid": "27155", "url": "https://gl.wikipedia.org/wiki?curid=448839", "title": "RNase H", "text": ""}
{"id": "448840", "revid": "27155", "url": "https://gl.wikipedia.org/wiki?curid=448840", "title": "RNH", "text": ""}
{"id": "448841", "revid": "1888", "url": "https://gl.wikipedia.org/wiki?curid=448841", "title": "Jos\u00e9 N\u00fa\u00f1ez Souto", "text": "Jos\u00e9 N\u00fa\u00f1ez Souto, nado cara a 1908 e finado en Melide o 9 de agosto de 1974, foi un pol\u00edtico galego.\nTraxectoria.\nEn maio de 1960 foi nomeado alcalde do concello de Melide. Permaneceu no cargo at\u00e9 1970. Finou en Melide o 9 de agosto de 1974 aos 66 anos.\nReco\u00f1ecementos.\nUnha r\u00faa de Melide leva o seu nome.\nVida persoal.\nCasou con Adelaida Parra Galdeano."}
{"id": "448842", "revid": "1888", "url": "https://gl.wikipedia.org/wiki?curid=448842", "title": "Jos\u00e9 Ares Lois", "text": "Jos\u00e9 Andr\u00e9s Ares Lois, nado en 1923 e finado no Barreiro (Melide) o 31 de decembro de 2004, foi un mestre e pol\u00edtico galego.\nTraxectoria.\nRexentou unha academia en Melide. Foi director do colexio n\u00famero 1. Foi nomeado alcalde do concello de Melide en 1970. Permaneceu no cargo at\u00e9 febreiro de 1974. Como director do Colexio Nacional Comarcal de Melide, foi acusado de irregularidades na xesti\u00f3n en 1975. Despois foi inspector de Educaci\u00f3n.\nReco\u00f1ecementos.\nUnha r\u00faa de Melide leva o seu nome.\nVida persoal.\nCasou con Carmen Casal Mari\u00f1o e foi pai de Mar\u00eda Jos\u00e9 Ares Casal."}
{"id": "448843", "revid": "1888", "url": "https://gl.wikipedia.org/wiki?curid=448843", "title": "Jos\u00e9 Andr\u00e9s Ares Lois", "text": ""}
{"id": "448844", "revid": "27155", "url": "https://gl.wikipedia.org/wiki?curid=448844", "title": "Identidade de secuencia", "text": ""}
{"id": "448846", "revid": "865", "url": "https://gl.wikipedia.org/wiki?curid=448846", "title": "Hawker Siddeley Aviation", "text": ""}
{"id": "448847", "revid": "27155", "url": "https://gl.wikipedia.org/wiki?curid=448847", "title": "Retroviral", "text": ""}
{"id": "448848", "revid": "5863", "url": "https://gl.wikipedia.org/wiki?curid=448848", "title": "Club Pe\u00f1a Trevinca - Monta\u00f1eiros de Galicia", "text": "O Club Pe\u00f1a Trevinca Monta\u00f1eiros de Galicia \u00e9 unha asociaci\u00f3n deportiva sen \u00e1nimo de lucro, adicada basicamente aos deportes de monta\u00f1a e escalada e a actividades ao aire libre. Ten a s\u00faa sede na cidade de Vigo e mant\u00e9n unha cifra aproximada ao redor dos 800 socios. Este club, pioneiro en Galicia, foi fundado en 1944 e dende aquela mantense activo con constantes actividades dentro e f\u00f3ra da comunidade galega, tendo visitado, ademais de todos os macizos a nivel nacional, os grandes macizos europeos. Os seus socios realizaron grandes conquistas nos Alpes, Andes, \u00c1frica, Alasca as\u00ed como no Himalaia.\nO club, dadas as distintas modalidades que fomenta e practica, est\u00e1 adscrito \u00e1 Federaci\u00f3n Galega de Monta\u00f1ismo, \u00e1 Federaci\u00f3n Galega de Deportes de Inverno e \u00e1 Federaci\u00f3n Galega de Espeleolox\u00eda. Ten asinado un convenio de colaboraci\u00f3n coa Universidade de Vigo, desenvolvendo e organizando distintas actividades no campus vigu\u00e9s. A implicaci\u00f3n nos \u00e1mbitos federativo e formativo dos seus socios fai que nos \u00faltimos anos figure na cabeza de Galicia no n\u00famero de licenzas de monta\u00f1ismo e na participaci\u00f3n nos cursos da Escola Galega de Alta Monta\u00f1a (EGAM).\nDesde o ano 2022, en torno ao 26 de marzo, D\u00eda Mundial do Clima, o club organiza o Ciclo de Monta\u00f1a, Medio Ambiente e Cambio Clim\u00e1tico \"Cidade de Vigo.\" Este ciclo consta de proxecci\u00f3ns e conferencias ao longo de tres xornadas e conta co apoio do Concello de Vigo, a Universidade de Vigo e a FEDME.\nAs\u00ed mesmo, a Vogal\u00eda de Medio Ambiente publica mensualmente artigos de divulgaci\u00f3n cient\u00edfica nas redes sociais do club, na secci\u00f3n de Medio Ambiente.\nO presidente desde novembro de 2022 \u00e9 Jos\u00e9 Luis Faro Fortes.\nObxectivos.\nAs finalidades do club, recollidas no cap\u00edtulo III dos seus estatutos, son as seguintes:\n\u00c9, polo tanto, unha entidade de car\u00e1cter xeral onde se organizan e se fan actividades deportivas, culturais, de animaci\u00f3n social, divulgaci\u00f3n, protecci\u00f3n e defensa da natureza, ademais de educativas.\nHistoria.\nGonzalo Gurriar\u00e1n, m\u00e9dico represaliado logo da sublevaci\u00f3n de 1936, confinado no Barco de Valdeorras en que nacera, tratou de resolver a minguada \u00e1rea de relaci\u00f3n dos bando perdedor da guerra coa creaci\u00f3n dun club de monta\u00f1ismo. Estaba inspirado polo ambiente institucionista no que se educara na Residencia de Estudiantes de Madrid entre 1923 e 1928, \u00e9poca dourada deste organismo educativo. As\u00ed, xunto con outros afeccionados ao esqu\u00ed e \u00e1 monta\u00f1a, Antonio Villaverde e Natalio Abad entre eles, procedentes de Vigo, fundaron en marzo de 1944 o Club Pe\u00f1a Trevinca Monta\u00f1eiros de Galicia, primeiro club independente de \u00e1mbito galego.\nO club, que no seu inicio destacaba pola dedicaci\u00f3n ao esqu\u00ed, mantivo no seu abrollar relaci\u00f3ns co Centro Galego de Buenos Aires e da Habana. En 1945 ti\u00f1a funcionando oito delegaci\u00f3ns en Galicia e unha en Madrid. Nos inicios do club eran socios deste instituci\u00f3ns educativas e filocient\u00edficas como o Instituto Padre Sarmiento, o Instituto Masculino de Santiago, a Facultade de Filosof\u00eda e Letras, o Instituto Rosal\u00eda de Castro e personalidades galeguistas como Amalia \u00c1lvarez Gallego (vi\u00fava de Alexandre B\u00f3veda) o doutor Obella ou Ram\u00f3n Otero Pedrayo, que foi nomeado Socio de Honra tras dar unha conferencia no Pazo de Fonseca en xaneiro de 1951 co gallo do \u201cD\u00eda de Pe\u00f1a Trevinca\u201d en Santiago. Isto d\u00e1 idea do car\u00e1cter de difusi\u00f3n da cultura galega, como o feito de que os carn\u00e9s do club levaban, dende o n\u00famero un, impresa a bandeira galega.\nNo eido deportivo, destaca a organizaci\u00f3n do 1\u00ba Campionato Galego de Esqu\u00ed en 1946 con m\u00e1is de cen esquiadores. As\u00ed mesmo tam\u00e9n se organizou en 1948 o 1\u00ba Campionato Social Feminino de Esqu\u00ed \"(La Noche, Meta e Pueblo, de Madrid, marzo do 48)\", fito nos deportes da muller en Galicia. Ricardo Gurriar\u00e1n Rodr\u00edguez, historiador e fillo do fundador do club, recolleu nun dos seus libros, \"Gonzalo Gurriar\u00e1n Gurriar\u00e1n (1904-1975)\", a fundaci\u00f3n do Club Pe\u00f1a Trevinca.\nReco\u00f1ecementos.\nDende a d\u00e9cada dos noventa o club recibiu en repetidas ocasi\u00f3ns o Galard\u00f3n da FGM como o mellor club de monta\u00f1ismo de Galicia.\nA Universidade de Vigo outorgoulle, na Gala do Deporte 2018, o premio ao Fomento da Iniciaci\u00f3n Deportiva.\nEn outubro de 2020, o Concello de Vigo out\u00f3rgalle ao club o t\u00edtulo de Vigu\u00e9s Distinguido.\nEn outubro de 2021 a Asociaci\u00f3n Galega de Xestores Deportivos (AGAXEDE) premia ao\u00a0 Club Pe\u00f1a Trevinca M. G. co Premio Galicia pola Xesti\u00f3n Sostible no Deporte do ano 2020.\nInstalaci\u00f3ns.\nA entidade conta cun local social propio no que se realizan cursos, conferencias e mais exposici\u00f3ns, ademais de ter tam\u00e9n unha biblioteca e un boulder. As\u00ed mesmo, os seus socios gozan do pr\u00e9stamo de material deportivo e de escalada de xeito gratu\u00edto. O club disp\u00f3n tam\u00e9n do refuxio do monta\u00f1a Abel Alonso na Escola de Escalada de Faro Budi\u00f1o."}
{"id": "448849", "revid": "98629", "url": "https://gl.wikipedia.org/wiki?curid=448849", "title": "Racing Point", "text": "Racing Point UK Limited, que compite como Force India, Racing Point F1 Team, Racing Point Force India F1 Team, \u00e9 un equipo de carreiras de F\u00f3rmula 1 e construtor con base en Silverstone, Reino Unido, que competiu con licenza brit\u00e1nica.\nO equipo formouse en agosto de 2018 cando un consorcio de investidores que inclu\u00eda a Andr\u00e9 Desmarais, Jonathan Dudman, John D. Idol, John McCaw Jr., Michael de Picciotto e Silas Chou (chamado \" 'Racing Point UK Ltd\"') e liderado por Lawrence Stroll, o pai do ex piloto de Williams Lance Stroll, comprou os activos do xa existente Sahara Force India F1 team. O equipo fixo o seu debut na competici\u00f3n no Gran Premio de B\u00e9lxica de 2018. Esta pensado que Stroll se traslade ao equipo en , logo de pasar a proba de pneum\u00e1ticos Pirelli co equipo de Abu Zabi.\nO consorcio comprou Sahara Force India por 90 mill\u00f3ns de libras. \nHistoria.\nAntecedentes.\n As orixes do equipo provi\u00f1an do equipo Jordan Grand Prix, que entrou na F\u00f3rmula Un en con base no Circu\u00edto de carreiras de Silverstone. Jordan participou moitos anos na F\u00f3rmula Un, ga\u00f1ando catro carreiras e conseguindo o terceiro posto no Campionato de Construtores de . Con todo, como moitos dos equipos m\u00e1is pequenos da d\u00e9cada de 2000, os problemas econ\u00f3micos significaron que o rendemento do equipo agot\u00e1rase e o propietario do equipo Eddie Jordan vendeu o equipo ao Midland Group a principios de 2005.\nO equipo de Midland, chamado Midland F1 Racing en , pasou d\u00faas tempadas na parte traseira da grella, antes de que o propietario Alex Shnaider vendese o equipo a Spyker Cars a metade da tempada . \nSpyker F1 logrou un punto en e liderou brevemente o Gran Premio de Europa de 2007. Malia isto, o equipo volveu a ter problemas de financiamento, e foi vendido ao empresario indio Vijay Mallya, ent\u00f3n presidente do United Breweries Group e Michiel Mol, director de Spyker na F\u00f3rmula Un. comprou o equipo por 88 mill\u00f3ns de euros,&gt; foi renomeado Force India F1 para a tempada de , e mantivo ao director do equipo Colin Kolles, o xefe de Tecnolox\u00eda Mike Gascoyne e o piloto Adrian Sutil.\nA finais de xullo de 2018, Force India entrou en concurso de acredores. Os seus activos foron adquiridos por un consorcio de investimentos, chamado Racing Point UK Ltd. liderado por Lawrence Stroll. O consorcio creou un novo construtor cos bens e entrou no deporte antes do Gran Premio de B\u00e9lxica de 2018, tomando o lugar do equipo orixinal de Force India.\nTempada de 2018.\nNa preparaci\u00f3n do Gran Premio de B\u00e9lxica de 2018, o equipo non estaba seguro de se poder\u00edan competir xa que o consorcio que comprou Force India deb\u00eda obter a aprobaci\u00f3n de 13 bancos indios que ti\u00f1an reclamaci\u00f3ns financeiras no equipo. A aprobaci\u00f3n completa chegou despois do prazo, polo que o consorcio comprou os activos do antigo equipo en lugar de comprar o propio equipo. O equipo recentemente formada tivo que solicitar logo a autorizaci\u00f3n para participar no Campionato Mundial de F\u00f3rmula 1 cun novo nome, polo que engadiron \"Racing Point\" ao nome do equipo. A FIA exclu\u00edu ao antigo equipo Force India do campionato \"debido \u00e1 incapacidade para completar a s\u00faa tempada\", e recibiu \u00e1 nova entidade (Racing Point Force India F1 Team) que puido competir na carreira do Gran Premio de B\u00e9lxica, pero non puido manter ning\u00fan punto do antigo equipo. Os pilotos, puideron manter os seus puntos no Campionato de Pilotos. baixo un acordo especial, e coa aprobaci\u00f3n un\u00e1nime dos outros nove equipos, o novo equipo foi autorizada a manter os cartos dos premios que o antigo equipo ga\u00f1ara en anos anteriores, baixo o nome Sahara Force India. \nNo Gran Premio de B\u00e9lxica, Force India conseguiu o terceiro e cuarto lugar durante unha cualificaci\u00f3n que foi disputada baixo a choiva na parte final. Na carreira lograon o 5\u00ba e 6\u00ba posto, logrando as\u00ed 18 puntos permit\u00edndolles tomar o 9\u00ba lugar no Campionato de Construtores na conclusi\u00f3n do seu primeiro Gran Premio Remataron a seguinte carreira en Italia, en 6\u00ba e 7\u00ba polo tanto saltaron ao 7\u00ba posto no Campionato de Construtores, por diante de Sauber, Toro Rosso e Williams.\nResultados completos na F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "448850", "revid": "865", "url": "https://gl.wikipedia.org/wiki?curid=448850", "title": "Wizz Air Hungary", "text": ""}
{"id": "448852", "revid": "89787", "url": "https://gl.wikipedia.org/wiki?curid=448852", "title": "Rexi\u00f3ns de Finlandia", "text": "Finlandia est\u00e1 dividida en 19 rexi\u00f3ns, denominadas en lingua finesa \"maakunta\" e en sueco \"andskap\". As rexi\u00f3ns est\u00e1n gobernadas por consellos rexionais, que serven como foros de cooperaci\u00f3n para os concellos da rexi\u00f3n. As principais funci\u00f3ns das rexi\u00f3ns son os plans rexionais e o desenvolvemento de empresas e da educaci\u00f3n. Ademais, os servizos da sanidade p\u00fablica adoitan organizarse en base \u00e1s rexi\u00f3ns. Actualmente a \u00fanica rexi\u00f3n na que se celebra unha elecci\u00f3n popular para o cosello \u00e9 Kainuu. Outros consellos rexionais son elixidos polos consellos municipais, enviando cada consello municipal representantes en proporci\u00f3n \u00e1 s\u00faa poboaci\u00f3n.\nAdemais da cooperaci\u00f3n intermunicipal, que \u00e9 responsabilidade dos consellos rexionais, hai 15 Centros de Desenvolvemento Econ\u00f3mico, Transporte e Medio Ambiente (en fin\u00e9s: elinkeino-, liikenne- ja ymp\u00e4rist\u00f6keskus, abreviado ely-keskus), que \u00e9 responsable da administraci\u00f3n local de traballo, agricultura, pesca, bosques e asuntos empresariais. Cada un deles \u00e9 responsable dunha ou m\u00e1is rexi\u00f3ns de Finlandia, e incl\u00fae oficinas do Ministerio de Traballo e Econom\u00eda, Transporte e Comunicaci\u00f3ns, e Medio Ambiente. As oficinas das Forzas Armadas Finlandesas son responsables dos preparativos de defensa e da administraci\u00f3n do servizo militar obrigatorio na rexi\u00f3n.\nRexi\u00f3ns.\nAntigas rexi\u00f3ns.\nComo no caso das federaci\u00f3ns provinciais e as asociaci\u00f3ns sub-rexionais antes de 1994, prodic\u00edronse pequenas mudanzas dentro das provincias dende 1994, principalmente nos municipios individuais.\nDende 1994, tan s\u00f3 unha rexi\u00f3n desapareceu, cando a rexi\u00f3n de Uusimaa Oriental uniuse \u00e1 de Uusimaa a principios de 2011."}
{"id": "448864", "revid": "45576", "url": "https://gl.wikipedia.org/wiki?curid=448864", "title": "Alexander Albon", "text": "Alexander Albon Ansusinha (), nado en Londres o 23 de marzo de 1996, \u00e9 un piloto de carreiras tailand\u00e9s-brit\u00e1nico, que compite actualmente na F\u00f3rmula 1 para Williams Racing. Participou no Campionato de F\u00f3rmula 2 da FIA de 2018 con DAMS. Logo, pilotou para ART Grand Prix. Asinou con Toro Rosso para a tempada de F\u00f3rmula 1, e foi piloto de Aston Martin Red Bull Racing en F\u00f3rmula 1 desde mediados de ata finais de . en era o piloto de probas e desenvolvemento de Red Bull. Regresou \u00e1 F\u00f3rmula Un en 2022, pilotando para o Williams. \nTraxectoria.\nAlbon naceu no Hospital de Portland en Londres, Inglaterra. O seu pai, Nigel Albon, \u00e9 un expiloto de carreiras que participou na BTCC e na Porsche Carrera Cup. Ao crecer, Albon pasou un tempo na Ipswich School en Ipswich, Suffolk, antes de abandonar a escola para continuar a s\u00faa carreira profesional. A relixi\u00f3n de Alexander Albon \u00e9 o budismo.\nAlbon comezou a s\u00faa carreira competindo con karts moi novo debido ao est\u00edmulo do seu pai, Nigel Albon. Logrou o \u00e9xito nos karts entre 2006-2010 o que permit\u00edulle entrar no Red Bull Junior Team en 2012 pasou aos coches de rodas abertas logrando un asento en EPIC Racing durante a tempada da Eurocup Formula Renault 2.0 2012, terminando na 38\u00aa posici\u00f3n de 49, no seu primeiro ano. Quedou na F\u00f3rmula Renault 2.0 d\u00faas tempadas. Asegurandose un asento con KTR, terminando 16\u00ba en 2013 e 3\u00ba en 2014. En 2015, Albon cambiou ao Campionato de Europa de F\u00f3rmula 3, terminando s\u00e9timo na xeral. Un ano m\u00e1is tarde, ART contratou a Albon para correr xunto a Charles Leclerc na GP3 Series terminando segundo no campionato de pilotos s\u00f3 detr\u00e1s do seu compa\u00f1eiro de equipo. Albon logrou un asento unha vez m\u00e1is en ART en 2017. para correr no Campionato de F\u00f3rmula 2 da FIA onde rematou na 10\u00aa posici\u00f3n.\nF\u00f3rmula E.\nAlbon asinou por Nissan e.dams xunto a S\u00e9bastien Buemi como un dos seus pilotos para a tempada F\u00f3rmula E de 2018-19, pero foi liberado antes do inicio da tempada para pilotar na F\u00f3rmula 1 na tempada para Toro Rosso.\nF\u00f3rmula Un.\nDebut en Toro Rosso (2019).\nO 26 de novembro de 2018, confirmouse que Albon liber\u00e1rase do seu contrato con Nissan e.dams na F\u00f3rmula E logo de rumores de que asinar\u00eda con Toro Rosso. O mesmo d\u00eda, Toro Rosso anunciou que Albon unir\u00edase ao equipo para xunto a Daniil Kvyat e, as\u00ed, reiniciar a relaci\u00f3n de Albon co Red Bull Junior Team.\nFoi o segundo piloto de Tailandia en competir na categor\u00eda, despois do Pr\u00edncipe Bira, que correu na d\u00e9cada dos 50. Cun noveno posto en Bahrain, o seu segundo Gran Premio, logrou os seus primeiros puntos neste campionato. Na seguinte carreira, na China, Albon partiu dos boxes despois de sufrir un accidente na pr\u00e1ctica, pero conseguiu subir 10 posici\u00f3ns e entrar de novo na zona de puntos na d\u00e9cima posici\u00f3n. Sumou de novo para o campionato cun oitavo posto nas r\u00faas de M\u00f3naco e, m\u00e1is tarde, en Alema\u00f1a (sexto) e Hungr\u00eda (d\u00e9cimo). \nRed Bull (2019-2020).\n2019: Promoci\u00f3n a Red Bull.\nA mediados de agosto de 2019, Red Bull Racing confirmou a s\u00faa fichaxe. Foi promovido para ocupar o lugar de Pierre Gasly, mentres que el ocupou o seu posto en Toro Rosso. Como mellor resultado obtivo o cuarto posto no GP do Xap\u00f3n. No GP do Brasil corr\u00eda en posto de podio cando Lewis Hamilton golpeouno, sac\u00e1ndoo dos puntos. O brit\u00e1nico foi sancionado. Durante a celebraci\u00f3n desta mesma carreira, presentouse como piloto de Red Bull Racing para . \nCompetiu en nove das 21 carreiras con Red Bull, quedou a un posto de Gasly por tres puntos.\n2020.\nEn 2020 competiu xunto a Max Verstappen en Red Bull. Despois de varios resultados que non deron o esperado polo equipo austr\u00edaco, o 18 de decembro anunciouse que o piloto mexicano Sergio P\u00e9rez ocupar\u00eda o seu lugar en , convert\u00e9ndose Albon no piloto de reserva do equipo.\nRexistro de carreiras.\nResultados completos no campionato da FIA de F\u00f3rmula 2.\n\u2020 O piloto non terminou a carreira, pero clasificouse ao completar m\u00e1is do 90% da distancia de carreira.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "448865", "revid": "15490", "url": "https://gl.wikipedia.org/wiki?curid=448865", "title": "Jocelyn Bell Burnell", "text": "Susan Jocelyn Bell Burnell, CBE, FRS FRAS, nada en Belfast como Susan Jocelyn Bell, o 15 de xullo de 1943, \u00e9 unha astrof\u00edsica norteirlandesa que descubriu o primeiro radiosinal dun p\u00falsar xunto ao seu titor de tese, Antony Hewish. A detecci\u00f3n desas radiofontes permitiron contrastar a teor\u00eda da evoluci\u00f3n estelar. \u00c9 unha das cient\u00edficas m\u00e1is influentes do Reino Unido e recibiu numerosos galard\u00f3ns.\nTraxectoria.\nBell Burnell naceu en Irlanda do Norte, onde o seu pai foi arquitecto do planetario Armagh. Dispu\u00f1a dunha gran biblioteca, e animou a s\u00faa filla a ler, sent\u00edndose interesada especialmente polos libros de astronom\u00eda.\nAos once anos, suspendeu o exame \"11+\", e os seus pais envi\u00e1rona \u00e1 Mount School en York (Inglaterra), un colexio cu\u00e1quero para mozas, onde quedou moi impresionada por un profesor de f\u00edsica que lle ensinou que:\nM\u00e1is adiante, Bell Burnell asistiu \u00e1s universidades de Glasgow e Cambridge. En Cambridge, traballou con Hewish e outros na construci\u00f3n dun radiotelescopio para empregar os brillos interplanetarios no estudo dos qu\u00e1sares, que foran descubertos pouco antes (os brillos interplanetarios permiten distinguir fontes compactas das distantes). Detectando un pequeno padr\u00f3n nos rexistros das lecturas que seguiu polo ceo coas estrelas, Bell Burnell descubriu que se trataba dun pulso regular, aproximadamente un por segundo. Denominouno temporalmente \"LGM1\" (Little Green Man 1, \"Homi\u00f1o verde 1\") e finalmente identificou a fonte como unha estrela de neutr\u00f3ns de r\u00e1pida rotaci\u00f3n.\nLogo de rematar o seu doutoramento, Bell Burnell traballou na Universidade de Southampton, a University College de Londres e o Royal Observatory en Edimburgo, antes de converterse en profesora de f\u00edsica na Open University durante dez anos, e despois como profesora visitante na Universidade de Princeton. Antes de xubilarse, Bell Burnell foi Decana de Ciencias na Universidade de Bath entre os anos 2001 e 2004, e presidenta da Royal Astronomical Society entre 2002 e 2004. Tam\u00e9n foi profesora visitante na Universidade de Oxford.\nPremios e reco\u00f1ecementos.\nA pesar de que non obtivo o premio Nobel xunto con Hewish polo seu descubrimento, foi galardoada por moitas outras organizaci\u00f3ns. A exclusi\u00f3n de Jocelyn Bell entre os galardoados co Premio Nobel causou gran controversia entre os seus colegas, a\u00ednda que segundo confesou nunha entrevista, non o lamenta e cre que lle foi mellor na vida sen ese galard\u00f3n.\nPremio Breaktrough.\nO 6 de setembro de 2018, Bell Burnell recibiu o premio especial \"Breaktrough\" en F\u00edsica Fundamental, cunha recompensa de tres mill\u00f3ns de d\u00f3lares, por ser a descubridora dos p\u00falsares en 1967, polos seus logros cient\u00edficos e polo seu liderado inspirador ao longo das \u00faltimas cinco d\u00e9cadas. Cos cartos do premio, Bell Burnell estableceu un fondo especial de bolsas para contrarrestar o \"nesgo inconsciente\" na comunidade da f\u00edsica que dificulta que as mulleres, as minor\u00edas \u00e9tnicas e as estudantes refuxiadas se convertan en investigadoras."}
{"id": "448868", "revid": "89787", "url": "https://gl.wikipedia.org/wiki?curid=448868", "title": "Shanghai Airlines", "text": "Shanghai Airlines (chin\u00e9s: \u4e0a\u6d77\u822a\u7a7a\u516c\u53f8; pinyin: \"Sh\u00e0ngh\u01cei H\u00e1ngk\u014dng G\u014dngS\u012b\"; shanghain\u00e9s: Z\u00e5nhae Onkoen Gungseh) \u00e9 unha aeroli\u00f1a chinesa con sede en Shanghai. \u00c9 unha subsidiaria de China Eastern Airlines, pero as s\u00faas operaci\u00f3ns permaneceron separadas tras a s\u00faa fusi\u00f3n, mantendo distintas marcas e libreas. Shanghai Airlines opera servizos dom\u00e9sticos e internacionais. As s\u00faas bases son aeroporto de Shanghai-Pudong e o aeroporto de Shanghai-Hongqiao. A aeroli\u00f1a \u00e9 un membro afiliado da alianza SkyTeam xunto coa s\u00faa compa\u00f1\u00eda nai.\nFrota.\nEn decembro de 2018, the Shanghai Airlines fleet consists of the following aircraft:"}
{"id": "448869", "revid": "56817", "url": "https://gl.wikipedia.org/wiki?curid=448869", "title": "Ararteko", "text": "O Ararteko \u00e9 o defensor do Pobo do Pa\u00eds Vasco. \u00c9 un alto comisionado do Parlamento Vasco para a defensa dos dereitos das persoas en relaci\u00f3n coas actuaci\u00f3ns e pol\u00edticas p\u00fablicas das administraci\u00f3ns p\u00fablicas da Comunidade Aut\u00f3noma do Pa\u00eds Vasco (Goberno Vasco, deputaci\u00f3ns forais, concellos ou organismos p\u00fablicos dependentes dalgunha desas administraci\u00f3ns). Na actualidade, Manu Lezertua \u00e9 o Ararteko no Pa\u00eds Vasco.\nEn Navarra tam\u00e9n se denomina en \u00e9uscaro \"Ararteko\" ao Defensor do Pobo da comunidade foral."}
{"id": "448871", "revid": "5863", "url": "https://gl.wikipedia.org/wiki?curid=448871", "title": "RAGBA", "text": ""}
{"id": "448872", "revid": "89787", "url": "https://gl.wikipedia.org/wiki?curid=448872", "title": "Shenzhen Airlines", "text": "Shenzhen Airlines (chin\u00e9s: \u6df1\u5733\u822a\u7a7a; pinyin: \"Sh\u0113nzh\u00e8n H\u00e1ngk\u014dng\") \u00e9 unha aeroli\u00f1a chinesa con sede no aeroporto de Shenzhen-Bao'an no distrito de Bao'an de Shenzhen, Guangdong. \u00c9 membro da alianza de aeroli\u00f1as Star Alliance dende 2012, e no presente \u00e9 unha das d\u00faas aeroli\u00f1as chinesas en pertencer a ela xunto con Air China.\nA aeroli\u00f1a opera un total de 137 rutas dom\u00e9sticas en 58 aeroportos chineses, ademais de 9 rutas internacionais. No ano 2010 a aeroli\u00f1a transportou 16,5 mill\u00f3ns de pasaxeiros, un 9% m\u00e1is que o ano anterior.\nFrota.\nEn novembro de 2018 a frota de Shenzhen Airlines estaba formada polos seguintes avi\u00f3ns:"}
{"id": "448876", "revid": "865", "url": "https://gl.wikipedia.org/wiki?curid=448876", "title": "Boeing 737-900", "text": ""}
{"id": "448879", "revid": "89787", "url": "https://gl.wikipedia.org/wiki?curid=448879", "title": "Catalunya en Com\u00fa-Podem", "text": "Catalunya en Com\u00fa-Podem \u00e9 unha coalici\u00f3n pol\u00edtica catal\u00e1 de esquerdas creada para as elecci\u00f3ns ao Parlamento de Catalu\u00f1a de 2017, formada por Catalunya en Com\u00fa, Podem, Barcelona en Com\u00fa, Iniciativa per Catalunya Verds e Esquerra Unida i Alternativa e co apoio tam\u00e9n de Equo Catalunya. A candidatura foi liderada por Xavier Dom\u00e8nech.\n\u00c9 sucesora da coalici\u00f3n Catalunya S\u00ed que es Pot creada para as elecci\u00f3ns ao Parlament de 2015. Catalunya en Com\u00fa-Podem obtivo 8 escanos, 7 por Barcelona e 1 por Tarragona, 3 menos que a s\u00faa antecesora."}
{"id": "448880", "revid": "21311", "url": "https://gl.wikipedia.org/wiki?curid=448880", "title": "Racing Point Force India", "text": ""}
{"id": "448881", "revid": "25871", "url": "https://gl.wikipedia.org/wiki?curid=448881", "title": "Ram\u00f3n Baltar Feijoo", "text": "Ram\u00f3n Baltar Feijoo, finado en Madrid o 24 de setembro de 2014, foi un avogado galego.\nTraxectoria.\nFillo de Ernesto Baltar Santal\u00f3. Foi avogado en Padr\u00f3n. Os seus fillos doaron o seu fondo documental \u00e1 Fundaci\u00f3n Rosal\u00eda de Castro.\nVida persoal.\nCasou en Madrid en 1971 con Carmen Garc\u00eda-Pe\u00f1uela Negr\u00f3n e foi pai de Dolores, Yago e Ernesto Baltar Garc\u00eda-Pe\u00f1uela."}
{"id": "448882", "revid": "1888", "url": "https://gl.wikipedia.org/wiki?curid=448882", "title": "Manuel Baltar Santal\u00f3", "text": "Manuel Baltar Santal\u00f3, nado en Padr\u00f3n en 1897 e finado no mesmo concello o 5 de xu\u00f1o de 1981, foi un farmac\u00e9utico galego.\nTraxectoria.\nFillo de Ernesto Baltar Cort\u00e9s. Foi farmac\u00e9utico en Padr\u00f3n.\nCasou con Pilar Montero Moreno en 1932, e foi pai de Ernesto, Isabel, Manuel, Oscar, Pilar e Gerardo Baltar Montero."}
{"id": "448884", "revid": "1410", "url": "https://gl.wikipedia.org/wiki?curid=448884", "title": "Viitasaari", "text": "Viitasaari \u00e9 unha cidade de Finlandia situada na rexi\u00f3n de Finlandia Central. En 2018 a s\u00faa poboaci\u00f3n era de 6\u00a0368\u00a0habitantes. A superficie do termo municipal \u00e9 de 1\u00a0589,13\u00a0km2, dos cales 340,67\u00a0km2 son auga. O concello ten unha densidade de poboaci\u00f3n de 5,10\u00a0hab./km\u00b2.\nLimita cos concellos de Kannonkoski, Kinnula, Kivij\u00e4rvi, Pihtipudas, \u00c4\u00e4nekoski, Keitele e Vesanto, estes dous \u00faltimos pertencentes \u00e1 rexi\u00f3n veci\u00f1a de Savonia do Norte.\nO concello \u00e9 uniling\u00fce en fin\u00e9s."}
{"id": "448886", "revid": "98629", "url": "https://gl.wikipedia.org/wiki?curid=448886", "title": "Ernesto Baltar Cort\u00e9s", "text": "Ernesto Baltar Cort\u00e9s, nado en Padr\u00f3n en 1863 e finado no mesmo concello en decembro de 1930, foi un farmac\u00e9utico e pol\u00edtico galego.\nTraxectoria.\nFillo de \u00c1ngel Baltar Varela. Foi farmac\u00e9utico en Padr\u00f3n. Xu\u00edz municipal substituto en 1900, foi nomeado alcalde de Padr\u00f3n por Real Orde en xaneiro de 1906. Permaneceu no cargo at\u00e9 1909. Foi axente executivo de contribuci\u00f3ns e subdelegado de Farmacia do concello de Padr\u00f3n.\nVida persoal.\nCasou con Carmen Santal\u00f3 Villar en 1893, e foi pai de Carmen, Ernesto e Manuel Baltar Santal\u00f3."}
{"id": "448889", "revid": "1888", "url": "https://gl.wikipedia.org/wiki?curid=448889", "title": "Ernesto Baltar Feijoo", "text": "Ernesto Baltar Feijoo, nado en Padr\u00f3n en 1943 e finado en Pontevedra o 26 de xaneiro de 2021, foi un avogado e pol\u00edtico galego.\nTraxectoria.\nFillo de Ernesto Baltar Santal\u00f3. Avogado en Pontevedra, foi presidente do Liceo Casino de Pontevedra. Pertenceu a Democracia Cristiana de Ru\u00edz Gim\u00e9nez, despois ao Partido Galeguista e foi militante de Coalici\u00f3n Galega. Foi candidato de Coalici\u00f3n Galega ao Congreso pola provincia de Pontevedra en 1986. Concelleiro de Pontevedra dende 1987 como independente na lista de Alianza Popular, foi portavoz do grupo municipal de AP no concello de Pontevedra. En 1989 integrouse no PPdeG. Foi vogal da comisi\u00f3n de calidade do Consello Social da Universidade de Vigo."}
{"id": "448891", "revid": "27155", "url": "https://gl.wikipedia.org/wiki?curid=448891", "title": "Dominios da vida", "text": ""}
{"id": "448892", "revid": "98629", "url": "https://gl.wikipedia.org/wiki?curid=448892", "title": "V2X", "text": "V2X, acr\u00f3nimo en ingl\u00e9s de \"Vehicle to everything\", \u00e9 unha tecnolox\u00eda de ADAS que serve como conxunto identificativo dos sistemas de comunicaci\u00f3n do veh\u00edculo, onde informaci\u00f3n dos sensores acoplados no mesmo \u00e9 transmitida ao exterior por banda larga, con baixo tempo de atraso e alta redundancia garantindo a seguridade na transmisi\u00f3n da mensaxe.\nDescrici\u00f3n.\nO est\u00e1ndar V2X conforma un protocolo Wifi propio adicado \u00e1 automoci\u00f3n, o IEEE 802.11p (parte do \"IEEE's WAVE\", ou \"Wireless Access for Vehicular Environments program\"), na frecuencia adicada centrada na banda dos 5.9\u00a0GHz. A normativa IEEE 802.11p, finalizada no ano 2012, emprega os principios da Dedicated Short-Range Communications (DSRC) nos Estados Unidos, e os da ITS-G5 para Europa descritos na \"European Cooperative Intelligent Transport Systems\" (C-ITS).\nAs comunicaci\u00f3ns V2X v\u00eda 802.11p em\u00edtense baixo a li\u00f1a de visada dos sensores do veh\u00edculo: c\u00e1mara, radar e LIDAR.\nCaracter\u00edsticas funcionais dentro do 802.11p incl\u00faen un rango curto (menos de 1\u00a0km), baixo atraso do sinal (~2ms) e alta confianza da transimisi\u00f3n. \nAs\u00ed mesmo o IEEE 802.11p non \u00e9 dependente da cobertura dunha rede de telefon\u00eda m\u00f3bil, o veh\u00edculo emite o sinal v\u00eda TCU (unidade de telecomunicaci\u00f3n) embebida no propio autom\u00f3bil. E unidades da bordo -- (OBUs) -- e na v\u00eda p\u00fablica -- (RSUs) -- xa dispo\u00f1\u00edbeis por provedores da automoci\u00f3n como NXP, Marvell, Renesas Electronics ou Redpine Signals, garanten o funcionamento.\nVariantes.\nV2X \u00e9 o paraugas identificativo dos diferentes subtipos de comunicaci\u00f3n do veh\u00edculo con terceiros :"}
{"id": "448893", "revid": "865", "url": "https://gl.wikipedia.org/wiki?curid=448893", "title": "Sud Aviation Caravelle", "text": "O Sud Aviation Caravelle \u00e9 un reactor franc\u00e9s de pasaxeiros de alcance curto/medio. Ten a distinci\u00f3n de ser o primeiros avi\u00f3n de pasaxeiros a reacci\u00f3n desenvolvido para o mercado do curto e medio alcance.\nO desenvolvemento do Caravelle polo fabricante franc\u00e9s SNCASE, unha compa\u00f1\u00eda que ti\u00f1a ga\u00f1as de producir un avi\u00f3n de pasaxeiros que utilizase a nova tecnolox\u00eda da propulsi\u00f3n a reacci\u00f3n, comezou a principios dos anos 50. Co obxectivo de conseguilo, SNCASE asociouse con compa\u00f1\u00edas brit\u00e1nicas como de Havilland (que proporcionou dese\u00f1o e compo\u00f1entes que desenvolvera para o seu propio reactor de pasaxeiros, o de Havilland Comet) e Rolls-Royce Limited (o provedor do motor do Caravelle, o Rolls-Royce Avon). A meirande parte do desenvolvemento do avi\u00f3n, inclu\u00eddo o seu voo de estrea o 27 de maio de 1955, foi realizado por SNCASE. Na \u00e9poca na que o Caravelle entrou en servizo o 26 de abril de 1959 a firma fusion\u00e1rase no conglomerado Sud Aviation.\nAos poucos anos de entrar en servizo o Caravelle converteuse nun dos reactores de pasaxeiros de primeira xeraci\u00f3n m\u00e1is exitoso de Europa. O avi\u00f3n logrou importantes vendas para operadores en toda Europa e ata logrou penetrar no mercado dos Estados Unidos, pedindo United Airlines 20 unidades. O Caravelle estableceu o motor montado a popa e a configuraci\u00f3n de \u00e1 limpa que a\u00ednda \u00e9 usado no presente en avi\u00f3ns de pasaxeiros pequenos."}
{"id": "448895", "revid": "45247", "url": "https://gl.wikipedia.org/wiki?curid=448895", "title": "Lonquimay", "text": "Lonquimay \u00e9 unha comuna e cidade da provincia de Malleco, na rexi\u00f3n de Araucan\u00eda. A cidade at\u00f3pase a uns 123 quil\u00f3metros da capital rexional Temuco. A s\u00faa \u00e1rea comunal \u00e9 duns 3.914,2\u00a0km2, e en 2012 a comuna ti\u00f1a unha poboaci\u00f3n dun total de 9.925 habitantes (INE 2012). Lonquimay foi fundada no 1897 co nome de \"Villa Portales\". Esiste tam\u00e9n un volc\u00e1n activo co nome da comuna (Volc\u00e1n Lonquimay). Ten unha altitude media duns 2.997 metros sobre o nivel do mar."}
{"id": "448896", "revid": "59564", "url": "https://gl.wikipedia.org/wiki?curid=448896", "title": "Luz Beloso", "text": "Luz M\u00aa Beloso Rodr\u00edguez, co\u00f1ecida como Luz Beloso, nada o 17 de maio de 1968 en Monforte de Lemos, \u00e9 unha profesora, pintora e ilustradora galega.\nTraxectoria.\nLicenciada en Belas Artes, especialidade de pintura, na Universidade de Salamanca, exerceu de profesora de Educaci\u00f3n Pl\u00e1stica e Audiovisual en Galicia desde 1993 no IES As Barxas de Moa\u00f1a e desde 2019 como profesora de Artes no IES Mar\u00eda Soli\u00f1o de Cangas.\nImpartiu obradoiros, cursos de formaci\u00f3n a profesores e palestras\u00a0sobre proxectos e experiencias de aula en diferentes eventos e encontros educativos: SIMO, Culturgal, Curso de Arte e Educaci\u00f3n no \u201cCentro Galego de Arte Contempor\u00e1nea\u201d, Escola TIC CAFI, xornadas Espiral colegio Base...\nPintora e ilustradora, participou en numerosas exposici\u00f3ns nacionais e internacionais, como \"Luz Beloso. Exposici\u00f3n,\" MITCFC de Cangas, xullo 2020."}
{"id": "448897", "revid": "23204", "url": "https://gl.wikipedia.org/wiki?curid=448897", "title": "Quemchi", "text": "Quemchi \u00e9 unha comuna chilena da Rexi\u00f3n dos Lagos, localizada na Provincia de Chilo\u00e9, cuxa capital \u00e9 o pobo do mesmo nome, localizada nas coordenadas . A comuna comprende un sector da costa nororiental da illa Grande de Chilo\u00e9, entre Ancud e Dalcahue, a illa Caucahu\u00e9, o illote de Aucar e o grupo de illas Chauques, composto por A\u00f1ihu\u00e9, Mechuque, Voigue, Che\u00f1iao, Butachauques, Tac e Aul\u00edn.\nA comuna constit\u00faese de:\nNa mesma comuna est\u00e1 o pobo de Quicav\u00ed, o sitio considerado en que na mitolox\u00eda se encontra a cova dos bruxos de Chilo\u00e9.\nDentro da comuna at\u00f3panse 1 das 16 igrexas de madeira do Arquip\u00e9lago de Chilo\u00e9 que foron declaradas Patrimonio da Humanidade pola Unesco."}
{"id": "448900", "revid": "1987", "url": "https://gl.wikipedia.org/wiki?curid=448900", "title": "Papiro de Ahmes", "text": ""}
{"id": "448903", "revid": "89787", "url": "https://gl.wikipedia.org/wiki?curid=448903", "title": "Vietnam Airlines", "text": "Vietnam Airlines (vietnamita: \"H\u00e3ng H\u00e0ng kh\u00f4ng Qu\u1ed1c gia Vi\u1ec7t Nam\") \u00e9 a aeroli\u00f1a nacional de Vietnam. Fundada en 1956 co nome Vietnam Civil Aviation, a compa\u00f1\u00eda estableceuse como unha empresa estatal en abril de 1989. Vietnam Airlines ten a s\u00faa sede no distrito Long Bi\u00ean de Hanoi, e ten centros de conexi\u00f3ns no aeroporto de N\u1ed9i B\u00e0i e no aeroporto de T\u00e2n S\u01a1n Nh\u1ea5t. A aeroli\u00f1a voa a 64 destinos en 17 pa\u00edses, sen contar os c\u00f3digos compartidos.\nDende o seu nacemento ata principios dos 90, Vietnam Airlines era unha aeroli\u00f1a menor dentro da industria aeron\u00e1utica xa que foi obstaculizada por unha variedade de factores, inclu\u00edndo a situaci\u00f3n socioecon\u00f3mica e pol\u00edtica do pa\u00eds. Coa normalizaci\u00f3n das relaci\u00f3ns do goberno cos Estados Unidos, a aeroli\u00f1a foi capaz de medrar, mellorou os seus produtos e servizos e modernizou a s\u00faa anticuada frota. En 1996 o goberno vietnamita mercou 20 compa\u00f1\u00edas de servizos para formar Vietnam Airlines Corporation, sendo a aeroli\u00f1a a s\u00faa peza central. En 2010 a corporaci\u00f3n reestruturouse nunha sociedade de responsabilidade limitada e pasou a chamarse Vietnam Airlines Company Limited. Un consello de administraci\u00f3n de sete persoas, nomeadas polo primeiro ministro vietnamita, supervisa a compa\u00f1\u00eda.\nComo o transporte de pasaxeiros constit\u00fae a s\u00faa actividade principal, Vietnam Airlines xoga un rol crucial no desenvolvemento econ\u00f3mico do pa\u00eds. Pos\u00fae o 100% de Vietnam Air Service Company, unha aeroli\u00f1a rexional do sur do pa\u00eds, o 70% da low-cost Jetstar Pacific Airlines, e o 49% da aeroli\u00f1a nacional camboxana Cambodia Angkor Air. Ademais, a corporaci\u00f3n ten ingresos procedentes do catering e do mantemento e revisi\u00f3ns de avi\u00f3ns a trav\u00e9s de varias subsidiarias, como Vietnam Airlines Engineering Company e Vietnam Airlines Caterers. A compa\u00f1\u00eda tam\u00e9n diversificou os seus investimentos na industrias do alugueiro de aeronaves e servizos aeroportuarios, e est\u00e1 buscando fabricar compo\u00f1entes de aeronaves. A compa\u00f1\u00eda tam\u00e9n controla e opera unha divisi\u00f3n de carga, Vietnam Airlines Cargo.\nVietnam Airlines converteuse en membro de SkyTeam en xu\u00f1o de 2010, sendo a primeira aeroli\u00f1a do Sueste Asi\u00e1tico en unirse a esa alianza.\nFrota.\nEn novembro de 2018 a frota de Vietnam Airlines estaba formada polos seguintes avi\u00f3ns:\nFrota de Vietnam Airlines"}
{"id": "448905", "revid": "56817", "url": "https://gl.wikipedia.org/wiki?curid=448905", "title": "OpenSkies", "text": "OpenSkies \u00e9 unha aeroli\u00f1a transatl\u00e1ntica propiedade de International Airlines Group (IAG), operando baixo a marca Level. A s\u00faa sede at\u00f3pase en Rungis, preto de Par\u00eds.\nA aeroli\u00f1a naceu como unha marca de BA European Limited en xu\u00f1o de 2008 pero en abril de 2009 o nome foi transferido a Elysair (que operara como L'Avion). A compa\u00f1\u00eda era unha aeroli\u00f1a de servizos plenos e ofrec\u00eda cabinas con tres clases nos seus avi\u00f3ns, operando entre o aeroporto de Par\u00eds-Orly en Francia a Newark e Nova York.\nOpenSkies cesou as operaci\u00f3ns baixo a s\u00faa propia marca no ver\u00e1n de 2018 para operar para a nova subsidiaria de baixo custo de IAG Level.\nFrota.\nEn setembro de 2018 a frota de OpenSkies, que opera baixo a marca Level, est\u00e1 formada polos seguintes avi\u00f3ns:"}
{"id": "448906", "revid": "23204", "url": "https://gl.wikipedia.org/wiki?curid=448906", "title": "Theodore Kaczynski", "text": "Theodore John Kaczynski, nado en Chicago (Illinois) o 22 de maio de 1942, e finado o 10 de xu\u00f1o de 2023, m\u00e1is co\u00f1ecido co alcume de Unabomber, foi un matem\u00e1tico, fil\u00f3sofo, neoludita e terrorista estadounidense, que se dedicou \u00e1 fabricaci\u00f3n e env\u00edo de cartas e paquetes bomba, motivado e influenciado por un pensamento cr\u00edtico da sociedade actual.\nTraxectoria.\nTed Kaczynski amosou grandes capacidades intelectuais dende unha curta idade. Kaczynski graduouse na Universidade de Harvard, obtendo posteriormente un doutoramento en matem\u00e1ticas pola Universidade de M\u00edchigan. Ao rematar a s\u00faa formaci\u00f3n acad\u00e9mica, comezou a exercer como profesor asociado na Universidade de Berkeley \u00e1 idade de 25 anos no ano 1967, ata a s\u00faa dimisi\u00f3n dous anos m\u00e1is tarde.\nTras a s\u00faa dimisi\u00f3n en Berkeley, Kaczynski mudouse en 1971 a Lincoln, Montana para vivir nunha cabana artes\u00e1 feita por el mesmo, a cal carec\u00eda de electricidade e auga corrente. En 1978 comezou a fabricar bombas, que enviou a distintos obxectivos empregando o Servizo Postal dos Estados Unidos. A s\u00faa actividade terrorista durou dende o 1978 ata a s\u00faa detenci\u00f3n en 1995.\nOs obxectivos principais de Kaczynski eran universidades e aeroportos. Atentar contra un avi\u00f3n est\u00e1 contemplado como delito federal nos EUA, polo que o caso pasou a mans do FBI, que o nomeou baixo o acr\u00f3nimo UNABOMB (do ingl\u00e9s \"University and Airline Bomber\")\n\"Manifesto Unabomber\".\nEn 1995, Kaczynski escribiu un manifesto denotando os seus principios, titulado A sociedade industrial e o seu futuro. O manifesto foi enviado ao New York Times e o Washington Post baixo o pseud\u00f3nimo de FC (\"Freedom Club\"). No ensaio, amosa o seu descontento coa sociedade tecnol\u00f3xica actual, produto da Revoluci\u00f3n Industrial, argumentando que a tecnolox\u00eda sup\u00f3n un obst\u00e1culo para a liberdade humana. Kaczynski solicitou a publicaci\u00f3n \u00edntegra do seu manifesto a cambio de po\u00f1er fin \u00e1 s\u00faa actividade terrorista.\nDespois de deliberalo, ambos os dos xornais decidiron publicar o manifesto completo, que na cultura popular pasou a co\u00f1ecerse baixo o alcume de Manifesto Unabomber. Ao mesmo tempo, as autoridades pediron a colaboraci\u00f3n cidad\u00e1 para a s\u00faa detenci\u00f3n, esperando que algunha persoa reco\u00f1ecese o xeito de escribir de Ted.\nO seu irm\u00e1n David Kaczynski reco\u00f1eceu no manifesto diversas expresi\u00f3n propias do seu irm\u00e1n e p\u00faxose en contacto coas autoridades. Theodore Kaczynski foi detido na s\u00faa cabana en Montana o 3 de abril de 1996. No interior, o FBI atopou varios compo\u00f1entes para constru\u00edr bombas as\u00ed como unha bomba xa preparada, un xornal de 40.000 p\u00e1xinas con experimentos detallados e descrici\u00f3ns dos crimes de \"Unabomber\" e o que semellaba ser o manuscrito orixinal do \"Manifesto Unabomber\".\nKaczynski foi condenado a 8 cadeas perpetuas sen posibilidade de liberdade condicional. No momento da s\u00faa morte, estaba retido no ADX Florence, un centro penitenciario de m\u00e1xima seguridade no condado de Freemont, Colorado, cumprindo a s\u00faa condena."}
{"id": "448909", "revid": "1822", "url": "https://gl.wikipedia.org/wiki?curid=448909", "title": "Jos\u00e9 Luis Coch\u00f3n Touri\u00f1o", "text": ""}
{"id": "448911", "revid": "1131", "url": "https://gl.wikipedia.org/wiki?curid=448911", "title": "Colexio Sagrado Coraz\u00f3n de Ribadeo", "text": "O Colexio Sagrado Coraz\u00f3n de Ribadeo \u00e9 un centro de ensino privado e relixioso da localidade de Ribadeo.\nHistoria.\nA finais do s\u00e9culo XIX, chegou a Ribadeo un grupo de irm\u00e1s das Fillas da Caridade, prestando os seus servizos no Hospital-Asilo da poboaci\u00f3n. Al\u00ed improvisaron un aula para ensinar a ler \u00e1s nenas. Co tempo e o aumento de alumnas, en 1928 habilitouse unha casa doada na r\u00faa Trinidade. En 1969, co comezo do curso en setembro, abr\u00eda as s\u00faas portas no actual edificio da r\u00faa Carlos III de Ribadeo.\nEn 2018 a directora \u00e9 sor Purificaci\u00f3n Garc\u00eda Gonz\u00e1lez."}
{"id": "448912", "revid": "23204", "url": "https://gl.wikipedia.org/wiki?curid=448912", "title": "Kajet\u00e1n Matou\u0161ek", "text": "Kajet\u00e1n Matou\u0161ek, nado o 7 de agosto de 1910 en Praga (Austria-Hungr\u00eda) e finado o 19 de outubro de 1994 tam\u00e9n en Praga (Rep\u00fablica Checa), foi un eclesi\u00e1stico cat\u00f3lico latino checo, bispo auxiliar de Praga.\nTraxectoria.\nNaceu o 7 de agosto de 1910 en Praga, e foi ordenado sacerdote o 22 de decembro de 1934. Por mor da cada vez maior situaci\u00f3n de persecuci\u00f3n do r\u00e9xime checoslovaco contra a Igrexa cat\u00f3lica, foi nomeado bispo en segredo o 29 de agosto de 1949, auxiliar de Praga e titular de \"Serigene\". A s\u00faa consagraci\u00f3n episcopal tivo lugar o 17 de setembro do mesmo ano, de mans do bispo Anton\u00edn Eltschkne.\nFoi dos poucos que puidereon exercer o seu ministerio, probablemente porque conseguiu manter a s\u00faa ordenaci\u00f3n episcopal en segredo, evitando a cadea. At\u00e9 1989 exerceu como p\u00e1rroco en Praga, onde ordenou en segredo a varios sacerdotes, entre eles a Anton\u00edn Li\u0161ka, consagrado bispo por el mesmo pouco despois.\nO chamado consentimento do estado para exercer como bispo foille concedido durante a apertura que seguiu \u00e1 Primavera de Praga, o 26 de xullo de 1968. Por\u00e9n, a s\u00faa actividade p\u00fablica como bispo durou pouco pola invasi\u00f3n sovi\u00e9tica de agosto de 1968, xa que o permiso para exercer como bispo lle foi retirado en 1970. Dende ese momento, e at\u00e9 a s\u00faa morte, viviu e traballou na parroquia de Santo Adalberto de Praga.\nO 19 de maio de 1988 lle foi permitido exercer novamente o seu ministerio episcopal. Renunciou ao cargo o 5 de xu\u00f1o de 1992 e finou o 21 de outubro de 1994."}
{"id": "448916", "revid": "5863", "url": "https://gl.wikipedia.org/wiki?curid=448916", "title": "R. Reimunde", "text": ""}
{"id": "448917", "revid": "839", "url": "https://gl.wikipedia.org/wiki?curid=448917", "title": "GaliciaSkills", "text": "GaliciaSkills \u00e9 unha competici\u00f3n para alumnado de formaci\u00f3n profesional, que se celebra cada 2 anos a nivel galego. Os ga\u00f1adores de cada categor\u00eda representar\u00e1n a Galicia no campionato a nivel nacional SpainSkills.\nA 5\u00ba edici\u00f3n desta competici\u00f3n celebrouse no recinto Feira Internacional de Galicia Abanca en Silleda os d\u00edas 28, 29 e 30 de novembro de 2018 na que participaron m\u00e1is de 130 estudantes e 52 centros."}
