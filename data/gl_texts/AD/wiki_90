{"id": "551396", "revid": "22570", "url": "https://gl.wikipedia.org/wiki?curid=551396", "title": "Albania no Festival de Mozos M\u00fasicos de Eurovisi\u00f3n", "text": "Albania debutou no XIX Festival de Mozos M\u00fasicos de Eurovisi\u00f3n de 2018 sendo ata o momento a s\u00faa \u00fanica aparici\u00f3n. O pa\u00eds non ter\u00eda participado na cancelada edici\u00f3n de 2020. Desco\u00f1\u00e9cese se participar\u00e1 na edici\u00f3n de 2022, dado que a cadea albanesa non anunciou nada ao respecto polo momento. O seu \u00fanico represente foi Klaudio Zoto co seu cello.\nSistema de elecci\u00f3n: Albanian Young Musicians.\nA edici\u00f3n de 2018 tivo unha selecci\u00f3n nacional sendo Albanian Young Musicians que contou cunha semifinal e unha final. Onde participaron 14 artistas que foron os seguintes: Dejon Bendaj, Filippo Jakova, Grigor Ylli, Klaudio Zoto Laura Llozi Laura Sulaj Rejsi Prosi Tedi Tola, Aleks Shameti, Eni Maqellari, Erald Shamku, Iva Zurbo, Jonathan Verkuj e Noel Shutina. Dejon Bendaj, Filippo Jakova, Grigor Ylli, Laura Llozi, Laura Sulaj, Rejsi Prosi e Tedi Tola foron finalistas, e Klaudio Zoto ga\u00f1ou a selecci\u00f3n para representar ao seu pa\u00eds no Festival de Mozos M\u00fasicos de Eurovisi\u00f3n."}
{"id": "551397", "revid": "23204", "url": "https://gl.wikipedia.org/wiki?curid=551397", "title": "Penn Yan, Nova York", "text": "Penn Yan \u00e9 unha pequena cidade dos Estados Unidos que \u00e9 a capital do condado de Yates, no estado de Nova York.\nXeograf\u00eda.\nSituado a 222 msnm o concello ocupa unha extensi\u00f3n de 6,36 km\u00b2, dos que 6,22 km\u00b2 son de terra e 0,15 km\u00b2 de auga.\nNo ano 2010 ti\u00f1a unha poboaci\u00f3n de 5 159 habitantes que, segundo censo de 2019 diminu\u00edra at\u00e9 os 5 056, polo que a s\u00faa densidade de poboaci\u00f3n, nese ano, era de 792,25 hab./km\u00b2.\nHistoria.\nA primeira casa constru\u00edda en Penn Yan levantouse en 1799. Cando o condado de Yates foi creado en 1823 a poboaci\u00f3n converteuse na sede do condado.\nOs primeiros colonos foron principalmente membros da Society of Universal Friends (Sociedade de Amigos Universais), un grupo relixioso liderado por unha predicadora cu\u00e1quera co\u00f1ecida como \"O amigo p\u00fablico universal\" (Jemima Wilkinson), unha relixiosa entusiasta nacida en Cumberland, Rhode Island, quen afirmaba que recibira un encargo divino. Tras predicar en Rhode Island, Connecticut, Massachusetts e Pensilvania recibiu unha grande extensi\u00f3n de terreo, \u00e1 que chamou Jerusalem en 1789, no que posteriormente ser\u00eda o condado de Yates. En 1788 fundou a poboaci\u00f3n de Hopeton as beiras do lago Keuka, a unha distancia dun quil\u00f3metro e medio do lago Seneca. Al\u00ed se estableceron un gran n\u00famero de seguidores. \nEn 1790 Wilkinson estableceuse na poboaci\u00f3n, pero antes de 1800 un gran n\u00famero de seguidores a abandonaron e a comunidade foise disolvendo gradualmente.\nDise que o nome da poboaci\u00f3n de Penn Yan v\u00e9n das primeiras s\u00edlabas de \"Pennsylvania\" e \"Yankee\", xa que a maior\u00eda dos seus primeiros habitantes provi\u00f1an de Pensilvania e Nova Inglaterra. \nA finais do s\u00e9culo XX chegaron \u00e1 poboaci\u00f3n un gran n\u00famero de familias amish e menonitas."}
{"id": "551398", "revid": "89787", "url": "https://gl.wikipedia.org/wiki?curid=551398", "title": "Jemima Wilkinson", "text": "Jemima Wilkinson, autochamada \"The Public Universal Friend\" (O Amigo P\u00fablico Universal), nada o 29 de novembro de 1752 en Cumberland, Colonia de Rhode Islad e as Plantaci\u00f3ns de Providence, e finada o 1 de xullo de 1819, foi unha predicadora cu\u00e1quera, que predicaba a total abstinencia sexual. \nTraxectoria.\nNacida de pais cu\u00e1queros, despois de sufrir unha grave enfermidade en 1776, o Amigo afirmou que morreu e foi reanimado como un evanxelista sen x\u00e9nero chamado Amigo P\u00fablico Universal. Despois rexeitou tanto o nome de nacemento como os pronomes de x\u00e9nero. Con roupas andr\u00f3xinas, o Amigo predicou por todo o nordeste dos Estados Unidos, atraendo a moitos seguidores que se converteron na Sociedade de Amigos Universais.\nA teolox\u00eda do Amigo P\u00fablico Universal era moi similar \u00e1 da maior\u00eda dos cu\u00e1queros. O Amigo fixo fincap\u00e9 na importancia do libre albedr\u00edo, op\u00faxose \u00e1 escravitude e apoiou a abstinencia sexual. \nOs membros m\u00e1is comprometidos da Sociedade de Amigos Universais foron un grupo de mulleres solteiras que asumiron roles de liderado nas s\u00faas familias e comunidade. Na d\u00e9cada de 1790, os membros da Sociedade adquiriron terras no oeste de Nova York, onde formaron o municipio de \"Xerusal\u00e9n\" preto de Penn Yan. \nA sa\u00fade do Amigo P\u00fablico Universal vi\u00f1a en declive desde principios de s\u00e9culo; en 1816 o predicador comezara a sufrir un edema doloroso, pero continuou recibindo visitantes e dando serm\u00f3ns. \nO amigo deu un \u00faltimo serm\u00f3n regular en novembro de 1818 e predicou por \u00faltima vez no funeral da irm\u00e1 Patience Wilkinson Potter en abril de 1819. \nO movemento e o seu l\u00edder foron moi criticados e, tras un mot\u00edn en Filadelfia, o Amigo trasladouse ao ent\u00f3n desco\u00f1ecido e salvaxe condado de Yates, no estado de Nova York. Isto levou a que o movemento quedase illado, pero un grupo de disc\u00edpulos mant\u00edvose leal at\u00e9 a morte do Amigo por enfermidade en 1819.\nA Sociedade de Amigos Universais deixou de existir na d\u00e9cada de 1860. \nMoitos escritores retrataron ao Amigo como unha muller, ben unha estafadora manipuladora ou unha pioneira dos dereitos das mulleres. Outros, por\u00e9n, percib\u00edan ao predicador como transx\u00e9nero ou non binario e como unha figura pioneira na historia transexual. "}
{"id": "551399", "revid": "1131", "url": "https://gl.wikipedia.org/wiki?curid=551399", "title": "Vitas sanctorum patrum emeretensium", "text": "A Vitas sanctorum patrum emeretensium(\"Vidas dos santos pais da Igrexa de M\u00e9rida\") \u00e9 un texto haxiogr\u00e1fico da Alta Idade Media escrito en lingua latina. Narra as vidas de cinco bispos que gobernaron a s\u00e9 de M\u00e9rida na segunda metade do s\u00e9culo VI e primeira metade do VII: Paulo, Fidel, Masona, Inocencio e Renovatio.\nData de composici\u00f3n.\nA primeira impresi\u00f3n da obra f\u00edxose en Madrid en 1633. Cons\u00e9rvanse media ducia de manuscritos e alg\u00fans fragmentos. \nNon hai consenso sobre a data de composici\u00f3n. Con todo, parece que a maior parte das vidas foron compostas na primeira metade do s\u00e9culo VII. O prefacio e os tres primeiros cap\u00edtulos puideron engadirse a finais de s\u00e9culo. Tam\u00e9n hai quen atrasa a composici\u00f3n da obra ao s\u00e9culo IX. \nJavier Arce pensa que foi escrita durante o episcopado de Estevo (633-638) e finalmente compilada e corrixida durante o episcopado de Festo (672-680). Na s\u00faa opini\u00f3n, o traballo foi escrito por un di\u00e1cono de M\u00e9rida, de quen non se sabe o nome. O di\u00e1cono Paulo ser\u00eda o respons\u00e1bel da recompilaci\u00f3n final.\nImportancia hist\u00f3rica.\nA \"Vitas Patrum Emeritensium\" \u00e9 unha fonte de importancia capital para o estudo do Reino visig\u00f3tico de Toledo. Cont\u00e9n moitas indicaci\u00f3ns sobre a vida diaria na Hispania dos s\u00e9culos VI e VII: alimentaci\u00f3n, educaci\u00f3n, roupa\u2026 \n\u00c9 tam\u00e9n importante para o co\u00f1ecemento sobre a organizaci\u00f3n das Igrexas cat\u00f3lica e ariana e o cami\u00f1o que levou \u00e1 conversi\u00f3n do pobo visigodo ao catolicismo. As\u00ed, a vida do bispo Masona narra o exilio deste bispo nos primeiros anos do reinado de Leovixildo a causa das maquinaci\u00f3ns tramadas contra el polo bispo ariano Sunna. Finalmente, xa no goberno de Recaredo, Masona ser\u00e1 un dos actores fundamentais na conversi\u00f3n do rei."}
{"id": "551400", "revid": "5863", "url": "https://gl.wikipedia.org/wiki?curid=551400", "title": "Antigas medidas espa\u00f1olas", "text": ""}
{"id": "551406", "revid": "88215", "url": "https://gl.wikipedia.org/wiki?curid=551406", "title": "Lorenzo P\u00e9rez", "text": "Lorenzo P\u00e9rez Garc\u00eda, co\u00f1ecido como Loren, nado en Ronda o 23 de outubro de 1933, \u00e9 un exfutbolista espa\u00f1ol. Xogaba de dianteiro e militou principalmente no Sevilla FC.\nTraxectoria.\nTras xogar no Algeciras, debutou na Primeira Divisi\u00f3n con 19 anos nas filas do Sevilla. Foi na xornada 26 da tempada 1952/53, contra o Racing de Santander no Sardinero, partido no que marcou o seu primeiro gol. Foi titular nas catro xornadas restantes, nas que marcou outros catro goles, inclu\u00eddo un triplete contra o Celta de Vigo no estadio de Nervi\u00f3n.\nMilitou no Sevilla ata 1960, marcando 49 goles nos seus 109 partidos oficiais. Na tempada 1958/59 foi cedido ao Granada CF de Scopelli, nunha operaci\u00f3n pola que Arsenio e Ramon\u00ed foron traspasado ao club granadino e Gilberto Navarro pasou a ser xogador do Sevilla. \nEn 1960 fichou polo RCD Mallorca, onde xogou ata 1963, cando regresou ao Algeciras. Xogou as \u00faltimas xornadas da tempada 1965/66 coa Real Balomp\u00e9dica Linense, xogando a promoci\u00f3n de ascenso a Segunda, onde caeron eliminados contra o Plus Ultra.\nSelecci\u00f3n nacional.\nFoi internacional coa selecci\u00f3n espa\u00f1ola nun partido amigable contra o Stuttgart en 1954."}
{"id": "551421", "revid": "88215", "url": "https://gl.wikipedia.org/wiki?curid=551421", "title": "Lorenzo P\u00e9rez Garc\u00eda", "text": ""}
{"id": "551424", "revid": "88215", "url": "https://gl.wikipedia.org/wiki?curid=551424", "title": "Antonio \u00c1lvarez Arias", "text": "Antonio \u00c1lvarez Arias, co\u00f1ecido simplemente como Arias, nado en Ver\u00edn o 16 de xaneiro de 1933, \u00e9 un exfutbolista galego, que xogaba como dianteiro.\nTraxectoria.\nNacido en Ver\u00edn, comezou a s\u00faa carreira como futbolista no Sporting de Braga, pasando logo ao Avil\u00e9s, onde militou durante d\u00faas tempadas. En 1952 fichou polo Deportivo da Coru\u00f1a, co que debutou na Primeira Divisi\u00f3n nun partido contra o Valencia en Mestalla, xogando como interior esquerdo, e marcando o \u00fanico gol do seu equipo (1-1). Disputou 17 encontros ata o final da liga, marcando 8 goles, e a continuaci\u00f3n disputou a fase de permanencia na que o equipo logrou manter a categor\u00eda.\nCon todo, na seguinte tempada non contou con minutos, e en marzo de 1954 sa\u00edu cedido ao Xuvenil, da Terceira Divisi\u00f3n. Al\u00ed compartiu equipo con xogadores como Man\u00edn, Juananco, Vegazo ou R\u00e1bade, e logrou un hist\u00f3rico ascenso a Segunda Divisi\u00f3n despois de derrotar na antepen\u00faltima xornada ao Lemos. De regreso no Deportivo, disputou un s\u00f3 partido durante a tempada 1954/55, nun encontro da Copa do Xeneral\u00edsimo fronte ao Barcelona no que marcou o \u00fanico gol deportivista (1-1). Deixou o club en xu\u00f1o de 1955.\nEn 1957 realizou unha proba co Racing de Ferrol e acabou fichando polo club, que militaba na Segunda Divisi\u00f3n."}
{"id": "551425", "revid": "23204", "url": "https://gl.wikipedia.org/wiki?curid=551425", "title": "Elena Cebri\u00e1n", "text": "Elena Cebri\u00e1n Calvo, nada en Valencia o 29 de outubro de 1970, \u00e9 unha pol\u00edtica e enxe\u00f1eira espa\u00f1ola. Foi secretaria xeral para o Reto Demogr\u00e1fico do Goberno de Espa\u00f1a entre febreiro e outubro de 2020 e conselleira de Agricultura, Medio Ambiente, Cambio Clim\u00e1tico e Desenvolvemento Rural da Xeneralidade Valenciana de xu\u00f1o de 2015 a xu\u00f1o de 2019.\nTraxectoria.\nNada na cidade de Valencia o d\u00eda 29 de outubro do ano 1970. Tras o paso dos anos en 1995 licenciouse en Enxe\u00f1ar\u00eda agr\u00f3noma, especializ\u00e1ndose tam\u00e9n en Econom\u00eda e Pol\u00edtica agraria pola Universidade Polit\u00e9cnica de Valencia (UPV). Tras licenciarse nese mesmo ano foi bolseira de posgrao no Departamento de Econom\u00eda, Sociolox\u00eda e Pol\u00edtica Agraria da Escola T\u00e9cnica Superior de Enxe\u00f1eiros Agr\u00f3nomos da mesma universidade, ata 1997 que pasou a ser bolseira do Servizo de Estudos Agrarios e Comunitarios da Conseller\u00eda de Agricultura, Pesca e Alimentaci\u00f3n da Generalitat Valenciana. Ten un grao en Econom\u00eda pola Universidade Nacional de Educaci\u00f3n a Distancia.\nInicios na Administraci\u00f3n estatal.\nEn 1999 trasladouse a Madrid, onde ingresou por oposici\u00f3n no Corpo de Enxe\u00f1eiros Agr\u00f3nomos do Estado, pertencente ao Ministerio de Agricultura, Pesca e Alimentaci\u00f3n. No 2000 foi Xefa de servizo da Direcci\u00f3n Xeral de Desenvolvemento Rural e Pol\u00edtica Forestal e en 2002 formou parte da Representaci\u00f3n permanente de Espa\u00f1a ante a Uni\u00f3n Europea en Bruxelas, como agregada da Conseller\u00eda de Agricultura.\nEn 2003 foi xefa de \u00e1rea de fondos europeos do Fondo Espa\u00f1ol de Garant\u00eda Agraria e un ano m\u00e1is tarde foi subdirectora xeral adxunta de Estratexias de Desenvolvemento rural do ministerio. Entre 2006 e 2010 foi xefa de proxectos de Agricultura e Desenvolvemento rural e experta nacional destacada na Axencia Europea de Medio Ambiente (AEMA) de Copenhague. Durante este \u00faltimo ano tam\u00e9n logrou obter o t\u00edtulo de experta en Xesti\u00f3n Ambiental pola Universidade Polit\u00e9cnica de Madrid e foi ata 2011 directora adxunta do Organismo Aut\u00f3nomo Parques Nacionais. \nEn 2012 foi xefa da unidade de apoio da Direcci\u00f3n Xeral da Auga na Secretar\u00eda de Estado de Medio Ambiente e desde xaneiro de 2013 a xu\u00f1o de 2015 foi xefa da Unidade de An\u00e1lise e Prospectiva na Subdirecci\u00f3n Xeral de An\u00e1lise, Prospectiva e Coordinaci\u00f3n.\nTam\u00e9n foi colaboradora do Instituto Agron\u00f3mico Mediterr\u00e1neo de Zaragoza e relatora en cursos de convocatorias MAEC-AECID en Colombia e o Uruguai e foi experta a curto prazo de proxectos do programa europeo PHARE, en Polonia.\nPol\u00edtica auton\u00f3mica e retorno \u00e1 nacional.\nTras os resultados das Elecci\u00f3ns \u00e1s Cortes Valencianas de 2015 e darse a coalici\u00f3n entre o Partido Socialista do Pa\u00eds Valenciano de Ximo Puig como novo presidente da xeneralidade e Coalici\u00f3 Comprom\u00eds de M\u00f3nica Oltra como nova vicepresidenta, Elena Cebri\u00e1n como independente pasou a formar parte deste novo goberno auton\u00f3mico tras ser nomeada como nova Conselleira de Agricultura, Medio Ambiente, Cambio Clim\u00e1tico e Desenvolvemento Rural.\nChegado o fin de lexislatura, Cebri\u00e1n deixou a pol\u00edtica e volveu \u00e1 s\u00faa praza no Ministerio de Agricultura, Pesca e Alimentaci\u00f3n.\nEn febreiro de 2020 foi nomeada como secretaria xeral para o Reto Demogr\u00e1fico, \u00f3rgano do Ministerio para a Transici\u00f3n Ecol\u00f3xica e o Reto Demogr\u00e1fico para loitar contra o despoboamento rural e o envellecemento poboacional, entre outros retos poboacionais. Cesou no cargo en outubro dese ano, sendo substitu\u00edda por Francisco Aboia Al\u00f3s."}
{"id": "551426", "revid": "1131", "url": "https://gl.wikipedia.org/wiki?curid=551426", "title": "Bebedeira", "text": "Bebedeira \u00e9 un libro de poes\u00eda de Florencio Delgado Gurriar\u00e1n publicado pola Editorial N\u00f3s en 1934.\nCaracter\u00edsticas.\n\u00c9 un poemario vinculado ao hilozo\u00edsmo de Lu\u00eds Amado Carballo. Por este libro pertence o autor \u00e1 Xeraci\u00f3n de 1922 ou 1925. Ricardo Carballo Calero descr\u00edbeo como \u00abunha turbulenta visi\u00f3n da dionis\u00edaca terra de Valdeorras. \u00c9 unha descrici\u00f3n po\u00e9tica de forte alento xe\u00f3rxico, dun ruralismo moi animista e sangu\u00edneo\u00bb.\nSegundo Ricardo Gurriar\u00e1n:\nTivo unha notable acollida da cr\u00edtica. Carballo Calero, Otero Pedrayo, Xoh\u00e1n L. Ramos e Ant\u00f3n Vilar Ponte deixaron positivas palabras do poemario.\nSegundo a Editorial Galaxia:\nEdici\u00f3ns.\n\"Bebedeira\" foi editado por N\u00f3s en 1934, con portada de Jos\u00e9 de Castro Arines, disc\u00edpulo de Castelao e galeguista. \nFoi reeditado en Xerais en 2022 da man de Xos\u00e9 Ram\u00f3n Pena e en Galaxia no mesmo ano en edici\u00f3n de Dulce Fern\u00e1ndez Gra\u00f1a."}
{"id": "551427", "revid": "45328", "url": "https://gl.wikipedia.org/wiki?curid=551427", "title": "D\u00f3lar de Nova Escocia", "text": "O d\u00f3lar de Nova Escocia foi a moeda utilizada en Nova Escocia desde 1860 ata 1871, cando este territorio adoptou o d\u00f3lar canadense logo da constituci\u00f3n da Confederaci\u00f3n do Canad\u00e1 en 1867, da que Nova Escocia se converteu nunha das s\u00faas provincias.\nAntecedentes.\nAs primeiras moedas utilizadas en Nova Escocia, do mesmo xeito que no resto do Canad\u00e1, foron as levadas consigo polos primeiros colonos e polos comerciantes que se achegaban \u00e1s s\u00faas costas.\nNeste contexto, \u00e1 medida que os intercambios comerciais \u00edan xerando unha maior necesidade de moeda circulante, alg\u00fans comerciantes e entidades locais comezaron a cu\u00f1ar as s\u00faas propias moedas, baixo o sistema monetario ingl\u00e9s, co\u00f1ecidas na tradici\u00f3n anglosaxoa como \"tokens\".\nParalelamente a estas ibniciativas privadas, primeiro en 1823 e, novamente, en 1824, 1832, 1840 e 1843, o Goberno de Nova Escocia emitiu a s\u00faa propia moeda de cobre, sen estar autorizada por Inglaterra para o facer. \nXa en 1856, o Goberno brit\u00e1nico concedeu a Nova Escocia a autorizaci\u00f3n para a cu\u00f1axe dunha serie de moedas de medio penique e dun penique, que se co\u00f1ecen como \"Mayflower\", o nome en ingl\u00e9s da planta que caracteriza os seus reversos. \nO d\u00f3lar de Nova Escocia.\nEn 1860, Nova Escocia acolleuse ao sistema decimal e determinou fixar os tipos de cambio da moeda brit\u00e1nica e doutras moedas. Creouse o d\u00f3lar de Nova Escocia como unidade monetaria decimal e autorizouse tam\u00e9n o Goberno da provincia para a emisi\u00f3n de moedas divisionarias de cobre co seu valor en centavos. No entanto, dado que a lexislaci\u00f3n de Nova Escocia fixaba o tipo de cambio en 1 libra = 5 d\u00f3lares (ou 1 d\u00f3lar = 4 xilins), este sistema non era compatible cos establecidos no Canad\u00e1 e en Novo Brunswick, que lle outorgaban un valor lixeiramente inferior \u00e1 libra (1 d\u00f3lar = 4 xilins e 1,3 peniques).\nO d\u00f3lar de Nova Escocia foi substitu\u00eddo neste territorio polo d\u00f3lar canadense cun tipo de cambio de 73 centavos canadenses = 75 centavos de Nova Escocia.\nMoedas.\nAs \u00fanicas moedas de Nova Escocia emitidas baixo o sistema do d\u00f3lar foron as divisionarias de medio centavo e dun centavo, cu\u00f1adas ambas en 1861 e en 1864 na Roya\"l Mint\", de Londres.\nA \u00fanica diferenza entre o medio penique e o penique radica no seu di\u00e1metro (20,65 mm e 25,53 respectivamente) e no seu peso (2,84 g e 5,67 g). En ambos os casos, o anverso, obra do gravador xefe da \"Royal Mint\", Leonard Charles Wyon, est\u00e1 caracterizado polo busto da ra\u00ed\u00f1a Vitoria laureada ollando cara \u00e1 esquerda, rodeado pola lenda . Pola s\u00faa banda, o reverso, obra do gravador Horace Morehen, amosa no centro un c\u00edrculo que cont\u00e9n a coroa imperial e a data de emisi\u00f3n (1861), todo iso rodeado por unha coroa de flores.\nBilletes.\nEntre 1861 e 1866, o Goberno provincial de Nova Escocia puxo en circulaci\u00f3n billetes do Tesouro con valor facial de cinco d\u00f3lares. Ao mesmo tempo, tres bancos privados acadaron a autorizaci\u00f3n para emitiren papel moeda: o \"Bank of Nova Scotia\", o \"Halifax Banking Company\" e o \"Merchants Bank of Halifax\". Estes bancos emitiron tam\u00e9n billetes co valor facial de 20 d\u00f3lares de Terra Nova e continuaron emitindo billetes do d\u00f3lar canadense a partir de 1871.\nA maiores, a provincia do Canad\u00e1 emitiu billetes en 1866 sobreestampados coa inscrici\u00f3n \"Payable in Halifax / only\", a modo de billetes locais para a s\u00faa circulaci\u00f3n unicamente en Nova Escocia. Trat\u00e1base de billetes de 5 d\u00f3lares, o que equival\u00eda a 4,86 d\u00f3lares en moeda canadense."}
{"id": "551428", "revid": "19415", "url": "https://gl.wikipedia.org/wiki?curid=551428", "title": "Anniina Kaitala", "text": "Anniina Kaitala, nada o 10 de outubro de 1997 en Hauho (Finlandia), \u00e9 unha xogadora finlandesa de h\u00f3ckey sobre xeo, que xoga na posici\u00f3n de centro ou ala. Dende a tempada 2021-22 defende a camisola do Ilves de Tampere."}
{"id": "551429", "revid": "89787", "url": "https://gl.wikipedia.org/wiki?curid=551429", "title": "Jill Farrant", "text": "Jill Farrant, nada en Sur\u00e1frica no ano 1961, \u00e9 unha bi\u00f3loga e profesora de biolox\u00eda molecular e biolox\u00eda celular na Universidade de Cidade do Cabo, Sur\u00e1frica. \u00c9 especialista en plantas reviviscentes, \u00e9 dicir, que volven ao seu estado normal despois dun estado de seca prolongado ao rehidratalas.\nTraxectoria.\nFarrant obtivo a licenciatura e o doutoramento na Universidade de KwaZulu-Natal, Durban, Sur\u00e1frica. Interesouse en plantas que resucitaban cando de nena viu unha \"planta morta\" que reviv\u00eda \u00e1 vida despois de chover. Con nove anos, en 1970, Farrant escribiu no seu diario: \"A planta morta nas rocas estaba viva pero pap\u00e1 non me crer\u00eda\".\nInvestigou a habilidade de certas especies de plantas capaces de sobrevivir sen auga durante longos per\u00edodos de tempo. \"Todas as plantas -explica- te\u00f1en xenes que activan a tolerancia \u00e1 desecamento, pero a maior\u00eda usan estes xenes soamente cando fabrican sementes. As plantas que resucitan poden tam\u00e9n activar ou desactivar estes xenes nas s\u00faas follas e ra\u00edces sempre que a seca apareza.\" O obxectivo da s\u00faa investigaci\u00f3n \u00e9 atopar aplicaci\u00f3ns que permitan o desenvolvemento de cultivos tolerantes \u00e1 seca para alimentar poboaci\u00f3ns en climas \u00e1ridos e secos, especialmente en \u00c1frica. A s\u00faa investigaci\u00f3n poder\u00eda ter tam\u00e9n aplicaci\u00f3ns medicinais. Cre que os cultivos que poden sobrevivir longos per\u00edodos de tempo sen auga adquirir\u00e1n m\u00e1is importancia no momento en que o cambio clim\u00e1tico (seca crecente) impacte na agricultura.\nNa actualidade investiga o potencial de transformar a \"Eragrostis tef\", unha herba anual, nun cultivo. As sementes de \"Eragrostis tef\" son unha fonte importante de alimento en Etiop\u00eda. Segundo Farran: \"da mesma maneira que os humanos cruzaron especies a trav\u00e9s dos s\u00e9culos para crear a avea,o millo e o trigo, as\u00ed tam\u00e9n podemos obter plantas tolerantes \u00e1 desecamento, cultivos resistentes \u00e1 seca procedentes da familia Eragrostis sen ter que seguir o cami\u00f1o da modificaci\u00f3nx xen\u00e9tica.\""}
{"id": "551430", "revid": "5863", "url": "https://gl.wikipedia.org/wiki?curid=551430", "title": "Galicia infinda", "text": "Galicia infinda \u00e9 un libro de poemas de Florencio Delgado Gurriar\u00e1n publicado na Colecci\u00f3n Saln\u00e9s da Editorial Galaxia en 1963.\nCaracter\u00edsticas.\nEsta obra reuniu boa parte da s\u00faa poes\u00eda de posguerra. Est\u00e1 composto por cinco apartados: \"Cantarenas\", \"Valdeorras\", \"Casti\u00f1eiros\", \"Varia\" e \"Poemas mexicanos\". No libro conviven tendencias heterox\u00e9neas, como a adopci\u00f3n dunha arquitectura modernista, motivos neorrom\u00e1nticos e recreaci\u00f3ns de situaci\u00f3ns e presenzas pouco habituais ata ent\u00f3n na literatura galega. A obra ten tres tipos de poemas:\nPara a Editorial Galaxia:\nEdici\u00f3ns.\nFoi reeditado en Xerais en 2022 da man de Xos\u00e9 Ram\u00f3n Pena en Galaxia no mesmo ano en edici\u00f3n de Dulce Fern\u00e1ndez Gra\u00f1a.\nPoemas.\nCantarenas\nValdeorras\nCasti\u00f1eiros\nVaria\nPoemas mexicanos"}
{"id": "551431", "revid": "89787", "url": "https://gl.wikipedia.org/wiki?curid=551431", "title": "Sak Noel", "text": "Isaac Mahmood Noell, nado en La Cellera de Ter, Xirona, o 12 de abril de 1983, m\u00e1is co\u00f1ecido como Sak Noel, \u00e9 un \"disc jockey\", produtor, compositor e director de videoclips espa\u00f1ol. Foi cofundador e director de Moguda, unha comunidade nocturna de Catalu\u00f1a. Moguda cesou operaci\u00f3ns en 2011 cando Sak Noel fundou a s\u00faa propia empresa NOEL MUSIC.\nTraxectoria.\nSak Noel comezou na m\u00fasica na adolescencia, influ\u00eddo polos sons electr\u00f3nicos. Tras ter producido cantidade de temas para terceiros decide establecerse pola s\u00faa conta adoptando o nome art\u00edstico \"Sak Noel\". O seu primeiro sinxelo \"Loca People (2011)\" foi un grande \u00e9xito a nivel mundial acadando varios n\u00ba1 en diferentes pa\u00edses de entre os cales destaca o conseguido no Reino Unido (UK Official Charts), sendo o 5\u00ba artista espa\u00f1ol (e o primeiro compositor espa\u00f1ol) da historia en facelo. O remix de \"Loca People\" con Sensato e Pitbull \"Crazy People\" logra o nomeamento como Best Urban Song nos XIII Latin Grammy Awards (2012).\nO sinxelo sucesor de \"Loca People\" chamado \"Paso (The Nini Anthem)\" converteuse no segundo maior \u00e9xito da carreira de Sak Noel ao lograr m\u00e1is de 30 mill\u00f3ns de visitas en Youtube e conseguir destacar en varias listas a nivel mundial.\nDespois de varios anos apartado da primeira li\u00f1a regresou co sinxelo \"Non Boyfriend\" (2014), xunto a Mayra Veronica, conseguindo m\u00e1is de 30 mill\u00f3ns de visitas en YouTube e convert\u00e9ndose nun fen\u00f3meno viral en Estados Unidos. A canci\u00f3n debutou no n\u00famero #40 do Dance/Mix Show Airplay."}
{"id": "551435", "revid": "15490", "url": "https://gl.wikipedia.org/wiki?curid=551435", "title": "Isaac Mahmood Noell", "text": ""}
{"id": "551436", "revid": "15490", "url": "https://gl.wikipedia.org/wiki?curid=551436", "title": "Prosopographisches Lexikon der Palaiologenzeit", "text": "Prosopographisches Lexikon der Palaiologenzeit, abreviado PLP (en galego, \u00abL\u00e9xico prosopogr\u00e1fico da era dos Pale\u00f3logos), \u00e9 unha obra de referencia en grego e alem\u00e1n sobre as persoas relevantes dos \u00faltimos dous s\u00e9culos do Imperio bizantino, desde 1261 at\u00e9 a ca\u00edda de Constantinopla en 1453, cando o imperio foi gobernado pola dinast\u00eda Pale\u00f3logo. O traballo \u00e9 unha fonte completa de biograf\u00edas e xenealox\u00edas non s\u00f3 dos gregos bizantinos sen\u00f3n tam\u00e9n de b\u00falgaros, serbios, albaneses, turcos e outros pobos que interactuaron co Imperio bizantino nesa \u00e9poca.\nFoi publicada entre 1976 e 1996 pola Academia de Ciencias de Austria, baixo a direcci\u00f3n de Erich Trapp, coa colaboraci\u00f3n de Rainer Walther, Hans-Veit Beyer, Katja Sturm-Schnabl, Ewald Kislinger, Sokrates Kaplaneres e Ioannis Leontiadis. Consta de 15 volumes: 12 volumes principais, dous de ap\u00e9ndices e erratas, e un de \u00edndice. En 2001, o PLP lanzouse en li\u00f1a como un servizo baseado en subscrici\u00f3n e un CD."}
{"id": "551438", "revid": "98629", "url": "https://gl.wikipedia.org/wiki?curid=551438", "title": "Liliana Borzacconi", "text": "Liliana Borzacconi Vidal \u00e9 unha enxe\u00f1eira qu\u00edmica uruguaia, docente titular da Universidade da Rep\u00fablica do Uruguai.\nTraxectoria.\nNo 1981, Borzacconi obtivo o t\u00edtulo de Enxe\u00f1ar\u00eda Qu\u00edmica na Universidade da Rep\u00fablica do Uruguai. Na mesma instituci\u00f3n obtivo tanto o m\u00e1ster como o Doutoramento en Enxe\u00f1ar\u00eda Qu\u00edmica, no 1995 e 1998 respectivamente. A s\u00faa tesis doutoral denominouse \"Tratamento biol\u00f3xico de lixiviado de recheo sanitario\". Desde 1981 comezou a desempe\u00f1arse como docente de Enxe\u00f1ar\u00eda Qu\u00edmica na Facultade de Enxe\u00f1ar\u00eda da Universidade da Rep\u00fablica, cargo que a\u00fan desempe\u00f1a.\nDesde comezos da d\u00e9cada de 1990 comezou a levar a cabo proxectos de investigaci\u00f3n que involucran temas como a produci\u00f3n de biog\u00e1s a partir de materia org\u00e1nica, o dese\u00f1o de reactores para o tratamento anaerobio de efluentes e alternativas para o manexo integral de residuos dom\u00e9sticos. Ademais do seu papel como docente, Borzacconi foi conselleira da facultade, integrante de comisi\u00f3ns de investigaci\u00f3n cient\u00edfica, directora do Instituto de Enxe\u00f1ar\u00eda Qu\u00edmica e presidenta do Consello Nacional de Investigaci\u00f3ns Cient\u00edficas e T\u00e9cnicas CONICYT, entre outras actividades.\nLiliana forma parte do grupo de investigaci\u00f3n BIOPROA (Biotecnolox\u00edas de Procesos para o Ambiente), organizaci\u00f3n creada co fin de resolver problemas ambientais a trav\u00e9s do tratamento biol\u00f3xico de residuos xerados pola industria, mediante un sistema anaerobio que ten como beneficio a xeraci\u00f3n de enerx\u00eda en forma de biog\u00e1s. En 2008 foi receptora do Primeiro Premio do IV Encontro de Enxe\u00f1ar\u00eda Qu\u00edmica outorgado pola Asociaci\u00f3n de Enxe\u00f1eiros Qu\u00edmicos do Uruguai. Publicou m\u00e1is de trinta artigos cient\u00edficos en revistas e contribu\u00edu con cap\u00edtulos de libros."}
{"id": "551439", "revid": "1131", "url": "https://gl.wikipedia.org/wiki?curid=551439", "title": "A Bra\u00f1a Vella, Pez\u00f3s, Pez\u00f3s", "text": "A Bra\u00f1a Vella \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 506 metros sobre o nivel do mar, a aldea local\u00edzase a 9,7 km da vila, e capital do concello, de Pez\u00f3s e en 2021 ti\u00f1a unha poboaci\u00f3nde 3 habitantes."}
{"id": "551440", "revid": "55340", "url": "https://gl.wikipedia.org/wiki?curid=551440", "title": "A Bra\u00f1a Vella", "text": ""}
{"id": "551443", "revid": "1131", "url": "https://gl.wikipedia.org/wiki?curid=551443", "title": "Vitas Patrum Emeritensium", "text": ""}
{"id": "551446", "revid": "89787", "url": "https://gl.wikipedia.org/wiki?curid=551446", "title": "Armenia no Festival de Mozos M\u00fasicos de Eurovisi\u00f3n", "text": "Armenia debutou no XVI Festival de Mozos M\u00fasicos de Eurovisi\u00f3n de 2012 sendo ata o momento a s\u00faa \u00fanica aparici\u00f3n. O seu representante foi Klaudio Zoto co seu Kanun, que deu unha terceira posici\u00f3n ao pa\u00eds cauc\u00e1sico no seu debut."}
{"id": "551447", "revid": "23204", "url": "https://gl.wikipedia.org/wiki?curid=551447", "title": "Mar\u00eda Teresa Martelo", "text": "Mar\u00eda T. Martelo \u00e9 unha climat\u00f3loga venezolana. \nTraxectoria.\nMartelo traballou nun centro de investigaci\u00f3n adscrito ao Directorado de Hidrolox\u00eda e Meteorolox\u00eda do Ministerio de Ambiente e de Recursos Naturais de Venezuela, centr\u00e1ndose en fen\u00f3menos meteorol\u00f3xicos extremos.\nDebido \u00e1 s\u00faa investigaci\u00f3n, Martelo foi designada como membro do Grupo intergobernamental sobre o cambio clim\u00e1tico (IGCC). En 2007, como vicepresidente do Grupo de Traballo I (\"A Base de Ciencia F\u00edsica do Cambio de Clima\"), participou no Cuarto informe de avaliaci\u00f3n do Grupo intergobernamental sobre o cambio clim\u00e1tico. Sucedeuna a comezos de 2007 Miriam D\u00edaz como nova designada do goberno venezolano no GICC."}
{"id": "551449", "revid": "25871", "url": "https://gl.wikipedia.org/wiki?curid=551449", "title": "In\u00e9s Camilloni", "text": "In\u00e9s \u00c1ngela Camilloni, nada o 2 de marzo de 1964 \u00e9 unha climat\u00f3loga arxentina, especial\u00edzada no cambio clim\u00e1tico en Am\u00e9rica do sur. \n\u00c9 unha divulgadora cient\u00edfica sobre os efectos do cambio clim\u00e1tico. Entre as s\u00faas actividades destaca a s\u00faa participaci\u00f3n en charlas e entrevistas.\nTraxectoria.\nCamilloni licenciouse en meteorolox\u00eda no ano 1987 na Universidade de Buenos Aires e acadou o t\u00edtulo de doutora pola mesma universidade oito anos m\u00e1is tarde .\nDende 1999 \u00e9 profesora na Universidade de Buenos Aires e investigadora independente no Centro de Investigaciones del Mar y la Atm\u00f3sfera (CIMA \u2013 CONICET/UBA). \u00c9 tam\u00e9n a secretaria acad\u00e9mica da Facultade de Ciencias Exactas e Naturais da Universidade de Buenos Aires. Camilloni \u00e9 residente no Programa de Investigaci\u00f3n da Universidade de Harvard \"Solar Geoengineering\" e directora do Mestrado en Ciencias Medioambientais na Facultade de Ciencias Exactas e Naturais da Universidade de Buenos Aires.\nO traballo de Camilloni c\u00e9ntrase no cambio clim\u00e1tico na Arxentina e a nivel rexional, a trav\u00e9s da avaliaci\u00f3n de modelos clim\u00e1ticos e o desenvolvemento de escenarios clim\u00e1ticos. En 2008 foi unha das cient\u00edficas que traballa nun informe cient\u00edfico e t\u00e9cnico na contaminaci\u00f3n producida pola polpa emitida polos mu\u00ed\u00f1os do r\u00edo de Uruguai, onde Camilloniparticipou no cap\u00edtulo sobre a calidade do aireEn 2012 participou na creaci\u00f3n doutro informe t\u00e9cnico sobre o cambio clim\u00e1tico na cidade de Buenos Aires, baseado na observaci\u00f3n de datos meteorol\u00f3xicos e simulaci\u00f3ns de cambios clim\u00e1ticos globais.\nUn dos seus traballos de investigaci\u00f3n estuda os impactos hidr\u00e1ulicos da administraci\u00f3n de radiaci\u00f3n solar na cunca de r\u00edo da Prata .\nEn 2016, xunto con Vicente Barros, publicou un libro titulado \"La Argentina y el cambio clim\u00e1tico\". \"De la f\u00edsica Un la pol\u00edtica\" [Arxentina e cambio clim\u00e1tico. Dende f\u00edsica ata a pol\u00edtica] editado pola Editorial Universitaria de Buenos Aires.\nCamilloni \u00e9 unha das autoras do informe especializado no quecemento global de 1,5 graos do Grupo intergobernamental sobre o cambio clim\u00e1tico (GICC) (2018), onde foi a \u00fanica cient\u00edfica arxentina invitada. Participou no cuarto, quinto e sexto informe de valoraci\u00f3n do Grupo intergobernamental sobre o cambio clim\u00e1tico.\nCamilloni tam\u00e9n participou en charlas sobre a perspectiva de x\u00e9nero na ciencia e deu entrevistas sobre fa participaci\u00f3n das mulleres na ciencia."}
{"id": "551486", "revid": "98629", "url": "https://gl.wikipedia.org/wiki?curid=551486", "title": "Dom\u00e8nec Balmanya", "text": "Dom\u00e8nec Balmanya Perera, tam\u00e9n co\u00f1ecido como Domingo Balmanya, nado en Xirona o 29 de decembro de 1914 e finado en Barcelona o 14 de febreiro de 2002, foi un futbolista e adestrador espa\u00f1ol. Xogaba como centrocampista e pasou a maior parte da s\u00faa carreira de xogador no FC Barcelona. Como adestrador guiou ao CF Barcelona \u00e1 vitoria da Copa do Xeneral\u00edsimo en 1957 e \u00e1 conquista da primeira Copa de Feiras en 1958. Despois pasou polos bancos do Valencia, do Betis e do CD M\u00e1laga, antes de levar ao Atl\u00e9tico de Madrid a ga\u00f1ar o t\u00edtulo de liga en 1966. Dirixiu tam\u00e9n \u00e1 selecci\u00f3n espa\u00f1ola entre 1966 e 1968.\nTraxectoria.\nComo futbolista.\nComezou a s\u00faa carreira futbol\u00edstica no Girona, co que xogou na Terceira Divisi\u00f3n, logrando o ascenso a Segunda. En 1935 fichou polo FC Barcelona, debutando coa camiseta do club nun partido do Campionato de Catalu\u00f1a, competici\u00f3n da que se proclamou campi\u00f3n. A s\u00faa estrea na Primeira Divisi\u00f3n produciuse o 10 de novembro de 1935, nunha derrota por 1-0 ante o Espanyol. Esa mesma tempada acadou a final da Copa do Presidente da Rep\u00fablica, na que foi titular, perdendo 2-1 contra o Real Madrid.\nDurante a s\u00faa etapa no Barcelona xogou 111 partidos co club en diversas competici\u00f3ns e entre os seus primeiros compa\u00f1eiros estiveron Joan Josep Nogu\u00e9s, Josep Escol\u00e0 e Enrique Fern\u00e1ndez Viola. Durante a tempada 1936/37, o f\u00fatbol nacional foi suspendido por mor da Guerra Civil. Con todo, o Barcelona e outros clubs da zona republicana de Espa\u00f1a competiron na Liga Mediterr\u00e1nea, proclam\u00e1ndose campi\u00f3n o Barcelona. \nEn 1937 emprendeu co seu club unha xira de recadaci\u00f3n de fondos por M\u00e9xico e os Estados Unidos. O equipo xogou catorce partidos contra conxuntos como o Club Am\u00e9rica, o Atlante FC, o Necaxa e unha selecci\u00f3n mexicana. Nos Estados Unidos, o FC Barcelona xogou e ga\u00f1ou un torneo contra unha selecci\u00f3n de Brooklyn, unha selecci\u00f3n de Nova York, unha selecci\u00f3n hebrea, e unha selecci\u00f3n dos Estados Unidos. En termos econ\u00f3micos a xira salvou ao club, pero o adestrador Patrick O'Connell regresou a Espa\u00f1a con s\u00f3 catro xogadores. O resto exili\u00e1ronse, recalando Balmanya no FC S\u00e8te franc\u00e9s, xunto con Escol\u00e0 e Raich. Con este equipo proclamouse campi\u00f3n de liga en 1939.\nUnha vez rematada a guerra civil en 1939, o goberno franquista impuxo unha suspensi\u00f3n de seis anos para os deportistas exiliados. Por mediaci\u00f3n do presidente do Barcelona, Enrique Pi\u00f1eyro, o seu castigo reduciuse a dous anos, e Balmanya e Escol\u00e0 regresaron do exilio en 1941. Durante a s\u00faa primeira tempada trala volta, o Bar\u00e7a evitou por pouco o descenso tras ga\u00f1ar a promoci\u00f3n ante o Real Murcia. A pesar dos malos resultados na liga, o club logrou ga\u00f1ar a Copa do Xeneral\u00edsimo, vencendo ao Athletic de Bilbao por 4-3 na pr\u00f3rroga.\nEntre 1935 e 1944 xogou 4 partidos coa selecci\u00f3n catal\u00e1.\nComo adestrador.\nPosteriormente acompa\u00f1ou a Nogu\u00e9s ao Gimn\u00e0stic de Tarragona, onde puxo fin a s\u00faa carreira como xogador e comezou a s\u00faa carreira como adestrador, ao suceder no banco ao propio Nogu\u00e9s en 1949. Con todo, a s\u00faa primeira experiencia como t\u00e9cnico acabou con decepci\u00f3n xa que o N\u00e0stic acabou a tempada descendendo. Despois de pasar polo Girona e polo Zaragoza, viviu o seu primeiro \u00e9xito no Oviedo, ao que levou en 1955 ata o segundo posto do Grupo I da Segunda Divisi\u00f3n, a\u00ednda que non conseguiu o ascenso na fase de promoci\u00f3n.\nExerceu como adestrador do FC Barcelona durante d\u00faas tempadas entre 1956 e 1958. Cun equipo formado por xogadores como Velasco, Joan Segarra, Ramallets, Kubala, Luis Su\u00e1rez e Evaristo, ga\u00f1ou a Copa do Xeneral\u00edsimo en 1957 e a primeira Copa de Feiras en 1958. Con todo, na liga s\u00f3 puido ser terceiro (en ambas tempadas) e en 1958 foi substitu\u00eddo por Helenio Herrera.\nDespois de d\u00faas tempadas en Francia co FC S\u00e8te, regresou a Espa\u00f1a para facerse cargo do Valencia CF en 1960. Dirixiu o club valenciano durante d\u00faas tempadas, acadando na segunda delas a final da Copa de Feiras, a\u00ednda que non chegou a sentar no banco da final, aprazada debido ao Mundial de Chile. Na tempada 1963/64 adestrou o Betis, co que logrou o terceiro posto na liga, e na seguinte ascendeu o CD M\u00e1laga a Primeira.\nEn 1965 foi contratado polo Atl\u00e9tico de Madrid. Al\u00ed tivo \u00e1s s\u00faas ordes a futbolistas como Enrique Collar, Miguel Jones, Adelardo e Luis Aragon\u00e9s, e acabou proclam\u00e1ndose campi\u00f3n de liga na s\u00faa \u00fanica campa\u00f1a no club. Grazas a estes \u00e9xitos foi nomeado seleccionador de Espa\u00f1a, cargo que ocupou entre 1966 e 1968. Posteriormente adestrou o Zaragoza, o C\u00e1diz e o Sant Andreu."}
{"id": "551492", "revid": "104999", "url": "https://gl.wikipedia.org/wiki?curid=551492", "title": "Sandra Cauffman", "text": "Sandra Cauffman, nada en San Xos\u00e9 o 10 de maio de 1962, \u00e9 unha especialista en Enxe\u00f1ar\u00eda el\u00e9ctrica e F\u00edsica costarrique\u00f1a destacada polo seu traballo na NASA en distintos cargos. O seu perfil foi destacado por ONU Mulleres, por ser un exemplo positivo para as mulleres, especialmente, mozas e nenas.\nTraxectoria.\nCauffman naceu nun fogar uniparental de poucos recursos en Hatillo, filla de Mar\u00eda Jer\u00f3nima \u201cMary Alba\u201d Rojas Montero. \nCursou tres anos de enxe\u00f1ar\u00eda industrial na Universidade de Costa Rica. A nai de Sandra casou cun estadounidense cando Sandra ti\u00f1a 14 anos que se converteu no seu pai adoptivo. Cando Cauffmann ti\u00f1a 21 anos, a s\u00faa familia se mudou aos Estados Unidos por raz\u00f3ns econ\u00f3micas, persoais e de oportunidades educativas. Neste pa\u00eds ingresou na Universidade George Mason, onde obtivo o dobre grao en enxe\u00f1ar\u00eda e f\u00edsica.Conta tam\u00e9n un mestrado en enxe\u00f1er\u00eda el\u00e9ctrica nesta \u00faltima universidade.\nTraballo na NASA.\nSandra Cauffman traballou en distintas misi\u00f3ns da NASA. Antes xa participara como subdirectora de proxecto da Misi\u00f3n de Evoluci\u00f3n Atmosf\u00e9rica e Vol\u00e1til de Marte, traballo co que comezou a ser amplamente reco\u00f1ecida en Costa Rica. Posteriormente traballou con subdirectora do Programa de Sistema de Sat\u00e9lites Xeoestacionarios GOES-R Dende 2016 traballou como subdirectora e dende 2019 como directora da Divisi\u00f3n de Ciencias Terrestres da Administraci\u00f3n Nacional da Aeron\u00e1utica e do Espazo (NASA). Este traballo consiste en xestionar misi\u00f3ns para o desenvolvemento da tecnolox\u00eda, a ciencia aplicada, a investigaci\u00f3n, a execuci\u00f3n de misi\u00f3ns e operaci\u00f3ns.\nCauffman inter\u00e9sase por unha proxecci\u00f3n social que permita a m\u00e1is mozas e mozos costarrique\u00f1os, especialmente mulleres, achegarse \u00e1s ciencias. En 2016 axudou a que a Fundaci\u00f3n Monge patrocinara a viaxe de seis novos costarrique\u00f1os para que puidesen asistir na NASA a o lanzamento dun sat\u00e9lite."}
{"id": "551529", "revid": "1131", "url": "https://gl.wikipedia.org/wiki?curid=551529", "title": "Cruces, Alveredos, Barxas", "text": "Cruces \u00e9 un lugar da parroquia de Alveredos no concello de Barxas que se localiza na comarca do Bierzo na provincia de Le\u00f3n. \nSit\u00faase a 1280 metros sobre o nivel do mar e segundo o INE no ano 2021 ti\u00f1a 2 habitantes (1 home e 1 muller), o que sup\u00f3n unha diminuci\u00f3n en relaci\u00f3n a 2010 cando ti\u00f1a 3 habitantes."}
{"id": "551537", "revid": "88215", "url": "https://gl.wikipedia.org/wiki?curid=551537", "title": "Domingo Balmanya", "text": ""}
{"id": "551538", "revid": "23204", "url": "https://gl.wikipedia.org/wiki?curid=551538", "title": "Ellie Highwood", "text": "Ellie Highwood \u00e9 unha climat\u00f3loga inglesa e profesora de f\u00edsica da atmosfera na Universidade de Reading. O seu foco de investigaci\u00f3n son as part\u00edculas atmosf\u00e9ricas e o clima, en concreto o impacto dos aerosois no cambio clim\u00e1tico, e as simulaci\u00f3ns con modelos clim\u00e1ticos.\nTraxectoria.\nEstudou f\u00edsica na Universidade de Manchester e estudou para o t\u00edtulo de doutora na Universidade de Reading. \nFoi directora do departamento de F\u00edsica da atmosfera da Universidade de Reading dende 2012 ata 2015. Anteriormente fora membro do RMetS Council and Education Committee. O 1 de outubro de 2016 converteuse na 81.\u00aa Presidenta da Real Sociedade Meteorol\u00f3xica (RMetS), cargo que desempe\u00f1ou ata o ano 2018.En 2015 asumiu tam\u00e9n as funci\u00f3ns de Decana para a diversidade e a inclusi\u00f3n na Universidade de Reading,compartidas co profesor Simon Chandler-Wilde.\nO seu traballo foi discutido en publicaci\u00f3ns notables, como \"The Independent\" e a BBC. Ela mantivo que arrefriar o planeta artificialmente inxectando pequenas part\u00edculas reflectoras \u00e1 atmosfera (como propuxo Paul Crutzen, por exemplo) poder\u00eda \"causar secas e caos clim\u00e1tico\" nos pa\u00edses pobres, a\u00ednda que tam\u00e9n afirmou que ser\u00eda \"prudente\" explorar alternativas ao recorte de emisi\u00f3ns de carbono que poidan axudar nas pr\u00f3ximas d\u00e9cadas\"."}
{"id": "551539", "revid": "65337", "url": "https://gl.wikipedia.org/wiki?curid=551539", "title": "Carn\u00e9 de conducir", "text": ""}
{"id": "551540", "revid": "23204", "url": "https://gl.wikipedia.org/wiki?curid=551540", "title": "Pratibha Gai", "text": "Pratibha Laxman Gai, nada en 1948, \u00e9 unha cient\u00edfica e inventora india, profesora e directora do microscopio electr\u00f3nico da Universidade York. \u00c9 qu\u00edmica de materiais e especialista en microscopios electr\u00f3nicos de transmisi\u00f3n.\nTraxectoria.\nGai educouse na India onde fixo un m\u00e1ster no Instituto Indio da Ciencia. Doutorouse en F\u00edsica pola Universidade de Cambridge. Entre 1981 e 1988 desenvolveu a s\u00faa actividade posdoutoral na Universidade de Oxford. Traballou como investigadora na \"DuPont Corporation\" en Estados Unidos e foi profesora de ciencia dos materiais na Universidade de Delaware.\nVolveu ao Reino Unido en 2007, para formar parte do York JEOL Nanocentre, do que foi codirectora fundadora.\u00c9 profesora na Universidade de York. \nDurante a s\u00faa estad\u00eda en Oxford desenvolveu novas ferramentas de an\u00e1lise aplicadas que permitiron a aparici\u00f3n do primeiro microscopio electr\u00f3nico ambiental, capaz de observar as reacci\u00f3ns qu\u00edmicas a nivel at\u00f3mico. Este m\u00e9todo de visualizaci\u00f3n permite observar por primeira vez os \u00e1tomos da superficie dos catalizadores."}
{"id": "551553", "revid": "23204", "url": "https://gl.wikipedia.org/wiki?curid=551553", "title": "Bandeira de Bashkortost\u00e1n", "text": "A bandeira da Rep\u00fablica de Bashkortost\u00e1n (en , \"Bashqortostan Respublikahy flagy\") \u00e9 un dos s\u00edmbolos oficiais da Rep\u00fablica de Bashkortost\u00e1n, xunto co seu escudo de armas e o himno nacional de Bashkortost\u00e1n. A bandeira ten tres franxas horizontais. De arriba abaixo, as raias son de cor verde, branca e azul verdoso. A bandeira \u00fasase oficialmente como bandeira da Rep\u00fablica de Bashkortostan dende o 25 de febreiro de 1992. A franxa branca da bandeira est\u00e1 cargada cunha flor de Kurai no centro.\nA primeira entidade nacional que representaba ao pobo baskir foi o estado de Bashkurdist\u00e1n. O estado usou unha bandeira similar \u00e1 bandeira actual de Bashkortost\u00e1n. A bandeira era tricolor composta por azul, verde e branco. Despois da asimilaci\u00f3n de Bashkurdist\u00e1n \u00e1 Uni\u00f3n Sovi\u00e9tica en 1919, Bashkurdist\u00e1n foi absorbido pola URSS como unha rep\u00fablica aut\u00f3noma. A Rep\u00fablica Sovi\u00e9tica de Bashkir usou unha bandeira similar a todas as rep\u00fablicas aut\u00f3nomas: unha bandeira vermella coa inscrici\u00f3n do nome da naci\u00f3n."}
{"id": "551555", "revid": "23204", "url": "https://gl.wikipedia.org/wiki?curid=551555", "title": "Bandeira da Rep\u00fablica de Bashkortost\u00e1n", "text": ""}
{"id": "551557", "revid": "111586", "url": "https://gl.wikipedia.org/wiki?curid=551557", "title": "Hochschule f\u00fcr Gestaltung", "text": ""}
{"id": "551559", "revid": "85894", "url": "https://gl.wikipedia.org/wiki?curid=551559", "title": "Canadian Bank Note Company", "text": "A Canadian Bank Note Company (CBNC) \u00e9 unha compa\u00f1\u00eda canadense dedicada \u00e1 impresi\u00f3n de seguridade. Ten a s\u00faa sede en Otava, Ontario, e desde 1935 ten un contrato co Banco do Canad\u00e1 para lle subministrar o papel moeda que pon en circulaci\u00f3n.\nA compa\u00f1\u00eda ten tam\u00e9n entre os seus clientes outras empresas de titularidade privada, as\u00ed como diversos gobernos e entidades administrativas, bancos centrais e servizos postais de todo o mundo.\nAdemais de billetes, a CBNC produce selos postais e documentos de seguridade como pasaportes, carn\u00e9s de conducir, billetes de lotar\u00eda, documentos de identificaci\u00f3n e outros.\nHistoria.\nEn 1897, a CBNC estableceuse como unha divisi\u00f3n da compa\u00f1\u00eda estadounidense \"American Bank Note Company\" (actualmente \"ABCorp\"), con sede en Nova York. \nEn 1910 constitu\u00eduse como empresa independente e en 1973 a s\u00faa matriz, a \"American Banknote Company\", vendeulle o 60 % ao empresario de Otava Charles Worthen.\nA partir de 1976, Douglas Arends foi adquirindo o control total da compa\u00f1\u00eda e desde ent\u00f3n ten a s\u00faa sede en Otava, Ontario.\nEn outubro de 2006, a compa\u00f1\u00eda estadounidense \"RR Donnelley\" completou a adquisici\u00f3n do negocio de impresi\u00f3n financeira da CBNC, consistente na produci\u00f3n de documentaci\u00f3n para as ofertas p\u00fablicas iniciais.\nNo relativo ao seu negocio internacional, en 1982 a CBNC adquiriu unha nova planta en Ogdensburg, Nova York, para subministrar selos de correos ao Servizo Postal dos Estados Unidos. En 1991 acadou un importante contrato con Ucra\u00edna para a produci\u00f3n de papel moeda para ese pa\u00eds e o mesmo sucedeu en 2011 con Nova Zelandia. Ademais, desde 2014, a \"Canadian Bank Note Company\" \u00e9 o principal provedor de pasaportes de lectura mec\u00e1nica utilizados no grupo de pa\u00edses da Comunidade do Caribe (CARICOM), que serven para promover a facilidade dos desprazamentos dentro do Mercado e Econom\u00eda \u00danicos do Caribe (CSME).\nGaler\u00eda.\nEsta \u00e9 unha mostra dalg\u00fans dos produtos impresos pola \"Canadian Bank Note Company\":"}
{"id": "551561", "revid": "98629", "url": "https://gl.wikipedia.org/wiki?curid=551561", "title": "Polichinela", "text": "Polichinela ou Polichinelo (en italiano \"Pulcinella\") \u00e9 un personaxe da Commedia dell'arte. Dentro do grupo dos \"zanni\" (servos ou criados) \u00e9, con \"Coviello\", un dos principais personaxes da trama no modelo napolitano.\nRetrato, m\u00e1scara e orixe.\n\"Pulcinella\", popular alcahuete e fil\u00f3sofo (fisicamente socr\u00e1tico e resignado senequista), \u00e9 un \u00abzanno\u00bb cunha especial capacidade de adaptaci\u00f3n e unha grande experiencia en mallar e ser mallado. Amolado, barrigudo e de enorme nariz ganchuda (atributos f\u00edsicos do seu aspecto encorvado e a s\u00faa media m\u00e1scara negra con profundas engurras), \u00e9 con todo un excelente orador e un singular cantor. \u00c9 o \u00fanico que conservou o traxe branco orixinal, com\u00fan aos \u00abzanni\u00bb. \nOrixe do nome.\nUnha hip\u00f3tese \u00e9 que o nome procede de Paolo Cinelli, comediante napolitano do s\u00e9culo XVI. Outra tese, igual de lendaria, asegura que o nome lle v\u00e9n de Puccio d'Aniello, campesi\u00f1o napolitano que tras pelexarse cuns c\u00f3micos acabou un\u00edndose \u00e1 compa\u00f1\u00eda. Unha terceira posibilidade out\u00f3rgalle o bautismo oficial a Silvio Fiorillo, actor capuano do Cinquecento. A tradici\u00f3n popular faino derivar de \u00abpullicinello\u00bb (piti\u00f1o), de a\u00ed \u2014ou quizais por mor diso\u2014 que Polichinela se mova coma un pito barrig\u00f3n cacarexante e paticurto.\nComo figura teatral, foi relacionadi como s\u00edntese de varios personaxes da farsa atelana, o \"Maccus\", o \"Dossennus\" chepudo, o \"Papus\" comell\u00f3n e o torpe \"Bucco\". O etrusc\u00f3logo Alain Hus, partindo dunha pintura na Tumba de Aug\u00farelos de Tarquinia, propuxo a orixe de Polichinela a partir do \u00abPannuceatus\u00bb da comedia atelana.\nEvoluci\u00f3n do personaxe.\nNo s\u00e9culo XVIII, a Polichinela creceulle a barba e o bigote, e un alto chapeu de \u00e1s levantadas (continuando o simbolismo das gali\u00f1as). Na versi\u00f3n francesa, Polichinela evolucionou cara ao anano malvado que primeiro cambiou o seu tocado por un pano ou lazo como o de Pierrot, e finalmente recuperou o chapeu, agora con d\u00faas plumas de galo. No espazo esc\u00e9nico dos teatros de monicreques do Li\u00f3n obreiro do s\u00e9culo XVIII, \"polichinela\" (suced\u00e1neo de marioneta) converteuse en \"Monsieur Guignol\", que dar\u00eda nome a outro abano de teatro de bonecos.\nPrincipais int\u00e9rpretes.\nAntonio Petito.\nAlcumado \"Il re dei Pulcinella,\" foi o m\u00e1is co\u00f1ecido Polichinela do s\u00e9culo XIX, inventor do seu traxe moderno e autor de numerosas comedias dedicadas a esta m\u00e1scara, a mi\u00fado inspiradas en temas de actualidade da sociedade napolitana da \u00e9poca.\nEduardo de Filippo.\nActor, dramaturgo e director de escena, c\u00f3mico dunha familia de grandes 'comediantes' e considerado m\u00e1ximo representante da \"Commedia dell'Arte\" no s\u00e9culo XX, foi o gran continuador da m\u00e1scara de \"Pulcinella\". Nado fillo natural de Eduardo Scarpetta, en 1981 foi nomeado senador vitalicio da Rep\u00fablica Italiana.\nEn Galiza e Portugal.\nOs personaxes da \"Commedia dell'Arte\" foran levados para o teatro de monicreques, como foi o caso de Polichinela, que, en Portugal, tam\u00e9n tivo o nome de Dom Roberto.\nPolichinela foi un dos seud\u00f3nimos cos que asinaba Vicente Risco a principios do s\u00e9culo XX. Neses mesmos anos, Barriga Verde, estreme\u00f1o de orixe, asentouse en Galiza despois do seu paso polo Porto, sendo un dos pioneiros desas representaci\u00f3ns no pa\u00eds. O Museo do Prado conserva un cadro, non exposto, chamado \"El gallego de los mu\u00f1ecos polichinelas.\"\nNo Museu da Marioneta en Portugal, referido \u00e1 historia dos monicreques: \nA\u00ednda hoxe se usa en portugu\u00e9s a expresi\u00f3n \"un Roberto\" para designar \"un boneco\". A personaxe feminina da \"Commedia dell'Arte,\" Colombina, era logo asociada a Don Cristobal, o Polichinelo espa\u00f1ol, directamente ligado a Cristovo Col\u00f3n. Por\u00e9n, Barriga Verde pu\u00f1a en escena o Don Roberto nas s\u00faas representaci\u00f3ns, algunhas delas de xoldras entre galegos e portugueses.\nPersistencia de Polichinela.\nS\u00f3 tres \u00abzanni\u00bb alcanzaron a 'inmortalidade' al\u00e9n al\u00f3 do co\u00f1ecemento erudito ou profesional do mundo do teatro e a arte. Arlequ\u00edn e Colombina, que se converteron en eternos amantes nas salas de moitos museos do mundo, m\u00e1scaras que desde o teatro da r\u00faa e o ballet m\u00e1is imaxinativo do s\u00e9culo XX, saltaron \u00e1 galer\u00eda de tipos da historia da pintura occidental. O outro inmortal (a\u00ednda vivo no entroido napolitano), ficou nos teatros at\u00e9 facerse carne nunha longa lista de actores ou trapo e pasta en innumer\u00e1beis retablos titiriteiros en sal\u00f3ns e xard\u00edns. Cos seus moitos nomes e rostros, o \"polichinela\" \u00e9 orto e ocaso do mimo esc\u00e9nico.\nO \"Pulcinella\" de Stravinsky.\nUn fermoso eco daquela inmortalidade foi o ballet Pulcinella de Igor Stravinsky, estreado na \u00d3pera de Par\u00eds o 15 de maio de 1920 baixo a batuta de Ernest Ansermet. A bailarina L\u00e9onide Massine creou o libreto e a coreograf\u00eda, e Pablo Picasso dese\u00f1ou os traxes e decorados orixinais. O traballo foi encargado por Sergei Diaghilev. O propio Stravinsky escribiu sobre esta composici\u00f3n:Esta idea foi retomada e revisada por dous expertos bailar\u00edns do New York City Ballet, George Balanchine e Jerome Robbins, que a puxeron en escena con ocasi\u00f3n do Festival Stravinsky de 1972, interpretando Robbins o papel protagonista.\nLigaz\u00f3ns externas.\n[[Categor\u00eda:Personaxes da literatura]]\n[[Categor\u00eda:Entroido]]"}
{"id": "551562", "revid": "23204", "url": "https://gl.wikipedia.org/wiki?curid=551562", "title": "Gabriele Hegerl", "text": "Gabriele Clarissa Hegerl, nada o 9 de xaneiro de 1962, \u00e9 profesora de Ciencia do Sistema do Clima na Universidade de Edimburgo, na Escola de Xeoiencias. Antes de 2007 traballlou como investigadora na Universidade Texas A&amp;M e na Universidade Duke, na Escola do Medioambiente, durante os cales foi tam\u00e9n coordinadora e autora principal do Grupo intergobernamental sobre o cambio clim\u00e1tico (GICC) no cuarto e quinto informe de avaliaci\u00f3n.\nTraxectoria.\nHegerl estudou na Universidade Maximilian Ludwig de M\u00fanic se doutorou en 1991. Na s\u00faa tese doutoral onde a s\u00faa tese utilizou unha soluci\u00f3n num\u00e9rica da ecuaci\u00f3n Navier-Stokes usando condici\u00f3ns de contorno.\nA investigaci\u00f3n de Hegerl c\u00e9ntrase na variabilidade natural do clima e os seus cambios por factores naturais e antropox\u00e9nicos en forzamento radiativo (como o efecto invernadoiro, os efectos no clima das erupci\u00f3ns volc\u00e1nicas e os cambios da radiaci\u00f3n solar). Hegerl tam\u00e9n liderou unha afamada investigaci\u00f3 sobre a atribuci\u00f3n do camblio clim\u00e1tico moderno \u00e1s emisi\u00f3ns antropox\u00e9nicas de gases de efecto invernadoiro.\nLiderou en 2006 un estudo sobre a sensibilidade de clima ( daquela comunmente aceptada como 1,5\u20134.,K en resposta \u00e1 duplicaci\u00f3n do CO2 atmosf\u00e9rico) para revisar os estudos que suxir\u00edan que a sensibilidade de clima poder\u00eda chegar a 7,7K ou mesmo superar 9K. Usando a modelaxe do equilibro de enerx\u00eda para simular as respostas a cambios hist\u00f3ricos na temperatura no efecto do forzamento radiativo dos cambios solares, erupci\u00f3ns volc\u00e1nicas e os gases de efecto invernadoiro, e comparando isto coas reconstruci\u00f3ns clim\u00e1ticas, o equipo de Hegerl chegou a unha estimaci\u00f3n independente que situaba a sensibilidade clim\u00e1tica dentro do rango de 1,5\u20136,2K. Nunha entrevista Hegerl afirmou: \"A nosa reconstruci\u00f3n apoia unha gran variabilidade no pasado\".\nFoi coordinador e autora principal do Cuarto Informe de valoraci\u00f3n do Grupo intergobernamental sobre o cambio clim\u00e1tico (IGCC), no Grupo I, no cap\u00edtulo \"Understanding and Attributing Climate Change\". A s\u00faa reconstruci\u00f3n de 2006 foi citada no cap\u00edtulo \"Paleoclimate\" para apoiar a afirmaci\u00f3n de que o s\u00e9culo fora probabelmente o m\u00e1is quente do Hemisferio Norte nun m\u00ednimo de 1 300 anos.\nFoi membro do equipo que revisou as reconstruci\u00f3ns recentes do rexistro de temperatura dos pasados 1 000 anos, e en 2007 publicou a s\u00faa propia reconstruci\u00f3n conclu\u00edndo que a temperatura m\u00e1xina na era preindustrial fora era significativamente superada polas temperaturas rexistradas con instrumental recente.\nPublicaci\u00f3ns.\nAs publicaciones de Hegerl incl\u00faen:"}
{"id": "551564", "revid": "23204", "url": "https://gl.wikipedia.org/wiki?curid=551564", "title": "Alphonse Joseph Charles Dubois", "text": "Alphonse Joseph Charles Dubois, m\u00e1is co\u00f1ecido como Alphonse Dubois, nado o 18 de outubro de 1839 en Aix-la-Chapelle (daquela \"Aachen\", en galego Aquisgr\u00e1n), e finado o 1 de xu\u00f1o de 1921 en Koksijde, Flandres Occidental (B\u00e9lxica), foi un naturalista, especializado en zoolox\u00eda, especialmente en ornitolox\u00eda, e ilustrador belga.\nTraxectoria.\nA s\u00faa familia paterna proced\u00eda de Francia. O \u00faltimo antepasado franc\u00e9s de Alphonse foi Fran\u00e7ois Dubois, nado en Par\u00eds en 1726, que m\u00e1is tarde traballou como mestre en Darmstadt. Os demais descendentes viv\u00edan en Alema\u00f1a, en Prusia. Pouco despois do nacemento de Dubois, o seu pai, Charles Fr\u00e9d\u00e9ric Dubois, trasladouse a Bruxelas coa s\u00faa familia. Alphonse Dubois viviu al\u00ed durante a maior parte da s\u00faa vida e asquiriu a nacionalidade belga en 1874. Al\u00ed recibiu a s\u00faa educaci\u00f3n b\u00e1sica e econ\u00f3mica no ensino medio e a s\u00faa formaci\u00f3n en humanidades no instituto (Ath\u00e9n\u00e9e). Estudou na Universidade Libre de Bruxelas, onde se doutorou en Ciencias Naturais. \nEn 1869 foi nomeado conservador do departamento de vertebrados do Museo Real de Historia Natural de Bruxelas.\nTraballou co seu pai, Charles Fr\u00e9d\u00e9ric Dubois, na redacci\u00f3n de \"Les Oiseaux de l'Europe et leurs \u0153ufs\", complet\u00e1ndoa despois da morte do seu pai. O libro estaba en dous volumes, e o segundo consist\u00eda en ilustraci\u00f3ns de Dubois. \nDubois foi tam\u00e9n o autor os dous volumes de \"La Faune illustr\u00e9e des Vert\u00e9br\u00e9s de la Belgique\". \nAlphonse Dubois foi membro honorario da American Ornithologists' Union, director xeral da Soci\u00e9t\u00e9 ornitologiquique de la Belgique, presidente honorario da Soci\u00e9t\u00e9 ornitologiquique du Centre de la Belgique, membro da Soci\u00e9t\u00e9 zoologique de France desde a s\u00faa fundaci\u00f3n en 1876, membro de honra da Soci\u00e9t\u00e9 zoologique d'Amsterdam, do Centro Ornitol\u00f3xico H\u00fangaro, e da Ligues Royale Belge. Ademais, foi membro correspondente da Real Sociedade Zool\u00f3xica de Londres e da Soci\u00e9t\u00e9 nationale des sciences naturelles et math\u00e9matiques de Cherbourg, e membro do comit\u00e9 ornitol\u00f3xico internacional e da comisi\u00f3n de estudos do Museo Nacional co Congo Belga. \nEn 1885 foi nomeado cabaleiro da Orde de Leopoldo. En 1894 recibiu a Orde ao M\u00e9rito Civil, de primeira clase, e en 1905 a Orde de Leopoldo II. \nAbreviatura.\nA abreviatura Dubois empr\u00e9gase para reco\u00f1ecer a Alphonse Joseph Charles Dubois como autoridade na descrici\u00f3n e taxonom\u00eda e n zoolox\u00eda."}
{"id": "551565", "revid": "89787", "url": "https://gl.wikipedia.org/wiki?curid=551565", "title": "Giuliana C. Tesoro", "text": "Giuliana C. Tesoro (de solteira Giuliana Cavaglieri) nada en Venecia, Italia o 1 de xu\u00f1o de 1921 e finada en Dobbs Ferry, Nova York o 29 de setembro de 2002 \u00e1 idade de 81 anos, foi unha qu\u00edmica org\u00e1nica italiana con m\u00e1is de 125 patentes nos Estados Unidos que fixo m\u00faltiples contribuci\u00f3ns \u00e1 industria t\u00e9xtil. Unha das s\u00faas m\u00e1is famosas invenci\u00f3ns \u00e9 a tea ign\u00edfuga.\nTraxectoria.\nCavaglieri naceu en Venecia en 1921 nunha familia xud\u00eda. En 1938, tras finalizar a educaci\u00f3n secundaria neg\u00f3uselle o acceso ao sistema universitario italiano polas leis raciais impostas polo goberno fascista. Mudouse a Su\u00edza primeiro e en 1939 aos Estados Unidos.\nNos Estados Unidos accedeu \u00e1 Universidade de Yale, na cal se graduou rapidamente. En 1943, \u00e1 idade de 21 anos, Cavaglieri obtivo o seu doutoramento en Qu\u00edmica Org\u00e1nica.\nTraballou durante os ver\u00e1ns en Calico Chemical Company ata que en 1944 conseguiu un posto de traballo como investigadora qu\u00edmica en Onyx Oil and Chemical Company. Foi ascendendo, a cabeza do departamento de s\u00ednteses org\u00e1nicas (1946), subdirectora de investigaci\u00f3n (1955) e directora adxunta (1957). Posteriormente foi nomeada subdirectora de investigaci\u00f3n org\u00e1nica en J.P. Stevens &amp; Company. Trasladouse ao instituto de investigaci\u00f3n t\u00e9xtil durante dous anos. En 1969, aceptou un posto como qu\u00edmica en Burlington Industries e foi nomeada directora do departamento de investigaci\u00f3n qu\u00edmica en 1971. \nEn 1972 aceptou un posto como profesora convidada no Instituto de Tecnolox\u00eda de Massachusetts, onde estivo a ensinar at\u00e9 1976. Quedou na facultade como profesora adxunta at\u00e9 1982. Despois trasladouse ao Instituto Polit\u00e9cnico de Nova York onde estivo a investigar at\u00e9 1996, cando se retirou oficialmente.\nContribuci\u00f3ns \u00e1 qu\u00edmica e aos t\u00e9xtiles.\nCavaglieri fixo numerosos avances no procesamento t\u00e9xtil. Tam\u00e9n mellorou o rendemento t\u00e9xtil para os consumidores do d\u00eda a d\u00eda e a eficiencia dos sistemas de fabricaci\u00f3n mediante avances nos compostos org\u00e1nicos. Desenvolveu fibras resistentes ao lume, dese\u00f1ando formas de previr a acumulaci\u00f3n est\u00e1tica en fibras sint\u00e9ticas.\nPremios e reco\u00f1ecementos.\nFoi membro de varios comit\u00e9s da Academia Nacional das Ciencias (National Academy of Sciences) e do Consello Nacional de Investigaci\u00f3n (National Research Council) dos Estados Unidos \nTam\u00e9n participou noutros comit\u00e9s entre os que se incl\u00faen: a Organizaci\u00f3n das Fibras T\u00e9xtiles (the Fiber Society), da que foi fundadora e presidenta en 1974, a Asociaci\u00f3n Americana de Qu\u00edmicos T\u00e9xtiles e Coloristas (the American Association of Textile Chemists and Colorists) e a Asociaci\u00f3n Qu\u00edmica Americana (the American Chemical Society).\nEntre os reco\u00f1ecementos que lle foron outorgados at\u00f3pase a \"Medalla Olney\" da Asociaci\u00f3n Americana de Qu\u00edmicos T\u00e9xiltes e Coloristas en 1963 e o premio \"Society of Women Engineers\u2019 Achievement Award\" en 1978."}
{"id": "551567", "revid": "98629", "url": "https://gl.wikipedia.org/wiki?curid=551567", "title": "Carmen Portinho", "text": "Carmen Velasco Portinho, nada en Corumb\u00e1 o 26 de xaneiro de 1903 e finada en R\u00edo de Xaneiro o 25 de xullo de 2001, foi unha enxe\u00f1eira civil, urbanista e feminista brasileira, pioneira da loita polos dereitos da muller no seu pa\u00eds. Foi a primeira muller que se graduou como urbanista no Brasil e a terceira como enxe\u00f1eira civil.\nTraxectoria.\nNada en 1903 en Corumb\u00e1, actual estado de Mato Grosso do Sur, foi a primox\u00e9nita do nove fillos do matrimonio do ga\u00facho Francisco Sert\u00f3rio Portinho e a boliviana Mar\u00eda Velasco. En 1911 a familia trasladouse a R\u00edo de Xaneiro onde o pai traballou como superintendente de Limpeza P\u00fablica, at\u00e9 o seu falecemento.\nCarmen Velasco Portinho Ingresou ao Colexio Sacr\u00e9 Coeur de Xes\u00fas en 1912 e \u00e1 Escola Polit\u00e9cnica da antiga Universidade do Brasil en 1920. Graduouse como enxe\u00f1eira xe\u00f3grafa en 1924. Comezou a dar clases de matem\u00e1ticas no Colexio Pedro II en 1925. Foi un esc\u00e1ndalo para a \u00e9poca, xa que se trataba dun internado masculino, pero nin sequera a intervenci\u00f3n do ministro de Xustiza logrou apartala. Impartiu clases durante tres anos m\u00e1is, at\u00e9 a s\u00faa renuncia por vontade propia.\nEn 1926 converteuse na terceira muller en graduarse como enxe\u00f1eira civil no Brasil. Diplomouse na Universidade do Brasil, actual Universidade Federal de R\u00edo de Xaneiro. Ingresou como enxe\u00f1eira auxiliar \u00e1 Direcci\u00f3n de Obras e Vialidade da prefectura do Distrito Federal, nese ent\u00f3n R\u00edo de Xaneiro. A s\u00faa primeira obra despois de licenciarse foi a escola Ricardo de Albuquerque no barrio carioca do mesmo nome.\nEn 1935 asinou a acta fundacional da Sociedade de Arquitectos e Enxe\u00f1eiros de R\u00edo de Xaneiro. En 1937 foi unha das fundadoras e primeira presidenta da Asociaci\u00f3n Brasileira de Enxe\u00f1eiras e Arquitectas, a \u00fanica asociaci\u00f3n profesional non mixta daquela. Foi a primeira muller brasileira en obter o t\u00edtulo de posgrao como urbanista. Obt\u00edvoo en 1939, na desaparecida Universidade do Distrito Federal, e o seu diploma foi asinado por M\u00e1rio de Andrade.Graduouse na Universidade do Distrito Federal (UDF) coa tese \"Anteprojeto para a Futura Capital do Brasil non Planalto Central\" (\"Anteproxecto para a futura capital de Brasil no\" \"Planalto Central\"). Este proxecto foi antecedente directo do Plan Piloto de Bras\u00edlia proxectado por L\u00facio Costa.\nDurante a guerra logrou unha bolsa para viaxar a Inglaterra e integrarse aos equipos de reconstruci\u00f3n e remodelaci\u00f3n das cidades inglesas bombardeadas durante a segunda guerra mundial.\n\u00c1 s\u00faa proposta, creouse en 1947, dentro da prefectura, o Departamento de Habita\u00e7\u00e3o Popular (Departamento de Vivenda Popular) do que foi a primeira directora.\nFoi a enxe\u00f1eira civil do proxecto e construci\u00f3n do Conxunto Habitacional Prefeito Mendes de Morais \u2013 Pedregulho, en S\u00e3o Crist\u00f3v\u00e3o, inaugurado a partir dos anos 1950. O arquitecto do proxecto foi a s\u00faa parella Affonso Eduardo Reidy. Artistas como Roberto Burle Marx, An\u00edsio Medeiros e C\u00e2ndido Portinari crearon de maneira gratu\u00edta paneis de azulexos para a escola, patios e xard\u00edns do conxunto.\nAsumiu a direcci\u00f3n executiva adxunta do Museo de Arte Moderna de R\u00edo de Janeiro (MAM) en 1951, cargo que ocupou por m\u00e1is de quince anos. Tam\u00e9n foi enxe\u00f1eira responsable doutros proxectos de Reidy: entre eles o conxunto de G\u00e1vea e o propio MAM. A partir de 1954 dirixiu as obras de enxe\u00f1ar\u00eda civil da nova sede do MAM no aterro da Gloria, at\u00e9 ese ent\u00f3n instalado no edificio do Ministerio de Educaci\u00f3n.\nEn 1959 xubilouse como enxe\u00f1eira xefe e directora do departamento de Vivenda Popular da prefectura do Distrito Federal e apoiou a creaci\u00f3n do obradoiro de gravado no MAM, baixo a direcci\u00f3n de Edith Behring. Dito obradoiro vi\u00f1ase organizando desde 1957 e foi inaugurado en maio de 1959.\nActivismo feminista.\nFoi unha activa militante polos dereitos da muller. Desde 1919, a\u00ednda na adolescencia, colaborou con Bertha Lutz na organizaci\u00f3n do movemento sufraxista brasileiro. Lutz convidouna a integrarse \u00e1 Federa\u00e7\u00e3o Brasileira pelo Progresso Feminino (Federaci\u00f3n Brasileira polo Progreso Feminino - FBPF) onde foi tesoureira e a vicepresidenta.\nEn 1930 fundou na s\u00faa propia casa a Uni\u00e3o Universit\u00e1ria Feminina (\"Uni\u00f3n Universitaria Feminina\"), co prop\u00f3sito de loitar polo reco\u00f1ecemento profesional das mulleres, e foi a s\u00faa primeira presidenta. A reuni\u00f3n inicial contou coa presenza de Bertha Lutz, Maria Esther Ramalho, Nat\u00e9rcia d\u00e1 Silveira, Sylvia Vaccani, Lu\u00edza e Am\u00e9lia Spienza.\nDebido \u00e1 loita do movemento feminista, o presidente Get\u00falio Vargas designou unha comisi\u00f3n para estudar os cambios electorais. Pero o xurista que presid\u00eda a comisi\u00f3n, manti\u00f1a a posici\u00f3n de outorgar o voto feminino s\u00f3 \u00e1s mulleres que accedesen \u00e1 universidade. A mesma Carmen Portinho, a trav\u00e9s do seu curm\u00e1n que era secretario de Vargas, logrou entrevistarse co presidente e manifestoulle a f\u00e9rrea oposici\u00f3n das organizaci\u00f3ns feministas a calquera restrici\u00f3n ao dereito ao voto. Finalmente, o 24 de febreiro de 1932, Vargas asinou o decreto N.\u00ba 21.076 que aprobaba o primeiro c\u00f3digo electoral brasileiro. Este c\u00f3digo adoptou o voto directo, obrigatorio e secreto e o sufraxio feminino.\nM\u00e1is al\u00f3 de cuesti\u00f3ns puntuais polo dereito ao voto e o reco\u00f1ecemento profesional, loitaba sobre todo pola igualdade nos dereitos laborais e salariais, Portinho consideraba que s\u00f3 a emancipaci\u00f3n econ\u00f3mica da muller permitir\u00edalle a s\u00faa emancipaci\u00f3n social e pol\u00edtica. Nunha entrevista ao diario \"A Noite\", o 17 de agosto de 1933, dic\u00eda:\nPremios e reco\u00f1ecementos.\nFoi designada Cidad\u00e1 Carioca en 1966 pola Asemblea Lexislativa do estado da Guanabara. En 1967 o gobernador Negr\u00e3o de Lima designouna directora da primeira escola de dese\u00f1o industrial de Am\u00e9rica Latina: a Escola Superior de Desenho Industrial (ESDI - Escola Superior de Dese\u00f1o Industrial). Estivo \u00e1 fronte da escola por vinte anos, at\u00e9 1988, e seguiu traballando nela at\u00e9 os 96 anos de idade, coa ESDI xa integrada \u00e1 Universidade do Estado de R\u00edo de Xaneiro (UERJ). O centro acad\u00e9mico da escola leva o nome de Centro Acad\u00e9mico Carmen Portinho.\nSegundo o escritor e xornalista Zuenir Ventura, docente da ESDI nos anos 1960, \"\u00aba ESDI foi para o dese\u00f1o industrial o que o\" \"bossa nova\" \"foi para a m\u00fasica\", El \"Arena\" para o teatro, o \"Cinema Novo\" \"para o cine\", \"Brasilia\" \"para a arquitectura\". Foi matriz, reproduciuse e formou cabezas\u00bb.\nEn marzo de 1987 Carmen Portinho integrou a comisi\u00f3n que entregou a \"Carta das mulheres\" ao deputado Ulysses Guimar\u00e3es, presidente da Asemblea Constitu\u00ednte.\nEn 1992 a Universidade do Estado de R\u00edo de Janeiro creou o premio \u00abCarmen Portinho\u00bb para reco\u00f1ecer a produci\u00f3n cient\u00edfica dos seus alumnos. \nEn 1999 publicouse un libro con testemu\u00f1os sobre a s\u00faa vida e obra, titulado \"Por toda a minha vida\".\nIntegrou o xurado de varias bienais de arte nacionais e internacionais e sal\u00f3ns de artes pl\u00e1sticas; representou ao seu pa\u00eds en congresos e encontros internacionais e recibiu m\u00faltiples reco\u00f1ecementos. Tam\u00e9n organizou exposici\u00f3ns de artes pl\u00e1sticas, arquitectura e dese\u00f1o que contribu\u00edron a divulgar a obra de artistas como Ivan Serpa, Fayga Ostrower, Arthur Luiz Piza, etc., e arquitectos como \u00d3scar Niemeyer, Alcides Rocha Miranda, Jorge Moreira e o seu compa\u00f1eiro Alfonso Eduardo Reidy, entre outros."}
{"id": "551568", "revid": "98629", "url": "https://gl.wikipedia.org/wiki?curid=551568", "title": "Toshiko Yuasa", "text": "Toshiko Yuasa, nada en Tait\u014d,Toquio (Xap\u00f3n) o 11 de decembro de 1909e finada en Ru\u00e1n (Francia) o 1 de febreiro de 1980, foi unha f\u00edsica nuclear xaponesa. \u00c9 co\u00f1ecida por ser a primeira f\u00edsica do Xap\u00f3n, as\u00ed como polas s\u00faas investigaci\u00f3ns en relaci\u00f3n \u00e1s part\u00edculas beta, polo que ser\u00eda considerada a \"Marie Curie xaponesa\".\nTraxectoria.\nO seu pai era un enxe\u00f1eiro empregado na oficina de patentes xaponesa, e a s\u00faa nai pertenc\u00eda a unha familia tradicional de escritores. Toshiko era o segundo descendente m\u00e1is novo de sete irm\u00e1ns. Estudou na Divisi\u00f3n de Ciencia da Escola Superior Normal de Mulleres de Toquio (na actualidade, a Universidade Ochanomizu) dende 1927 ata a s\u00faa graduaci\u00f3n en 1931. Posteriormente matriculouse no Departamento de F\u00edsica da Universidade Bunrika de Toquio (na actualidade, a Universidade de Tsukuba), onde se graduar\u00eda en 1934, sendo a primeira muller graduada en Fsica no Xap\u00f3n.\nYuasa comezou a impartir clase na Universidade Bunrika a tempo parcial como axudante. Al\u00ed comezou as s\u00faas investigaci\u00f3ns en espectroscopia molecular. En 1935 converteuse en profesora na Universidade Cristi\u00e1 de Mulleres de Toquio, onde permaneceu at\u00e9 1937. Durante o ano seguinte ser\u00eda contratada como profesora axudante na Escola Superior Normal de Mulleres de Toquio.\nYuasa inspirouse na descuberta da radioactividade artificial por Ir\u00e8ne e Fr\u00e9d\u00e9ric Joliot-Curie no Instituto de Radio en Par\u00eds. Debido \u00e1s dif\u00edciles condici\u00f3ns de investigaci\u00f3n en Toquio, Yuasa mudouse a Par\u00eds en 1940, malia que a segunda guerra mundial acababa de empezar. Traballou baixo a supervisi\u00f3n de Fr\u00e9d\u00e9ric Joliot-Curie no Coll\u00e8ge de Francia, onde se centrou na investigaci\u00f3n das part\u00edculas alfa e beta emitidas por n\u00facleos radioactivos artificiais, as\u00ed como no espectro de enerx\u00eda de part\u00edculas beta. Obtivo o seu doutoramento en 1934 coa s\u00faa tese \"Contribution \u00e0 l'\u00e9tude du spectre continu des rayons \u03b2\u2212 \u00e9mis par les corps radioactifs artificiels\" (Contribuci\u00f3n ao estudo do espectro continuo das radiaci\u00f3ns \u03b2- emitidas polos corpos radioactivos artificiais).\nEn agosto de 1944, Yuasa viuse forzada a deixar Par\u00eds e ir a Berl\u00edn. Al\u00ed continuar\u00eda as s\u00faas investigaci\u00f3ns nun laboratorio da Universidade Humboldt e desenvolveu o seu propio espectr\u00f3metro de raios beta. En 1945, foi obrigada por forzas sovi\u00e9ticas a regresar ao Xap\u00f3n, ata onde viaxar\u00eda co seu espectr\u00f3metro \u00e1s costas. Ao seu regreso a Toquio, volveu outra vez \u00e1 Escola Superior Normal de Mulleres de Toquio como profesora. Non puido continuar a s\u00faa investigaci\u00f3n anterior debido \u00e1 prohibici\u00f3n da investigaci\u00f3n nuclear no Xap\u00f3n por parte das Forzas de Ocupaci\u00f3n dos Estados Unidos. De 1946 a 1949 traballou no Centro Nishina para a Ciencia baseada en Aceleradores, pertencente ao RIKEN, e impartiu clases na Universidade de Quioto entre 1948 e 1949.\nYuasa volveu a Francia en maio de 1949 como investigadora no CNRS \u00e1 vez que profesora en excedencia na Universidade Ochanomizu. Decidiu asentarse en Francia en 1955, renunciando ao seu posto en Ochanomizu. No CNRS comezou a investigar a desintegraci\u00f3n beta utilizando unha C\u00e1mara de Wilson, e en 1954 publicou un artigo avisando dos perigos das probas da bomba de hidr\u00f3xeno no Atol Bikini. Foi ascendida a \"ma\u00eetre de recherche\" (investigadora xefe) no CNRS en 1957. \nA s\u00faa investigaci\u00f3n orientouse en 1960 cara \u00e1s reacci\u00f3ns nucleares que utilizan sincrociclotr\u00f3ns, e en 1962 obtivo o doutoramento na Universidade de Quioto pola s\u00faa tese \"\u00c9tude du type d\u2019invariant de l\u2019interaction Gamow-Teller en d\u00e9sint\u00e9gration \u03b2\u2212 de 6He\"\" (Estudo dun tipo de interacci\u00f3n invariante Gamow-Teller na desintegraci\u00f3n \u03b2- de 6He\")\nYuasa xubilouse en 1974, pero permaneceu como investigadora em\u00e9rita no CNRS a partir de 1975. En xaneiro de 1980 foi hospitalizada no Centro Henri-Becquerel (Ru\u00e1n), onde falecer\u00eda de cancro o 1 de febreiro, aos 70 anos de idade."}
{"id": "551571", "revid": "15490", "url": "https://gl.wikipedia.org/wiki?curid=551571", "title": "Marina Vargas", "text": "Marina Rodr\u00edguez Vargas, nada en Granada o 28 de outubro de 1980, co\u00f1ecida como Marina Vargas, \u00e9 unha artista multidisciplinar espa\u00f1ola. A s\u00faa linguaxe art\u00edstica c\u00e9ntrase na iconograf\u00eda cl\u00e1sica, o sacro, a mitolox\u00eda, creando unhas r\u00e9plicas realizadas en formatos monumentais baixo unha mirada comprometida feminista, a cal impregna toda a s\u00faa obra.\nTraxectoria art\u00edstica.\nLicenciada en Belas Artes pola Universidade de Granada no ano 2003, posteriormente nesta mesma universidade realizou un mestrado en Produci\u00f3n e Investigaci\u00f3n en Arte no ano 2011. Desde o ano 2001, antes da s\u00faa licenciatura, comeza a s\u00faa carreira profesional expondo en diferentes espazos obras experimentais. \nA realizaci\u00f3n dos seus proxectos vai precedida de longos per\u00edodos de estudo, de investigaci\u00f3n sobre os temas da historia que aborda, de lecturas especializadas, inviste moitas horas previas \u00e1 realizaci\u00f3n de cada unha das s\u00faas esculturas. O traballo desta artista inserido no neobarroco, real\u00edzao cunha coidada posta en escena. Nas s\u00faas obras prod\u00facense di\u00e1logos constantes ao redor das ideas das idolatr\u00edas xudeocristi\u00e1s relixiosas de Occidente, a sexualidade, a feminidade, a violencia, o amor e o desexo, unha obra cargada de dramatismo, de brutalidade e beleza combinada; son obras nas que reina o simbolismo revisionista das identidades contempor\u00e1neas, crea un novo modelo de beleza h\u00edbrido e monstruoso que esqueceu por completo o silencio do canon cl\u00e1sico.\n\"\"Nadie es inmune\" evidencian a iron\u00eda coa que afronta cada obra ao crear situaci\u00f3ns controvertidas que non seguen o canon acad\u00e9mico ao que a iconograf\u00eda hist\u00f3rica pertencen. Esta serie pres\u00e9ntaa na s\u00faa primeira exposici\u00f3n individual nun museo en Espa\u00f1a, no Centro Atl\u00e1ntico de Arte Moderna (CAAM) de Las Palmas de Gran Canaria no ano 2013. \"Nadie es inmune\", re\u00fane pezas de escultura, pintura e fotograf\u00eda, ademais dunha obra de pintura mural creada \"in situ\" nunha das salas de arte do centro. A s\u00faa obra sobre as cinco \"Piedades\", ou as doce esculturas monumentais do seu proxecto \u201c\"Ni animal ni tampoco \u00e1ngel\"\u201d repres\u00e9ntanse en formatos colosais, formando parte de numerosas mostras colectivas.\nA obra \"La Piedad invertida o la Madre Muerta\"\" \u00e9 unha recreaci\u00f3n da Piedade de Miguel Anxo cuxo orixinal est\u00e1 no Museo do Vaticano, exposta en Nuevo Le\u00f3n, Baja California, M\u00e9xico no ano 2017, posteriormente exhibiuse en numerosas instituci\u00f3ns e galer\u00edas de arte, a autora descr\u00edbea como: \"\u00c9 unha obra a escala humana, \u00e9 branca e est\u00e1 percorrida por unha armaz\u00f3n de li\u00f1as douradas \u00e1s que chamo familiarmente \u201centra\u00f1as\u201d, a modo de pregues hipn\u00f3ticos ou curvas de nivel que crean un mapa interno do corpo. \"Li\u00f1as que asocio ao pregamento barroco deleuziano. \u201cO que non se ve \u00e1 vista queda\".\"No ano 2015 nunha extensa exposici\u00f3n individual no Museo Arte Contempor\u00e1nea o CAC de M\u00e1laga presenta a exposici\u00f3n titulada \"Destripando el canon\", consistente en 12 esculturas realizadas en po de vidro e pintadas en monocolor. A disposici\u00f3n das obras nas salas \u00e9 presentada a modo de exposici\u00f3n cl\u00e1sica de esculturas, unhas, en peanas, e outras tiradas no chan. Nun di\u00e1logo mantido sobre a exposici\u00f3n pola autora coa comisaria e te\u00f3rica Susana Blas p\u00f3dese ler sobre os conceptos e procesos na creaci\u00f3n desta exposici\u00f3n, esta entrevista \u00e9 publicada en Masdearte, nela segundo as s\u00faas palabras: \"\u201cOdio a li\u00f1a recta. A li\u00f1a curva \u00e9 org\u00e1nica, m\u00e9teme para dentro. A esta forma de debuxar empecei a chamarlle entra\u00f1as\u201d. Ou\"tra cita da autora sobre a disposici\u00f3n no espazo das s\u00faas obras: \"Faise evidente que o deambular entre pezas non se pretende sinxelo e af\u00e1bel, sen\u00f3n reflexivo\" No ano 2017 presenta no Museo ABC de Madrid a exposici\u00f3n \"Las l\u00edneas del destino\", ao ser seleccionada no programa \"Conexiones\" patrocinado pola Fundaci\u00f3n Banco Santander en colaboraci\u00f3n co museo especializado en debuxo e obra sobre papel, o Museo ABC, a li\u00f1a expositiva deste museo permite achegarse ao debuxo contempor\u00e1neo. O programa Conexiones comisariado por \u00d3scar Alonso Molina, no seu programa anual, convida a creadores a realizar un traballo in\u00e9dito partindo de d\u00faas obras escollidas dos fondos de ambas as instituci\u00f3ns, do Museo ABC e da Fundaci\u00f3n Banco Santander.\nA s\u00faa obra presentouse en varias feiras internacionais de arte contempor\u00e1nea como Arco Espa\u00f1a, Zona Maco (M\u00e9xico DF), Cosmoscow Art fair ou Artinternational Estambul, a Feria Internacional Arte Santander, entre outras.\nBolsas, residencias e premios.\nNo ano 2020 recibe o premio de Artes Pl\u00e1sticas na XIII edici\u00f3n do Concurso de Artes Pl\u00e1sticas \u201cLa Rural\u201d, organizado pola Fundaci\u00f3n Caja Rural de Ja\u00e9n.\n2012 Centre d\u2019Art Contemporain Essaouira, Ifitry, Marrocos, La mujer en las industrias culturales y creativas del \u00e1rea africano - mediterr\u00e1nea, Foro Casablanca, II edici\u00f3n; dirixido por V\u00edctor del Campo Yllera de la Mora\n2011 I Encontro de artistas novos, Cidade da Cultura de Galicia, Santiago de Compostela; dirixido por Rafael Doctor\n2009 Bolsa Iniciarte para a produci\u00f3n do proxecto \u2018La Vigilia del Agotamiento\u2019\n2008 Primeiro premio Injuve de Artes Visuales, Madrid\nPremio Instituto Andaluz de la Juventud, M\u00e1laga\nBolsa de Creaci\u00f3n IAJ \u201808, M\u00e1laga - Nova York (estudio do artista Ray Smith)\nBolsa Iniciarte para a produci\u00f3n do proxecto \u2018Idolatr\u00edas\u2019\nI Acc\u00e9sit en Premio Internacional de Pintura Focus Abengoa, Sevilla\n2007 X Convocatoria Manuel Rivera, Granada - Caracas. Centro Jos\u00e9 Guerreiro, Deputaci\u00f3n de Granada\n2006 Encontro Internacional de Arte, Receiving Institution, Instytut Wzornistwa, Varsovia\n2\u00ba Premio XV Certame de Debuxo Gregorio Prieto, Caja Madrid\n2005 Bolsa para J\u00f3venes Creadores, Fundaci\u00f3n Antonio Gala, C\u00f3rdoba\n2\u00ba Premio V Concurso de Pintura, Galer\u00eda Rprsntaci\u00f3n, Granada\n2004 Adquisici\u00f3n de obra no XXVI Sal\u00f3n de Oto\u00f1o de Pintura de Plasencia\nAcc\u00e9sit III Concurso de Pintura, Galer\u00eda Rprsntaci\u00f3n, Granada\n2001 Bolsa para Estudiantes de Arte Al Raso 2001, Valle de Lecr\u00edn, Granada\nExposici\u00f3ns individuais.\n2018 L\u2019estetica della vertigine, Constantini Art Gallery, Mil\u00e1n; XXS aperto al contemporaneo, Palermo\n2016 Ni animal ni tampoco \u00e1ngel, GE Galer\u00eda - VOLTA NY, Nova York. Las l\u00edneas del destino, Museo ABC de Dibujo e Ilustraci\u00f3n, Madrid; \n2015 Ni animal ni tampoco \u00e1ngel, CAC M\u00e1laga - Centro de Arte Contempor\u00e1neo, M\u00e1laga.\n2013 La muerte por las manos, Galer\u00eda Javier L\u00f3pez, Madrid\n2012 Nadie es inmune, CAAM - Centro Atl\u00e1ntico de Arte Moderno, Las Palmas de Gran Canaria; comisariada por Omar - Pascual Castillo\n2011 El Culto a Diana, GE Galer\u00eda, Monterrey, M\u00e9xico. El Culto a Diana, Galer\u00eda May Mor\u00e9, Madrid. Raw War, Galer\u00eda Sandunga, Granada. Homeless Cosmogony, Galer\u00eda May Mor\u00e9, project room xunto a Diego Fajardo, ArtMadrid. Pr\u00f3tesis, Saja Caja Sur, Bienal de Fotograf\u00eda de Ja\u00e9n\n2010 Materia Prima, Opening Studio de Ray Smith, Brooklyn, Nova York. Tiro de Gracia, Galer\u00eda Sandunga, Granada. Thinking about my body (pr\u00f3tese), La Nave Spacial, Sevilla.\n2009 Idolatr\u00edas (emblemas de fuerza), Galleria Il Torchio, Mil\u00e1n. Idolatr\u00edas (a flor de piel), Galer\u00eda Mito, Barcelona. Armas (Project - room), Art Ja\u00e9n \u201909, Ifeja, Ja\u00e9n\n2008 Jard\u00edn de suplicio, Galer\u00eda May Mor\u00e9, Madrid. Noli me tangere, Galer\u00eda May Mor\u00e9, project room na feria Estampa, Madrid. Noli me tangere, La Noche en Blanco, C\u00f3rdoba; comisariada por Miguel Moreno Carretero\n2006 Psicoideos, Palacio de los Condes de Gabia, Centro Jos\u00e9 Guerrero, Granada. The Honey Games, Studio Abierto, Granada.\n2003 Sacrificio, Carmen de la Victoria, Granada."}
{"id": "551573", "revid": "8758", "url": "https://gl.wikipedia.org/wiki?curid=551573", "title": "Tabasco (Capsicum)", "text": "O tabasco, tam\u00e9n chamado chile tabasco, \u00e9 un cultivar do chile \"Capsicum frutescens\", da familia das solan\u00e1ceas.\nCaracter\u00edsticas.\n\u00c9 un arbusto que chega aos 2 m de altura, orixinario do estado mexicano de Tabasco.\nOs p\u00e9talos das s\u00faas flores son bastante grandes, duns 2 cm, e son de cor branca; os froitos, pequenos, duns 5 cm, son erectos, de forma oblonga, algo afiada. Moderadamente picante, alcanza entre 30 000 e 50 000 unidades na escala Scoville de unidades de picante. \n\u00c9 o ingrediente principal na elaboraci\u00f3n da salsa Tabasco, que foi inventada e elaborada por primeira vez en 1868 por Edmund McIlhenny, e para comercializala fundou a empresa McIlhenny Company en Luisiana (Estados Unidos).\nHistoria.\nA historia tradicional di que a salsa Tabasco foi creada por Edmund McIlhenny. McIlhenny era orixinario de Maryland, pero trasladouse a Nova Orle\u00e1ns, Luisiana, para buscar fortuna contra 1840. Atopou a s\u00faa fortuna entrando no negocio bancario. Na \u00e9poca da Guerra entre os Estados, era un banqueiro exitoso. Por\u00e9n, a guerra e as s\u00faas consecuencias destru\u00edron o seu negocio. Foi a Texas por un tempo, e despois mudouse coa familia da s\u00faa muller \u00e1 illa Avery, en Luisiana. Adquirira algunhas sementes de pemento tabasco dalgunha fonte, e plantounas no seu xard\u00edn na illa de Avery. En 1867, McIlhenny comezou a experimentar cunha salsa feita co estes pementos. Esmagou os pementos vermellos das s\u00faas plantas, mesturounos co sal que se atopa naturalmente na illa Avery e envelleceu a mestura durante un mes en vasos, botes e barr\u00eds. Finalmente, mesturou isto con vinagre de vi\u00f1o branco e envelleceu o resultado un mes m\u00e1is. As\u00ed naceu a salsa Tabasco. En 1870 McIlhenny conseguiu unha patente para a s\u00faa invenci\u00f3n. Comezou a comercializalo ao longo da costa do Golfo de M\u00e9xico e, en poucos anos, f\u00edxose popular en todo o pa\u00eds, e en todo o mundo. "}
{"id": "551574", "revid": "98629", "url": "https://gl.wikipedia.org/wiki?curid=551574", "title": "Simplicissimus", "text": "Simplicissimus foi unha revista semanal sat\u00edrica escrita en alem\u00e1n fundada por Albert Langen en abril de 1896 e publicouse at\u00e9 1967, cunha par\u00e9ntese de 1944 a 1954. A revista, a partir de 1964, publicouse quincenalmente.\nA revista, cuxo nome estar\u00eda inspirado na novela do s\u00e9culo XVII \"Der abenteuerliche Simplicissimus\" (\"O aventureiro Simplic\u00edssimus\"), combinaba un contido descarado e politicamente atrevido cun estilo gr\u00e1fico sorprendentemente inmediato. As portadas estaban dese\u00f1adas polo debuxante Thomas Theodor Heine, e publicou artigos de escritores como Thomas Mann e Rainer Maria Rilke. Os seus obxectivos m\u00e1is caricaturizados foron as anquilosadas figuras militares de Prusia, a r\u00edxida clase social alem\u00e1 e as diferenzas de clase vistas desde o ambiente m\u00e1is relaxado e liberal de M\u00fanic.\nHistoria.\nEmpezou a publicarse o 4 de abril de 1896. Do primeiro n\u00famero, que custaba 10 pfennigs vend\u00e9ronse 1000 exemplares.\nEn 1898 as queixas do k\u00e1iser Guillerme II tras ser ridiculizado na portada provocaron a retirada da revista, o exilio durante un lustro de Langen, editor da \"Simplicissimus\", a imposici\u00f3n dunha multa de 30\u00a0000 marcos, a pena de seis meses de prisi\u00f3n para o debuxante, Heine, e sete meses de prisi\u00f3n para o escritor Frank Wedekind. En 1906 o editor Ludwig Thoma foi encarcerado durante seis meses por atacar \u00e1 igrexa. Estas pol\u00e9micas incrementaron a popularidade e tirada da revista, que chegou a vender 85\u00a0000 copias. Coa entrada de Alema\u00f1a na primeira guerra mundial, o semanario relaxou o ton sat\u00edrico, empezou a apoiar a campa\u00f1a b\u00e9lica, e considerouse pechar a revista. A partir de ent\u00f3n as s\u00e1tiras pol\u00edticas m\u00e1is incisivas foron as de George Grosz, K\u00e4the Kollwitz e John Heartfield.\nO editor Ludwig Thomas uniuse a unha unidade m\u00e9dica do ex\u00e9rcito en 1917 e perdeu o seu gusto pola s\u00e1tira, tras o que cualificou ao seu traballo anterior na revista como inmaturo e deplorable. Abandonou a revista na d\u00e9cada de 1920. Durante a Rep\u00fablica de Weimar a revista seguiu public\u00e1ndose, \u00e9poca na que atacou duramente aos extremistas da esquerda e a dereita. A medida que o Partido Nazi ga\u00f1aba poder, usaron os mesmos procedementos que con outros adversarios: acusaci\u00f3ns verbais, ameazas, ataques (en 1934 as oficinas da revista foron esnaquizadas polas SA), intimidaci\u00f3ns persoais e finalmente arrestos aos debuxantes e escritores de \"Simplicissimus\". \nTras experimentar un lento declive, a revista deixou finalmente de publicarse en 1944. Entre 1954 e 1967 volveu publicarse.\nOutros colaboradores da revista foron Olaf Gulbransson, Eduard Th\u00f6ny, Karl Arnold, Hermann Hesse, Wilhelm Busch, Gustav Meyrink, Georg Queri, Fanny zu Reventlow, Ludwig Thomas, Jakob Wassermann, Frank Wedekind, Franziska Bilek, George Grosz, Heinrich Kley, Alfred Kubin, Rudolf Kriesch, Otto N\u00fcckel, Bruno Paul, Ferdinand von Rezni\u010dek, Wilhelm Schulz, Heinrich Zille, Hugo von Hofmannsthal, Heinrich Mann e Erich K\u00e4stner.\nInfluencia no humor gr\u00e1fico galego.\nNas primeiras d\u00e9cadas do s\u00e9culo XX, as correntes do dese\u00f1o e artes pl\u00e1sticas estaban moi presentes, en palabras de V\u00edctor Freixanes publicadas nos anos 70s, \"As correntes do 'simplicismo' preocupaban e interesaban moito\" Nesa mesma d\u00e9cada, en xaneiro de 1979, Siro L\u00f3pez publicou un artigo na revista Grial chamado \"Simplicissimus, Gulbransson e Castelao\" no que sost\u00e9n que de maneira xeral a revista, e en particular os autores Jean-Louis Forain e Olaf Gulbransson, ter\u00edan sido influencias fundamentais no estilo do galego, o primeiro polos textos nos p\u00e9s de p\u00e1xina e o segundo pola li\u00f1a. Afirma Siro que Castelao chegara aos debuxantes de \"Simplicissimus\" polo escritor cubano Bernardo G. Barros, autor do manual \"La caricatura contempor\u00e1nea\". Valent\u00edn Paz-Andrade rexeitar\u00eda esa influencia varias veces, e no libro \"Castelao na luz e na sombra\" chamou a Siro de argalleiro, a\u00ednda que segundo Siro, Paz-Andrade acabou por lle pedir desculpas.\nPor outra banda, o debuxante Luis Bagar\u00eda, catal\u00e1n de orixe con estreita relaci\u00f3n con Galiza, estar\u00eda influenciado pola revista. En Barcelona, a trav\u00e9s de \"Els Cuatre Gats\", entrou en contacto co caricaturismo de li\u00f1as sinxelas en torno a \"Simplicissimus,\" da man de Isidre Nonell ou Santiago Rusi\u00f1ol. Bagar\u00eda, foi amigo de Castelao, a quen m\u00e1is dunha vez debuxou e entrevistou, e publicou as s\u00faas vi\u00f1etas cando dirix\u00eda a parte art\u00edstica da revista \"El Sol\", e de Ant\u00f3n Vilar Ponte e moi admirado por Lu\u00eds Seoane."}
{"id": "551575", "revid": "89787", "url": "https://gl.wikipedia.org/wiki?curid=551575", "title": "Tom\u00e1s Leal da C\u00e2mara", "text": "Tom\u00e1s J\u00falio Leal da C\u00e2mara, co\u00f1ecido en Francia como Camara, nado en Panaji no Estado da India portuguesa o 30 de novembro de 1876 e finado o 30 de xullo de 1948, preto de Sintra, foi un pintor e caricaturista portugu\u00e9s famoso no Par\u00eds da Belle \u00c9poque.\nTraxectoria.\nC\u00e2mara chegou a Lisboa con catro anos. Dotado para o debuxo, matriculouse no Instituto de Agronom\u00eda e Veterinaria, que abandonou en 1896 para dedicarse \u00e1 defensa do ideal republicano, xurdido ent\u00f3n no pa\u00eds. Xunto a Bordalo Pinheiro foi un dos m\u00e1is destacados humoristas gr\u00e1ficos en Portugal.\nDesde 1898 publicou numerosas vi\u00f1etas dirixidas contra a monarqu\u00eda e a aristocracia. Estas publicaci\u00f3ns portuguesas moitas veces foron prohibidas ou afectadas pola censura, e pronto viuse obrigado a exiliarse en Madrid, onde fixo amizade con Rub\u00e9n Dar\u00edo, e comezou a publicar en Madrid C\u00f3mico.\nAl\u00ed presenciou o enfrontamento verbal e f\u00edsico nun caf\u00e9 entre os escritores Manuel Bueno Bengoechea e Ram\u00f3n Mar\u00eda del Valle-Incl\u00e1n o 24 de xullo de 1899. O primeiro agrediu a Valle-Incl\u00e1n co bast\u00f3n na cabeza e o brazo, a ferida gangrenouse e provocar\u00eda que lle tivesen que amputar o brazo. Segundo o libro publicado en Laiovento por Javier del Valle-Incl\u00e1n, neto do autor galego, \"Ram\u00f3n del Valle-Incl\u00e1n entre Galiza e Madrid (1912-1925)\", o portugu\u00e9s ter\u00eda sido o causante involuntario do incidente, reflectido tam\u00e9n nunha carta do propio C\u00e2mara. Ademais de a Valle-Incl\u00e1n, en Madrid debuxou a outros galegos como Wenceslao Fern\u00e1ndez Fl\u00f3rez e Emilia Pardo Baz\u00e1n \nLeal da C\u00e2mara residiu en Par\u00eds de 1900 a 1910, onde participou activamente no movemento anarquista e publicou debuxos e caricaturas en \"L'Assiette au Beurre\". Despois instalouse en B\u00e9lxica. \nEn outubro de 1910, a proclamaci\u00f3n da rep\u00fablica en Portugal permitiulle volver a casa e estableceuse en Porto. En 1912 expuxo os seus cadros e debuxos nunha galer\u00eda de Lisboa e nos distintos actos organizados polos \"Sal\u00f5es dos Humoristas e Modernistas\" de Porto.\nDurante a primeira guerra mundial mant\u00edvose preto do grupo de artistas humoristas e non perdeu nada da s\u00faa verve sat\u00edrica.\nRegresou a Lisboa en 1922, ap\u00f3s dunha viaxe ao Brasil, e al\u00ed dedicouse a pintar e ilustrar libros infant\u00eds. Desde 1930 e at\u00e9 a s\u00faa morte o 30 de xullo de 1948 viviu en Rinchoa, preto de Sintra. A s\u00faa vivenda, que fora do Marqu\u00e9s do Pombal , foi transformada por Leal da C\u00e2mara e a s\u00faa esposa en escola primaria, e hoxe un agrupamento de escolas leva o seu nome . Logo do seu pasamento, a vivenda converteuse en casa museo (CMLC) grazas \u00e1 s\u00faa vi\u00fava J\u00falia de Azevedo (1894-1965). Al\u00e9n da mostra permanente, a CMLC acolle exposici\u00f2ns peri\u00f3dicas, como \"Leal da C\u00e2mara projetista\", de febreiro a maio de 2022. \nUn coro do conservatorio de Sintra tam\u00e9n leva o nome de Leal da C\u00e2mara."}
{"id": "551576", "revid": "85894", "url": "https://gl.wikipedia.org/wiki?curid=551576", "title": "L'Assiette au Beurre", "text": "L'Assiette Au Beurre (O prato de manteiga) foi unha revista sat\u00edrica ilustrada francesa, de tirada semanal, publicada entre 1901 e 1912. Esa \u00e9poca foi chamada en Francia a \"Idade de Ouro da caricatura\".\nHistoria.\nFundada por Samuel Schwarz, o seu primeiro n\u00famero apareceu o 4 de abril de 1901. Politicamente manifest\u00e1base en contra dos inimigos da Terceira Rep\u00fablica e inclu\u00eda con frecuencia contido anticlerical.\nNela colaboraron artistas como Adolphe Willette, Jean-Louis Forain, Caran d'Ache, Albert Robida, Fernand Louis Gottlob, Abel Faivre, Henry Gerbault, Francisque Poulbot, F\u00e9lix Vallotton, Juan Gris, Franti\u0161ek Kupka, Jacques Villon, Louis Marcoussis, Kees van Dongen, Javier Gos\u00e9, ou o portugu\u00e9s Tom\u00e1s Leal da C\u00e2mara entre outros.\nPr\u00f3xima \u00e1 sensibilidade anarquista nos seus inicios, L'Assiette au beurre non foi unha revista militante, a\u00ednda que, entre 1905 e 1911, estivo claramente implicada politicamente, especialmente contra o colonialismo. Despois de ter publicados preto de 10.000 debuxos realizados por uns 200 debuxantes, \u00e9 un valioso testemu\u00f1o iconogr\u00e1fico da Belle \u00c9poque.\nInfluencia en Galiza.\nPara Siro L\u00f3pez, a revista ter\u00eda sido, xunto a \"Simplicissimus,\" unha das maiores influencias para Castelao, en particular Jean-Louis Forain. Segundo Siro mesmo se ter\u00eda inspirado en varias vi\u00f1etas de L'Assiette Au Beurre para a campa\u00f1a do Estatuto de Autonom\u00eda."}
{"id": "551577", "revid": "15490", "url": "https://gl.wikipedia.org/wiki?curid=551577", "title": "Manuel Bueno Bengoechea", "text": "Manuel Bueno Bengoechea, nado en Pau o 14 de xu\u00f1o de 1874 e finado en Barcelona o 11 de agosto de 1936, foi un escritor e xornalista espa\u00f1ol. Coet\u00e1neo das figuras m\u00e1is representativas da xeraci\u00f3n do 98, morreu asasinado \u00e1s poucas semanas de iniciada a Guerra Civil.\nTraxectoria.\nA s\u00faa nai era vasca, de Lekeitio, e o seu pai da Arxentina. A familia trasladouse a Sevilla e logo a Bilbao, onde se criou. Pasou un tempo no convento bilba\u00edno de San Francisco, onde adquiriu, ao parecer, o h\u00e1bito da lectura. Aos trece anos emigrou \u00e1 Arxentina, empreg\u00e1ndose no comercio e de onde regresou frustrado; alg\u00fan tempo despois cruzou de novo o Atl\u00e1ntico, esta vez \u00e1 Habana, volvendo coa mesma sensaci\u00f3n de fracaso. De volta en Bilbao, militou na Uni\u00f3n Xeral de Traballadores e iniciouse no xornalismo; traballou como reporteiro no diario \"El Porvenir Vascongado\". Na capital vasca colaborou tam\u00e9n no \"Diario de Bilbao\" e \"Las Noticias\"; onde publicou os seus primeiros ensaios titulados \"Acuarelas\".\nEn 1897 estableceuse en Madrid. Escribiu baixo o pseud\u00f3nimo \u00abLorena\u00bb cr\u00f3nicas en \"El Globo\", do conde de Romanones. Desde 1899 exerceu a cr\u00edtica teatral no \"Heraldo de Madrid.\" En xullo dese mesmo ano, nunha discusi\u00f3n con Valle-Incl\u00e1n feriu co bast\u00f3n a cabeza e o brazo deste no Caf\u00e9 de la Monta\u00f1a, feito presenciado polo debuxante portugu\u00e9s Tom\u00e1s Leal da C\u00e2mara; a ferida infectouse e gangrenouse, e o escritor galego terminou co brazo amputado. Segundo o bi\u00f3grafo de Valle-Incl\u00e1n Manuel Alberca, Bueno deulle unha aut\u00e9ntica malleira que o levou ao hospital.\nPol\u00edtica.\nAdemais de en \"El Mundo\" e \"La Esfera, colaborou en\" \"La Naci\u00f3n,\" diario autodenominado \"mon\u00e1rquico independente\u00bb. Dirixiu a revista \"Madrid\" e o diario \"La Ma\u00f1ana\". A partir dos anos vinte foi colaborador fixo do diario \"ABC\" e da revista \"Blanco y Negro\".\nFoi elixido deputado a Cortes nas elecci\u00f3ns de 1910, 1914 e 1916 polos distritos de Huelva, Xa\u00e9n e Almansa, respectivamente.\n\u00abA obra literaria de Manuel Bo \u2014escribe Sainz de Robles\u2014 ten catro vertentes moi acusadas: o xornalismo, o teatro, a cr\u00edtica e a novela\u00bb. A actividade xornal\u00edstica foi reflectindo a s\u00faa evoluci\u00f3n ideol\u00f3xica, desde posici\u00f3ns na esquerda, de marcado contido anticlerical, at\u00e9 o crecente conservadorismo, chegando a mostrarse entusiasmado polos \u00abnovos movementos totalitarios\u00bb, como o fascismo italiano e o nazismo.\nApoiou a ditadura de Miguel Primo de Rivera, que o enviou en 1924 a Par\u00eds para establecer o \"\u00abBureau deas Grands Journals Ibero-Am\u00e9ricains\u00bb.\" Desde al\u00ed escribiu cr\u00f3nicas de actualidade para rotativos como \"La Naci\u00f3n\" de Bos Aires e \"La Raz\u00f3n\" da Habana e realizaba subornos a xornais como \"Le Temps\" por publicar informaci\u00f3n favor\u00e1bel ao r\u00e9xime espa\u00f1ol segundo denunciou \"L'Action Fran\u00e7aise.\"\nA principios do ano 1936 estableceuse en Barcelona, \"\u00abpara estar en contacto coa barcelonesa Editorial Araluce, que lle asinara un saboroso contrato como exclusiva das s\u00faas novelas\u00bb\". \u00c9 cuesti\u00f3n debatida a s\u00faa pos\u00edbel militancia en Falanxe Espa\u00f1ola; hai fontes que a afirman; Sainz de Robles, pola s\u00faa banda, ve f\u00f3ra de d\u00fabida a s\u00faa colaboraci\u00f3n na publicaci\u00f3n falanxista \"No Importa\", que propugnaba un levantamento violento contra a Rep\u00fablica. Ao fracasar a sublevaci\u00f3n en Barcelona encerrouse no seu domicilio, no barrio de Sant Gervasi, de onde foi sacado por unha patrulla de milicianos o 11 de agosto de 1936. O seu cad\u00e1ver apareceu \u00e1 ma\u00f1\u00e1 seguinte no Dep\u00f3sito do Hospital Cl\u00ednico; recoll\u00e9rano detr\u00e1s da igrexa santuario da Nosa Se\u00f1ora de Bonanova.\nObras destacadas.\nEscribiu novelas como \"Coraz\u00f3n adentro\" (1906), \"El sabor del pecado\" (1935) e \"Los nietos de Dant\u00f3n\" (1936). Foi tam\u00e9n produtor teatral, con montaxes como \"Fuente Ovejuna\", de Lope de Vega, en colaboraci\u00f3n con Valle-Incl\u00e1n (a quen deixar\u00eda manco), entre outras produci\u00f3ns, e traduciu obras do franc\u00e9s e do italiano. "}
{"id": "551578", "revid": "98629", "url": "https://gl.wikipedia.org/wiki?curid=551578", "title": "Capsicum frutescens", "text": "Capsicum frutescens \u00e9 un arbusto da familia das solan\u00e1ceas, unha das catro especies cultivadas do x\u00e9nero \"Capsicum\", que subministra varios dos cultivares m\u00e1is picantes de pementos.\nTaxonom\u00eda.\nDescrici\u00f3n.\nA especie foi descrita en 1753 por Linneo na p\u00e1xina 189 do volume 1\u00ba da s\u00faa obra \"Species Plantarum\".\nSin\u00f3nimos.\nAdemais de polo nome \"Capsicum frutescens\", a especie co\u00f1eceuse tam\u00e9n polos sin\u00f3nimos seguintes:\nNota taxon\u00f3mica.\nActualmente, febreiro de 2022, esta especie e todos os seus taxons infraespec\u00edficos son considerados sin\u00f3nimos de \"Capsicum annuum\" ou de \"Capsicum baccatum\", e o presente artigo debe ser considerado como unha descrici\u00f3n das caracter\u00edsticas e propiedades de simples cultivares de ditas especies.\nCaracter\u00edsticas.\nOs cultivares da pementeira \"Capsicum frutescens\" poden ser plantas perennes, anuais ou de curta duraci\u00f3n. Son habitualmente bienais, a\u00ednda que poden sobrevivir at\u00e9 seis anos, pero a produci\u00f3n de froitos dimin\u00fae abruptamente coa idade, e se conserva s\u00f3 polo seu valor decorativo. As plantas poden alcanzar 1 m de altura, a\u00ednda que o seu tama\u00f1o var\u00eda de acordo a riqueza do solo e \u00e1 temperatura, desenvolv\u00e9ndose en maior grao en climas m\u00e1is c\u00e1lidos. Presentan un follaxe m\u00e1is denso e compacto que outras especies de \"Capsicum\". As follas son ovoides, lisas, de cor verde bastante claro e miden uns 8 cm de longo. As flores son de h\u00e1bito vertical, e pres\u00e9ntanse individualmente; a corola \u00e9 branca verdosa ou amarela verdosa. Son polinizadas por insectos ou son autopolinizadas. Os froitos son bagas, que adoitan creceren erectas; a s\u00faa forma vai de elipsoide-c\u00f3nica a lanceoloide. Adoitan seren moi pequenos e picantes, de 10 a 20 mm de longo e de 3 a 7 mm de di\u00e1metro. Os froitos normalmente nacen de cor amarela p\u00e1lida e maduran at\u00e9 ter unha cor vermella brillante, pero tam\u00e9n poden ser doutras cores. \"C. frutescens\" ten unha variedade de formas menor en comparaci\u00f3n con outras especies de \"Capsicum\". Cultivares de \"C. frutescens\" foron criados para produciren cepas ornamentais debido \u00e1s s\u00faas grandes cantidades de pementos erectos que crecen en coloridos patr\u00f3ns de maduraci\u00f3n. Os froitos despr\u00e9ndense facilmente do ped\u00fanculo, e as\u00ed facilitan a s\u00faa dispersi\u00f3n polas aves, que son insens\u00edbeis \u00e1 capsaicina (un irritante qu\u00edmico para os mam\u00edferos, inclu\u00eddos os humanos, que produce unha sensaci\u00f3n de ardor en calquera tecido co que entre en contacto). Unha planta vigorosa pode producir m\u00e1is de 120 froitos.\nDistribuci\u00f3n.\nA diferenza das outras formas dom\u00e9sticas de \"Capsicum\", non se conta con evidencia f\u00f3sil da s\u00faa existencia nos sitios arqueol\u00f3xicos americanos, pero suponse que se desernolveu en Norteam\u00e9rica sobre todo en M\u00e9xico, Centroam\u00e9rica, probabelmente en Panam\u00e1, difund\u00edndose paulatinamente pola \u00e1rea do Caribe e o norte de Suram\u00e9rica.\nDistrib\u00faese en Centro e Suram\u00e9rica: Belize, Bolivia, Brasil, Chile, Colombia, Costa Rica, Ecuador. O Salvador, Honduras, Guatemala, G\u00fciana, G\u00fciana Francesa, M\u00e9xico, Per\u00fa, Suriname e Venezuela.\nUsos.\nO uso m\u00e1is frecuente dos froitos \u00e9 na elaboraci\u00f3n de aderezos picantes. Cons\u00f3mense secos e mo\u00eddos, macerados en vinagre ou fermentados en salmoira, ou simplemente frescos."}
{"id": "551580", "revid": "23204", "url": "https://gl.wikipedia.org/wiki?curid=551580", "title": "Pobo padaung", "text": ""}
{"id": "551583", "revid": "89787", "url": "https://gl.wikipedia.org/wiki?curid=551583", "title": "Lingua padaung", "text": "O padaung (\u1000\u101a\u1014\u103a\u1038), tam\u00e9n co\u00f1ecido como padaung karen ou kayan, \u00e9 unha lingua kar\u00e9nica de Myanmar, falado polo pobo kayan. O padaung ou kayan f\u00e1lase no Estado Kayah, sur do Estado Shan, e norte do Estado Kayin. Hai catro variedades segundo Shintani (2016), a saber:"}
{"id": "551584", "revid": "23204", "url": "https://gl.wikipedia.org/wiki?curid=551584", "title": "Lingua padaung karen", "text": ""}
{"id": "551585", "revid": "23204", "url": "https://gl.wikipedia.org/wiki?curid=551585", "title": "Lingua kayan (Myanmar)", "text": ""}
{"id": "551587", "revid": "23204", "url": "https://gl.wikipedia.org/wiki?curid=551587", "title": "Salsa Tabasco", "text": "A salsa Tabasco \u00e9 unha famosa salsa picante de orixe estadounidense, creada en 1868 por Edmund McIlhenny.\nDe sabor picante, prep\u00e1rase con pementos maduros (vermellos) de chile Tabasco, vinagre, auga e sal, macerados en barr\u00eds de carballo.\nA\u00ednda que o seu nome procede do estado de Tabasco, tr\u00e1tase dun produto estadounidense elaborado pola McIlhenny Company, que produce toda a salsa vendida no mundo, na s\u00faa sede situada na illa Avery, na zona meridional do estado de Luisiana, no sur dos Estados Unidos.\nHistoria.\nA historia tradicional di que a salsa Tabasco foi creada por Edmund McIlhenny. McIlhenny era orixinario de Maryland, pero en 1841 trasladouse a Nova Orle\u00e1ns, Luisiana, para buscar fortuna. Atopou a s\u00faa fortuna entrando no negocio bancario. Na \u00e9poca da Guerra civil estadounidense era un banqueiro exitoso. Por\u00e9n, a guerra e as s\u00faas consecuencias destru\u00edron o seu negocio. Foi a Texas por un tempo, e despois mudouse coa familia da s\u00faa muller \u00e1 illa Avery, en Luisiana. Co\u00f1eceu en Nova Orle\u00e1ns a un viaxeiro chamado Gleason, que lle vendeu algunhas sementes de pemento tabasco tra\u00eddos desde Tabasco, M\u00e9xico Estes pementos gust\u00e1ronlle tanto que comezou a sementalos na plantaci\u00f3n de seu sogro, dono duna mina de sal na illa Avery, situada a 140 millas ap oeste de Nova Orle\u00e1ns. En 1867, McIlhenny comezou a experimentar cunha salsa feita co estes pementos. Esmagou os pementos vermellos das s\u00faas plantas, mesturounos co sal que se atopa naturalmente na illa Avery e envelleceu a mestura durante un mes en vasos, botes e barr\u00eds. Finalmente, mesturou isto con vinagre de vi\u00f1o branco e envelleceu o resultado un mes m\u00e1is. As\u00ed naceu a salsa Tabasco. \nOs primeiros comensais que a probaron, seus familiares e amigos, quedaron encantados coa s\u00faa salsa e pronto empezouse a falar da deliciosa \"salsa de Mr McIlhenny\". Creada en principio sen ning\u00fan prop\u00f3sito comercial, as persoas pr\u00f3ximas a Edmund anim\u00e1rono a que a vendera f\u00f3ra do seu c\u00edrculo. Edmund comezou a vender a s\u00faa salsa de maneira independente, at\u00e9 que conseguiu que axentes comerciais a distribu\u00edran. A demanda foi crecendo rapidamente e converteuse nun \u00e9xito comercial. \nEn 1870 McIlhenny conseguiu unha patente para a s\u00faa invenci\u00f3n. Comezou a comercializalo ao longo da costa do Golfo de M\u00e9xico e, en poucos anos, f\u00edxose popular en todo o pa\u00eds, e en todo o mundo. \nA finais da d\u00e9cada de 1870, Edmund comezou a exportar a salsa Tabasco a Europa. Actualmente a famosa salsa p\u00f3dese encontrar en m\u00e1is de 160 pa\u00edses dos cinco continentes e est\u00e1 etiquetada en m\u00e1is de 22 idiomas, conservando a s\u00faa receita orixinal de m\u00e1is dun s\u00e9culo.\nA empresa fundada por McIlhenny mant\u00edvose na propiedade dos seus descendentes desde a s\u00faa morte en 1890 at\u00e9 o presente, sendo Paul McIlhenny o seu actual director executivo, o cuarto da compa\u00f1\u00eda.\nVariedades.\nDurante o s\u00e9culo XX comezaron a comercializarse novos sabores da salsa Tabasco, tales como \"Tabasco Garlic\", \u00e9 dicir, con allo, \"Tabasco Chipotle\", \"Tabasco Green Pepper\" e \"Tabasco habaneiro\" (estes sabores non est\u00e1n dispo\u00f1\u00edbeis en todos os pa\u00edses onde se comercializa a variante orixinal). O produto v\u00e9ndese en 165 pa\u00edses."}
{"id": "551590", "revid": "89787", "url": "https://gl.wikipedia.org/wiki?curid=551590", "title": "Bandeira de Biafra", "text": "A bandeira de Biafra, empregada pola Rep\u00fablica de Biafra durante a guerra civil nixeriana (1967- 1970), consiste nun tricolor horizontal de vermello, negro e verde, cargado cun sol nacente dourado sobre unha barra dourada. Os once raios do sol representan as once antigas provincias de Biafra. Os raios adoitan ser longos e delgados, sendo os raios m\u00e1is baixos case horizontais e os raios restantes espallados uniformemente entre eles.\nNo presente, a bandeira de Biafra \u00e9 empregada para protestas contra o goberno nixeriano, que prohibe a s\u00faa utilizaci\u00f3n.\nOrixe.\nA bandeira izouse por primeira vez o 30 de maio de 1967 e tivo un lugar destacado durante a delcaraci\u00f3n de independencia do Coronel Odumegwu-Ojukwu's."}
{"id": "551592", "revid": "98629", "url": "https://gl.wikipedia.org/wiki?curid=551592", "title": "Illa Avery, Luisiana", "text": "A illa Avery (historicamente, en franc\u00e9s: \"\u00cele Petite Anse\") \u00e9 un domo salino, que \u00e9 co\u00f1ecida como a fonte da salsa Tabasco. \nSituada na parroquia de Iberia, Luisiana, nos Estados Unidos, at\u00f3pase aproximadamente a 4,8 km no interior da ba\u00eda de Vermilion, que \u00e1 s\u00faa vez se abre ao Golfo de M\u00e9xico.\nRodeada de pantanos e marismas, a illa Avery \u00e9 un lugar misteriosamente fermoso onde crecen os campos de pementa, e onde esta a f\u00e1brica da salsa Tabasco dos McIlhenny, onde os seus empregados seguen vivindo e traballando como o fixeron durante xeraci\u00f3ns. \u00c9 un para\u00edso natural, habitado por especies ex\u00f3ticas de plantas e animais de todo o mundo que, baixo a coidadosa xesti\u00f3n da familia Avery/McIlhenny, mant\u00edvose as\u00ed at\u00e9 hoxe."}
{"id": "551595", "revid": "98629", "url": "https://gl.wikipedia.org/wiki?curid=551595", "title": "Edmund McIlhenny", "text": "Edmund McIlhenny nado en 1815 en Hagerstown (Maryland) e finado o 25 de novembro de 1890 na illa Avery (Luisiana), foi un empresario e fabricante estadounidense.\nTraxectoria.\nEdmund McIlhenny fundou a McIlhenny Company, que foi a primeira en producir a salsa Tabasco. \nA\u00ednda que a lenda da compa\u00f1\u00eda atrib\u00fae a invenci\u00f3n da salsa a McIlhenny, crese que o propietario da plantaci\u00f3n, Maunsel White, foi o primeiro en cultivar e elaborar unha salsa con pementos de Tabasco nos Estados Unidos, e deulle a receita e sementes do pemento ao seu amigo McIlhenny."}
{"id": "551598", "revid": "89787", "url": "https://gl.wikipedia.org/wiki?curid=551598", "title": "Ruth R. Benerito", "text": "Ruth Rogan Benerito, nada en Nova Orle\u00e1ns o 12 de xaneiro de 1916 e finada en Metairie, Luisiana o 5 de outubro de 2013, foi unha qu\u00edmica e inventora estadounidense co\u00f1ecida polo seu traballo relacionado coa industria t\u00e9xtil, entre o que destaca o desenvolvemento das teas de algod\u00f3n resistentes \u00e1s engurras\".\" Chegou a rexistrar 55 patentes.\nTraxectoria.\nRuth Rogan Benerito \u00e9 famosa polo seu traballo en relaci\u00f3n co uso de cloruros de \u00e1cidos b\u00e1sicos na produci\u00f3n de algod\u00f3n, polo que ten rexistrado 55 patentes e que permite m\u00e1is roupa libre de engurras e duradeira. Ela inventou as teas de algod\u00f3n resistentes \u00e1s engurras mentres traballaba nos laboratorios do Departamento de Agricultura dos Estados Unidos (USDA) en Nova Orleans no ano 1950. Antes desta innovaci\u00f3n, unha familia necesitaba un tempo considerable para pasar o ferro. Benerito atopou unha maneira de tratar qu\u00edmicamente a superficie de algod\u00f3n que permitiu mellorar as propiedades das teas: non s\u00f3 as fai resistente \u00e1s engurras, sen\u00f3n tam\u00e9n \u00e1s manchas \u00e1s chamas.A invenci\u00f3n dic\u00edase que \" salvara a industria do algod\u00f3n\"."}
{"id": "551599", "revid": "88215", "url": "https://gl.wikipedia.org/wiki?curid=551599", "title": "Gilberto Navarro Peidr\u00f3", "text": "Gilberto Navarro Peidr\u00f3, nado en Alcoi o 27 de novembro de 1935 e finado en Granada o 31 de xaneiro de 2019, foi un futbolista espa\u00f1ol, que xogaba como dianteiro.\nTraxectoria.\nDebutou como profesional no Espa\u00f1a de T\u00e1nxer, durante a tempada 1955/56 da Segunda Divisi\u00f3n. Na seguinte campa\u00f1a pasou ao Granada, onde tivo como adestradores aos galegos \u00c1lvaro e Pasar\u00edn. Anotou 21 goles en liga, sendo ese ano o terceiro m\u00e1ximo anotador da Segunda Divisi\u00f3n, s\u00f3 por detr\u00e1s de Araujo e Antonio Pedrero. Os seus goles contribu\u00edron a que o equipo se proclamase campi\u00f3n e ascendese \u00e1 Primeira Divisi\u00f3n por segunda vez na s\u00faa historia. Xa na m\u00e1xima categor\u00eda, foi titular en case todos os partidos da tempada e marcou 8 goles.\nEn 1958 foi traspasado ao Sevilla, nunha operaci\u00f3n pola que Arsenio e Ramon\u00ed pasaron a ser xogadores do Granada CF, e na que entrou tam\u00e9n Loren, cedido ao club granadino. Co Sevilla disputou s\u00f3 sete encontros de liga e un da Copa do Xeneral\u00edsimo, marcando catro goles, tres deles nun triplete contra o Valladolid. Tras xogar dous anos no Mallorca, regresou na tempada 1962/63 ao Granada, de novo en Segunda, e co que marcou 9 goles en 21 partidos. Na s\u00faa \u00faltima campa\u00f1a como futbolista profesional (1963/64), xa s\u00f3 xogou catro partidos, marcando un gol.\nSelecci\u00f3n nacional.\nFoi internacional coa selecci\u00f3n espa\u00f1ola B, coa que disputou a Copa Mediterr\u00e1nea en 1958.\nVida persoal.\nFoi pai de Gilberto Navarro Ortiz, tam\u00e9n dianteiro de f\u00fatbol e que xogou tam\u00e9n varias tempadas no Granada."}
{"id": "551601", "revid": "5863", "url": "https://gl.wikipedia.org/wiki?curid=551601", "title": "Pablo Casado Blanco", "text": ""}
{"id": "551603", "revid": "89787", "url": "https://gl.wikipedia.org/wiki?curid=551603", "title": "Freweini Mebrahtu", "text": "Freweini Mebrahtu (), nada na rexi\u00f3n de Tigray en 1965, \u00e9 unha inventora e enxe\u00f1eira qu\u00edmica que ga\u00f1ou o premio do Heroe da CNN do ano 2019 polo seu activismo na mellora do acceso das mozas \u00e1 educaci\u00f3n.\nTraxectoria.\nFreweini naceu nunha vila rural do Norte de Etiop\u00eda e foi educada nos Estados Unidos. Estudou enxe\u00f1ar\u00eda qu\u00edmica na Prairie View A&amp;M University. \u00c1 fin dos seus estudos, coincidente coa do r\u00e9xime Derg volveu a Etiop\u00eda en 1992.\nNa busca de proxectos nos que axudar na s\u00faa vila nativa e inspirada pola s\u00faa propia experiencia persoal, que se vira afectada polos tab\u00fas culturais sobre a menstruaci\u00f3n, dialogou coas mozas e mulleres da rexi\u00f3n sobre como xestionaban os seus per\u00edodos. O m\u00e9todo m\u00e1is estendido era a adaptaci\u00f3n das teas usadas para cubrir a cabeza, as netalah, envolv\u00e9ndose nelas para lidar co sangrado. Os m\u00e9todos m\u00e1is tradicionais pasaban polo uso dun burato cavado na terra sobre o que as mulleres sentar\u00edan ata a fin dos seus per\u00edodos. \nEn 2005, patentou unha compresa menstrual reutilizable que pod\u00eda fixarse \u00e1 roupa interior cun velcro. Logo dunha primeira fase de prototipos que foron probados polas mozas da s\u00faa rexi\u00f3n, Tigray, abriu en 2019 a f\u00e1brica Mariam Seba al\u00ed mesmo, na vila de Mekele, coa axuda dun pr\u00e9stamo do Banco Et\u00edope de Desenvolvemento . \nMariam Seba empregaba en 2019 a m\u00e1is de noventa persoas da rexi\u00f3n de Tigray en Etiop\u00eda, do que un 90% eran mulleres e fabricaba 750\u00a0000 compresas ao ano. reutilizables que son doaadas principalmente a organizaci\u00f3ns non gobernamentais.\nO seu produto menstrual sumado \u00e1 s\u00faa campa\u00f1a educativa axudaron en eliminar o estigma que rodea a menstruacion e evitou o abandono escolar por parte das mozas relacionado con el. A organizaci\u00f3n sen \u00e1nimo de lucro Dignity Period distribu\u00edu m\u00e1is de 150 000 produtos menstruais de balde que foran producidos na f\u00e1brica de Freweni. Os datos indaron que a asistencia \u00e1 escola entre as mozas mellorara nun 24% logo deste esforzo."}
{"id": "551604", "revid": "89787", "url": "https://gl.wikipedia.org/wiki?curid=551604", "title": "Eucharia Oluchi Nwaichi", "text": "Eucharia Oluchi Nwaichi \u00e9 unha bioqu\u00edmica ambiental, cient\u00edfica do solo e toxic\u00f3loga nixeriana.\nTraxectoria.\nA s\u00faa investigaci\u00f3n c\u00e9ntrase na xesti\u00f3n de residuos, a prevenci\u00f3n da contaminaci\u00f3n e a fitorremediaci\u00f3n, que implica o tratamento dos problemas ambientais (biorremediaci\u00f3n) a trav\u00e9s do uso de plantas locais que mitiguen o problema ambiental sen a necesidade de escavar o material contaminante e desfacerse del noutro lugar. \u00c9 unha experta en eliminaci\u00f3n de metais pesados t\u00f3xicos como o cadmio, cobre, mercurio, chumbo e o ars\u00e9nico da terra contaminada. \u00c9 doutora en Bioqu\u00edmica pola Universidade de Port Harcourt, onde \u00e9 profesora titular. Antes de unirse aos servizos da Universidade de Port Harcourt, traballou na compa\u00eda Dangote (2003-2004) e a Shell Petroleum Company de 2009 a 2010.\nPremios e reco\u00f1ecementos.\nNo ano 2013 foi reco\u00f1ecida nos premios L'Or\u00e9al-UNESCO de Ciencias F\u00edsicas na categor\u00eda \"Membros internacionais\".\u00c9 membro de varias organizaci\u00f3ns acad\u00e9micas, como a Organization for Women in Science for the Developing World (OWSD) , a American Chemical Association, a Sociedade Internacional para a Tecnolox\u00eda Ambiental, e o Instituto Nixeriano de Administraci\u00f3n."}
{"id": "551606", "revid": "89787", "url": "https://gl.wikipedia.org/wiki?curid=551606", "title": "Ann Henderson-Sellers", "text": "Ann Henderson-Sellers, nada o 7 de marzo de 1952 en Sheffield, Yorkshire, \u00e9 unha xe\u00f3grafa e climat\u00f3loga australiana de orixe brit\u00e1nica. \nTraxectoria.\nEstudou Matem\u00e1ticas na Universidade de Bristol e acadou o t\u00edtulo de doutora en ciencias atmosf\u00e9ricas pola Universidade de Leicester en 1976 coa tese \"A theoretical study of the evolution of the atmospheres and surface temperatures of the terrestrial planets.\" O examinador da tese foi James Lovelock, cuxa hip\u00f3tese de Gaia inspirou a Ann, convert\u00e9ndose nunha das principais l\u00edderes da \u00e1rea Ciencia dos Sistemas Terrestres, disciplina creada polo propio Lovelock.\nEn 1987 trasladouse a Australia, onde foi directora fundadora do Centro de Impactos Clim\u00e1ticos da Universidade de Macquarie. Posteriormente foi vicerreitora do Royal Melbourne Institute of Technology . Entre 1998 a 2005 foi directora da Divisi\u00f3n Ambiental da Asociaci\u00f3n da Ciencia Nuclear e Tecnolox\u00eda de Australia.En 1999 acadou o doutoramento en Ciencias do clima.\nTam\u00e9n formou parte do equipo do Proxecto de intercomparaci\u00f3n dos esquemas de parametrizaci\u00f3n da superficie terrestre do Programa Mundial de Investigaciones Clim\u00e1ticas.\nActuou como consultora da Universidade das Naci\u00f3ns Unidas sobre diversos aspectos do impacto do cambio clim\u00e1tico. Tam\u00e9n foi unha das autoras do Segundo informe de avaliaci\u00f3n do Grupo intergobernamental sobre o cambio clim\u00e1tico en 1995.\nEntre 2005 to 2007 foi a directora do Programa Mundial de Investigaciones Clim\u00e1ticas con sede en Xenebra, nas oficinas da Organizaci\u00f3n Meteorol\u00f3xica Mundial(OMM). \nEn 2008 escribiu un ensaio \"The IPCC Report: What The Lead Authors Really Think\" no que analiza as distintas perspectivas do Grupo intergobernamental sobre o cambio clim\u00e1tico (GICC), principalmente o Cuarto informe de avaliaci\u00f3n do IGCC. \n\u00c9 profesora em\u00e9rita da Universidade de Macquarie."}
{"id": "551615", "revid": "98629", "url": "https://gl.wikipedia.org/wiki?curid=551615", "title": "Eulogio Mart\u00ednez", "text": "Eulogio Ramiro Mart\u00ednez, nado en Asunci\u00f3n o 11 de marzo de 1935 e finado en Barcelona o 30 de setembro de 1984, foi un futbolista paraguaio, que xogaba como dianteiro. Cunha gran habilidade e instinto goleador, destacou no Club Libertad e no FC Barcelona, e foi internacional tanto coa selecci\u00f3n paraguaia como coa espa\u00f1ola.\nTraxectoria.\nInicios en Paraguai.\nComezou a s\u00faa carreira deportiva no Libertad, onde formou unha das mellores dianteiras da historia do club, xunto a Hermes Gonz\u00e1lez, M\u00e1ximo Rol\u00f3n e Rogelio Bedoya. Con ese equipo ga\u00f1ou o campionato paraguaio de 1955, no que marcou 10 goles. A superioridade daquel Libertad a nivel local tam\u00e9n se trasladou ao plano internacional con vitorias contra equipos como o Partizan de Belgrado (4-3) e unha lembrada goleada por 5-1 sobre o River Plate, que contaba cun dos mellores equipos da s\u00faa historia, con xogadores como Santiago Vernazza, Amadeo Carrizo, F\u00e9lix Lostau, Omar S\u00edvori ou Walter Prado.\nFC Barcelona.\nEn 1956 fichou polo FC Barcelona, onde xogou durante as seguintes seis tempadas. Na primeira delas conseguiu 9 goles en liga, pero foi na Copa do Xeneral\u00edsimo onde explotou como goleador. No partido de volta dos oitavos de final marcoulle 7 goles ao Atl\u00e9tico de Madrid, nun partido que acabou 8-1. Na ida dos cuartos de final f\u00edxolle 4 goles ao Real Madrid, mentres que nas semifinais marcou outros 4 contra a Real Sociedad. Rematou a Copa como campi\u00f3n e con 16 goles, o rexistro m\u00e1is alto da historia do competici\u00f3n. \nO 24 de setembro de 1957 marcou o primeiro gol da historia do Camp Nou. Foi o m\u00e1ximo goleador do equipo nas campa\u00f1as 1956/57, 1957/58 e 1959/60, conseguindo 177 goles en 227 partidos. Ga\u00f1ou 6 t\u00edtulos co club catal\u00e1n: d\u00faas ligas, d\u00faas Copas do Xeneral\u00edsimo e d\u00faas Copas de Feiras.\nOutros equipos.\nDeixou o Barcelona en 1962, e posteriormente xogou d\u00faas tempadas no Elche CF, unha no Atl\u00e9tico de Madrid e outra Europa, no que se retirou en 1965.\nSelecci\u00f3ns nacionais.\nFormou parte das selecci\u00f3ns de Paraguai e Espa\u00f1a, xogando con elas 9 e 8 partidos respectivamente. Participou con Paraguai na Copa Am\u00e9rica de 1955 e con Espa\u00f1a no Mundial de Chile de 1962, disputando o primeiro partido fronte a Checoslovaquia.\n\u00daltimos anos e morte.\nTrala s\u00faa retirada instalouse en Calella, onde rexentou un bar e colaborou como adestrador no f\u00fatbol base da localidade. Sufriu problemas econ\u00f3micos e desgrazas familiares, entre eles a perda dunha filla. O 8 de setembro de 1984 foi atropelado nunha autoestrada por un veh\u00edculo mentres cambiaba unha roda picada no seu. No accidente faleceu un amigo seu, mentres que Eulogio foi ingresado nun hospital durante semanas. Non puido superar as lesi\u00f3ns e faleceu o 30 de setembro con s\u00f3 49 anos."}
{"id": "551625", "revid": "123800", "url": "https://gl.wikipedia.org/wiki?curid=551625", "title": "Mar\u00eda T. Martelo", "text": ""}
{"id": "551667", "revid": "25871", "url": "https://gl.wikipedia.org/wiki?curid=551667", "title": "Oxalis", "text": "Oxalis \u00e9 un x\u00e9nero de plantas da familia \"Oxalidaceae\". Con entre 700 e 800 especies, distrib\u00faese case por todo o mundo. \u00c1s veces conf\u00fandese con x\u00e9neros de trevo e especies da familia das leguminosas (Fabaceae). En castel\u00e1n existe o termo \"alaz\u00e1n\" ou \"alaz\u00e1n de madera\" para alg\u00fans trevos roxos, pero en galego s\u00f3 est\u00e1 recollido coas acepci\u00f3ns crom\u00e1ticas ou referidas ao cabelo. \nDescrici\u00f3n.\nAparencia e follas.\nAs especies de oxalis crecen como plantas herb\u00e1ceas anuais ou perennes, con talos erectos ou rastreiros ou sen talos, m\u00e1is raramente subarbustos ou arbustos. Prosperan como hel\u00f3fitas, mes\u00f3fitas ou xer\u00f3fitas. Segundo a especie, forman rizomas, \u00f3rganos bulbosos ou tuberosos que perduran.\nAs follas est\u00e1n dispostas en rosetas basais ou alternas e distrib\u00faense en espiral ao longo do eixe do talo (filotaxis) e div\u00eddense en pec\u00edolo e l\u00e1mina foliar. As l\u00e1minas das follas son principalmente palmadas en tres ou catro, \u00e1s veces en varias partes. As superficies das follas son pinnadas. Algunhas especies te\u00f1en almofadas articulares coas que se poden dobrar os folletos pola noite ou cando est\u00e1 seco. Est\u00edpulas est\u00e1n ausentes ou son moi pequenas.\nInflorescencias e flores.\nAs flores est\u00e1n en talos inflorescencias laterais, m\u00e1is ou menos longos, cada unha con d\u00faas pequenas br\u00e1cteas, individualmente ou en inflorescencias umbeladas, \u00e1s veces compostas.\nAs flores sempre hermafroditas son de simetr\u00eda radial e quintuplicadas cun dobre perianto. Os cinco s\u00e9palos duradeiros est\u00e1n dispostos de forma imbricada. Os cinco p\u00e9talos, que est\u00e1n fusionados como m\u00e1ximo na s\u00faa base, son brancos, amarelos, vermellos ou rosados a morados. Pode haber un disco . Hai dous c\u00edrculos, cada un con cinco estames, que adoitan estar na s\u00faa base pero non fusionados cos p\u00e9talos; todos poden ser iguais ou na s\u00faa maior\u00eda moi diferentes. Cinco carpelos son un ovario superior de cinco c\u00e1maras fusionados aos cinco estilos con cicatrices capitadas ou bilobuladas. Cada c\u00e1mara do ovario cont\u00e9n de 2 a 15 \u00f3vulos pendentes, an\u00e1tropos ou hemian\u00e1tropos. A heterostilia (m\u00e1is comunmente tristilia) est\u00e1 presente. Raramente son cleistog\u00e1micas.\nFroitos e sementes.\nOs froitos da c\u00e1psula loculicida rompen de forma explosiva con cinco v\u00e1lvulas cando est\u00e1n maduros. Os froitos te\u00f1en un eixe carnoso que se encolle ao secar; isto fai que as sementes sexan lanzadas de forma explosiva f\u00f3ra do froito (ballochory). As sementes adoitan conter moito endospermo oleaxinoso.\nCompo\u00f1entes.\nAs plantas conte\u00f1en sal de trevo (oxalato de hidr\u00f3xeno pot\u00e1sico) e \u00e1cido ox\u00e1lico, que provocan o sabor \u00e1cido, as\u00ed como derivados da antraquinona nos rizomas e aceites graxos nas sementes.\nDistribuci\u00f3n.\nA biodiversidade do x\u00e9nero \u00e9 moi grande, cunhas 700 a 800 especies, est\u00e1 nos tr\u00f3picos e subtr\u00f3picos nos hemisferios norte e sur. Describ\u00edronse m\u00e1is de 200 especies s\u00f3 do sur de \u00c1frica (Capensis). O x\u00e9nero tam\u00e9n est\u00e1 moi estendido nas zonas temperadas. Por\u00e9n, orixinalmente est\u00e1 ausente de Australia e das rexi\u00f3ns polares. En Europa existen algunhas especies silvestres comest\u00edbeis.\nSistem\u00e1tica.\nO x\u00e9nero \"Oxalis\" foi establecido en 1753 por Carl von Linn\u00e9 en \"Species Plantarum\", 2, p. 433. Como lectotipo, 1907 por Small en \"N. Amer\" , p\u00e1x 25 \"Oxalis acetosella\". Sin\u00f3nimos de \"Oxalis\"\u00a0son: Acetosella, Bolboxalis, Hesperoxalis, Ionoxalis, Lotoxalis, Otoxalis, Oxys, Pseudoxalis, Xanthoxalis. \nO nome do x\u00e9nero bot\u00e1nico \"Oxalis\" prov\u00e9n do antigo nome da aceda (\"Rumex acetosa\") \"oxalis\", do grego \"oxaleios\" que significa acedo, \u00e1cido, polo sabor das follas.\nO complexo sistema de clasificaci\u00f3n de x\u00e9neros de TM Salter (1944) debe considerarse provisional, xa que s\u00f3 tivo en conta unha pequena parte das especies na s\u00faa elaboraci\u00f3n. A\u00ednda est\u00e1 pendente unha revisi\u00f3n exhaustiva do x\u00e9nero mediante an\u00e1lises de ADN, pero est\u00e1n dispo\u00f1ibles filoxenias para os grupos de especies de \"Oxalis\" de Sur\u00e1frica e Am\u00e9rica do Sur (v\u00e9xase Bibliograf\u00eda).\nTipos (selecci\u00f3n).\nHai unhas 700-800 especies de \"Oxalis\" (selecci\u00f3n)"}
{"id": "551668", "revid": "1131", "url": "https://gl.wikipedia.org/wiki?curid=551668", "title": "Cantarenas. Poemas (1934-1980)", "text": "Cantarenas. Poemas (1934-1980) \u00e9 un libro de poemas de Florencio Delgado Gurriar\u00e1n publicado por Edici\u00f3s do Castro en 1981.\nCaracter\u00edsticas.\nCon limiar de Xos\u00e9 Gayoso D\u00edaz, recolle os poemas de \"Bebedeira\" e engade outros novos: \"Valdeorresas\" e \"Dionisias\". O autor pon de novo o mundo do vi\u00f1o no centro do seu universo po\u00e9tico. Regresa \u00e1 terra da infancia que tanto o marcou, \u00e1 que homenaxeou empregando en ocasi\u00f3ns como pseud\u00f3nimo o nome \"Corgom\u00f3filo.\"\nEdici\u00f3ns.\nFoi reeditado en Xerais en 2022 da man de Xos\u00e9 Ram\u00f3n Pena\nPoemas.\nDionisias. Cantarelas do vi\u00f1o"}
{"id": "551669", "revid": "23204", "url": "https://gl.wikipedia.org/wiki?curid=551669", "title": "Pedro Brandariz", "text": "Pedro Brandariz G\u00f3mez, nado en San Pedro de N\u00f3s (Oleiros) o 11 de febreiro de 1978 e finado en Calo (Teo) o 22 de febreiro de 2022, foi un actor e monologuista galego. Formou parte da compa\u00f1\u00eda teatral galega Teatro do Astrac\u00e1n, fundada en 2012.\nNo mesmo ano do seu pasamento, recibiu unha homenaxe do concello da Coru\u00f1a ao ser situada unha silueta s\u00faa na c\u00e9ntrica Praza do Humor.\nTraxectoria.\nFoi colaborador da CRTVG, participando en programas como o \"Luar\". No ano 2018, recibiu un Mestre Mateo na 16\u00aa edici\u00f3n dos premios \u00e1 mellor serie web por \"Peter Brandon, unha vida pola comedia\", na que participaron os actores Xos\u00e9 A. Touri\u00f1\u00e1n e Marcos Pereiro. No ano 2022, recibiu postumamente un Premio Mestre Mateo na 20\u00aa edici\u00f3n dos premios ao mellor actor pola s\u00faa actuaci\u00f3n en \"Jacinto\".\nEntre os seus espect\u00e1culos, salientan \"Os poderes de Rosal\u00eda\", \"Contos Choqueiras\" e \"O Inventor das Palabras\"."}
{"id": "551670", "revid": "89787", "url": "https://gl.wikipedia.org/wiki?curid=551670", "title": "Kim Cobb", "text": "Kim Cobb, nada en Madison, Virxinia en 1974, \u00e9 unha climat\u00f3loga estadounidense, profesora da Escola de Ciencias da Terra e da Atmosfera do Instituto de Tecnolox\u00eda de Xeorxia ademais de bolseira na Facultade de Enerx\u00eda de Xeorxia. Est\u00e1 particularmente interesada na oceanograf\u00eda, na xeoqu\u00edmica e na modelizaci\u00f3n do paleoclima.\nTraxectoria.\nCobb creceu en Pittsfield, Massachusetts.Interesouse na oceanograf\u00eda despois de asistir a unha escola de ver\u00e1n na Instituci\u00f3n Oceanogr\u00e1fica de Woods Hole. Estudou biolox\u00eda e xeolox\u00eda na Universidade Yale, onde foi cada vez m\u00e1is consciente das causas antropox\u00e9nicas do cambio clim\u00e1tico. Deixou a s\u00faa primeira opci\u00f3n,que era estudar Medicina, e solicitou un programa de ver\u00e1n na Scripps Institution of Oceanography, onde se graduou en 1996. Cobb completou o seu doutoramento en oceanograf\u00eda en 2002, investigando eventos de El Ni\u00f1o nun n\u00facleo de sedimento de Santa B\u00e1rbara.\nEstivo dous anos no Instituto de Tecnolox\u00eda de California realizando o seu posdoutoramento antes de unirse ao Instituto de Tecnolox\u00eda de Xeorxia como profesora axudante no ano 2004. Publicou m\u00e1is de 100 publicaci\u00f3ns revisadas por pares en revistas influentes. Cobb \u00e9 membro do consello editorial de \"Geophysical Review Letters\".. Converteuse en profesora titular en 2015 e supervisa a estudantado de doutoramento e mestrado.\nO grupo de investigaci\u00f3n de Cobb busca entender o cambio clim\u00e1tico global e identificar as causas naturais e antropox\u00e9nicas. A investigaci\u00f3n de Cobb levouna en varias viaxes oceanogr\u00e1ficas ao redor do Pac\u00edfico tropical e expedici\u00f3ns de espeleolox\u00eda a trav\u00e9s dos bosques chuviosos de Borneo. C\u00e9ntrase nas corais e nas estalagmitas das covas, particularmente nas dos \u00faltimos s\u00e9culos. O seu grupo xera rexistros de alta resoluci\u00f3n das mostras que colleita, monitoreando a variabilidade clim\u00e1tica, xerando modelos e caracterizando a variabilidade no Pac\u00edfico e Borneo. Ela mais o seu equipo recolleron antigos fragmentos de coral das illas de Kiribati e Palmira, envellec\u00e9ronos con uranio-torio e logo usaron o ciclo de relaci\u00f3n isot\u00f3pica de os\u00edxeno para medir a intensidade dos eventos de El Ni\u00f1o nos \u00faltimos 7 000 anos.\nNo Instituto de Tecnolox\u00eda de Xeorxia Cobb \u00e9 profesora avanzada de \"Diversidade institucional\", como parte dos esforzos da Fundaci\u00f3n Nacional de Ciencias para aumentar a representaci\u00f3n e o avance das mulleres na ciencia e a enxe\u00f1ar\u00eda.\nPol\u00edtica e compromiso p\u00fablico.\nCobb \u00e9 membro do Panel de Ciencia Clim\u00e1tica da Asociaci\u00f3n Estadounidense para o Avance da Ciencia (AAAS), do Panel Internacional CLIVAR do Pac\u00edfico e do Panel Internacional de Intersecci\u00f3n PAGES-CLIVAR. \u00c9 membro do consello asesor do Instituto Leshner para a Participaci\u00f3n P\u00fablica da AAAS.\nCobb \u00e9 unha defensora da divulgaci\u00f3n coas comunidades, e d\u00e1 conferencias de forma regular en escolas, universidades e outros espazos p\u00fablicos sobre a ciencia do clima. Estivo involucrada en pol\u00edtica e escribiu de varios artigos de divulgaci\u00f3n sobre o cambio clim\u00e1tico, tratando de inspirar a outros cient\u00edficos do clima para que participasen no debate internacional. Apareceu no documental de Showtime \"Planeta en perigo\", que ga\u00f1ou varios premios Emmy. En \"Real Scientists\", Cobb defende o estudo do paleoclima: \"O rexistro instrumental do clima \u00e9 demasiado curto para identificar alg\u00fans dos cambios m\u00e1is importantes no clima baixo o efecto invernadoiro. Os datos do paleoclima est\u00e1n chegando ao rescate, observando secas pasadas, eventos extremos e cambios no nivel do mar\". Cobb fixo unha presentaci\u00f3n na Marcha pola Ciencia en Atlanta, Xeorxia, en abril do 2017.\nPremios e reco\u00f1ecementos.\nDende o principio da s\u00faa carreira Cobb recibiu varios premios. En 2007, ga\u00f1ou o premio NSF CAREER que outorga a Fundaci\u00f3n Nacional para de Ciencias dos Estados Unidos e o premio \"Georgia Tech's Education Partnership\". Un ano despois foi reco\u00f1ecida como unha das mellores mozas cient\u00edficas da naci\u00f3n, ga\u00f1ando o Premio Presidential Early Career para cient\u00edfcos e enxe\u00f1eiros (PECASE). \nEn 2009 recibiu unha bolsa \"Kavli Frontiers of Science,\" que outorga o Institute for Particle Astrophysics and Cosmology. \nNo 2010 ga\u00f1ou o premio \"EAS Undergraduate Research Mentor\" e a bolsa \"Poptech Science and Public Leadership\" .\nAdemais Cobb foi convidada ao Evento de Pol\u00edticas de Flexibilidade no Foro da Casa Branca en 2011."}
{"id": "551672", "revid": "1888", "url": "https://gl.wikipedia.org/wiki?curid=551672", "title": "Cabanela, Pez\u00f3s, Pez\u00f3s", "text": "Cabanela \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 352 metros sobre o nivel do mar, a aldea local\u00edzase a 2 km da vila, e capital do concello, de Pez\u00f3s e en 2021 ti\u00f1a unha poboaci\u00f3nde 3 habitantes."}
{"id": "551674", "revid": "1131", "url": "https://gl.wikipedia.org/wiki?curid=551674", "title": "FC Deportivo Galicia", "text": "O Football Club Deportivo Galicia \u00e9 un club de f\u00fatbol de Londres, Inglaterra. Fundado en 1968 por emigrantes galegos, milita na Primeira Divisi\u00f3n da Combined Counties League, o noveno nivel do sistema de ligas de f\u00fatbol de Inglaterra. Xoga os seus partidos como local no Bedfont Recreation Ground de Bedfont.\nHistoria.\nFoi fundado en 1968 por un grupo de emigrantes galegos en Londres, co nome de Centro Gallego de Londres, e comezou a xogar na West Fulham League, con Max Garc\u00eda como adestrador. Unha escisi\u00f3n durante a tempada 1971/72 provocou a formaci\u00f3n doutro club co nome de FC Deportivo Galicia, fusion\u00e1ndose os dous clubs baixo este \u00faltimo nome en 1975, momento no que xogaban na Harlesden Sunday League. O equipo tivo como un dos seus primeiros adestradores ao coru\u00f1\u00e9s Paco Cagigao, pai de Francis Cagigao, tam\u00e9n xogador do club.\nEn 1995 pasou \u00e1 Segunda Divisi\u00f3n da Middlesex County League. Na s\u00faa primeira campa\u00f1a, o Deportivo Galicia proclamouse campi\u00f3n, logrando o ascenso \u00e1 Primeira Divisi\u00f3n. Foron subcampi\u00f3ns da Primeira Divisi\u00f3n na tempada seguinte e ascenderon as\u00ed \u00e1 Premier Division.\nEstivo a piques de desaparecer a mediados da d\u00e9cada de 2000, pero conseguiu manterse con vida grazas aos esforzos de dous veteranos xogadores do equipo, Leo Decabo e Jos\u00e9 Manuel And\u00f3n. Decabo, nacido en Londres e fillo de nai de Camari\u00f1as e pai de Cea, colgou as botas e converteuse no adestrador do equipo. Tras uns anos dif\u00edciles, na tempada 2016/17 o equipo proclamouse campi\u00f3n de liga e subcampi\u00f3n de copa e acadou o ascenso \u00e1 Combined Counties League.\nTerreo de xogo.\nO club ten xogado en varios campos diferentes, entre eles o Osterley Sports Club do CB Hounslow United. En 2015 traslad\u00e1ronse ao Silver Jubilee Park de Edgware Town, antes de establecerse no Bedfont Recreation Ground ao ano seguinte."}
{"id": "551679", "revid": "23204", "url": "https://gl.wikipedia.org/wiki?curid=551679", "title": "Prosopography of the Byzantine World", "text": "A Prosopography of the Byzantine World (PBW) \u00e9 un proxecto para crear unha base de datos prosopogr\u00e1fica de individuos que aparecen citados nas fontes literarias do Imperio bizantino e \u00e1reas pr\u00f3ximas no per\u00edodo dende o 642 at\u00e9 1265. O proxecto \u00e9 unha colaboraci\u00f3n entre a Academia brit\u00e1nica e a Academia de Ciencias e Humanidades de Berl\u00edn-Brandenburgo. A\u00ednda que orixinalmente se denominou \"Prosopography of the Byzantine Empire (PWE)\", posteriormente, pasou a se denominar \"Prosopography of the Byzantine World\" (PWE).\nOrixes.\nO proxecto comezou na d\u00e9cada de 1980 co obxectivo de completar os traballos das prosopograf\u00edas do Imperio romano tard\u00edo e do bizantino comezadas por Theodore Mommsen no s\u00e9culo XIX e realizadas por A. H. M. Jones e J. R. Martindale que deron \"The Prosopography of the Later Roman Empire\" (tres volumes, Cambridge, 1971\u20131992), cubrindo o per\u00edodo desde 260 (a adhesi\u00f3n de Galieno) ao 641 (morte de Heraclio, marcando a fin da antig\u00fcidade tard\u00eda).\nEn 1993, a Academia Brit\u00e1nica asinou un acordo de colaboraci\u00f3n coa Academia de Berl\u00edn-Brandenburgo para a continuaci\u00f3n da obra de Martindale. Deste xeito, a PBW, div\u00eddese en tres per\u00edodos, 641\u2013867 (dinast\u00eda her\u00e1clida at\u00e9 a dinast\u00eda frixia ou amoriana), 867\u20131025 (dinast\u00eda macedonia at\u00e9 a morte de Basilio II) e 1025\u20131261 (\u00faltimos macedonios, per\u00edodo Comneno e at\u00e9 a recuperaci\u00f3n de Constantinopla do Imperio latino). \nA partir de a\u00ed, o per\u00edodo posterior a 1261, dinast\u00eda pale\u00f3logo, foi cuberto pola \"Prosopographisches Lexikon der Palaiologenzeit\", editada pola Academia de Ciencias de Austria baixo a direcci\u00f3n de Erich Trapp e publicada entre 1976 e 1991. \nSituaci\u00f3n.\nO primeiro resultado foi a \"Prosopographie der mittelbyzantinischen Zeit, Abteilung I: 641\u2013867\", editada por Friedhelm Winkelmann e Ralph-Johannes Lilie e publicada en cinco volumes entre 1998 e 2002. Unha versi\u00f3n desta base de datos est\u00e1 aloxada na Academia de Berl\u00edn-Brandenburgo. \nEn 2001, a Academia Brit\u00e1nica publicou un CD-ROM coa s\u00faa propia \"Prosopography of the Byzantine Empire (PWE)-I\" (641\u2013867), editada por John Robert Martindale, que \u00e9 complementaria da obra alem\u00e1. O proxecto ti\u00f1a como obxectivo referenciar a t\u00f3dolos individuos relevantes do mundo bizantino, tanto laicos como cristi\u00e1ns, no per\u00edodo que vai de 641, que \u00e9 onde remata \"The Prosopography of the Later Roman Empire\", at\u00e9 1265. \nCon posterioridade, ao comezar cos traballos do per\u00edodo posterior a 1025, e tendo en conta que ampliou o \u00e1mbito xeogr\u00e1fico a cubrir por querer inclu\u00edr o Reino de Xerusal\u00e9n,pasou a denominarse definitivamente como PBW. \nA partir de 2006, a propia PBW, referencia un total duns 10.000 individuos durante o per\u00edodo de 1025 a 1180. Os datos est\u00e1n extra\u00eddos de fontes textuais e tam\u00e9n da sixilograf\u00eda, que constit\u00fae un recurso importante na prosopograf\u00eda bizantina, e que incl\u00fae preto de 7.500 selos. O equipo do proxecto estima que, en forma impresa, a base de datos ascender\u00eda a unhas 1.400 p\u00e1xinas. O proxecto estivo presidido entre 2000 e 2005 por Averil Cameron e, de 2005 a 2006, por Charlotte Rouech\u00e9, xefa do departamento de Estudos Bizantinos e Gregos Modernos do King's College de Londres. O proxecto foi financiado polo Arts and Humanities Research Council."}
{"id": "551680", "revid": "1131", "url": "https://gl.wikipedia.org/wiki?curid=551680", "title": "O so\u00f1o do guieiro", "text": "O so\u00f1o do guieiro, subtitulado Poemas, poemi\u00f1as e poemoides, \u00e9 un libro de poemas de Florencio Delgado Gurriar\u00e1n publicado na Colecci\u00f3n Op\u00fasculos de poes\u00eda de Edici\u00f3s do Castro en 1986.\nCaracter\u00edsticas.\nPublicado na Colecci\u00f3n Op\u00fasculos de poes\u00eda de Edici\u00f3s do Castro en 1986, est\u00e1 dedicado a Castelao. Volve recoller poemas doutros momentos vitais, expresi\u00f3n xa da s\u00faa musa c\u00edvica, xa da elex\u00edaca. O volume incl\u00fae ademais alg\u00fans dos seus poemas socioling\u00fc\u00edsticos, unha das facetas m\u00e1is notables da s\u00faa po\u00e9tica. Recompilaci\u00f3n da poes\u00eda de loita, de combate, desde a guerra civil, a posguerra e o exilio. Incl\u00fae moitas composici\u00f3ns que xa apareceran no \"Cancioneiro da loita galega.\"\nNos dous \u00faltimos libros hai mostras elocuentes do seu talento sat\u00edrico, cando retrata o ditador Francisco Franco ou describe o desleixo ling\u00fc\u00edstico de certos falantes.\n\u00c9 unha obra que se inspira nos valores da s\u00faa terra de Valdeorras, nas paisaxes, nos costumes, nos tipos humanos, mais que non renuncia a outros rexistros, en parte, froito das circunstancias vividas: poes\u00eda pol\u00edtica, denuncia e cr\u00edtica social\u2026\nPara a Editorial Galaxia:\nEdici\u00f3ns.\nFoi reeditado en Xerais en 2022 da man de Xos\u00e9 Ram\u00f3n Pena e en Galaxia no mesmo ano en edici\u00f3n de Dulce Fern\u00e1ndez Gra\u00f1a.\nPoemas.\nDa fala e do castrapo\nDa guerra\nDo exilio\nPregos, poemi\u00f1as, descordos e poemoides"}
{"id": "551681", "revid": "89787", "url": "https://gl.wikipedia.org/wiki?curid=551681", "title": "Shamrock", "text": "Un shamrock \u00e9 trevo her\u00e1ldico, utilizado como s\u00edmbolo de Irlanda. San Patricio, o patr\u00f3n de Irlanda, dise que o usou como met\u00e1fora da Santa Trindade cristi\u00e1. O nome \"shamrock\" \u00e9 unha transcrici\u00f3n inglesa que prov\u00e9n do irland\u00e9s ' ([\u02c8\u0283am\u02e0\u027e\u02e0o\u02d0\u0261]), que \u00e9 o diminutivo da palabra irlandesa ' e simplemente significa \"trevo novo\".\nNa maior\u00eda das veces\", Shamrock\" ref\u00edrese \u00e1 especie \"Trifolium dubium\" ou \"Trifolium repens\" (trevo branco, en irland\u00e9s: \"\"). Non obstante, outras plantas de tres follas, como \"Medicago lupulina\", \"Trifolium pratensee\" \"Oxalis acetosella\", \u00e1s veces son chamados de trevos.\nEspecies bot\u00e1nicas.\nA\u00ednda que non hai un consenso sobre a especie bot\u00e1nica precisa que \u00e9 o \"verdadeiro\" shamrock her\u00e1ldico, a cuesti\u00f3n xerou un debate desde hai s\u00e9culos:\nJohn Gerard no seu herbario de 1597 mencionou os \"Trifolium pratense\" dicindo \"que se chaman en irland\u00e9s \"Shamrockes\"\". Coincidiu con el o bot\u00e1nico irland\u00e9s Caleb Threlkeld, no seu traballo de 1726 titulado \"A Treatise on Native Irish Plants\".\nCarl von Linn\u00e9 na s\u00faa obra de 1737 \"Flora Lapponica\" identifica o trevo \"Trifolium pratense\" mencion\u00e1ndoo polo seu nome como \"Chambroch\", coa seguinte observaci\u00f3n curiosa: \"Hiberni suo Chambroch, quod est Trifolium pratense purpureum, aluntur, celeres &amp; promtissimi roburis\". Os irlandeses ch\u00e1manlle \"shamrock\", que \u00e9 trevo de campo roxo, e c\u00f3meno para se tornaren r\u00e1pidos e \u00e1xiles.\nLinneo baseou a s\u00faa afirmaci\u00f3n nos comentarios de autores ingleses como Edmund Spenser quen comentou que o trevo adoitaba ser comido polos irlandeses, especialmente en tempos de fame. Con todo, argumentouse que estaban confundidos pola semellanza entre o nome irland\u00e9s para o trevo novo \"seamr\u00f3g\", e o nome para a aleluia \"seams\u00f3g\" ou outras plantas do x\u00e9nero \"oxalis\" \nO londiniense James Ebenezer Bicheno, asegurou en 1830 que o verdadeiro shamrock era \"Oxalis acetosella\", unha especie de aleluia. Bichino afirmou erradamente que o trevo non era unha planta nativa irlandesa e fora introducido en Irlanda a mediados do s\u00e9culo XVII, baseou o seu argumento nos mesmos comentarios dos autores isabelinos de que se com\u00eda trevo. \nOs bot\u00e1nicos ingleses James Britten e Robert Holland adoptaron un enfoque m\u00e1is cient\u00edfico, afirmaron no seu \"Dictionary of English Plant Names\" publicado en 1878, que as s\u00faas investigaci\u00f3ns revelaran que \"Trifolium dubium\" era a especie m\u00e1is vendida en Covent Garden durante o St. Patrick's Day, e que era usado en polo menos 13 condados de Irlanda.\nFinalmente, lev\u00e1ronse a cabo d\u00faas investigaci\u00f3ns bot\u00e1nicas separadas en Irlanda, unha en 1893 e outra en 1988. A de 1893 foi realizada por Nathaniel Colgan, naturalista afeccionado que traballaba en Dubl\u00edn; mentres que a de 1988 foi realizada por E. Charles Nelson, Director dos Xard\u00edns Bot\u00e1nicos Nacionais de Irlanda. Ambas implicaron pedirlle a xente de toda Irlanda que enviase exemplos de trevos, que logo foron plantados e deixados florecer, para que puidesen identificar as especies bot\u00e1nicas. Os resultados de ambas enquisas foron moi similares, mostrando que a concepci\u00f3n do trevo en Irlanda cambiara pouco nun s\u00e9culo. Os resultados m\u00f3stranse na seguinte t\u00e1boa:\nOs resultados mostran que non hai ningunha especie \"verdadeira\" de trevo, pero que \"Trifolium dubium\" \u00e9 considerado o shamrok por aproximadamente a metade dos irlandeses, e o \"Trifolium repens\" por outro terzo. Ningunha das especies da enquisa \u00e9 exclusiva de Irlanda, e todas son especies europeas com\u00fans.\nReferencias antigas.\nShamrock (de \"seamair \u00f3g,\" trevo novo) e \"semair\" aparecen na literatura irlandesa desde cedo, xeralmente como descrici\u00f3n dunha chaira de trevo florecida. Por exemplo, nos chamados \"Metrical Dindshenchus\", un poema sobre Tailtiu no condado de Meath descr\u00edbeo como dese xeito (\"mag scothach scothshemrach\"). Outra historia conta como Santa Br\u00edxida decidiu ficar no condado de Kildare cando viu a deliciosa chaira cuberta de flor de trevo (\"scoth-shemrach\"). Por\u00e9n, a literatura en irland\u00e9s non fai distinci\u00f3n entre \"clover\" e \"shamrock,\" e s\u00f3 en ingl\u00e9s que 'shamrock' emerxe como unha palabra distinta.\nA primeira menci\u00f3n do \"shamrock\" na lingua inglesa ocorre en 1571 na obra de Edmund Campion \"Boke of the Histories of Irelande\", describe os h\u00e1bitos dos \"irlandeses salvaxes\" e afirma que com\u00edan \"trevos, berros, ra\u00edces e outras herbas\". Tal afirmaci\u00f3n repetiuse amplamente en obras posteriores e parece ser unha confusi\u00f3n coa palabra irlandesa \"seams\u00f3g\" ou aleluia (Oxalis). Non hai ningunha fonte irlandesa de que os irlandeses comesen trevo, sen\u00f3n que com\u00edan aceda. Por exemplo, na obra medieval \"Buile Shuibhne\", o rei Sweeney, que se volveu tolo e vive no bosque como un eremita, enumera a aceda entre as plantas das que se alimenta.\nEdmund Spenser, a finais do s. XVI, describiu as s\u00faas observaci\u00f3ns sobre Munster devastada pola guerra despois da Rebeli\u00f3n de Desmond na s\u00faa obra \"A View of the Present State of Ireland,\" e o trevo descr\u00edbese como o \u00faltimo recurso inxerido por persoas para non morrer de fame.Anatom\u00edas da morte, falaban como pantasmas, chorando das s\u00faas tumbas; com\u00edan das carro\u00f1as... e se atopaban unha parcela de berros ou trevos acud\u00edan en moreas como a un fest\u00edn nese tempo.A idea de que os irlandeses com\u00edan trevo rep\u00edtese nos escritos de Fynes Moryson, secretario do Lord Deputado de Irlanda. Na s\u00faa obra \"An itinerario thorow Twelve Dominions\" (1617) afirma que os irlandeses \"comen de vontade a herba Schamrock sendo dun sabor agudo que mentres corren e son perseguidos de un lado a outro sacan como bestas das cunetas\". A referencia a un sabor forte suxire o sabor da aceda.\nEst\u00e1 claro que nos s\u00e9culos XVI e XVII os escritores ingleses asociaban o trevo aos irlandeses, pero s\u00f3 coa noci\u00f3n confusa de que era unha planta que com\u00edan. C\u00f3mpre destacar que non hai ningunha menci\u00f3n s\u00faa a San Patricio ou a lenda da utilizaci\u00f3n da planta para explicar a Santa Trindade. Por\u00e9n, hai d\u00faas posibles referencias ao costume de \"afogar o trevo\" en \"usquebagh\" (whisky).\nLigaz\u00f3n a San Patricio.\nTradicionalmente, dise que o trevo foi usado por San Patricio para ilustrar a doutrina da Santa Trindade cando se cristianizaba Irlanda no s\u00e9culo V. A primeira evidencia dun v\u00ednculo entre San Patricio e o trevo aparece en 1675 nos \"St Patrick's Coppers\" ou \"Halpennies\". Estes parecen mostrar unha figura de San Patricio predicando a unha multitude mentres sost\u00e9n un trevo, Cando chegou a Irlanda no 431, utilizou o trevo para as s\u00faas ensinanzas. Na Irlanda pag\u00e1, tres era un n\u00famero significativo e os irlandeses ti\u00f1an moitas deidades triplas, que pod\u00edan axudar a San Patricio nos seus esforzos. Patricia Monaghan afirma que \"Non hai probas de que o trevo ou a aceda fosen sagrados para os celtas\". Por\u00e9n, Jack Santino especula que \"O trevo probabelmente estaba asociado coa terra e os dru\u00eddas asumiron que era un s\u00edmbolo dos poderes rexenerativos da natureza.\" \"Con todo, calquera que sexa a s\u00faa historia como s\u00edmbolo popular, ten hoxe o seu significado nun contexto cristi\u00e1n. As imaxes de San Patricio repres\u00e9ntano expulsando as serpes f\u00f3ra de Irlanda cunha cruz nunha man e unha rama de trevos na outra.\" Roger Homan escribe: \"\"Quizais podemos ver a San Patricio base\u00e1ndose no concepto visual do tr\u00edscele cando usa o trevo para explicar a Trindade\".\" \nA primeira menci\u00f3n escrita da ligaz\u00f3n non aparece at\u00e9 1681, no relato de Thomas Dineley, un viaxeiro ingl\u00e9s en Irlanda:O 17 de marzo de cada ano \u00e9 o San Patricio, unha festa inamov\u00edbel, cando os irlandeses de todas as estaci\u00f3ns e condici\u00f3ns levaban cruces nos seus sombreiros, alg\u00fans de alfinete, outros de cinta verde, e os vulgares vest\u00edan supersticiosamente \"shamroges\", herba de 3 follas, que igualmente comen (din) para causar un alento doce.Non hai nada no relato de Dineley sobre a lenda de San Patricio usando o trevo para ensinar o misterio da Sant\u00edsima Trindade, e esa historia non aparece escrita en ningures at\u00e9 1726, na obra de Caleb Threlkeld, quen identifica o trevo como \"Trifolium pratense album\" e comenta:Esta planta \u00e9 usada pola xente nos seus sombreiros sobre o 17\u00ba d\u00eda de marzo (que se chama o d\u00eda de San Patricio) Sendo hoxe unha tradici\u00f3n que por esta Herba de Tres Follas lles expuxo simbolicamente o Misterio da Santa Trindade. Con todo, cando mollan o seu \"Seamar-oge\", adoitan cometer un exceso de licor, o que non \u00e9 un dereito de manter un d\u00eda para o Se\u00f1or; erro que xeralmente conduce \u00e1 libertinaxe.As observaci\u00f3ns do reverendo Threlkeld sobre o licor ref\u00edrense ao costume de brindar a memoria de San Patricio coa \"pota de San Patricio\" (\"St. Patrick's Pot\") ou \"afogando o trevo\" (\"drowning the shamrock\"), como se co\u00f1ece. Despois da misa dese d\u00eda, o costume dos homes era levantar as restrici\u00f3ns habituais do xax\u00fan durante a Coresma e ir \u00e1 taberna para conmemorar a ocasi\u00f3n. O afogamento do trevo \u00eda acompa\u00f1ado por unha certa cantidade de ritual, como explica un relato:\nO \"afogamento do trevo\" non implica de ning\u00fan xeito que fose necesario encherse para facelo. Ao final do d\u00eda qu\u00edtanse os trevos do abrigo ou do sombreiro e col\u00f3canse no vaso de grog ou de ponche; e cando se beba a sa\u00fade ou se honre o brinde, o trevo d\u00e9bese coller do fondo do vaso e botalo por riba do ombreiro esquerdo.O trevo a\u00ednda est\u00e1 asociado principalmente co D\u00eda de San Patricio, que se converteu na festa nacional irlandesa, e cel\u00e9brase con desfiles e celebraci\u00f3ns en todo o mundo. O costume de levalo a\u00ednda se observa durante as celebraci\u00f3ns.\nS\u00edmbolo de Irlanda.\nComo San Patricio \u00e9 o patr\u00f3n de Irlanda, o trevo util\u00edzase como s\u00edmbolo de Irlanda desde o s\u00e9culo XVIII, de forma similar a como se usa unha rosa dos Tudor para Inglaterra, un cardo para Escocia e un narciso ou un porro para Gales. O trevo comezou a evolucionar de s\u00edmbolo puramente cristi\u00e1n a s\u00edmbolo nacional irland\u00e9s cando foi adoptado como emblema polas milicias rivais durante a convulsa pol\u00edtica de finais do s\u00e9culo XVIII. Por un lado estaban os Voluntarios Irlandeses, milicias locais levantadas para defender a Irlanda da ameaza da invasi\u00f3n francesa ou espa\u00f1ola cando os soldados brit\u00e1nicos regulares foron retirados de Irlanda para loitar durante a guerra de independencia dos Estados Unidos Doutra banda estaban grupos nacionalistas revolucionarios, como os \"United Irishmen\".\nEntre os Voluntarios, exemplos do uso do trevo incl\u00faen a aparici\u00f3n nas bandeiras de Limerick, os Castle Ray Fencibles e a Braid Volunteers. Os United Irishmen adoptaron a cor verde como a s\u00faa cor asociada co trevo, nos uniformes ou cintas verdes nos sombreiros. A canci\u00f3n \"The Wearing of the Green\" conmemorou as s\u00faas faza\u00f1as. A bandeira de \"\u00c9rin go bragh\" utilizouse como estandarte a mi\u00fado acompa\u00f1a de trevos, e en 1799 apareceu brevemente un xornal titulado \"The Shamroc\" apoiando a rebeli\u00f3n.\nDesde as Actas de Uni\u00f3n entre Gran Breta\u00f1a e Irlanda (1800), o trevo incorporouse ao Escudo Real do Reino Unido, representado crecendo dun s\u00f3 talo xunto \u00e1 rosa de Inglaterra e o cardo de Escocia para simbolizar a unidade dos tres reinos. Desde ent\u00f3n, o trevo apareceu regularmente xunto \u00e1 rosa, o cardo e (\u00e1s veces) o porro para Gales en moedas brit\u00e1nicas como os dous xilins e coroa, e en selos. O motivo da rosa, do cardo e do trevo tam\u00e9n aparece regularmente en edificios p\u00fablicos brit\u00e1nicos como o palacio de Buckingham.\nAo longo do s\u00e9culo XIX creceu a popularidade do \"shamrock\" como s\u00edmbolo de Irlanda, e foi representado en moitas ilustraci\u00f3ns (libros, postais do d\u00eda de San Patricio etc.). Tam\u00e9n foi mencionado en moitas canci\u00f3ns da \u00e9poca. Por exemplo, a balada popular \"The Shamrock Shore\" lamentaba o estado de Irlanda nese tempo. Outro exemplo t\u00edpico aparece nas obras de Thomas More, como a popular \"Oh the Shamrock\".\nAo longo dos s\u00e9culos XIX e XX, o \"shamrock\" continuou aparecendo en diversos escenarios. Por exemplo, en moitos edificios de Irlanda como motivo decorativo, na fachada do edificio Kildare Street Club en Dubl\u00edn, na catedral de San Patricio, en Armagh, no Harp and Lion Bar en Listowel, condado de Kerry. Tam\u00e9n no mobiliario urbano, en l\u00e1mpadas antigas como as de Mountjoy Square en Dubl\u00edn, e en monumentos como o Parnell Monument e o O'Connell Monument, ambos en O'Connell Street, Dubl\u00edn. Tam\u00e9n apareceron en artigos decorativos como vidro, porcelana, xoias, popelina e encaixe. Belleek Pottery en Co. Fermanagh, por exemplo, presenta regularmente motivos de trevos.O \"shamrock\" \u00fasase nos emblemas de moitas organizaci\u00f3ns estatais, tanto na Rep\u00fablica de Irlanda como en Irlanda do Norte. Alg\u00fans destes son organismos de toda Irlanda, (como Tourism Ireland) as\u00ed como organizaci\u00f3ns espec\u00edficas de Irlanda (como IDA Ireland) e Irlanda do Norte (como Police Service of Northern Ireland). O Irish Postal Service An Post, presenta regularmente o trevo na s\u00faa serie de selos. A aerol\u00ednea Aer Lingus usa o emblema nos seus logotipos e o seu distintivo de control de tr\u00e1fico a\u00e9reo \u00e9 \"SHAMROCK\".\nO trevo foi rexistrado como marca comercial polo Goberno de Irlanda. A principios dos anos 80, Irlanda defendeu o seu dereito a usalo como s\u00edmbolo nacional nun caso de marca rexistrada alem\u00e1, que inclu\u00eda unha representaci\u00f3n de alto nivel do Taoiseach Charles Haughey. Despois de ter perdido orixinalmente, Irlanda ga\u00f1ou en apelaci\u00f3n ante o Tribunal Supremo alem\u00e1n en 1985.\nConverteuse nunha tradici\u00f3n para o Taoiseach presentar un feixe de trevos nunha cunca especial de cristal Waterford cun dese\u00f1o de \"shamrocks\" ao presidente dos Estados Unidos na Casa Branca cada d\u00eda de San Patricio.\nO \"shamrock\" tam\u00e9n se usa en emblemas de organizaci\u00f3ns brit\u00e1nicas con asociaci\u00f3n con Irlanda, como os \"Irish Guards\". Os soldados do Rexemento Real Irland\u00e9s do Ex\u00e9rcito Brit\u00e1nico usan o trevo como emblema e usan un ramo de trevo o d\u00eda de San Patricio, seguindo un decreto da ra\u00ed\u00f1a Vitoria, en reco\u00f1ecemento aos soldados irlandeses que loitaran na guerra dos B\u00f3ers en Sur\u00e1frica, unha tradici\u00f3n continuada polos soldados tanto do norte como do sur de Irlanda ap\u00f3s a partici\u00f3n en 1921. O escudo de armas da bandeira da \"Royal Ulster Constabulary George Cross Foundation\" leva arredor unha coroa de trevos.\nO \"shamrock\" tam\u00e9n aparece nos emblemas dunha ampla gama de ONGs en Irlanda, como a \"Irish Farmers Association\", a Scouting Ireland ou Irish Girl Guides, e a Asociaci\u00f3n Irlandesa de Doadores de Ril. Ademais, moitas organizaci\u00f3ns deportivas que representan a Irlanda usan o trevo nos seus logotipos e emblemas. Os exemplos incl\u00faen a Asociaci\u00f3n Irlandesa de F\u00fatbol (Irlanda do Norte), Uni\u00f3n Irlandesa de Rugby, Swim Ireland, Cricket Ireland, Lough Derg Yacht Club Tipperary, do club de f\u00fatbol Shamrock Rovers e o Consello Ol\u00edmpico de Irlanda.\nUso no exterior de Irlanda.\n\"Shamrock\" adoita aparecer como parte do emblema de moitas organizaci\u00f3ns en pa\u00edses de ultramar con comunidades de orixe irlandesa. F\u00f3ra de Irlanda, varias organizaci\u00f3ns, empresas e lugares tam\u00e9n usan o s\u00edmbolo para anunciar unha conexi\u00f3n coa illa. Estes usos incl\u00faen:"}
{"id": "551682", "revid": "23204", "url": "https://gl.wikipedia.org/wiki?curid=551682", "title": "Pedro Brandariz G\u00f3mez", "text": ""}
{"id": "551684", "revid": "23204", "url": "https://gl.wikipedia.org/wiki?curid=551684", "title": "Pobo ladino", "text": "Os ladinos son un grupo \u00e9tnico orixinario do norte de Italia. Est\u00e1n distribu\u00eddos en varios vales, co\u00f1ecidos colectivamente como Ladinia. Entre eles est\u00e1n os vales de Badia e Gherd\u00ebina en Tirol do Sur, de Fassa en Trento, e Livinallongo (tam\u00e9n co\u00f1ecido como Buchenstein ou Fodom) e Ampezzo na Provincia de Belluno. A s\u00faa lingua nativa \u00e9 o ladino, unha lingua do grupo retorrrom\u00e1nico relacionada co romanche su\u00edzo e o friuliano. Forman parte do Tirol, co cal comparten cultura, historia, tradici\u00f3ns, ambiente e arquitectura.\nOs ladinos desenvolveron a s\u00faa identidade \u00e9tnica nacional no s\u00e9culo XIX. Micur\u00e0 de R\u00fc realizou o primeiro intento de desenvolver unha forma escrita da lingua ladina. Hoxe en d\u00eda, a cultura ladina est\u00e1 promovida polo instituto cultural Istitut Ladin Micur\u00e0 de R\u00fc, en San Martin de Tor. Tam\u00e9n hai un museo ladino no mesmo concello. Os ladinos de Trentino e Belluno te\u00f1en os seus propios institutos culturais, Majon de Fascegn en Vigo di Fassa, Cesa de Jan en Colle Santa Lucia, e Istituto Ladin de la Dolomites en Borca di Cadore.\nO pobo ladino constit\u00fae s\u00f3 o 4,53% da poboaci\u00f3n do Tirol do Sur. Moitas das Sagas do Tirol do Sur proceden do territorio ladino, inclu\u00edndo a \u00e9popea nacional do pobo ladino, a saga do Reino de Fanes. Outra figura da mitolox\u00eda ladina \u00e9 o demo Anguana."}
{"id": "551685", "revid": "15490", "url": "https://gl.wikipedia.org/wiki?curid=551685", "title": "PBW", "text": ""}
{"id": "551687", "revid": "23204", "url": "https://gl.wikipedia.org/wiki?curid=551687", "title": "Ladinos", "text": ""}
{"id": "551694", "revid": "98629", "url": "https://gl.wikipedia.org/wiki?curid=551694", "title": "Valerie Aurora", "text": "Valerie Anita Aurora nada en San Francisco en 1965, \u00e9 unha hacker estadounidense, escritora, conferenciante e activista a favor do incremento da presenza feminina no mundo da cultura libre e do software libre e de c\u00f3digo aberto. En 2008 cambiou oficialmente e legalmente o seu nome de nacemento, Valerie Aurora Henson.\nTraxectoria.\nAurora foi directora executiva e cofundadora \u2014xunto con Mary Gardiner\u2014 da Iniciativa Ada, unha organizaci\u00f3n sen \u00e1nimo de lucro centrada a promocionar o papel das mulleres na tecnolox\u00eda. Tam\u00e9n \u00e9 cofundadora de \"Double Union\", un espazo para mulleres hackers en San Francisco. Desde 2015 \u00e9 a consultora principal de Frame Shift Consulting. Tam\u00e9n traballou para Sun Microsystems, IBM, Intel e Red Hat.\nComo programadora traballou no desenvolvemento do n\u00facleo Linux durante m\u00e1is dunha d\u00e9cada, especializ\u00e1ndose na mellora e o perfeccionamento do sistema de arquivos. En 2012 Valerie Aurora e Mary Gardner foron nomeadas por \"SC Magazine\" como d\u00faas das persoas m\u00e1is influentes na seguridade inform\u00e1tica do mundo."}
{"id": "551734", "revid": "1131", "url": "https://gl.wikipedia.org/wiki?curid=551734", "title": "Universidade de Westminster", "text": "A Universidade de Westminster (en ingl\u00e9s \"University of Westminster\") \u00e9 unha universidade p\u00fablica do Reino Unido. Fundada en 1838 co nome de Instituci\u00f3n Polit\u00e9cnica Real (en ingl\u00e9s \"Royal Polytechnic Institution\"), foi a primeira instituci\u00f3n polit\u00e9cnica no Reino Unido. A instituci\u00f3n foi convertida en universidade en 1992, o que significou que poder\u00eda brindar os seus propios t\u00edtulos acad\u00e9micos.\nA maior parte da escola at\u00f3pase na Regent Street dentro da Cidade de Westminster no centro de Londres, con campus adicionais en Fitzrovia, Marylebone e Harrow. A universidade tam\u00e9n conta cunha sede adicional en Usbequist\u00e1n, na cal funciona a .\nAs actividades acad\u00e9micas da universidade est\u00e1n organizadas dentro de sete facultades, dentro das cales existen 45 departamentos acad\u00e9micos. A universidade conta con diversos centros de investigaci\u00f3n a trav\u00e9s dos diversos eidos de estudos, inclu\u00edndo comunicaci\u00f3ns e investigaci\u00f3n dos medios de comunicaci\u00f3n, cuxa investigaci\u00f3n esta considerada dentro das 40 mellores do mundo segundo QS World University Rankings. A Universidade de Westminster tivo un ingreso de \u00a3170.4 mill\u00f3ns no 2012/13, dos cales \u00a34.5 mill\u00f3ns provi\u00f1eron da \u00e1rea de investigaci\u00f3n acad\u00e9mica. Westminster \u00e9 reco\u00f1ecida especialmente polos seus programas de xornalismo, administraci\u00f3n de empresas, ciencias sociais e ciencias pol\u00edticas.\nWestminster \u00e9 membro da , a Asociaci\u00f3n de MBAs, a , a Asociaci\u00f3n de Universidades Europeas, a Asociaci\u00f3n Internacional de Universidades, entre outras organizaci\u00f3ns.\nEntre o alumnado de Westminster at\u00f3pase un premio Nobel de Medicina, o inventor da cordita, xefes de Estado, personalidades da pol\u00edtica, dos deportes ol\u00edmpicos, do \u00e1mbito cient\u00edfico, do cine, premios BAFTA e Oscar, da m\u00fasica, xornalistas e poetas. "}
{"id": "551738", "revid": "123800", "url": "https://gl.wikipedia.org/wiki?curid=551738", "title": "Helena Am\u00e9lia Oehler Stemmer", "text": "Helena Am\u00e9lia Oehler Stemmer, nada en Porto Alegre o 11 de novembro de 1927 e finada o 28 de marzo de 2016, foi unha enxe\u00f1eira civil e profesora universitaria brasileira.\nTraxectoria.\nGraduouse en enxe\u00f1ar\u00eda civil na Universidade Federal do R\u00edo Grande do Sul en 1954.\nEn 1955 comezou a traballar na empresa Azevedo Bastian Castilhos S / A Constru\u00e7\u00f5es. \nHelena asistiu a clases de an\u00e1lise estrutural en alem\u00e1n na Universidade Federal de Santa Catarina en Alema\u00f1a .\nComezou a ensinar na Universidade Federal do R\u00edo Grande do Sul en 1969, un ano despois da fundaci\u00f3n do curso de enxe\u00f1ar\u00eda civil, convert\u00e9ndose na primeira mestra na disciplina de estabilidade da construci\u00f3n, na universidade. Foi coordinadora do curso de enxe\u00f1ar\u00eda civil, xefa de departamento e directora do Centro Tecnol\u00f3xico (CTC).\nFoi a \u00fanica muller que dirixiu un departamento de enxe\u00f1ar\u00eda en CTC en case 50 anos. \nDedicouse \u00e1 docencia durante case tres d\u00e9cadas at\u00e9 a s\u00faa xubilaci\u00f3n en xu\u00f1o de 1992 e tam\u00e9n foi coautora do libro \"Mem\u00f3rias d\u00e1 Engenharia Civil\".\nVida persoal.\nNa s\u00faa mocidade, practicou atletismo na Sociedade de Ximnasia de Porto Alegre. Co paso dos anos d\u00e9use a co\u00f1ecer polo seu interese e co\u00f1ecemento da \u00f3pera e tam\u00e9n cantou como soprano.. "}
{"id": "551739", "revid": "88215", "url": "https://gl.wikipedia.org/wiki?curid=551739", "title": "Football Club Deportivo Galicia", "text": ""}
{"id": "551744", "revid": "89787", "url": "https://gl.wikipedia.org/wiki?curid=551744", "title": "Martin Rios", "text": "Martin Rios, nado en Riedern, Su\u00edza, o 24 de maio de 1981, \u00e9 un xogador de curling su\u00edzo, de orixe galega. Foi campi\u00f3n de Europa, d\u00faas veces campi\u00f3n do mundo e medalla de prata nos Xogos Ol\u00edmpicos de Inverno de 2018.\nTraxectoria.\nComezos.\nNaceu en Su\u00edza, sendo fillo de Jos\u00e9 R\u00edos, un inmigrante galego natural da Costi\u00f1a, no Carballi\u00f1o. Comezou a s\u00faa carreira internacional no Mundial Junior 2001 como segundo no equipo de Mark Hauser, rematando na s\u00e9tima posici\u00f3n. Na Copa Mundial Xuvenil de 2002 xogou como segundo no equipo de Andreas Hingher e quedou cuarto.\nNos Campionatos Europeos de 2007 e 2008, xogou como terceiro no equipo espa\u00f1ol e quedou duod\u00e9cimo e noveno respectivamente.\nCampi\u00f3n europeo e mundial.\nNo Campionato Europeo Mixto de 2011 xogou de novo para Su\u00edza como segundo no equipo de Thomas Lips e ga\u00f1ou a medalla de ouro tras vencer ao equipo alem\u00e1n de Alexander Baumann. En 2012 liderou o equipo su\u00edzo como skip e rematou oitavo. No seu primeiro campionato mundial de dobres mixtos de 2012, ga\u00f1ou a medalla de ouro xunto a Nadine Lehmann, derrotando na final a Suecia (Per Nor\u00e9en e Camilla Johansson). Ao ano seguinte, os dous quedaron no sexto lugar. En 2014 disputou o campionato europeo mixto como terceiro no equipo de Silvana Tirinzoni e ga\u00f1ou a medalla de bronce tras vencer a Escocia no partido polo terceiro posto.\nNo Campionato Mundial Mixto de 2016 actuou como l\u00edder do equipo su\u00edzo, obtendo o quinto lugar. Na edici\u00f3n de 2017 proclamouse por segunda vez campi\u00f3n do mundo, esta vez con Jenny Perret, ao derrotar na final ao Canad\u00e1 (Reid Carruthers e Joanne Courtney).\nXogos Ol\u00edmpicos.\nRios foi elixido xunto a Jenny Perret para representar a Su\u00edza nos Xogos Ol\u00edmpicos de Inverno de 2018, nos que se celebrou por primeira vez unha competici\u00f3n de dobres mixtos. Despois de rematar segundos na fase inicial, chegaron \u00e1s semifinais, onde venceron aos rusos Anastasia Bryzgalova e Alexandr Krushelnitski. Na final contra o equipo canadense de Kaitlyn Lawes e John Morris, abandonaron o partido despois da sexta entrada cun marcador de 3:10 e levaron a medalla de prata.\nCatro anos despois participou nos seus segundos Xogos Ol\u00edmpicos, en Pequ\u00edn 2022, de novo con Jenny Perret, pero s\u00f3 puideron ser s\u00e9timos, ga\u00f1ando as\u00ed un diploma ol\u00edmpico."}
{"id": "551749", "revid": "15490", "url": "https://gl.wikipedia.org/wiki?curid=551749", "title": "Marcus Caecilius Metellus", "text": ""}
{"id": "551753", "revid": "98629", "url": "https://gl.wikipedia.org/wiki?curid=551753", "title": "Alicia Hermida", "text": "Alicia P\u00e9rez Herranz, nada en Madrid o 26 de setembro de 1932 e finada en Villanueva de la Ca\u00f1ada o 9 de febreiro de 2022, foi unha actriz e profesora de interpretaci\u00f3n espa\u00f1ola m\u00e1is co\u00f1ecida artisticamente como Alicia Hermida.\nTraxectoria.\nA\u00ednda que contaba cunha filmograf\u00eda not\u00e1bel, o labor interpretativo de Alicia Hermida destacou sobre todo en teatro, ademais dunha prol\u00edfica carreira en televisi\u00f3n. \nTeatro.\nTras finalizar os seus estudos de bacharelato, comezou a formar parte da Compa\u00f1\u00eda de Teatro Mar\u00eda Guerrero de Madrid. Da s\u00faa primeira etapa sobre o escenario destaca o papel interpretado na obra \"Plaza de Oriente\", de Joaqu\u00edn Calvo Sotelo; \"Medida por medida\" (1955), de Shakespeare; \"La hora de la fantas\u00eda\" (1955), de Anna Bonacci; \"El diario de Ana Frank\" (1957), de Frances Goodrich; \"La casamentera\" (1960), de Thornton Wilder; \"La viuda valenciana\", de Lope de Vega; \"El jard\u00edn de los cerezos\" (1960), de Anton Chekhov, e \"La casa de Bernarda Alba\" (1964), de Garc\u00eda Lorca.\nEn 1981 recorreu coa s\u00faa compa\u00f1\u00eda La Barraca os mesmos escenarios nos que actuou no seu momento a compa\u00f1\u00eda do mesmo nome fundada por Federico Garc\u00eda Lorca durante a Segunda Rep\u00fablica. Posteriormente, pasar\u00eda a chamarse Escuela Alicia Hermida, dende a que a actriz impart\u00eda clases de interpretac\u00ed\u00f3n. A s\u00faa dicci\u00f3n perfecta e o seu dominio do verso cl\u00e1sico convert\u00e9rona nunha mestra de actores reco\u00f1ecida.\nEntre as obras recentes nas que participou, figuran \"Las bragas\" (1980), de Carl Sternheim; \"La Dorotea\" (1983); \"La gata sobre el tejado de zinc\" (1995), de Tennessee Williams; \"El otro\" (1995), de Miguel de Unamuno; \"El retablillo de Don Crist\u00f3bal\" (1997); \"Do\u00f1a Rosita la soltera\" (2004) (ambas as d\u00faas de Federico Garc\u00eda Lorca) e \"Fedra\" (2007), adaptada por Juan Mayorga.\nTelevisi\u00f3n.\nA s\u00faa presenza en televisi\u00f3n rem\u00f3ntase aos primeiros anos de TVE, debutando da man de Jaime de Armi\u00f1\u00e1n na serie \"Galer\u00eda de esposas\". Seguir\u00edan, de novo con Armi\u00f1\u00e1n, \"Mujeres solas\" (1960-1961) e \"Chicas en la ciudad\" (1961) e entre 1963 e 1965, \"Confidencias\", protagonizada por Antonio Ferrandis. Despois deste proxecto, seguiu aparecendo con asidiudade na pequena pantalla, con personaxes interpretados nas obras de teatro televisado que se emit\u00edan nos anos 60 e 70 do s\u00e9culo XX baixo o t\u00edtulo de \"Estudio 1\", \"Teatro de siempre\", \"Novela\", as\u00ed como a serie \"Cristina y los hombres\" (1969), xunto a Elena Mar\u00eda Tejeiro. Despois dun tempo alonxada da televisi\u00f3n, participou na serie \"Los negocios de mam\u00e1\", protagonizada por Roc\u00edo D\u00farcal, en 1997 para TVE. Recuperou boa parte da s\u00faa popularidade grazas ao papel de \"Valentina\" na serie \"Cu\u00e9ntame c\u00f3mo pas\u00f3\" (2001-2013). En 2010 interpretou a \"Sof\u00eda\" na versi\u00f3n espa\u00f1ola de \"Las chicas de oro\". En 2011 interpretou a Maricarmen na adaptaci\u00f3n espa\u00f1ola de \"Marco,\" e un ano m\u00e1is tarde participou na serie \"Stamos okupa2\". En 2016 interveu nun dos episodios da web serie \"Paquita Salas,\" de Javier Calvo e Javier Ambrossi, interpretando a Fina.\nCinema.\nO seu debut cinematogr\u00e1fico produciuse en 1960 co filme \"Maribel y la extra\u00f1a familia\", de Jos\u00e9 Mar\u00eda Forqu\u00e9, baseada na obra hom\u00f3nima de Miguel Mihura. A s\u00faa actividade cinematogr\u00e1fica no foi especialmente prol\u00edfica, a\u00ednda que destacan t\u00edtulos como \"Gary Cooper, que est\u00e1s en los cielos\" (1980), de Pilar Mir\u00f3; \"Las bicicletas son para el verano\" (1984), de Jaime Ch\u00e1varri; \"El bosque animado\" (1987), de Jos\u00e9 Luis Cuerda; \"Malena es un nombre de tango\" (1996), de Gerardo Herrero, e \"Carreteras secundarias\" (1997), de Emilio Mart\u00ednez L\u00e1zaro."}
{"id": "551756", "revid": "25871", "url": "https://gl.wikipedia.org/wiki?curid=551756", "title": "Alicia P\u00e9rez Herranz", "text": ""}
{"id": "551763", "revid": "5863", "url": "https://gl.wikipedia.org/wiki?curid=551763", "title": "Antonio Dur\u00e1n Morris", "text": ""}
{"id": "551769", "revid": "22795", "url": "https://gl.wikipedia.org/wiki?curid=551769", "title": "Hagerstown, Maryland", "text": "Hagerstown \u00e9 unha cidade dos Estados Unidos, a capital do condado de Washington, no estado de Maryland. \nXeograf\u00eda.\nSituada a 164 msnm, a cidade ocupa unha extensi\u00f3n de 27,6 km\u00b2. \nNo censo de 2010 apoboaci\u00f3n da cidade, propiamente dita, era de 39 662 habitantes, polo que a s\u00faa densidade de poboaci\u00f3n, nese ao, era de 12 98,8 hab./km\u00b2. \nA poboaci\u00f3n da s\u00faa \u00e1rea metropolitana (que se estende ao estado de Virxinia Occidental) era de 269 140 persoas. E \u00e1 sexta cidade m\u00e1is grande de Maryland. \nFundaci\u00f3n.\nEn 1739 Jonathan Hager, un inmigrante alem\u00e1n de Pensilvania, comprou 200 acres de terra en Maryland. Situada no val entre o Blue Ridge e as monta\u00f1as Alleghany, esta propiedade era co\u00f1ecida como Hager's Fancy. \nEn 1762 Hager fundou a cidade de Elizabethtown as\u00ed nomeada como homenaxe \u00e1 s\u00faa esposa, Elizabeth Kershner, con quen casara en 1740. En 1776 a cidade converteuse na sede do condado de recentemente creado condado de Washington. O Concello decidiu cambiar o nome da cidade a Hagerstown en 1813 porque este nome ga\u00f1ara o uso popular, e a lexislatura estatal aprobou oficialmente unha acta para cambiar o nome da cidade a Hagerstown en 1814. "}
{"id": "551770", "revid": "1131", "url": "https://gl.wikipedia.org/wiki?curid=551770", "title": "Condado de Washington, Maryland", "text": "O condado de Washington \u00e9 un condado dos Estados Unidos que est\u00e1 situado na parte occidental do estado de Maryland.\nA s\u00faa capital \u00e9 a cidade de Hagerstown. \nFoi o primeiro condado dos Estados Unidos en recibir o nome do xeneral da Guerra da independecia, e m\u00e1is tarde presidente, George Washington. \nXeograf\u00eda.\nO condado ocupa unha superficie de 1 210 km\u00b2.\nSegundo o censo de 2010 no condado viv\u00edan 147 430 persoas, en 55 687 fogares con 37 506 familias.\nA densidade de poboaci\u00f3n nese ano era de 124,4 hab./km. \nHab\u00eda 60 814 unidades de vivenda, cunha densidade media de 51,3 viv./km.\nA composici\u00f3n racial do condado era de 85,1 % de brancos, 9,6 % de negros ou afroamericanos, 1,4 % de asi\u00e1ticos, 0,2 % de indios americanos, 1,1 % doutras razas e 2,6 % de d\u00faas ou m\u00e1is razas. Os de orixe hispana ou latina constitu\u00edan o 3,5 % da poboaci\u00f3n. \nEn termos de ascendencia, o 31,7 % eran alem\u00e1ns, o 14,1 % eran irlandeses, o 9,8 % eran ingleses, o 8,5 % eran estadounidenses e o 5,1 % eran italianos. "}
{"id": "551773", "revid": "23204", "url": "https://gl.wikipedia.org/wiki?curid=551773", "title": "Cyanocorax beecheii", "text": "Cyanocorax beecheii \u00e9 unha especie de ave paseriforme da familia dos c\u00f3rvidos, unha das 17 comprendidas no x\u00e9nero \"Cyanocorax\", end\u00e9mica de M\u00e9xico.\nTaxonom\u00eda.\nDescrici\u00f3n.\nA especie foi descrita en 1829 polo zo\u00f3logo e pol\u00edtico irland\u00e9s Nicholas Aylward Vigors, no seu traballo\nbaixo o nome de \"Pica beecheii\".\nSin\u00f3nimos.\nAdemais de polo seu nome actualmnte valido, co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Cyanocorax beecheii\" \u00e9 unha ave de cor mourada e negra, cun bico poderoso, e unha cola longa. A s\u00faa lonxitude var\u00eda entre os 35 e os 41 cm, e os machos adoitan seren m\u00e1is grandes que as femias. A cabeza, o colo, o dorso e as partes inferiores son de cor negra, e ten unha pequena crista de plumas er\u00e9ctiles na fronte. As partes inferiores das \u00e1s e da cola tam\u00e9n son mouras, mentres que o resto da plumaxe \u00e9 de cor azul viol\u00e1cea. O bico \u00e9 negro e os iris e as patas, amarelos.\nBiolox\u00eda.\nAs\u00faa \u00e1rea de distribuci\u00f3n son as terras baixas do oeste de M\u00e9xico (de Sonora e Chihuahua a Nayarit). \nEsta pega forma pequenos grupos sociais formados por unha parella adulta e at\u00e9 tres cr\u00edas do ano anterior. Despr\u00e1zanse polo bosque utilizando diferentes estratexias para apa\u00f1ar os invertebrados e pequenos vertebrados dos que se alimentan. Alg\u00fans insectos son capturados no aire, outros t\u00edranos das follas, e as larvas obt\u00e9\u00f1ense esculcamdo as cascas, e outras presas proc\u00faranas a trav\u00e9s do lixo vexetal. Estas aves son omn\u00edvoras e \u00e1s veces abandonan o bosque para visitar e alimentarse en hortas, campos de cereais, vertedoiros e nas beiras das estradas. \nEstas aves son territoriais, establecendo grupos en territorios de 25 a 43 hect\u00e1reas, e defend\u00e9ndoos das agrupaci\u00f3ns veci\u00f1as. Tam\u00e9n expulsan aos depredadores. Os paxaros empar\u00e9llanse de por vida, con comportamentos de uni\u00f3n de parellas que incl\u00faen varias exhibici\u00f3ns vocais, as\u00ed como o acicalamento mutuo e o paso da comida dun compa\u00f1eiro a outro. A\u00ednda que o grupo pode conter m\u00e1is dunha parella, s\u00f3 a parella dominante ani\u00f1ar\u00e1 normalmente nun ano. A femia \u00e9 axudada na construci\u00f3n do ni\u00f1o por outros membros do grupo. Este \u00e9 unha plataforma desordenada de p\u00f3las, e nel fan unha posta duns cinco ovos a principios de maio. A femia incuba os ovos uns dezanove d\u00edas, sendo alimentada polo macho e \u00e1s veces por outros membros do grupo. Os pitos acabados de eclosionar son alimentados por ambos os pais e por outros membros do grupo durante uns 24 d\u00edas. Os machos xuven\u00eds permanecen no grupo durante un ano m\u00e1is ou menos antes de dispersarse, mentres que as femias poden permaneceren indefinidamente no grupo.\nEstado de conservaci\u00f3n.\nSegundo a Uni\u00f3n Internacional para a Conservaci\u00f3n da Natureza e dos Recursos Naturais , a pesar de que a poboaci\u00f3n de \"Cyanocorax beecheii\" dimin\u00fae de forma constante, faino a un ritmo o suficientemente lento como para non comprometer o estado de conservaci\u00f3n da especie. Consid\u00e9rase que o limiar cr\u00edtico \u00e9 cando hai menos de 10\u00a0000 individuos maduros cunua taxa de diminuci\u00f3n superior ao 10 % en 10 anos ou tres xeraci\u00f3ns. Por iso, na s\u00faa \"lista vermella\" figura catalogada como \"LC\" (pouco preocupante)\nO seu h\u00e1bitat supera os 20\u00a0000 km\u00b2 e non presenta unha gran fragmentaci\u00f3n nin a s\u00faa extensi\u00f3n dismin\u00fae de forma significativa. A s\u00faa poboaci\u00f3n est\u00edmase en menos de 50\u00a0000 individuos."}
{"id": "551774", "revid": "89787", "url": "https://gl.wikipedia.org/wiki?curid=551774", "title": "Cyanocorax caeruleus", "text": "Cyanocorax caeruleus \u00e9 unha especie de ave paseriforme da familia dos c\u00f3rvidos, unha das 17 comprendidas no x\u00e9nero \"Cyanocorax\".\nEnc\u00f3ntrase no suroeste do Brasil (desde o estado de S\u00e3o Paulo at\u00e9 o de Rio Grande do Sul), chegando ao leste de Paraguai e o nordeste da Arxentina, en bosques da chamada Mata Atl\u00e1ntica, especialmente nos que abunda a especie \"Araucaria angustifolia\". \n\u00c9 a ave s\u00edmbolo do estado do Paran\u00e1.\nTaxonom\u00eda.\nDescrici\u00f3n.\nA especie foi descrita en 1818 polo ornit\u00f3logo franc\u00e9s Louis Jean Pierre Vieillot, baixo o nome de \"Pica coerulea\", no vix\u00e9simo sexto tomo da s\u00faa obra \"Nouveau Dictionnaire d'Histoire Naturelle\", dun esp\u00e9cime que encontrou no Paraguai. \nEtimolox\u00edas.\nPara a do x\u00e9nero ver \"Cyanocorax\".\nO ep\u00edteto espec\u00edfico, \"caeruleus\", deriva do nominativo singular do adxectivo latino \"c\u00e6ruleus, -a, um\", \"azulado\".\nSin\u00f3nimo.\nAdemais de polo nome actualmente v\u00e1lido, a especie co\u00f1eceuse tam\u00e9n polo sin\u00f3nimo:\nCaracter\u00edsticas.\n\"Cyanocorax caeruleus\" ten unha lonxitude total de aproximadamente 40 cm, e pesa uns 270 g, e \u00e9 o c\u00f3rvido m\u00e1is grande de Am\u00e9rica do Sur. A s\u00faa plumaxe \u00e9 de cor azul intenso coa cabeza e a parte superior do peito de cor negra contrastante. Os machos e as femias son semellantes, a\u00ednda que as femias normalmente son m\u00e1is pequenas.\nBiolox\u00eda.\nNutrici\u00f3n.\nAlim\u00e9ntase en gran medida de sementes, como as noces de \"Araucaria angustifolia\", pero non se limita estritamente a isto, xa que tam\u00e9n consome insectos e froitas. \nCostumes.\nAo igual que outros c\u00f3rvidos, \u00e9 moi intelixente. A s\u00faa comunicaci\u00f3n \u00e9 complexa, e consta de polo menos de 14 distintas vocalizaci\u00f3ns. Forma grupos de 4 a 15 individuos que est\u00e1n ben organizados en xerarqu\u00edas. Estes grupos mant\u00e9\u00f1ense est\u00e1beis at\u00e9 polo menos d\u00faas xeraci\u00f3ns.\nReproduci\u00f3n.\nA s\u00faa \u00e9poca de cr\u00eda \u00e9 de outubro a xaneiro. Este paxaro \u00e9 un criador social. As femias po\u00f1en de 2 a 4 ovos no ni\u00f1o, que est\u00e1 feito con paus, e situado entre os 10 e os 20 m sobre o chan nunha \u00e1rbore do x\u00e9nero \"Araucaria\". \nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, considerando que \u00e9 prob\u00e1bel que esta especie, que habita nos bosques, estea diminu\u00edndo con moderada rapidez en toda a s\u00faa \u00e1rea de distribuci\u00f3n como resultado da destruci\u00f3n do seu h\u00e1bitat, cualifica o seu status como \"NT\" (case ameazada). \nFolclore e cultura.\nC\u00f3ntase que unha gralla negra estaba enriba dunha araucaria, cando se asustou polo son dun home que intentaba derrubar a \u00e1rbore cunha machada. Entristecido pola destruci\u00f3n do seu fogar, o corvo voou ao ceo, cando escoitou unha voz que dic\u00eda que ser\u00eda pintada coa cor do ceo e que ser\u00eda gardi\u00e1n das \u00e1rbores. E como gardi\u00e1n das araucarias, at\u00e9 as armas negar\u00edan o fogo cara a ela. \nEste folclore bas\u00e9ase sobre todo no h\u00e1bito que ten esta ave de enterrar sementes de araucaria para consumir posteriormente, favorecendo a propagaci\u00f3n da \u00e1rbore por toda a comarca, e sendo considerada a maior difusora da especie.\nPero, por riba, amosa a importancia que te\u00f1en para os habitantes de Paran\u00e1 a araucaria e a gralla azul. Como quedou dito, \u00e9 o s\u00edmbolo oficial do estado de Paran\u00e1, d\u00e1 nome ao m\u00e1ximo premio das artes teatrais de Paran\u00e1 (\"Trof\u00e9u Gralha Azu\"), e \u00e9 a mascota do equipo de f\u00fatbol \"Paran\u00e1 Clube\", e figura no escudo deste equipo.\nTam\u00e9n inspirou ao superheroe de c\u00f3mics O \"Gralha\" (O \"Gralla\"), un superheroe creado por artistas de Curitiba."}
{"id": "551778", "revid": "15490", "url": "https://gl.wikipedia.org/wiki?curid=551778", "title": "Il Ges\u00fa", "text": ""}
{"id": "551780", "revid": "65337", "url": "https://gl.wikipedia.org/wiki?curid=551780", "title": "Token do habitante", "text": "Os tokens do habitante son unha serie de moedas emitidas en 1837 polos principais bancos comerciais da cidade de Montreal para a s\u00faa circulaci\u00f3n na provincia do Baixo Canad\u00e1, no per\u00edodo colonial brit\u00e1nico. \nEsta moeda, caracterizada pola representaci\u00f3n dun habitante t\u00edpico quebequ\u00e9s con roupa de inverno no seu anverso, foi cu\u00f1ada en cobre cos valores de medio penique ou un soldo, e dun penique ou dous soldos.\nOs achados e a documentaci\u00f3n testemu\u00f1an que estas moedas continuaban en circulaci\u00f3n seis d\u00e9cadas despois da s\u00faa emisi\u00f3n e que tam\u00e9n tiveron uso no Alto Canad\u00e1. Os numism\u00e1ticos consid\u00e9ranas emisi\u00f3ns oficiais, dado que, malia teren unha orixe privada, foron autorizadas polo Goberno colonial.\nHistoria.\nEn 1837, o \"Bank of Montreal\" solicitou permiso ao Goberno brit\u00e1nico para a importaci\u00f3n de moedas de necesidade (\"tokens\") de cobre por valor de 5.000 libras esterlinas. As autoridades atenderon positivamente esta solicitude, coa condici\u00f3n de que os demais bancos comerciais de Montreal tam\u00e9n participasen na operaci\u00f3n. \nOs bancos da cidade estiveron de acordo e contactaron coa Ceca de Soho, en Birmingham, dirixida por Boulton e Watt, para realizar un pedido de moedas de cobre con id\u00e9ntico dese\u00f1o mais coa expresi\u00f3n do nome do banco emisor gravada nunha cinta do escudo da cidade, nos seus reversos. O \"Bank of Montreal\" pagou 2.000 libras pola produci\u00f3n destes \"tokens\", en tanto que aos outros tres bancos \u2014o \"City Bank\", o \"Quebec Bank\" e a \"Banque du Peuple\"\u2014 lles corresponderon 1.000 libras a cada un. As 5.000 libras totais supu\u00f1an o custo total da produci\u00f3n destas pezas con valores faciais en peniques e en medios peniques, por un valor total de 7.000 libras, consonte o padr\u00f3n utilizado en Halifax, que era o utilizado no Baixo Canad\u00e1 naquela \u00e9poca. A partir destes datos, est\u00edmase que se produciron arredor de 1,8 mill\u00f3ns de pezas de medio penique e algo m\u00e1is de 900.000 dun penique.\nO pedido chegou ao Baixo Canad\u00e1 en catro lotes en datas diferentes, que comezaron a finais de maio de 1838 e remataron a finais de 1839. A\u00ednda que en principio deber\u00edan estar cu\u00f1adas con cinco sextas partes do peso das moedas de cobre brit\u00e1nicas, produc\u00edronse co seu peso completo, o que as fac\u00eda m\u00e1is atractivas que aquelas \u00e1s que deb\u00edan substitu\u00edr \u2014co\u00f1ecidas como \"bouquet sous\" (\"soldos do ramo\")\u2014 e m\u00e1is pr\u00f3ximas ao valor real en cobre.\nEstas moedas de necesidade mantiv\u00e9ronse en circulaci\u00f3n moito tempo despois da s\u00faa emisi\u00f3n orixinal. A elas faise alusi\u00f3n nunha Orde do Consello do Ministro de Finanzas de agosto de 1870:\nO ano seguinte (1871), recibiu a aprobaci\u00f3n real a Lei da Moeda Uniforme (\"Uniform Currency Act\"), que fixaba os valores faciais da moeda canadense de xeito oficial, base\u00e1ndose non d\u00f3lar de car\u00e1cter decimal como unidade monetaria.\nDese\u00f1o.\nAnverso.\nO autor do dese\u00f1o do habitante que caracteriza o anverso destas moedas \u00e9 James Duncan. Este motivo fora xa utilizado orixinariamente para o reverso do billete dun d\u00f3lar emitido pola \"Banque Canadienne\", gravado pola compa\u00f1\u00eda \"Rawdon, Wright and Hatch\", de Nova York. A imaxe representa un habitante quebequ\u00e9s coa vestimenta tradicional de inverno, composta por un gorro, un abrigo con carapucha, unha faixa tradicional do Quebec e uns mocas\u00edns. O habitante porta na s\u00faa man dereita un l\u00e1tego. \nPor baixo del, no exergo, am\u00f3sase a inscrici\u00f3n \" e o valor facial na s\u00faa versi\u00f3n francesa: (\"un soldo\") ou (\"dous soldos\"), segundo a moeda.\nNo seu tempo, a poboaci\u00f3n co\u00f1eceu tam\u00e9n esta moeda co alcume de \"Papineau\", en alusi\u00f3n a Louis-Joseph Papineau (1786-1871), un dos l\u00edderes do movemento patri\u00f3tico antes da rebeli\u00f3n do Baixo Canad\u00e1 contra o Goberno colonial (1837-1838), co\u00f1ecido por levar esa roupa case a modo de uniforme. No entanto, c\u00f3mpre considerar que se trata s\u00f3 dunha coincidencia, xa que ser\u00eda pouco probable que os bancos establecidos en Montreal optasen pola figura dun l\u00edder revolucionario para caracterizar as s\u00faas emisi\u00f3ns. A este respecto, un numism\u00e1tico considerou que \"tal conexi\u00f3n \u00e9 puramente sentimental\".\nReverso.\nO reverso reproduce o dese\u00f1o orixinal do escudo de armas da cidade de Montreal, tal e como foi dese\u00f1ado polo alcalde Jacques Viger e o seu Consello Municipal en 1833. Tr\u00e1tase dunha gran cruz de Santo Andr\u00e9 que divide o escudo en catro segmentos, en cada un dos cales se insire un s\u00edmbolo her\u00e1ldico que representa diversas poboaci\u00f3ns de colonos: na parte superior, a rosa de Inglaterra, \u00e1 esquerda o cardo de Escocia, \u00e1 dereita un trevo de Irlanda e na parte inferior o castor de Francia. O lema que rodea o escudo \u00e9 a frase latina (\"salvaci\u00f3n mediante a concordia\"). Na base do escudo aparece unha cinta na que se menciona o nome do banco emisor. \nPor riba do conxunto do escudo aparece a inscrici\u00f3n . Na parte inferior, o valor facial na s\u00faa versi\u00f3n inglesa, ou , segundo a moeda, ademais da data de emisi\u00f3n: 1837.\nEstudo numism\u00e1tico.\nO numism\u00e1tico canadense Pierre-Napol\u00e9on Breton ilustra as variedades dos tokens do habitante de medio penique e dun penique nun estudo monogr\u00e1fico publicado por primeira vez en 1890. Malia existiren catro variedades principais de cada unha destas moedas \u2014con menci\u00f3n a cada un dos catro bancos emisores\u2014, Bret\u00f3n asignoulle o n\u00famero 521 a todas as moedas dun penique e o 522 a todas as de medio penique. Alg\u00fans cat\u00e1logos posteriores, como o de W. J. (Boll) Stanley, engaden unha subdivisi\u00f3n con letras \u00e1 numeraci\u00f3n inicial de bret\u00f3n \u2014por exemplo: 521, 521a, 521b, 521c\u2014, para catalogar as emisi\u00f3ns de cada un dos bancos.\nO primeiro estudo verdadeiramente detallado desta serie, tendo en conta as s\u00faas variantes, foi o titulado \"The Habitant Tokens of Lower Canada (Province of Quebec)\", obra do numism\u00e1tico canadense Eugene Courteau e publicado en 1927. Courteau xa fixera unha aproximaci\u00f3n a estas moedas nun primeiro traballo de 1919 sobre as moedas de cobre do Banco de Montreal. No cat\u00e1logo de 1927 agr\u00fapanse as variedades do medio penique en funci\u00f3n de se a serifa dereita da letra \"\" de \"\" est\u00e1 ao mesmo nivel que a da seguinte letra ou se est\u00e1 m\u00e1is baixa. Canto aos peniques, Courteau agrupounos en dous conxuntos, en funci\u00f3n de se a parcela na que o habitante est\u00e1 en p\u00e9 \u00e9 m\u00e1is grande ou m\u00e1is pequena. Un segundo subgrupo bas\u00e9ase na aparici\u00f3n ou non dun punto despois da palabra . Courteau describe m\u00e1is de 60 variedades da moeda de medio penique e m\u00e1is de 50 da dun penique. No entanto, os cat\u00e1logos m\u00e1is modernos adoitan ser m\u00e1is conservadores \u00e1 hora de reco\u00f1ecer as variedades."}
{"id": "551782", "revid": "65337", "url": "https://gl.wikipedia.org/wiki?curid=551782", "title": "Token &quot;habitant&quot;", "text": ""}
{"id": "551784", "revid": "88215", "url": "https://gl.wikipedia.org/wiki?curid=551784", "title": "Eulogio Ramiro Mart\u00ednez", "text": ""}
{"id": "551818", "revid": "123800", "url": "https://gl.wikipedia.org/wiki?curid=551818", "title": "Hessa Al Jaber", "text": "Hessa Al Jaber (en \u00e1rabe: \u062d\u0635\u0629 \u0627\u0644\u062c\u0627\u0628\u0631), nada en Doha no 1959, \u00e9 unha enxe\u00f1eira, acad\u00e9mica e pol\u00edtica qatar\u00ed. Foi nomeada Ministra de Informaci\u00f3n e Comunicaci\u00f3ns de Qatar en xu\u00f1o de 2013 e foi unha das primeiras parlamentarias do pa\u00eds, no ano 2017.\nTraxectoria.\n\u00c9 licenciada en Ciencias da Enxe\u00f1ar\u00eda da Universidade de Kuwait e ten unha Mestr\u00eda e Doutoramento en Ciencias da Computaci\u00f3n na Universidade George Washington en Washington, D. C., Estados Unidos.\nAsumiu as funci\u00f3ns da Secretar\u00eda Xeral do Consello Supremo de Tecnolox\u00edas da Informaci\u00f3n e Comunicaci\u00f3n (ictQATAR) dende a s\u00faa creaci\u00f3n no 2005. Neste cargo supervisou a liberalizaci\u00f3n do mercado de telecomunicaci\u00f3ns qatar\u00ed e buscou ampliar as TIC na sociedade, modernizando a infraestrutura. Nese tempo creouse tam\u00e9n a rede nacional de banda longa e a Compa\u00f1\u00eda de Sat\u00e9lites de Qatar (\"Qatar Satellite Company\"), unha empresa que lanzou o primeiro sat\u00e9lite qatar\u00ed, o \u00c9'hailSat, en agosto de 2013.\nFoi membro da Comisi\u00f3n sobre banda larga para o desenvolvemento dixital da Uni\u00f3n Internacional de Telecomunicaci\u00f3ns (UIT) e da Comisi\u00f3n OMS/UIT sobre informaci\u00f3n e rendici\u00f3n de contas para a sa\u00fade da muller e do neno . Tam\u00e9n formou parte de varias xuntas directivas, entre elas: o Consello de Administraci\u00f3n da Universidade de Qatar, a Xunta de Gobernadores da Escola Americana de Doha, os Xornais da Fundaci\u00f3n Bloomsbury Qatar, o Foro Nacional de Investigaci\u00f3n de Qatar, a Autoridade de Mercados Financeiros de Qatar e a Rede de Conselleiros do Foro Econ\u00f3mico Mundial.\nTam\u00e9n foi presidenta adxunta da Compa\u00f1\u00eda de Sat\u00e9lites de Qatar e presidenta da Xunta Directiva de \"Qatar Assistive Technology Center\", que asiste a qatar\u00eds con discapacidades.\nComo acad\u00e9mica contribu\u00edu con estudos e investigaci\u00f3ns e impartindo conferencias e simposios. \u00c9 investigadora no campo da inform\u00e1tica.\nEn 2012, a revista \"Arabian Business\" nomeou a Al Jaber no posto 30 das 100 mulleres \u00e1rabes m\u00e1is poderosas dese ano.O 16 de xu\u00f1o de 2013, o xeque qatar\u00ed Tamim bin Hamad Ao Zani decidiu crear un Ministerio de Informaci\u00f3n e Comunicaci\u00f3ns, nomeando para o cargo a Al Jaber. \u00c9 a terceira muller en ocupar un ministerio en Qatar: a primeira en servir no gabinete de Qatar foi Sheikha bint Ahmed Ao Mahmoud, nomeada Ministra de Educaci\u00f3n en 2003, a segunda, Ghalia bint Mohammed Ao Thani, fix\u00e9rao como Ministra de Sa\u00fade P\u00fablica."}
{"id": "551830", "revid": "15490", "url": "https://gl.wikipedia.org/wiki?curid=551830", "title": "J. R. Martindale", "text": "John Robert Martindale, nado en 1935, \u00e9 un historiador brit\u00e1nico, especializado no imperio romano tard\u00edo e mailo imperio bizantino.\nAs principais publicaci\u00f3ns de Martindale son a s\u00faa obra mestra, os tres volumes de \"Prosopography of the Later Roman Empire\", iniciada por A. H. M. Jones e publicados entre 1971 e 1992, e a primeira parte de \"Prosopography of the Byzantine Empire\", que foi publicada no 2001.\nTraxectoria.\nNado no 1935, Martindale estudou no Brasenose College de Oxford, onde en 1958 se licenciou cun \"Bachelor of Arts\" (BA) en \"Literae Humaniores\", posteriormente conseguiu un \"Master of Arts\" (MA), e en 1961 \"Bachelor of Letters\" (BA) cunha tese titulada \"Public disorders in the late Roman Empire, their causes and character\".\nEn 1960, o supervisor de Martindale era A. H. M. Jones, profesor de Historia Antiga en Cambridge, e cando Martindale se achegaba \u00e1 conclusi\u00f3n do seu B.Litt. Jones invitouno a colaborar no seu proxecto de prosopograf\u00eda romana en curso, orixinalmente concibido por Theodor Mommsen. Martindale aceptou e comezou a traballar como asistente de Jones ese mesmo ano, un\u00edndose a John Morris, outro dos antigos alumnos de Jones.\nDespois da s\u00faa graduaci\u00f3n final en Oxford, en 1961, Martindale marchou ao Jesus College de Cambridge, onde se incorporou como un MA de Cambridge e foi designado como Investigador S\u00e9nior en Cl\u00e1sicos, e continuou nese posto at\u00e9 1971. Jones sinalou en 1964 que Martindale xa ti\u00f1a comprobadas t\u00f3dalas datas e referencias ao \"Codex Theodosianus\", ao \"Codex Justinianus\" e as \"Novelas\" de Teodosio II, \"unha realizaci\u00f3n que seguramente pod\u00eda ser cualificada como un digno candidato o d\u00e9cimo terceiro traballo de H\u00e9rcules\".\nCoa morte do profesor Jones, en 1970, a responsabilidade do proxecto caeulle a Martindale quen se centrou, cada vez m\u00e1is, en dirixi-los proxectos de prosopograf\u00eda, co financiamento da Academia Brit\u00e1nica. Morris continuou traballando no proxecto at\u00e9 a s\u00faa morte en 1977, pero tam\u00e9n ti\u00f1a outros intereses, especialmente nos estudos art\u00faricos.\nA maior\u00eda do traballo de Martindale nas d\u00e9cadas de 1970 e 1980 foron o segundo e terceiro volumes da \"Prosopography of the Later Roman Empire\", na que se describ\u00edan as caracter\u00edsticas com\u00fans de grupos de persoas dentro do Imperio entre os anos 395 e 641, dende o reinado de Honorio at\u00e9 o de Heraclio. Os anos desde 260 a 395 (de Galieno a Theodosio I) era tratado no primeiro volume, publicado en marzo de 1971, e Martindale empezaba traballo preliminar no segundo volume en 1969. Un equipo grande de eruditos foi empregado para ler os autores do per\u00edodo e sorteo excerpts desde eles.\nDespois da publicaci\u00f3n do terceiro volume, Michael Whitby sinalou que a \"Prosopography of the Later Roman Empire\" era \"un proxecto que, iniciado por Jones, foi considerablemente ampliado, mellorado e completado por John Martindale\".\nAo rematalo, Martindale comezou coa \"Prosopography of the Byzantine World\", e o primeiro volume foi publicado nun disco compacto en 2001."}
{"id": "551832", "revid": "15490", "url": "https://gl.wikipedia.org/wiki?curid=551832", "title": "John Robert Martindale", "text": ""}
{"id": "551857", "revid": "98629", "url": "https://gl.wikipedia.org/wiki?curid=551857", "title": "Colponema", "text": "Colponema \u00e9 un x\u00e9nero de protozoos flaxelados unicelulares que se alimenta de c\u00e9lulas eucariotas en ambientes acu\u00e1ticos e no solo. O x\u00e9nero cont\u00e9n 6 especies co\u00f1ecidas, pero non foi completamente estudado. \"Colponema\" ten dous flaxelos que se orixinan xusto baixo o extremo anterior da c\u00e9lula. Un est\u00e9ndese cara a adiante e o outro discorre pola profunda fenda ou ra\u00f1ura que hai na superficie estend\u00e9ndose cara a atr\u00e1s. \"Colponema\" \u00e9 un predador que se alimenta de pequenos flaxelados usando a s\u00faa fenda ventral. Igual que moitos outros alveolados, pos\u00faen tricocistos, cristas mitocondriais tubulares e alv\u00e9olos. Prop\u00faxose recentemente que \"Colponema\" poder\u00eda ser un grupo irm\u00e1n de todos os outros alveolados. O x\u00e9nero poder\u00eda axudarnos a comprender a orixe dos alveolados e botar luz sobre como eran as caracter\u00edsticas de todos os eucariotas ancestrais.\nEtimolox\u00eda.\n\"Colponema\" \u00e9 unha palabra composta das palabras gregas \u2018kolpos\u2019 e \u2018nema\u2019. \u2018Kolpos\u2019 significa pregamento ou oco e probablemente se refire \u00e1 pronunciada fenda ou ra\u00f1ura que presenta. \u2018Nema\u2019 significa f\u00edo e alude ao flaxelo dirixido cara a atr\u00e1s do organismo, que se orixina no extremo anterior da c\u00e9lula e pasa a trav\u00e9s da fenda. A\u00ednda que a descrici\u00f3n inicial que se publicou de \"Colponema\" non proporciona unha explicaci\u00f3n expl\u00edcita da s\u00faa etimolox\u00eda, esa mesma publicaci\u00f3n salienta a s\u00faa grande fenda ventral e as imaxes inclu\u00eddas mostran o flaxelo que pasa por ela.\nHistoria.\n\"Colponema\" foi descrito primeiramente polo Dr. Friedrich Ritter Stein en 1878 na s\u00faa obra \u201cDer Organismus der Flagellaten\u201d, que conti\u00f1a varias descrici\u00f3ns de especies de protistas. \"Colponema loxodes\" describiuse nunha soa li\u00f1a, na que se dic\u00eda que ti\u00f1a unha gran fenda abdominal e fac\u00eda referencia a unha imaxe que mostraba o organismo desde diferentes \u00e1ngulos. Despois da concepci\u00f3n inicial do x\u00e9nero, describ\u00edronse as novas especies \"C. globosum\" e \"C. symmetricum\". A ultrastrutura dos colpon\u00e9midos non se discutiu en detalle ata 1975 no estudo feito por Mignot e Brugerolle de \"C. loxodes\". As restantes especies, \"C. edaphicum\", \"C. vietnamica\" e \"C. marisrubri\", foron incorporadas ao x\u00e9nero en anos recentes e as an\u00e1lises filoxen\u00e9ticas permitiron utilizar \"Colponema\" para responder cuesti\u00f3ns sobre a evoluci\u00f3n dos alveolados.\nH\u00e1bitat e ecolox\u00eda.\n\"Colponema\" \u00e9 un predador unicelular que se encontra en lagos, solos, encoros, sedimentos mari\u00f1os e augas residuais. \u00c9 un eucar\u00edvoro obrigado, o que significa que s\u00f3 se alimenta doutros eucariotas como os bod\u00f3nidos e non adoita comer presas m\u00e1is grandes nin bacterias. O seu principal papel nos ecosistemas \u00e9 controlar o n\u00famero dos flaxelados m\u00e1is pequenos. \u00c9 probable que os eucariotas m\u00e1is grandes e os pequenos animais sexan os seus predadores primarios, mais os detalles do papel ecol\u00f3xico de \"Colponema\" a\u00ednda est\u00e1n por determinar porque \u00e9 un organismo relativamente raro e dif\u00edcil de cultivar. A escaseza deste x\u00e9nero apoia a s\u00faa posici\u00f3n como predador na cadea tr\u00f3fica microbiana; os predadores est\u00e1n a mi\u00fado presentes en pequeno n\u00famero porque c\u00f3mpren grandes cantidades de presas para soster as s\u00faas poboaci\u00f3ns.\nDescrici\u00f3n.\n\"Colponema\" \u00e9 un biflaxelado incoloro cunha pronunciada fenda ventral alimenticia. O seu tama\u00f1o celular vai de 4 a 14\u00a0\u00b5m de ancho e de 8 a 17\u00a0\u00b5m de longo e te\u00f1en forma unha oval que se estreita no extremo anterior. A c\u00e9lula ten toxicistos de 1\u00a0\u00b5m de longo, un tipo de org\u00e1nulos que se extr\u00faen da c\u00e9lula e se usan para inmobilizar as presas. As especies de \"Colponema\" var\u00edan na presenza de vac\u00faolos contr\u00e1ctiles, no grao de aplanamento dorsoventral e na lonxitude do flaxelo.\nOs flaxelos son heterodin\u00e1micos e orix\u00ednanse xusto baixo a parte anterior da c\u00e9lula. Un flaxelo apunta cara ao extremo anterior da c\u00e9lula e ten mastigonemas preto da base. O outro ten un dobramento cara \u00e1 base e discorre pola fenda ou ra\u00f1ura alimenticia da c\u00e9lula e dir\u00edxese \u00e1 parte posterior. As presas son fagocitadas enteiras a trav\u00e9s da fenda alimenticia e dixeridas en grandes vac\u00faolos dixestivos. \nDe xeito similar a outros alveolados, a pel\u00edcula que rodea a c\u00e9lula de \"Colponema\" est\u00e1 composta de tres membranas e cont\u00e9n alv\u00e9olos corticais inchados. Nas s\u00faas mitocondrias hai cristas tubulares. En contraste, as c\u00e9lulas non presentan importantes caracter\u00edsticas observadas nos outros grupos de alveolados, como as roptr\u00edas, a ciliatura derivada ou a palintom\u00eda.\nNon se observou neles en cultivo estadios de repouso nin reproduci\u00f3n sexual. A reproduci\u00f3n asexual ocorre por divisi\u00f3n lonxitudinal, e o plano de divisi\u00f3n \u00e9 paralelo \u00e1 fenda da c\u00e9lula. S\u00f3 se pode dividir despois de fagocitar moitas presas.\nImportancia.\nOs alveolados te\u00f1en importantes impactos econ\u00f3micos e m\u00e9dicos, desde causar enfermidades relevantes como a malaria a servir para manter controladas as comunidades bacterianas nos encoros de auga. Ao fix\u00e1rmonos nas li\u00f1axes que diverxeron durante as transici\u00f3ns evolutivas preto da orixe dos alveolados, podemos comprender mellor a evoluci\u00f3n de todo o grupo. \"Colponema\" \u00e9 moi \u00fatil neste sentido porque representa un dos primeiros grupos que diverxiu e mostra caracter\u00edsticas clave que se poden usar para comparalas coas doutros alveolados. Podemos usar esta informaci\u00f3n para intentar reconstru\u00edr o antepasado com\u00fan de todos os alveolados e adquirirmos m\u00e1is co\u00f1ecementos sobre estes organismos tan importantes e espallados."}
{"id": "551868", "revid": "23204", "url": "https://gl.wikipedia.org/wiki?curid=551868", "title": "Sandrine Bony", "text": "Sandrine Bony-L\u00e9na, nada no s\u00e9culo XX, \u00e9 unha f\u00edsica francesa centrada principalmente no estudo da climatolox\u00eda. \u00c9 a directora da rama de investigaci\u00f3n do Centro Nacional para a Investigaci\u00f3n Cient\u00edfica (CNRS), situado en Francia. Al\u00ed estuda os procesos nubrados que afectan \u00e1 din\u00e1mica atmosf\u00e9rica e a comprensi\u00f3n dos climas, tanto actuais como futuros. Foi un dos principais participantes do Cuarto informe de avaliaci\u00f3n do Grupo intergobernamental sobre o cambio clim\u00e1tico que tivo lugar en 2007.\nTraxectoria.\nSandrine Bony realizou os estudos de maxisterio interuniversitario de F\u00edsica ( Alg\u00fans dos centros onde ampliou os seus co\u00f1ecementos foron os seguintes, \u00c9cole Polytechnique, Universidade Pierre e Marie Curie e Escola Normal Superior de Par\u00eds).\nEn 1993, sostivo na Universidade Pierre e Marie Curie a s\u00faa tese titulada \"Analyse de l'impact des nuages et de la vapeur d'eau sur le cycle saisonnier du bilan radiatif terrestre; implications pour la sensibilite climatique\" dirixida por Herv\u00e9 O Treut.\nEntre 1994 e 1996 traballou como investigadora posdoctoral no Centro Nacional de Estudos Espaciais, visitante cient\u00edfica da \"Climate and Radiaci\u00f3n Branch\" da NASA no Centro de voo espacial e no Center for Clouds, Chemistry and Climate da Fundaci\u00f3n Nacional de Ciencias. Converteuse na directora de investigaci\u00f3ns CNRS no Instituto Pierre-Simon-Laplace, onde exerceu como tal entre 1996 e 2010.\nDende 2010, leva a cabo as s\u00faas investigaci\u00f3ns no laboratorio de meteorolox\u00eda din\u00e1mica da Universidade Pierre e Marie Curie.\u00c9 membro da Fundaci\u00f3n de cooperaci\u00f3n cient\u00edfica para a educaci\u00f3n \u00e1 ciencia, que recibe o nome de \"A main \u00e0 p\u00e2te\"."}
{"id": "551869", "revid": "5863", "url": "https://gl.wikipedia.org/wiki?curid=551869", "title": "Clara Ei\u00dfner", "text": ""}
{"id": "551876", "revid": "89787", "url": "https://gl.wikipedia.org/wiki?curid=551876", "title": "Inez Fung", "text": "Inez Fung, nada no Hong Kong brit\u00e1nico o 11 de abril do 1949, \u00e9 unha climat\u00f3loga e profesora de ciencias da atmosfera na Universidade de California en Berkeley, onde desenvolveu actividades acad\u00e9micas no Departamento de Ciencias da Terra e Planetarias, e no de Ambiente, Pol\u00edticas e Manexo. Tam\u00e9n \u00e9 codirectora do Instituto Berkeley do Ambiente.\nFung obtivo o seu doutoramento en Ciencias polo MIT en 1977 baixo a supervisi\u00f3n de Jule Gregory Charney, coa tese titulada: \u00ab\"The organization of spiral rainbands in a hurricane\"\u00bb.Dende ent\u00f3n traballou principalmente na modelaxe clim\u00e1tica, os ciclos bioxeoqu\u00edmicos e no cambio clim\u00e1tico. Durante a d\u00e9cada de 2000 foi coautora nos informes terceiro e cuarto informe de avaliaci\u00f3n do Grupo intergobernamental sobre o cambio clim\u00e1tico (IGCC).\nNo 2006, uniuse a outros 17 climat\u00f3logos para completar un \"amicus curiae\" no caso xudicial do Estado de Massachusetts contra a Axencia de Protecci\u00f3n Ambiental dos Estados Unidos para argumentar a necesidade de que esta instituci\u00f3n regulase as emisi\u00f3ns de di\u00f3xido de carbono.\nPremios e reco\u00f1ecementos.\nMembro da Royal Society, da Academia Nacional de Ciencias dos Estados Unidos, da Uni\u00f3n Xeof\u00edsica Americana e da Sociedade Meteorol\u00f3xica Americana."}
{"id": "551877", "revid": "23204", "url": "https://gl.wikipedia.org/wiki?curid=551877", "title": "\u0218tefania M\u0103r\u0103cineanu", "text": "\u0218tefania M\u0103r\u0103cineanu nada en Bucarest, 18 de xu\u00f1o de 1882 e finada no mesmo lugar o 15 de agosto de 1944 foi unha f\u00edsica romanesa reco\u00f1ecida pola s\u00faa labor na investigaci\u00f3n sobre a radiaci\u00f3n, en concreto, sobre m\u00e9todos para medir a desintegraci\u00f3n alfa. Traballou no Instituto do Radio de Par\u00eds con Marie Curie.\nTraxectoria.\n\u015etefania tivo unha infancia complicada, da que non lle gustaba falar, un asunto que se converteu nunha especie de selo ao longo de toda a s\u00faa existencia. En 1910 obtivo a licenciatura en f\u00edsica e qu\u00edmica, e pronto converteuse en mestra no Centro Escolar para nenas de Bucarest.\nDespois da Primeira guerra mundial, foi a Par\u00eds para conseguir unha especializaci\u00f3n, en concreto \u00f3 Instituto do Radio, onde traballou baixo as ordes de Marie Curie. \u00c9 probable que estivese en Par\u00eds dende o ano 1920, na escola romanesa fundada por Nicolae Iorga. M\u00e1is tarde, ao rematar o seu doutoramento en compa\u00f1\u00eda de Marie Curie, ir\u00eda ao Observatorio Astron\u00f3mico de Meudon, baixo a supervisi\u00f3n de Henri Deslandres.\nPublicou unha gran cantidade de artigos para revistas cient\u00edficas de prestixio durante os anos comprendidos entre 1919 e 1930. En 1925 foi nomeada asistenta na Facultade de Ciencias de Bucarest, onde organizou o primeiro laboratorio de radioactividade de Roman\u00eda; al\u00ed realizar\u00eda os seus traballos orixinais neste campo.\nTivo experiencias interesantes como a obtenci\u00f3n de choiva artificial tanto no seu pa\u00eds de residencia como no estranxeiro, o uso de sales radioactivas e a obtenci\u00f3n dalg\u00fans resultados (como en B\u0103r\u0103gan ou o Deserto do S\u00e1hara). Publicou valiosos traballos sobre a relaci\u00f3n entre os terremotos e a choiva, e foi a primeira en informar de que, en v\u00e9speras dun terremoto, hai un aumento significativo da radioactividade no epicentro, debido \u00e1s emisi\u00f3ns de radon radioactivo (un gas producido pola descomposici\u00f3n do radio). Esta hip\u00f3tese tivo unha grande importancia pr\u00e1ctica e confirmouse anos m\u00e1is tarde.\nMentres traballaba na s\u00faa tese sobre a constante do polonio en 1924, \u015etefania deuse conta dun fen\u00f3meno: o chumbo met\u00e1lico que soporta dispositivos \u00e9 influenciado pola radioactividade do polonio, comezando a emitir unha radiaci\u00f3n cando o polonio act\u00faa, pero que persiste despois de que este deixe de actuar. Conseguiu o seu doutoramento en 1924 coa tese \"Recherches sur la constante du polonium et sur la p\u00e9n\u00e9tration des substances radioactives dans les m\u00e9taux\". \nUnha d\u00e9cada despois deste descubrimento, Frederic e Ir\u00e8ne Joliot-Curie obtiveron radioactividade artificial bombardeando o aluminio con part\u00edculas alfa, o que produciu unha desintegraci\u00f3n do metal tras retirar a fonte de radiaci\u00f3n alfa. Este descubrimento outorgoulles o Premio Nobel de Qu\u00edmica en 1935, polos seus traballos na s\u00edntese de novos elementos radioactivos. Entre a comunidade cient\u00edfica consid\u00e9rase que \u015etefania merec\u00eda ser asociada a este Premio Nobel debido a que foi a primeira en identificar o fen\u00f3meno. De feito, nunha entrevista a Irene Joliot-Curie para o \"Neues Wiener Journal\", en 1934 aparece o seguinte: \"Foi unha romanesa, Miss M\u0103r\u0103cineanu, quen nuns poucos anos antes foi probablemente a primeira persoa en observar que os elementos non radioactivos podr\u00edan crear elementos radioactivos baixo certas condici\u00f3ns, o que significa que emiten una radiaci\u00f3n similar ao tipo que, at\u00e9 agora, foi observado soamente para os poucos elementos radioactivos\". \nMaracineanu tam\u00e9n realizou observaci\u00f3ns novas sobre a radioactividade artificial, o fen\u00f3meno en que un material radioactivo \u00e9 capaz de crear outro material radioactivo. En 1928, xa baixo a tutela de Henri Deslandres, publicou xunto con el un extenso desenvolvemento sobre a s\u00faa investigaci\u00f3n desta transmutaci\u00f3n qu\u00edmica. Este traballo foi admirado pola ra\u00ed\u00f1a Mar\u00eda de Edimburgo, e \u015etefania recibiu un premio en memoria do recentemente falecido rei Fernando, de mans da fundaci\u00f3n do mesmo nome.\nObras.\nRedactou unha serie de publicaci\u00f3ns sobre as s\u00faas investigaci\u00f3ns: a radioactividade artifical inducida por bombardeo alfa, a transmutaci\u00f3n de chumbo en mercurio e ouro, o descubrimento da choiva artificial, e a suposta relaci\u00f3n entre os terremotos e a radioactividade."}
{"id": "551878", "revid": "1888", "url": "https://gl.wikipedia.org/wiki?curid=551878", "title": "Emilio Mart\u00ednez Baladr\u00f3n", "text": "Manuel Emilio Mart\u00ednez-Baladr\u00f3n Garc\u00eda, co\u00f1ecido como Manuel Emilio Mart\u00ednez Garc\u00eda-Baladr\u00f3n e Emilio Mart\u00ednez Baladr\u00f3n, nado en Santiago de Compostela e finado na Ponte Maceira (Portor, Negreira) o 4 de marzo de 1970, foi un avogado e empresario galego.\nTraxectoria.\nFillo do m\u00e9dico Emilio Mart\u00ednez Baladr\u00f3n e de Josefa Garc\u00eda Elizagaray, filla \u00fanica e herdeira de Ram\u00f3n Garc\u00eda Mouri\u00f1o. O seu pai non exerceu a medicina, sen\u00f3n que se dedicou \u00e1 administraci\u00f3n dos negocios herdados pola s\u00faa muller, finando en xaneiro de 1936. Emilio licenciouse en Dereito e foi o herdeiro dos negocios familiares. Cando se produciu o golpe de Estado do 18 de xullo de 1936 era suboficial de Complemento de Artiller\u00eda en Santiago de Compostela, encabezou a subscrici\u00f3n para o Ex\u00e9rcito con 20.000 pesetas e puxo a disposici\u00f3n da Junta de Defensa Nacional a s\u00faa fortuna estimada en 30.000 libras esterlinas; inmediatamente foi ascendido a alf\u00e9rez e marchou \u00e1 fronte. O 6 de novembro de 1936 foi nomeado concelleiro de Santiago de Compostela e primeiro tenente-alcalde na corporaci\u00f3n presidida por Manuel Garc\u00eda Di\u00e9guez. Foi ferido na fronte de Madrid o 26 de decembro de 1936. Ascendido a tenente en maio de 1937; convalecente, pediu o asesoramento de Ram\u00f3n Baltar, quen o acompa\u00f1ou a Alema\u00f1a para operarse en Wroc\u0142aw en agosto de 1937. Estivo nun Hospital de Wroc\u0142aw ata decembro dese ano. Foi xefe da Secci\u00f3n de Donativos do Cuartel General del General\u00edsimo en Burgos, que xestionou o patrimonio de Franco durante a guerra. Foi presidente do Casino de Santiago. Foi membro dos consellos de administraci\u00f3n de Fenosa e de FRINSA. Constru\u00edu o pazo de Baladr\u00f3n na Ponte Maceira e mercou o castelo de Doiras. Amigo de Franco, no seu pazo de Baladr\u00f3n celebr\u00e1ronse reuni\u00f3ns na ditadura. Finou no pazo da Ponte Maceira o 4 de marzo de 1970.\nVida persoal.\nCasou coa s\u00faa prima segunda Carmen Garc\u00eda Elizagaray en xu\u00f1o de 1933, e non tivo fillos."}
{"id": "551879", "revid": "1888", "url": "https://gl.wikipedia.org/wiki?curid=551879", "title": "Manuel Emilio Mart\u00ednez-Baladr\u00f3n Garc\u00eda", "text": ""}
{"id": "551892", "revid": "1888", "url": "https://gl.wikipedia.org/wiki?curid=551892", "title": "Manuel Emilio Mart\u00ednez Garc\u00eda-Baladr\u00f3n", "text": ""}
{"id": "551899", "revid": "98629", "url": "https://gl.wikipedia.org/wiki?curid=551899", "title": "Monika Henzinger", "text": "Monika Henzinger, nada en Weiden in der Oberpfalz, Alema\u00f1a, o 17 de abril de 1966, \u00e9 unha inform\u00e1tica alem\u00e1 que dirixiu o Departamento de Investigaci\u00f3n de Google, foi profesora na Universidade Cornell e na Escola Polit\u00e9cnica Federal de Lausana e dende o 2009 \u00e9 profesora na Universidade de Viena. Est\u00e1 especializada principalmente en algoritmos con especial atenci\u00f3n \u00e1s estruturas de datos, a teor\u00eda de xogos algor\u00edtmica, e a recuperaci\u00f3n de informaci\u00f3n na Web.\nTraxectoria.\nDespois de graduarse no Instituto Elly-Heuss comezou a estudar Inform\u00e1tica na Universidade de Erlangen e posteriormente na Universidade do Sarre en Saarbr\u00fccken, Alema\u00f1a. Obtivo o seu t\u00edtulo de doutora en Ciencias da computaci\u00f3n pola Universidade de Princeton en 1993. A continuaci\u00f3n traballou na Universidade de Cornell como profesora asociada. En 1999 Monika Henzinger foi contratada polo Departamento de Investigaci\u00f3n de Google en California, do foi directora entre o 2000 e o 2004. Trasladouse \u00e1 Escola Polit\u00e9cnica Federal de Lausana en Su\u00edza no 2005.Trasladouse \u00e1 Universidade de Viena no curso 2009/2010. Al\u00ed dirixe o grupo de investigaci\u00f3n de Teor\u00eda e aplicaci\u00f3n de algoritmos, centrado en atopar soluci\u00f3ns para reducir o tempo de execuci\u00f3n co fin de diminu\u00edr os custos en hardware e en consumo de enerx\u00eda na inform\u00e1tica.\nMonika Henzinger casou con Thomas Henzinger e ten unha filla."}
{"id": "551920", "revid": "89787", "url": "https://gl.wikipedia.org/wiki?curid=551920", "title": "Copa de Europa da EHCA 2022", "text": "A Copa de Europa da EHCA 2022, denominada oficialmente Golden Cup, ser\u00e1 a primeira edici\u00f3n da Copa de Europa de h\u00f3ckey a pat\u00edns organizada pola Asociaci\u00f3n Europea de Clubs de H\u00f3ckey a Pat\u00edns (co\u00f1ecida polas s\u00faas siglas en ingl\u00e9s \"EHCA\") de xeito paralelo \u00e1 Liga Europea de h\u00f3ckey a pat\u00edns 2021/22, organizada pola World Skate Europe, logo de que ambas organizaci\u00f3ns non chegaran a un acordo sobre o formato da m\u00e1xima competici\u00f3n continental de h\u00f3ckey a pat\u00edns.\nA competici\u00f3n celebrarase na cidade da Coru\u00f1a\u00a0do 11 e o 17 de abril de 2002, coincidindo co 50\u00ba aniversario do equipo local, o Liceo.\nOrganizaci\u00f3n da sede.\nAntecedentes.\nAproveitando a disputa en Luso\u00a0(Portugal) da final a catro da Liga Europea masculina 2020/21 durante os d\u00edas 15 e 16 de maio, os representantes da Asociaci\u00f3n Europea de Clubs de H\u00f3ckey a Pat\u00edns (co\u00f1ecida polas s\u00faas siglas en ingl\u00e9s \"EHCA\") e dos comit\u00e9 de h\u00f3ckey a pat\u00edns da World Skate mantiveron unha reuni\u00f3n para comezar a traballar conxuntamente na nova edici\u00f3n da m\u00e1xima competici\u00f3n continental de h\u00f3ckey a pat\u00edns, co obxectivo de mellorala e profesionalizala, as\u00ed como darlle unha maior visibilidade \u00e1 modalidade.\nSegundo os clubs da EHCA, a necesidade de modificar a Liga Europea obedec\u00eda \u00e1 dif\u00edcil situaci\u00f3n econ\u00f3mica do h\u00f3ckey a pat\u00edns europeo, en palabras do portavoz da Asociaci\u00f3n, Toni Mir\u00f3:\nDous meses despois desta primeira reuni\u00f3n, durante a Asemblea Xeral da EHCA celebrada o 16 de xullo, os clubs membros da EHCA acordaron por unanimidade non inscribirse na Liga Europea 2021/22. Nun comunicado emitido o 26 de xullo sinal\u00e1base que logo de celebrarse varias reuni\u00f3ns entre a asociaci\u00f3n, o WSE-RH e o WSRH, o comit\u00e9 europeo de h\u00f3ckey a pat\u00edns non se pronunciara sobre o reco\u00f1ecemento da EHCA como coorganizador, como solicitara na derradeira reuni\u00f3n o 21 de xullo, nin dera a co\u00f1ecer as caracter\u00edsticas da nova edici\u00f3n da m\u00e1xima competici\u00f3n do h\u00f3ckey a pat\u00edns europeo. Neste punto semellaba que a EHCA organizar\u00eda a s\u00faa propia competici\u00f3n en setembro integrada polos clubs membros, as\u00ed como aqueles que ga\u00f1aran a s\u00faa participaci\u00f3n por m\u00e9ritos deportivos.\nCon todo, as conversas continuaron e logo dunha reuni\u00f3n telem\u00e1tica celebrada o 29 de xullo, e na que participaron o Director de Sport Departmente de WS Francesco Zangarini, o Director de WS-RHTC e presidente de RFEP Carmelo Paniagua, o Director de WSE-RHTC Agostinho da Silva, o presidente da FPP, e o Presidente da EHCA Joao Nuno Araujo, a situaci\u00f3n mudou. Todas as partes chegaron a un acordo sobre o modelo de competici\u00f3n para a Liga Europea 2021/22, na que participar\u00edan un m\u00e1ximo de 16 equipos en dous grupos de oito equipos cun formato de liga todos contra todos a dobre volta con partidos disputados os xoves, finalizando cunha final a oito na que participar\u00edan os catro mellores equipos de cada grupo. A inscrici\u00f3n de m\u00e1is equipos na competici\u00f3n obrigar\u00eda a programar unha fase previa. A EHCA confiaba que o di\u00e1logo permitira chegar a un acordo definitivo para traballar conxuntamente na organizaci\u00f3n da m\u00e1xima competici\u00f3n do h\u00f3ckey a pat\u00edns continental.\nLonxe de chegarse a unha soluci\u00f3n, 48 horas despois de chegar a un acordo sobre o modelo de competici\u00f3n, WS Europe retractouse e mantivo o formato de catro grupos de catro equipos cada un a unha \u00fanica volta. A EHCA anunciou o 9 de setembro que os seus integrantes, doce equipos en total, s\u00f3 xogar\u00edan a Liga Europea baixo o sistema que acordaran as partes. A m\u00e1xima competici\u00f3n do h\u00f3ckey a pat\u00edns europeo encontr\u00e1base nunha situaci\u00f3n similar \u00e1 que viviu o baloncesto europeo cando a Euroleague organizou o seu propio torneo \u00e1 marxe da FIBA.\nFinalmente ning\u00fan dos clubs membros da EHCA participou no sorteo da Liga Europea 2021/22.\nElecci\u00f3n da sede.\nLogo da decisi\u00f3n de non participar na competici\u00f3n organizada pola WS Europe, os membros da EHCA comezaron a traballar para, en palabras de Toni Mir\u00f3:\nO 14 de febreiro de 2022 anunci\u00e1base que a competici\u00f3n organzada pola EHCA ter\u00eda lugar entre os d\u00edas 11 e 17 de abril na cidade da Coru\u00f1a, coincidindo co 50\u00ba aniversario do equipo local e membro da asociaci\u00f3n, o HC Liceo. En palabras da alcaldesa da cidade herculina, In\u00e9s Rey, A Coru\u00f1a convertirase nese momento na \"referencia do h\u00f3ckey europeo\".\nLogo de facer p\u00fablico o formato, os equipos e a sede da competici\u00f3n, a EHCA apresurouse a sinalar que a Golden Cup era un torneo \"oficioso\" que non entraba en conflito coa Federaci\u00f3n Europea, ao mesmo tempo que sinalaba que os clubs membros estaban \"totalmente abertos ao di\u00e1logo\" e que \"seguen comprometidos coa creaci\u00f3n de competici\u00f3ns europeas inclusivas que fortalezan o h\u00f3ckey a pat\u00edns\".\nNa mesma semana da designaci\u00f3n da Coru\u00f1a como sede, o Liceo iniciou a venda de abonos para a competici\u00f3n. Os primeiros 500 abonos estiveron dispo\u00f1ibles s\u00f3 para os 2\u00a0000 socios e os aproximadamente 5\u00a0000 abonados do club verde ata o 25 de febreiro, e posteriormente comezar\u00e1 a venda de abonos para o p\u00fablico xeral.\nSede.\nTodos os partidos da fase de grupos e da fase final celebraranse no Pazo dos Deportes de Riazor, pavill\u00f3n con capacidade para 4\u00a0425 espectadores e unha pista de xogo de parquet cunhas dimensi\u00f3ns de 20\u00a0\u00d7\u00a040 metros, e que \u00e9 o fogar do principal equipo de h\u00f3ckey a pat\u00edns da cidade herculina e de Galiza, o Hockey Club Liceo. Por mor da pandemia de coronavirus a capacidade do pavill\u00f3n viuse reducida inicialmente ao 75%, o que sup\u00f3n unhas 3\u00a0300 persoas, se ben dende o club herculino sinal\u00e1base que a capacidade poder\u00eda aumentar dependendo a evoluci\u00f3n da pandemia.\nA construci\u00f3n do pavill\u00f3n comezou en novembro de 1968, precisamente cun partido de h\u00f3ckey a pat\u00edns entre a selecci\u00f3n espa\u00f1ola e un combinado de xogadores do resto do mundo, sobre unha superficie de 5.840 m\u00b2, baixo a direcci\u00f3n do arquitecto municipal Santiago Rey Pedreira e foi remodelado en 2011 cun investimento de 2,4 mill\u00f3ns de euros.\nO recinto ten acollido en catro ocasi\u00f3ns a Copa do Rei de h\u00f3ckey a pat\u00edns, e en tres ocasi\u00f3ns competici\u00f3ns internacionais de selecci\u00f3ns absolutas de h\u00f3ckey a pat\u00edns, logo de ter acollido d\u00faas veces o Campionato do Mundo, en 1972 e 1988, e unha vez o Campionato de Europa en 2018.\nParticipantes e sistema de competici\u00f3n.\nO torneo iniciarase cunha fase de grupos na que os 12 equipos ser\u00e1n encadrados en catro grupos de tres equipos cada un. Os dous mellores equipos de cada grupo clasificaranse para a segunda rolda, que se disputar\u00e1 en formato de final a oito, con cuartos de final, semifinais e final.\nA competici\u00f3n estar\u00e1 formada polos 12 equipos que conformaban no momento a EHCA:"}
{"id": "551929", "revid": "23204", "url": "https://gl.wikipedia.org/wiki?curid=551929", "title": "Ida Holz", "text": "Ida Holz Bard, nada en Montevideo o 30 de xaneiro de 1935, \u00e9 unha enxe\u00f1eira, inform\u00e1tica, profesora e investigadora uruguaia. Destacou por ser pioneira no campo do Internet e da computaci\u00f3n.\nTraxectoria.\nProv\u00e9n dunha familia rica xud\u00eda de orixe canadense. Entre os 18 e os 22 anos estivo en Israel, onde estivo no ex\u00e9rcito e nun kibbutz.\nCursou o preparatorio de arquitectura ao volver ao Uruguai mentres traballaba a xornada completa polo d\u00eda.Anos m\u00e1is tarde comezou o profesorado de matem\u00e1ticas no Instituto de Profesores Artigas. Neste centro o seu profesor de L\u00f3xica matem\u00e1tica convidouna a presentarse a unha proba para acceder aos cursos de IBM que ofrec\u00eda a Universidade da R\u00e9publica na \u00e1rea de Computaci\u00f3n, que superou.\nFormou parte das primeiras xeraci\u00f3ns de estudantes en computaci\u00f3n uruguaios a principios dos anos 70, formados na Facultade de Enxe\u00f1ar\u00eda da Universidade da Rep\u00fablica.\nEn 1964 casou co artista Anhelo Hern\u00e1ndez, dedicado \u00e1 pintura contempor\u00e1nea, e que integrou o Taller Torres Garc\u00eda. En 1976 a parella partiu ao exilio en M\u00e9xico. Nese per\u00edodo, Holz traballou na Direcci\u00f3n Xeral de Pol\u00edtica Econ\u00f3mica e Social. Tam\u00e9n traballou no Instituto Nacional de Estat\u00edstica, no que chegou a ser directora da Direcci\u00f3n de Desenvolvemento Inform\u00e1tico. Ofrec\u00e9ronlle a direcci\u00f3n do instituto, pero xa decidira retornar ao Uruguai.\nConcursou pola direcci\u00f3n do Servizo Central de Inform\u00e1tica da Universidade da Rep\u00fablica (SeCIU), M\u00e9xico, en 1986, e obtivo o posto. Dende esta posici\u00f3n Ida Holz liderou o desenvolvemento de Internet no Uruguai desde principios dos anos 90. Xogou un rol destacado no desenvolvemento e evoluci\u00f3n das Teconolox\u00edas da Informaci\u00f3n e a Comunicaci\u00f3n no Uruguai. Desde 2005 estivo na direcci\u00f3n da Axencia de Sociedade da Informaci\u00f3n e do Co\u00f1ecemento do Uruguai (Agesic). Tam\u00e9n foi unha das impulsoras do Plan Ceibal.\nFoi co\u00f1ecida pola s\u00faa oposici\u00f3n nun foro celebrado en R\u00edo de Janeiro de 1991, onde os Estados Unidos e Europa pretend\u00edan impo\u00f1er a s\u00faa hexemon\u00eda no goberno da nacente rede mundial de internet.Estivo no equipo que creou o borrador do futuro Foro Latinoamericano de Redes.\nEn 1994 o SeCIU instalou o primeiro nodo de Internet no Uruguai baixo a s\u00faa direcci\u00f3n. Ida Holz xogou un papel importante na Cooperaci\u00f3n Latinoamericana de Redes Avanzadas (Red CLARA)."}
{"id": "551943", "revid": "89787", "url": "https://gl.wikipedia.org/wiki?curid=551943", "title": "Leoncio Rub\u00edn de Celis", "text": "Leoncio Rub\u00edn de Celis Oro\u00f1a, nado en Redondela o 12 de novembro de 1810 e finado en Madrid o 23 de novembro de 1875, foi un militar do ex\u00e9rcito espa\u00f1ol.\nTraxectoria.\nIniciou a s\u00faa carreira militar no ano 1829 no rexemento provincial de Tui co rango de subtenente de milicia. Entre 1834 e 1844 combateu na guerra contra os carlistas, acadando diferentes condecoraci\u00f3ns e ascendendo a Tenente Coronel de Estado Maior.\nDurante a revoluci\u00f3n galega de 1846 sublevou a praza de Vigo e exerceu o mando da segunda divisi\u00f3n do Ex\u00e9rcito Libertador de Galicia co que dirixiu o intento de conquistar Ourense. O cargo duroulle unicamente dez d\u00edas (do 15 \u00f3 24 de abril). No \u00faltimo, sa\u00edron en direcci\u00f3n a Soutelo de Montes, onde se decataron do fracaso de Miguel Sol\u00eds na Batalla de Cacheiras e se detiveron a descansar ata a ma\u00f1\u00e1 do 25, cando foron cara \u00e1 Estrada e Cuntis, quizais coa idea de pasar a Portugal. \u00c1 noite Rub\u00edn fuxiu co seu axudante en direcci\u00f3n a Vigo, para poder embarcar con destino \u00f3 estranxeiro.\nRetornou amnistiado a Espa\u00f1a. En 1854 foi nomeado gobernador militar da Provincia de Pontevedra e sucesivamente da de Alacant e da de Valladolid. En 1859 combateu en \u00c1frica nas batallas dos Castillejos, de Cabo Negro e Tetu\u00e1n. No seu regreso ocupou os cargos de capit\u00e1n xeneral de Estremadura (1864), Granada (1865) e Andaluc\u00eda (1871)."}
{"id": "551966", "revid": "98629", "url": "https://gl.wikipedia.org/wiki?curid=551966", "title": "Ulrike Lohmann", "text": "Ulrike Lohmann \u00e9 unha investigadora do clima e profesora de f\u00edsica atmosf\u00e9rica no ETH Z\u00fcrich nada en 1966. \u00c9 co\u00f1ecida pola s\u00faa investigaci\u00f3n sobre part\u00edculas de aerosol nas nubes.\nTraxectoria.\nLohmann naceu en Kiel, sendo a filla dunha profesora e un pol\u00edtico no Partido Socialdem\u00f3crata de Alema\u00f1a. Dedicou un ano ao voluntariado en Aldeas Infant\u00eds SOS en Nixeria, e despois estudou etnolox\u00eda e xeograf\u00eda. Inspirada polos informes medioambientais sobre o cambio clim\u00e1tico, estudou meteorolox\u00eda na Universidade de Mainz de 1988 a 1993. Recibiu o seu doutoramento en 1996 no Instituto Max Planck de Meteorolox\u00eda. Traballou como profesora axudante e profesor adxunta de ciencias atmosf\u00e9ricas na Universidade de Dalhousie. \u00c9 profesora de f\u00edsica atmosf\u00e9rica no Instituto da Atmosfera e o Clima na ETH Z\u00fcrich desde 2004.\nA investigaci\u00f3n de Lohmann c\u00e9ntrase nas interacci\u00f3ns entre o quecemento global, os aerosois e a formaci\u00f3n das nubes. A s\u00faa procura temper\u00e1 modelou a influencia dos cirrus no clima, que continuou no seu uso do modelo de ECHAM. A s\u00faa investigaci\u00f3n tam\u00e9n considera os efectos globais indirectos dos aerosois e a conexi\u00f3n co cambio clim\u00e1tico. Tam\u00e9n trata a posibilidade da xeoinxe\u00f1er\u00eda mediante o adelgazamento de cirros. \nNo 2017 nun artigo da revista \"Science\", anota \"polo momento, o adelgazamento dos cirros debe verse como un experimento mental que axuda a comprender os mecanismos de formaci\u00f3n dos cirros\". \u00c9 unha das sinaturas principais nos cap\u00edtulos de \"Nubes\" e \"Aerosois\" no cuarto e quinto informe de avaliaci\u00f3n do Grupo intergobernamental sobre o cambio clim\u00e1tico (IPCC). Este grupo recibiu no ano 2007 o Premio Nobel da Paz.\nLohmann apoia \u00e1 xuventude en folga para chamar a atenci\u00f3n sobre o cambio clim\u00e1tico, e en 2019 foi unha das cient\u00edficas que asinou unha declaraci\u00f3n sobre as protestas escolares pola protecci\u00f3n do clima para chamar a atenci\u00f3n sobre a crise clim\u00e1tica."}
{"id": "551975", "revid": "1131", "url": "https://gl.wikipedia.org/wiki?curid=551975", "title": "Estadio Nacional Vasil Levski", "text": "O Estadio Nacional Vasil Levski (en ) \u00e9 un estadio situado en Sof\u00eda, capital de Bulgaria. Recibe o seu nome do revolucionario b\u00falgaro e heroe nacional Vasil Levski, e \u00e9 o segundo estadio m\u00e1is grande do pa\u00eds. Conta con capacidade para 43\u00a0230 espectadores e at\u00f3pase no centro da cidade, dentro do parque m\u00e1is antigo e famoso da cidade, o Borisova gradina. Nel xoga como local a selecci\u00f3n de f\u00fatbol de Bulrgaria e disp\u00fatanse nel as finais da Copa de Bulgaria de f\u00fatbol, as\u00ed como competici\u00f3ns de atletismo. Tam\u00e9n ten sido usado para partidos da Liga de Campi\u00f3ns do Levski Sof\u00eda, e adoitan disputarse nel os derbis entre os grandes clubs de Sof\u00eda, en lugar dos seus propios estadios.\nHistoria.\nAntes da creaci\u00f3n do actual estadio nacional, outros dous estadios estaban situados no terreo no que este se atopa. Un deles era o estadio do Levski Sofia, chamado Campo Levski (en b\u00falgaro: \"Igrishte Levski\") rematado en 1934, e o outro, o Estadio Yunak, constru\u00eddo en 1928. Este \u00faltimo contaba con capacidade para uns 15\u00a0000 espectadores e adoitaba albergar os partidos da selecci\u00f3n de f\u00fatbol de Bulgaria. O Levski foi compensado pola s\u00faa perda cun terreo nos suburbios de Sof\u00eda onde se lles permitiu constru\u00edr un novo estadio, o actual Georgi Asparuhov.\nO estadio Vasil Levski completouse en 1953, cunha capacidade anunciada de 42\u00a0000 espectadores. Orixinalmente s\u00f3 se constru\u00edu o nivel inferior de bancadas (aproximadamente a metade da altura das actuais) e, debido \u00e1 irregularidade do terreo, o extremo oeste do campo e as bancadas estaban por debaixo do nivel do chan. O anel superior foi constru\u00eddo aproximadamente unha d\u00e9cada despois, e as actuais torres de iluminaci\u00f3n instal\u00e1ronse a finais dos anos 60.\nO estadio Vasil Levski foi usado para competici\u00f3ns de atletismo inmediatamente despois da s\u00faa inauguraci\u00f3n oficial o 5 de xullo de 1953. O primeiro partido de f\u00fatbol que albergou foi un amigable entre o Dinamo Sof\u00eda e o e, un mes despois, tam\u00e9n comezou a utilizarse para os partidos de liga. O primeiro encontro internacional foi un partido de clasificaci\u00f3n para a Copa do Mundo o 6 de setembro de 1953 contra Checoslovaquia. Foi ampliado en 1966 e renovado en 2002.\nConta tam\u00e9n con salas de judo, ximnasia art\u00edstica, baloncesto, boxeo, aer\u00f3bic, esgrima e tenis de mesa, as\u00ed como unha sala de adestramento f\u00edsico xeral, d\u00faas salas de conferencias e tres restaurantes. Foi sede do Campionato Europeo de baloncesto de 1957, cuxa final entre a Uni\u00f3n Sovi\u00e9tica e Bulgaria foi presenciada por 48\u00a0000 espectadores. Tam\u00e9n albergou a Univers\u00edada de 1977.\nFoi o lugar proposto para as cerimonias de apertura e clausura na candidatura de Sof\u00eda para os Xogos Ol\u00edmpicos de inverno de 2014, que finalmente ga\u00f1ou Sochi.\nConcertos.\nO estadio ten acollido numerosos espect\u00e1culos musicais de varias estrelas rexionais e mundiais.\nO maior concerto celebrado en Bulgaria e, polo tanto, no estadio Vasil Levski, foi o que ofreceu a estrela iugoslava do folk Lepa Brena o 24 de xullo de 1990 ante 100\u00a0000 persoas. Este r\u00e9cord permanece intacto ata a data. A cantante chegou ao estadio aterrando desde o helic\u00f3ptero directamente ao escenario cunha corda.\nA banda estadounidense de thrash metal Metallica realizou un dos maiores concertos de Bulgaria neste estadio en 2008, congregando a 50\u00a0000 persoas. A cantante Madonna actuou ante 54\u00a0000 persoas no estadio en agosto de 2009, como parte da xira Sticky &amp; Sweet Tour. O 14 de maio de 2010, a banda de rock australiana AC/DC tocou no estadio nacional, diante de case 60.000 fans como parte do Black Ice World Tour.\nOs chamados \"Catro Grandes do Thrash Metal\" (Metallica, Megadeth, Slayer e Anthrax) actuaron xuntos durante o Festival Sonisphere de 2010. A actuaci\u00f3n foi retransmitida en m\u00e1is de 450 salas de cine dos Estados Unidos, Europa, Canad\u00e1 e Am\u00e9rica do Sur o 22 de xu\u00f1o de 2010. O v\u00eddeo en directo foi publicado m\u00e1is tarde en DVD e Blu-ray en outubro de 2010, co t\u00edtulo \"The Big 4 Live from Sofia, Bulgaria\".\nActuaron tam\u00e9n no estadio ante grandes multitudes outras bandas e artistas como Rammstein, Guns N' Roses, Bon Jovi ou Slavi Trifonov. "}
{"id": "552000", "revid": "89787", "url": "https://gl.wikipedia.org/wiki?curid=552000", "title": "Elena Rodr\u00edguez-Falc\u00f3n", "text": "Elena Rodr\u00edguez-Falc\u00f3n nada en Monterrei en 1972 \u00e9 unha enxe\u00f1eira mec\u00e1nica mexicana. \u00c9 a presidenta e xefa executiva do New Model Institute for Technology and Engineering (NMiTE). Ata xaneiro de 2018 foi profesora na Universidade de Sheffield.\u00c9 membro da Institution of Engineering and Technology e membro principal da Higher Education Academy no Reino Unido.\nTraxectoria.\nElena Rodr\u00edguez estudou enxe\u00f1er\u00eda mec\u00e1nica na Universidade Aut\u00f3noma de Nuevo Le\u00f3n de M\u00e9xico, onde se graduou en 1994. Posteriormente fixo un mestrado en enxe\u00f1er\u00eda mec\u00e1nica e relaci\u00f3ns industriais na mesma universidade. En 2000 Rodr\u00edguez-Falc\u00f3n rematou o mestrado en enxe\u00f1ar\u00eda mec\u00e1nica e administraci\u00f3n industrial na Universidade Sheffield Hallam no Reino Unido. \nElena Rodr\u00edguez traballou no sector industrial en M\u00e9xico dende 1993, primeiro como enxe\u00f1eira de dese\u00f1o e lox\u00edstica e m\u00e1is tarde como xerente de proxectos e calidade. En 2002 uniuse \u00e1 Universidade de Sheffield no Reino Unido, onde inicialmente dese\u00f1ou e dirixiu programas acad\u00e9micos de enxe\u00f1er\u00eda mec\u00e1nica enfocados a negocios e empresas.\nComezou a s\u00faa carreira acad\u00e9mica ensinando planeaci\u00f3n empresarial en varios departamentos da Facultade de Enxe\u00f1ar\u00eda; o estudantado das s\u00faas materias traballou con clientes para desenvolver soluci\u00f3ns de enxe\u00f1er\u00eda con potencial para convertirse en produtos comerciais. Durante os seus cursos cre\u00e1ronse e comercializ\u00e1ronse diversos art\u00edios: un exemplo \u00e9 a luva parlante que permite que as persoas que sufriron un derramo cerebral poidan comunicarse. Rodr\u00edguez-Falc\u00f3n tam\u00e9n investigou a influencia das diferenzas culturais nas expectativas laborais do estudantado de enxe\u00f1ar\u00eda.\nElena Rodr\u00edguez foi nomeada directora de educaci\u00f3n empresarial na Universidade de Sheffield en 2011 e ao ano seguinte converteuse en profesora titular. En 2014 foi nomeada directora de comunicaci\u00f3n e relaci\u00f3ns externas da Facultade de Enxe\u00f1er\u00eda.\nEntre 2011 e 2014 exerceu as funci\u00f3ns de directora de mulleres en enxe\u00f1er\u00eda. Neste posto difundiu a necesidade de que m\u00e1is mulleres se formasen como enxe\u00f1eiras e expuxo como poder\u00eda lograrse. Polo seu traballo neste campo foi reco\u00f1ecida nos premios Wise 2014 na categor\u00eda Mulleres na Ciencia e Enxe\u00f1er\u00eda.\nEn xaneiro de 2018 deixou Sheffield por Hereford para formar parte do New Model Institute for Technology and Engineering (NMiTE) como directora acad\u00e9mica e reitora inaugural. Accedeu aos cargos de presidenta e directora executiva da entidade en 2018.\nPremios e Reco\u00f1ecementos.\n2007 - Premios do Ensino en Enxe\u00f1ar\u00eda outorgados pola Real Academia de Enxe\u00f1er\u00eda do Reiuno Unido.\n2007 - \"Acad\u00e9mica m\u00e1is inspiradora\", pola Universidade de Sheffield.\n2015 - Doutoramento de enxe\u00f1er\u00eda \"honoris causa\" pola s\u00faa alma mater, a Universidade Aut\u00f3noma de Novo Le\u00f3n en M\u00e9xico.\n2019 - Reco\u00f1ecemento como membro da Institution of Engineering and Technology do Reino Unido.\n2020 - Executiva l\u00edder nos premios \"Engineering Talent Awards\" outorgados pola Institution of Engineering and Technology do Reino Unido.\n2020 - Muller do Ano en Tecnolox\u00eda por FDM Everywoman.\n2020 - Premio Traxectoria do Ano 2020 por \"Equal Engineers\" e a \"Royal Academy of Engineering\" do Reino Unido.\n2020 - Reco\u00f1ecemento \"Mexicana Distinguida en Reino Unido\", Embaixada de M\u00e9xico en Londres."}
{"id": "552004", "revid": "89787", "url": "https://gl.wikipedia.org/wiki?curid=552004", "title": "O Gran Cami\u00f1o", "text": "O Gran Cami\u00f1o \u00e9 unha carreira ciclista galega por etapas, creada en 2022. Forma parte do UCI Europe Tour.\nHistoria.\nA carreira naceu grazas \u00e1 iniciativa do exciclista galego Ezequiel Mosquera e ao seu esforzo por volver ter unha carreira ciclista profesional en Galicia m\u00e1is de 20 anos despois, dende que a Volta ciclista a Galicia perdese a condici\u00f3n de profesional no ano 2000. En novembro de 2021 Mosquera asinou un convenio de colaboraci\u00f3n coa Xunta de Galicia para a organizaci\u00f3n en febreiro de 2022 dunha carreira de catro etapas, co nome de \"O Gran Cami\u00f1o\".\nA primeira edici\u00f3n da proba contou con 18 equipos, 4 deles da m\u00e1xima categor\u00eda mundial, e a participaci\u00f3n destacada de Alejandro Valverde, no ano da s\u00faa retirada. O estradense Alejandro Marque portou o dorsal n\u00famero 1 e o dinamarqu\u00e9s Magnus Cort ga\u00f1ou a primeira etapa, disputada entre O Porri\u00f1o e Vigo. Alejandro Valverde converteuse no primeiro vencedor do Gran Cami\u00f1o, con sete segundos de vantaxe sobre o segundo, o canadense Michael Woods."}
{"id": "552007", "revid": "1888", "url": "https://gl.wikipedia.org/wiki?curid=552007", "title": "Manuel Emilio Mart\u00ednez Garc\u00eda", "text": ""}
{"id": "552022", "revid": "88215", "url": "https://gl.wikipedia.org/wiki?curid=552022", "title": "O Gran Cami\u00f1o 2022", "text": "O Gran Cami\u00f1o 2022 foi a primeira edici\u00f3n desta competici\u00f3n ciclista. Celebrouse entre o 24 e o 27 de febreiro de 2022 en Galicia, con sa\u00edda na vila do Porri\u00f1o e final en Sarria, cun percorrido total de 506,8 km.\nA carreira formou parte do UCI Europe Tour 2022, o calendario ciclista dos Circu\u00edtos Continentais UCI, dentro da categor\u00eda 2.1, e foi ga\u00f1ada polo murciano Alejandro Valverde, do Movistar. Completaron o podio, como segundo e terceiro clasificado respectivamente, o canadense Michael Woods do Israel-Premier Tech e o ucra\u00edno Mark Padun do EF Education-EasyPost.\nEquipos participantes.\nNa carreira participaron 18 equipos: 4 da categor\u00eda UCI WorldTeam convidados pola organizaci\u00f3n, 9 da categor\u00eda UCI ProTeam e 5 da categor\u00eda Continental. Os equipos participantes foron:\nPercorrido.\nO Gran Cami\u00f1o 2022 contou con catro etapas, unha en cada provincia galega. Divid\u00edronse nunha etapa ch\u00e1, unha etapa de media monta\u00f1a, unha etapa de monta\u00f1a e unha contra o reloxo individual, para un percorrido total de 506,8 quil\u00f3metros.\nUCI World Ranking.\nO Gran Cami\u00f1o outorgou puntos para o UCI World Ranking para corredores de equipos das categor\u00edas UCI WorldTeam, UCI ProTeam e Equipos Continentais. As seguintes t\u00e1boas son a escala de puntos e os dez corredores que obtiveron m\u00e1is puntos:"}
{"id": "552058", "revid": "23204", "url": "https://gl.wikipedia.org/wiki?curid=552058", "title": "Pierre-Napol\u00e9on Breton", "text": "Pierre-Napol\u00e9on Breton, nado en Montreal, Quebec, o 10 de xu\u00f1o de 1858, e finado en Varennes, Quebec, o 10 de novembro de 1917, foi un numism\u00e1tico canadense, destacado polos seus estudos e cat\u00e1logos de moeda do Canad\u00e1, sinaladamente as emisi\u00f3ns privadas de cobre dos primeiros tempos, co\u00f1ecidas como \"tokens\".\nTraxectoria.\nPrimeiros anos.\nBret\u00f3n naceu o 10 de xu\u00f1o de 1858 en Montreal, fillo de Victorine Heney e de Francois Breton. \nLogo de recibir a educaci\u00f3n primaria nas Escolas dos Irm\u00e1ns Cristi\u00e1ns desa cidade, aos 15 anos entrou a traballar na entidade bancaria e de troco \"L. Marchand &amp; Son\", onde comezou a espertar a s\u00faa afecci\u00f3n pola moeda canadense.\nA partir de 1875 comezou a traballar na librar\u00eda \"Beauchemin &amp; Valois\" e posteriormente noutra, chamada \"Cadieux &amp; Derome\", ata que en 1889 emprendeu o seu propio negocio na r\u00faa St. Catherine, de venda de libros e papelar\u00eda, que posteriormente completou cunha secci\u00f3n de moedas e artigos numism\u00e1ticos.\nBret\u00f3n numism\u00e1tico.\nO seu interese pola numism\u00e1tica canadense levouno non s\u00f3 a confeccionar unha nutrida colecci\u00f3n persoal, sen\u00f3n tam\u00e9n a facer diversas investigaci\u00f3ns que culminaron en varias publicaci\u00f3ns sobre este particular. A s\u00faa obra m\u00e1is caracter\u00edstica, ampliaci\u00f3n doutra publicada catro anos antes, \u00e9 \"Illustrated History of Coins and Tokens Relating to Canada / Histoire illustr\u00e9e des monnaies et jetons du Canada\" (1894), na que establece un sistema de numeraci\u00f3n propio para a catalogaci\u00f3n das moedas utilizadas no Canad\u00e1 ao longo da historia, sinaladamente as fichas comerciais (\"tokens\") anteriores \u00e1 Confederaci\u00f3n. Esta numeraci\u00f3n, perfeccionada, segue a utilizarse en publicaci\u00f3ns actuais.\nAs s\u00faas obras, xunto coas de R. W. McLachlan e as de Joseph Leroux, son consideradas como as bases da investigaci\u00f3n numism\u00e1tica canadense.\nEntre outras entidades asociativas e eruditas, Bret\u00f3n foi un membro destacado da Sociedade de Arqueolox\u00eda e de Numism\u00e1tica de Montreal e da \"American Numismatic Association\" (ANA). En 1909 tivo unha notable participaci\u00f3n da convenci\u00f3n que a ANA celebrou en Montreal.\nPolas s\u00faas contribuci\u00f3ns aos estudos numism\u00e1ticos, foi condecorado polo Goberno franc\u00e9s como Oficial de Instruci\u00f3n P\u00fablica.\nComo coleccionista, Bret\u00f3n chegou a reunir unha das colecci\u00f3ns de moeda canadense de toda Am\u00e9rica do Norte. Esta colecci\u00f3n foi adquirida en 1891 por 4.000 d\u00f3lares polo Goberno Provincial do Quebec para con ela fundar un museo numism\u00e1tico no Departamento de Educaci\u00f3n do Quebec.\nVida persoal.\nPierre-Napol\u00e9on Breton casou en 1879 con Marie Louise Lafricain, con quen tivo 15 fillos.\nBreton finou subitamente o 10 de novembro de 1917, cando se atopaba mercando libros nunha librar\u00eda de Varennes, no Quebec.\nPublicaci\u00f3ns.\nEstes son os traballos publicados por Pierre-Napol\u00e9on Breton acerca da moeda canadense:"}
{"id": "552059", "revid": "65337", "url": "https://gl.wikipedia.org/wiki?curid=552059", "title": "Pierre Napol\u00e9on Breton", "text": ""}
{"id": "552060", "revid": "65337", "url": "https://gl.wikipedia.org/wiki?curid=552060", "title": "P. N. Breton", "text": ""}
{"id": "552061", "revid": "65337", "url": "https://gl.wikipedia.org/wiki?curid=552061", "title": "Breton, P. N.", "text": ""}
{"id": "552062", "revid": "15490", "url": "https://gl.wikipedia.org/wiki?curid=552062", "title": "Breton", "text": "O apelido Breton pode facer referencia a:"}
{"id": "552065", "revid": "104522", "url": "https://gl.wikipedia.org/wiki?curid=552065", "title": "Cyanocorax cayanus", "text": "Cyanocorax cayanus \u00e9 unha especie de ave paseriforme da familia dos c\u00f3rvidos, unha das 17 comprendidas no x\u00e9nero \"Cyanocorax\". \nTaxonom\u00eda.\nDescrici\u00f3n.\nEn 1760 o zo\u00f3logo franc\u00e9s Mathurin Jacques Brisson inclu\u00edu unha descrici\u00f3n da pega de Caiena na s\u00faa \"Ornithologie\", baseado nun exemplar recollido en Caiena, G\u00fciana Francesa, utilizou o nome franc\u00e9s \"Le geay de Cayenne\" e o latino \"Garrulus Cayanensis\". \nA\u00ednda que Brisson acu\u00f1ou nomes latinos, estes non se axustaban ao nomenclatura binomial e non son reco\u00f1ecidos pola Comisi\u00f3n Internacional de Nomenclatura Zool\u00f3xica.\nCando en 1766 o naturalista sueco Carl Linnaeus actualizou o seu \"Systema Naturae\" para a duod\u00e9cima edici\u00f3n, engadiu 240 especies que foran previamente descritas por Brisson. Unha destas foi a pega de Caiena. Linneo inclu\u00edu unha breve descrici\u00f3n, acu\u00f1ou o nome binomial \"Corvus cayanus\" e citou o traballo de Brisson.\nEsta especie est\u00e1 agora situada no x\u00e9nero \"Cyanocorax\" que foi introducido polo zo\u00f3logo alem\u00e1n Friedrich Boie en 1826.\nSin\u00f3nimo.\nA especie tam\u00e9n foi co\u00f1ecida polo nome que lle deu Linneo:\nSubespecies.\nNon se reco\u00f1ece ningunha subespecie. \nDistribuci\u00f3n.\n\u00c9 unha especie propia do norte de Am\u00e9rica do Sur, encontr\u00e1ndose en Bolivia, no Brasil, en G\u00fciana, na G\u00fciana Francesa, en Suriname e en Venezuela.\nH\u00e1bitat.\nSeu h\u00e1bitat natural son os bosques h\u00famidos tropicais e zonas de matogueiras, a\u00ednda que tam\u00e9n vive en bosques degradados.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, tendo en conta que esta especie ten unha \u00e1rea de distribuci\u00f3n moi grande e, polo tanto, non se aproxima aos limiares de vulner\u00e1bel baixo o criterio de tama\u00f1o da \u00e1rea de distribuci\u00f3n, a extensi\u00f3n e calidade do seu h\u00e1bitat e o tama\u00f1o da poboaci\u00f3n. A tendencia poboacional parece ser est\u00e1bel e, polo tanto, a especie non se achega aos limiares de vulnerable segundo o criterio de tendencia poboacional. Non se cuantificou o tama\u00f1o da poboaci\u00f3n, pero non se cre que se aproxime aos limiares de vulner\u00e1bel baixo o criterio de tama\u00f1o da poboaci\u00f3n. Por estes motivos a especie \u00e9 avaliada como \"LC\" (pouco preocupante). "}
{"id": "552069", "revid": "5863", "url": "https://gl.wikipedia.org/wiki?curid=552069", "title": "Leoncio Rub\u00edn de Cel\u00eds Oro\u00f1a", "text": ""}
{"id": "552070", "revid": "5863", "url": "https://gl.wikipedia.org/wiki?curid=552070", "title": "Leoncio Rub\u00edn de Cel\u00eds y Oro\u00f1a", "text": ""}
{"id": "552071", "revid": "5863", "url": "https://gl.wikipedia.org/wiki?curid=552071", "title": "Leoncio Rub\u00edn de Celis y Oro\u00f1a", "text": ""}
{"id": "552072", "revid": "5863", "url": "https://gl.wikipedia.org/wiki?curid=552072", "title": "Leoncio Rub\u00edn de Celis Oro\u00f1a", "text": ""}
{"id": "552073", "revid": "23204", "url": "https://gl.wikipedia.org/wiki?curid=552073", "title": "Cyanocorax cristatellus", "text": "Cyanocorax cristatellus \u00e9 unha especie de ave paseriforme da familia dos c\u00f3rvidos, unha das 17 comprendidas no x\u00e9nero \"Cyanocorax\", que habita en diversas zonas do Brasil e Paraguai.\nTaxonom\u00eda.\nDescrici\u00f3n.\nA especie foi descrita en 1823 polo naturalista neerland\u00e9s Coenraad Jacob Temminck.\nSubespecies.\nNon se reco\u00f1ecen subespecies.\nCaracter\u00edsticas.\nEsta pega do Novo Mundo \u00e9 un paxaro fermoso e grande, de 35 cm de lonxitude, co dorso predominantemente azul escuro, a cabeza e o pescozo case negros e o peito e as partes inferiores brancas como a neve. Ten unha pronunciada crista encrespada de plumas xusto detr\u00e1s do peteiro; a crista \u00e9 en media m\u00e1is grande nos machos, pero ambos os sexos son xeralmente bastante semellantes.\nA s\u00faa voz \u00e9 forte, \"gris, graa, gris-gris-gris\", \u00e1s veces reptida 8 ou 10 veces, que soan semellantes \u00e1s do corvo.\nDistribuci\u00f3n.\nEnc\u00f3ntrase en Bolivia, o Brasil e Paraguai, onde habita en zonas entre os 10 e os 1 100 m de altirude.\nBiolox\u00eda.\n\"Cyanocorax cristatellus\" vive en grupos de 6 a 12 individuos, pasando dunha fonte de alimento a outra durante o d\u00eda. Deixan un miradoiro preto para vixiar aos depredadores.\nEste paxaro \u00e9 un xeneralista, come case calquera cousa, inclu\u00eddos ovos e cr\u00edas doutras aves, insectos, artr\u00f3podos e pequenos vertebrados como os geckos. Tam\u00e9n lle gustan as noces de palma e g\u00fastalle especialmente as sementes da aut\u00f3ctona \"Inga laurina\" e os froitos da \u00e1rbore \"Schefflera actinophylla\". Mesmo se observou que pasa a madrugada nun \"Caryocar brasiliense\" onde se alimenta de n\u00e9ctar, e quizais tam\u00e9n dos invertebrados que visitan as flores desta planta principalmewnte na notie.\nEstado de consevaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, tendo en conta que esta especie ten unha \u00e1rea de distribuci\u00f3n moi grande e, polo tanto, non se aproxima aos limiares de vulner\u00e1bel baixo o criterio de tama\u00f1o da \u00e1rea de distribuci\u00f3n, a extensi\u00f3n e calidade do seu h\u00e1bitat A tendencia poboacional parece ser est\u00e1bel e, polo tanto, a especie non se achega aos limiares de vulner\u00e1bel segundo o criterio de tendencia poboacional, e a\u00ednda que non se cuantificou o tama\u00f1o da poboaci\u00f3n, non se cre que se aproxime aos limiares de vulner\u00e1bel baixo o criterio de tama\u00f1o da poboaci\u00f3n, polo que o status da especie \u00e9 cualificado como \"LC\" (pouco preocupante)."}
{"id": "552077", "revid": "98629", "url": "https://gl.wikipedia.org/wiki?curid=552077", "title": "Jos\u00e9 Neira Vidal", "text": "Jos\u00e9 Neira Vidal, nado en Lal\u00edn o 7 de maio de 1895 e finado en Buenos Aires, foi un avogado e empresario galego.\nTraxectoria.\nEmigrou cos seus pais \u00e1 Arxentina en 1907. En Buenos Aires estudou o bacharelato e fixo Procuraci\u00f3n. Foi funcionario de Correos e Tel\u00e9grafos e traballou como secretario dun avogado. En 1928 foi designado Apoderado General de la Municipalidad de la Ciudad de Buenos Aires. Foi secretario da Agrupaci\u00f3n Art\u00edstica Gallega, secretario e presidente, durante once anos, da sociedade Hijos del Partido de Lal\u00edn en Buenos Aires. Secretario do Centro Gallego de Buenos Aires, foi elixido presidente pola candidatura republicano-galegista en 1938, desempe\u00f1ando o cargo ata 1941. Volveu presentarse \u00e1 presidencia do Centro Gallego en 1950 encabezando a candidatura das agrupaci\u00f3ns Celta e Uni\u00f3n Gallega, que foi derrotada pola de Javier V\u00e1zquez Iglesias. Amigo de Luis Seoane, a quen nomeou director de 'Galicia', de Jim\u00e9nez de As\u00faa e de Castelao.\nVida persoal.\nCasou con Joaquina Mart\u00ednez e foi pai de Ilda Delia (nada en 1925) e Jos\u00e9 Carlos Neira Mart\u00ednez (nado en 1929)."}
{"id": "552095", "revid": "23204", "url": "https://gl.wikipedia.org/wiki?curid=552095", "title": "Such a Little Pirate", "text": "Such a Little Pirate \u00e9 un filme perdido estadounidense de 1918 dirixido por George Melford e protagonizado por Lila Lee como unha moza hero\u00edna e Theodore Roberts como o seu av\u00f3. Foi producido por Adolph Zukor e Jesse Lasky."}
{"id": "552102", "revid": "5863", "url": "https://gl.wikipedia.org/wiki?curid=552102", "title": "Leoncio Rub\u00edn de Cel\u00eds", "text": ""}
{"id": "552103", "revid": "23204", "url": "https://gl.wikipedia.org/wiki?curid=552103", "title": "The Romance of Elaine", "text": "The Romance of Elaine \u00e9 unha serie f\u00edlmica estadounidense de 1915 dirixida por George B. Seitz, Leopold Wharton e Theodore Wharton. Est\u00e1 baseada na novela de Arthur B. Reeve. O filme est\u00e1 considerado como perdido."}
{"id": "552109", "revid": "5863", "url": "https://gl.wikipedia.org/wiki?curid=552109", "title": "Leoncio Rub\u00edn de Ora\u00f1a", "text": ""}
{"id": "552110", "revid": "23204", "url": "https://gl.wikipedia.org/wiki?curid=552110", "title": "Invasi\u00f3n rusa de Ucra\u00edna", "text": "O 24 de febreiro de 2022, Rusia comezou unha invasi\u00f3n militar en Ucra\u00edna, un dos seus pa\u00edses veci\u00f1os do suroeste. Os primeiros informes declararon esta invasi\u00f3n como a maior operaci\u00f3n militar de guerra convencional en Europa dende a segunda guerra mundial. Este suceso marcou un aumento na escalada da violencia na actual guerra ruso-ucra\u00edna, a cal comezou en febreiro de 2014. \nA invasi\u00f3n estivo precedida por unha prolongada acumulaci\u00f3n militar rusa dende principios de 2021 e polas demandas de Rusia para prohibir legalmente a Ucra\u00edna a unirse \u00e1 OTAN. Nos d\u00edas anteriores \u00e1 invasi\u00f3n, Rusia reco\u00f1eceu as autoproclamadas Rep\u00fablica Popular de Donetsk e da Rep\u00fablica Popular de Luhansk, e fixo entrar \u00e1s Forzas Armadas de Rusia na rexi\u00f3n de Donb\u00e1s, no leste de Ucra\u00edna, o 21 de febreiro de 2022.\nSobre as 06:00 de Moscova (UTC+3), o presidente ruso Vladimir Putin anunciou unha operaci\u00f3n militar no leste de Ucra\u00edna; minutos despois, comezaron os ataques con m\u00edsiles en lugares de todo o pa\u00eds, incluso na capital K\u00ediv. O Servizo de Fronteiras de Ucra\u00edna afirmou que os seus postos fronteirizos con Rusia e Belar\u00fas foron atacados. D\u00faas horas m\u00e1is tarde as forzas terrestres rusas entraron no pa\u00eds. O presidente ucra\u00edno Volodymyr Zelenskyi respondeu promulgando a lei marcial, interrompendo as relaci\u00f3ns entre Rusia e Ucra\u00edna e anunciando a mobilizaci\u00f3n xeral da poboaci\u00f3n. A invasi\u00f3n motivou que varios pa\u00edses condenasen o ataque e impuxesen severas sanci\u00f3ns a Rusia, e ademais produc\u00edronse mobilizaci\u00f3ns en contra da guerra en Rusia que foron sufocadas con arrestos masivos."}
{"id": "552112", "revid": "5863", "url": "https://gl.wikipedia.org/wiki?curid=552112", "title": "Leoncio Rubin de Ora\u00f1a", "text": ""}
{"id": "552115", "revid": "23204", "url": "https://gl.wikipedia.org/wiki?curid=552115", "title": "The Lure of the Circus", "text": "The Lure of the Circus \u00e9 un filme estadounidense de 1918 dirixido por J. P. McGowan para Universal Film Manufacturing Co.."}
{"id": "552118", "revid": "98629", "url": "https://gl.wikipedia.org/wiki?curid=552118", "title": "Tarzan and the Golden Lion (filme)", "text": "Tarzan and the Golden Lion \u00e9 un filme estadounidense de 1927 dirixido por J. P. McGowan. Bas\u00e9ase na novela hom\u00f3nima de 1923 escrita por Edgar Rice Burroughs. Est\u00e1 protagonizado por James Pierce no papel de Tarzan, Frederick Peters como Esteban Miranda, Dorothy Dunbar como Jane e Edna Murphy como Betty Greystoke. Tam\u00e9n conta coa aparici\u00f3n de Boris Karloff como Owaza, un home da tribo. O filme foi distribu\u00eddo por Film Booking Offices of America."}
{"id": "552125", "revid": "54334", "url": "https://gl.wikipedia.org/wiki?curid=552125", "title": "The Last of the Mohicans (filme de 1920)", "text": "The Last of the Mohicans \u00e9 un filme estadounidense de 1920 dirixido por Clarence Brown e Maurice Tourneur, e escrito por Robert A. Dillon, adaptado a partir da novela de James Fenimore Cooper \"O derradeiro dos mohicanos\" (1826). \u00c9 a historia de d\u00faas irm\u00e1s inglesas que se atopan co perigo na fronteira das colonias americanas, dentro e arredor do forte comandado polo seu pai. Est\u00e1 protagonizado por Wallace Beery, Barbara Bedford, Lillian Hall, Alan Roscoe e Boris Karloff nun dos seus primeiros papeis no cinema mudo (interpretando a un indio valente). Barbara Bedford m\u00e1is tarde casou co seu coprotagonista no filme, Alan Roscoe na vida real. A produci\u00f3n rodouse preto do lago Big Bear e no val de Yosemite.\nO filme foi ben recibido no momento da s\u00faa estrea. O historiador de cinema William K. Everson considerou \"The Last of the Mohicans\" unha obra mestra. En 1995, foi considerado \"culturalmente significativo\" pola Biblioteca do Congreso dos Estados Unidos de Am\u00e9rica e foi escollido para a s\u00faa preservaci\u00f3n no National Film Registry."}
{"id": "552131", "revid": "23204", "url": "https://gl.wikipedia.org/wiki?curid=552131", "title": "Land of the Silver Fox", "text": "Land of the Silver Fox \u00e9 un filme estadounidense de 1928 dirixido por Ray Enright e escrito por Howard Smith e Joseph Jackson. Est\u00e1 protagonizado polo can Rin Tin Tin, Leila Hyams, John Miljan, Carroll Nye, Tom Santschi e Neola May. Estreouse a trav\u00e9s de Warner Bros. o 18 de outubro de 1928. Como era habitual en 1928, \"Land of the Silver Fox\" foi lanzado tanto en versi\u00f3n muda como sonora.\nStatus de preservaci\u00f3n.\nUnha copia de \"Land of the Silver Fox\" \u00e9 conservada en George Eastman House ."}
{"id": "552133", "revid": "89787", "url": "https://gl.wikipedia.org/wiki?curid=552133", "title": "Ruth Oliveira", "text": "Ruth Oliveira Mart\u00ednez, nada en Vigo o 14 de marzo de 1979, \u00e9 unha escritora galega.\nTraxectoria.\nEstudou secundaria no IES Rep\u00fablica Oriental do Uruguai de Vigo e graduouse en Lingua e Literatura espa\u00f1olas na UNED. Tam\u00e9n \u00e9 T\u00e9cnico superior en direcci\u00f3n de obras de decoraci\u00f3n. Traballou no sector do interiorismo."}
{"id": "552135", "revid": "23204", "url": "https://gl.wikipedia.org/wiki?curid=552135", "title": "Kings of the Sun", "text": "Kings of the Sun \u00e9 un filme estadounidense de 1963 dirixido por J. Lee Thompson para Mirisch Productions. O filme est\u00e1 ambientado en Mesoam\u00e9rica na \u00e9poca da conquista de Chich\u00e9n Itz\u00e1 por Hunac Ceel. As escenas foron rodadas en Mazatl\u00e1n e Chich\u00e9n Itz\u00e1. O filme marcou o segundo proxecto de Thompson con Yul Brynner nun ano, sendo o outro \"Taras Bulba\"."}
{"id": "552138", "revid": "98629", "url": "https://gl.wikipedia.org/wiki?curid=552138", "title": "Justice of the Far North", "text": "Justice of the Far North \u00e9 un filme estadounidense de 1925 dirixido por Norman Amencer e protagonizado por Arthur Jasmine, Marcia Manon e Laska Winter."}
{"id": "552147", "revid": "23204", "url": "https://gl.wikipedia.org/wiki?curid=552147", "title": "The Lighthouse by the Sea (filme de 1911)", "text": "The Lighthouse by the Sea \u00e9 un filme estadounidense de 1911 escrito por Bannister Merwin."}
{"id": "552152", "revid": "23204", "url": "https://gl.wikipedia.org/wiki?curid=552152", "title": "The Lighthouse by the Sea (filme de 1924)", "text": "The Lighthouse by the Sea \u00e9 un filme estadounidense de 1924 dirixido por Malcolm St. Clair. Foi producido e distribu\u00eddo por Warner Bros. Est\u00e1 protagonizado polo can actor Rin Tin Tin."}
{"id": "552155", "revid": "23204", "url": "https://gl.wikipedia.org/wiki?curid=552155", "title": "Jungle Cavalcade", "text": "Jungle Cavalcade \u00e9 un filme estadounidense de 1941 dirixido Armand Denis, Clyde E. Elliott e Frank Buck. \u00c9 unha recompilaci\u00f3n de metraxe dos primeiros tres filmes de Frank Buck, nos cales se describen as s\u00faas aventuras capturando animais para os zoos do mundo.\nEscenas.\nEntre as escenas no filme:"}
{"id": "552156", "revid": "47401", "url": "https://gl.wikipedia.org/wiki?curid=552156", "title": "Riaz", "text": "Riaz (antigamente en alem\u00e1n \"Zum Rad\") \u00e9 un municipio su\u00edzo do cant\u00f3n de Friburgo, situado no distrito de Gruy\u00e8re.\nLimita ao norte co concello de Marsens, ao leste con Echarlens, ao sur con Bole e Vuadens, e ao oeste con Vaulruz e S\u00e2les."}
{"id": "552158", "revid": "5863", "url": "https://gl.wikipedia.org/wiki?curid=552158", "title": "Comadroa", "text": "Unha comadroa, ou comadroa cualificada, \u00e9 unha profesional da sa\u00fade que presta atenci\u00f3n b\u00e1sica e de emerxencia \u00e1s mulleres e aos seus recentemente nados durante o embarazo, o parto e o per\u00edodo posparto. Unha matrona ou comadroa, que pode ser parteira, m\u00e9dico, obstetra ou enfermeira, est\u00e1 adestrada para estar presente (\"asistir\") ao parto, tanto se o parto ten lugar nunha instituci\u00f3n sanitaria como na casa, para reco\u00f1ecer e responder adecuadamente aos servizos m\u00e9dicos, complicaci\u00f3ns e implementar intervenci\u00f3ns que axuden a previlas en primeiro lugar, incluso a trav\u00e9s da atenci\u00f3n prenatal. Diferentes tipos de matronas poden proporcionar diferentes niveis de atenci\u00f3n.\nTipos de comadroas.\nHai varios tipos de comadroas:\nExiste unha enfermeira comadroa que debe obter un alto nivel de educaci\u00f3n, xa sexa licenciatura ou mestr\u00eda en parter\u00eda, despois de converterse en enfermeira. As enfermeiras comadroas poden traballar na maior\u00eda dos centros de maternidade, hospitais e poden ter un consultorio de parto no fogar privado.\nLogo existe unha comadroa profesional certificada. Esta comadroa pode obter unha licenza seguindo un tipo de aprendizaxe oficial, xunto con outras certificaci\u00f3ns. Deben aprobar un exame da xunta a trav\u00e9s dos estados ou pa\u00edses que permiten esta licenza e s\u00f3 pode estar dispo\u00f1ible nunha contorna de parto no fogar.\nPor \u00faltimo, est\u00e1n as comadroas de entrada directa. Estas comadroas capac\u00edtanse a trav\u00e9s dun proceso de aprendizaxe e s\u00f3 perm\u00edtense en contornas de parto no fogar. Non pos\u00faen unha licenza profesional, sen\u00f3n que serven como comadroas non profesionais nos fogares onde se necesiten os seus servizos. \nComadroa versus asistente de parto.\nD\u00e9bese facer unha distinci\u00f3n entre a persoa \"asistente de parto\" e outras persoas que poden brindar apoio e atenci\u00f3n durante o embarazo e o parto, en funci\u00f3n da formaci\u00f3n e as habilidades profesionais, as normas de pr\u00e1ctica e a natureza da atenci\u00f3n brindada. As comadroas adoitan estar capacitadas para realizar funci\u00f3ns cl\u00ednicas de atenci\u00f3n obst\u00e9trica e neonatal b\u00e1sica e de emerxencia, inclu\u00edda a administraci\u00f3n de antibi\u00f3ticos parenterales, oxit\u00f3cicos e anticonvulsivos; extracci\u00f3n manual de placenta; eliminaci\u00f3n de produtos de placenta retidos; parto vaxinal asistido; e reanimaci\u00f3n neonatal. Dependendo do alcance legal da pr\u00e1ctica, isto tam\u00e9n pode inclu\u00edr a realizaci\u00f3n de ces\u00e1reas.\nUnha asistente de partos, tam\u00e9n co\u00f1ecida como doula, \"asistente de partos\", \"persoa de apoio durante o parto\", \"asesora de partos\" ou \"educadora de partos\", \u00e9 unha persoa distinta das mencionadas que brinda apoio emocional e atenci\u00f3n e asesoramento xeral \u00e1s mulleres e as familias durante o embarazo e o parto. Unha doula xeralmente ofrece servizos de apoio \u00e1 familia nas semanas posteriores ao parto (doula posparto), e tam\u00e9n pode axudar durante o traballo de parto e o parto (doula do parto).\nEn moitos pa\u00edses en desenvolvemento, existe unha asistente tradicional, ou comadroa tradicional, que \u00e9 unha persoa que proporciona a atenci\u00f3n b\u00e1sica no embarazo e no parto e un asesoramento baseado principalmente na experiencia e os co\u00f1ecementos adquiridos de maneira informal a trav\u00e9s das tradici\u00f3ns e pr\u00e1cticas das comunidades onde se orixinaron. Polo xeral, non contan cunha formaci\u00f3n sanitaria moderna e non adoitan estar suxeitas a regulamentaci\u00f3n profesional."}
{"id": "552159", "revid": "23204", "url": "https://gl.wikipedia.org/wiki?curid=552159", "title": "The Iron Trail", "text": "The Iron Trail \u00e9 un filme estadounidense de 1921 dirixido por Roy William Neill e escrito por Dorothy Farnum. O filme est\u00e1 protagonizado por Wyndham Standing, Thurston Hall, Reginald Denny, Alma Tell e Harlan Knight. Estreouse o 30 de outubro de 1921 a trav\u00e9s de United Artists.\nPreservaci\u00f3n.\nO filme est\u00e1 conservado no arquivo Gosfilmofond de Moscova."}
{"id": "552161", "revid": "65337", "url": "https://gl.wikipedia.org/wiki?curid=552161", "title": "Jacques Pugin", "text": "Jacques Pugin, nado en Riaz o 20 de maio de 1954, \u00e9 un fot\u00f3grafo e artista visual su\u00edzo. \u00c9 un dos primeiros fot\u00f3grafos en empregar a t\u00e9cnica do \"Light painting\" na segunda metade do s\u00e9culo XX, ap\u00f3s as primeiras experiencias de artistas como Man Ray.\nBiograf\u00eda e obra.\nAos 18 anos, Jacques Pugin trasladouse a Z\u00faric para converterse en fot\u00f3grafo, contra o desexo do seu pai.\nSuzanne Abelin, que dirixe a Galerie 38, unha das primeiras galer\u00edas de Su\u00edza dedicadas \u00e1 fotograf\u00eda, organizou a s\u00faa primeira exposici\u00f3n persoal en 1977.\nAbriu o seu primeiro estudio en 1978 en Xenebra. Viaxou a Grecia, onde realizou traballos fotogr\u00e1ficos que lle permitiron obter unha bolsa federal de Artes Aplicadas (Su\u00edza) en 1979.\n\"Light painting\".\nO \"fisiograma\" ou \"light painting\" consiste en obter durante a toma fotogr\u00e1fica as trazas luminosas debidas ben \u00e1 exposici\u00f3n directa do sensor \u00e1 fonte de luz, ben aos obxectos iluminados. Jacques Pugin interv\u00e9n nas s\u00faas imaxes durante a rodaxe ou a posteriori a trav\u00e9s das diferentes t\u00e9cnicas: debuxo, pintura, ferramentas dixitais... Elaborou unha serie titulada \"Graffiti greff\u00e9s\" (1978\u20131979) utilizando a luz como un lapis que lle permitiu debuxar dentro do propio proceso fotogr\u00e1fico (\"Light Painting\"). Obtivo tres anos consecutivos a \"Bourse f\u00e9d\u00e9rale des Beaux-arts\" (na Su\u00edza) en 1980, 1981 e 1982.\nEn 1983, continuou con \"Graffiti rouges\", investigando a partir de ent\u00f3n a cor coa t\u00e9cnica do fisiograma e utilizando elementos flotando sobre a auga ou o vento.\nEn 1984, produciu a serie \"Les jouets (os xoguetes)\". Nesta serie os trazos luminosos subli\u00f1an e enganchan corpos e xoguetes que conviven na imaxe. Esta obra entrou na colecci\u00f3n do Centro Georges Pompidou de Par\u00eds e na colecci\u00f3n de M. et M. Auer que as publicou no libro \"\u00abUne histoire de la photographie\u00bb\" en 2003.\nEn 1985, durante a Trienal de Friburgo en Su\u00edza, Polaroid proporcionoulle unha c\u00e1mara de 50\u00d760\u00a0cm coa que produciu a serie \"Les Polaroids\", que pasou a formar parte da colecci\u00f3n hom\u00f3nima. Ingresou na \"Enciclopedia Internacional de Fot\u00f3grafos\", dende 1939 at\u00e9 a actualidade, edici\u00f3ns Camera obscura.\nNa d\u00e9cada de 1990, Jacques Pugin tam\u00e9n se interesou polas imaxes de fontes de v\u00eddeo que deron lugar a unha serie de fotograf\u00edas titulada \"La Montagne Bleue (A Monta\u00f1a Azul)\" (1995-1998) e a un libro hom\u00f3nimo, cun texto de Jean- Michael Olivier. Nesa obra combinou tanto ferramentas inform\u00e1ticas como lapis de cores, para un resultado pict\u00f3rico a medio cami\u00f1o entre a fotograf\u00eda e a pintura.\nDespois produciu series completas sobre o tema da vexetaci\u00f3n.\nNa d\u00e9cada dos 2000, realizou numerosas viaxes polo mundo, e en particular polos desertos de \u00c1frica, a India e Am\u00e9rica Latina para unha obra titulada \"Sacred Sites\" (2002 en adiante), apoiada cunha subvenci\u00f3n da Fundaci\u00f3n Leenaards.\nTam\u00e9n se dedicou desde 2005 ao seu traballo sobre a paisaxe de monta\u00f1a, \"La Montagne s'ombre (2005\u20132013)\".\n\"Les Cavaliers du Diable\" (\"jenjawids,\" os xinetes do dia\u00f1o).\nDe 2008 a 2013, Jacques Pugin optou por primeira vez por traballar non nas s\u00faas imaxes, sen\u00f3n utilizando fotos de sat\u00e9lite tomadas de Google Earth para destacar as cicatrices do conflito en Darfur. Estes rastros son as cinzas das casas destru\u00eddas, queimadas, dos abusos perpetuados polos \"jenjawids\", \"os xinetes do demo\", que fixeron desaparecer 300\u00a0000 seres humanos. Jacques Pugin, eliminando as cores e invertendo as imaxes negativas, inventou unha nova forma de mostrar a guerra.\nEntre 2015 e 2017, Jacques Pugin sobrevoou os glaciares v\u00edtimas do quecemento global. Quer\u00eda ser testemu\u00f1a, tentando demostrar que o rastro do home a\u00ednda non estaba lonxe."}
{"id": "552163", "revid": "98629", "url": "https://gl.wikipedia.org/wiki?curid=552163", "title": "A Hero of the Big Snows", "text": "A Hero of the Big Snows \u00e9 un filme estadounidense de 1926 dirixido por Herman C. Raymaker e escrito por Ewart Adamson. Est\u00e1 protagonizado polo can actor Rin Tin Tin, Alice Calhoun, Don Alvarado, Leo Willis e Mary Jane Milliken. Estreouse a trav\u00e9s de Warner Bros. o 24 de xullo de 1926."}
{"id": "552165", "revid": "23204", "url": "https://gl.wikipedia.org/wiki?curid=552165", "title": "Hurricane Hutch", "text": "Hurricane Hutch \u00e9 un filme estadounidense de 1921 dirixido por George B. Seitz. O filme est\u00e1 considerado como perdido. A historia trata da procura dunha f\u00f3rmula perdida para facer papel a partir de algas que salvar\u00e1 unha f\u00e1brica de papel hipotecada."}
{"id": "552167", "revid": "72012", "url": "https://gl.wikipedia.org/wiki?curid=552167", "title": "Celestino Pais Puga", "text": "Celestino Pais Puga, nado en Bembibre (Val do Dubra) en 1928 e finado na mesma localidade o 24 de abril de 2002, foi un pol\u00edtico galego que foi alcalde de Val do Dubra.\nTraxectoria.\nFoi nomeado alcalde de Val do Dubra no ano 1967. Nas municipais de 1979 encabezou a lista de UCD e logrou ser reelixido con maior\u00eda absoluta. En 1983 encabezou a candidatura de AP, pero foi derrotado pola Agrupaci\u00f3n Electoral Independente, obtendo ambas as formaci\u00f3ns 6 concelleiros, por 1 do PSdeG. AP apoiou o concelleiro socialista Jos\u00e9 Pombo Grille, que desta forma logrou a alcald\u00eda. Nas municipais de 1987 foi o n\u00famero 2 da lista de AP, que encabezou Juan Manuel Baleato Iglesias, que logrou ser a m\u00e1is votada, mais non puido gobernar dado \u00e1 uni\u00f3n do PNG (integrado polos anteriores membros da Alternativa Electoral Independente) e da CPG, polo que foi elixido alcalde o nacionalista Manuel Garc\u00eda Monteagudo. Seguiu como concelleiro na oposici\u00f3n, e en 1991 retirouse da primeira li\u00f1a pol\u00edtica.\nVida persoal.\nCasou con Lu\u00edsa Varela Fraga e tivo 2 fillas. Faleceu \u00f3s 74 anos o 24 de abril de 2002 na s\u00faa casa de Bembibre."}
{"id": "552168", "revid": "98629", "url": "https://gl.wikipedia.org/wiki?curid=552168", "title": "The Lost World (filme de 1925)", "text": "The Lost World \u00e9 un filme estadounidense de 1925 dirixido por Harry O. Hoyt. \u00c9 un filme de monstros e aventuras baseado na novela hom\u00f3nima de Arthur Conan Doyle (1912). Foi producido e distribu\u00eddo por First National Pictures, daquela, un estudio grande de Hollywood, e est\u00e1 protagonizado por Wallace Beery como o profesor Challenger. O filme salienta por ser un dos pioneros no uso de efectos especiais de stop motion, obra de Willis O'Brien, un precursor do seu traballo no filme \"King Kong\". Doyle aparece nun frontispicio da pel\u00edcula, ausente nalgunhas versi\u00f3ns existentes.\nEn 1998, \"The Lost World\" foi considerado \"cultural, historicamente ou esteticamente significativo\" pola Biblioteca do Congreso dos Estados Unidos e foi escollido para a s\u00faa preservaci\u00f3n polo National Film Registry. Debido \u00e1 s\u00faa antig\u00fcidade, o filme est\u00e1 no dominio p\u00fablico e p\u00f3dese descargar legalmente en li\u00f1a.\nSinopse.\nUnha expedici\u00f3n dirixida polo profesor Challenger vai de Londres ao Brasil co fin de atopar o mundo perdido que se menciona no diario do desaparecido explorador Maple White. O equipo est\u00e1 formado polo profesor Challenger, o profesor Summerlee, Sir John Roxton, o xornalista Edward Malone e Paula White, filla do explorador. Os viaxeiros chegan a unha meseta misteriosa na selva amaz\u00f3nica. Ofr\u00e9celles un espect\u00e1culo excepcional: o lugar permaneceu como na \u00e9poca dos dinosauros.\nRecepci\u00f3n.\nEn 1922, Arthur Conan Doyle mostrou o carrete de proba de O'Brien a unha reuni\u00f3n da Society of American Magicians, que inclu\u00eda a Harry Houdini. O p\u00fablico asombrado viu imaxes dunha familia de \"Triceratops\", un ataque dun \"Allosaurus\" e algunhas imaxes de \"Stegosaurus\". Doyle negouse a discutir as orixes do filme. Ao d\u00eda seguinte, \"The New York Times\" publicou un artigo na primeira p\u00e1xina ao respecto, dicindo \"os monstros do mundo antigo (de Conan Doyle) ou do novo mundo que descubriu no \u00e9ter, eran extraordinariamente vivos. Se son falsos, eran obras mestras\".\nEn abril de 1925, nun voo Londres-Par\u00eds de Imperial Airways, \"The Lost World\" converteuse no primeiro filme que se mostrou aos pasaxeiros dunha compa\u00f1\u00eda a\u00e9rea. Dado que as pel\u00edculas da \u00e9poca eran de nitrato e altamente inflamables, esta era unha empresa arriscada nun avi\u00f3n de madeira e casco de tea, un bombardeiro convertido na primeira guerra mundial, o Handley-Page O 400."}
{"id": "552171", "revid": "1131", "url": "https://gl.wikipedia.org/wiki?curid=552171", "title": "Jos\u00e9 Pombo Grille", "text": "Jos\u00e9 Pombo Grille, nado en Bembibre (Val do Dubra) en 1943 e finado na mesma localidade o 4 de decembro de 2017, foi un mestre, empresario e pol\u00edtico galego.\nTraxectoria.\nEstudou Maxisterio e exerceu do CPI de Bembibre, do que chegou a ser o seu director. As\u00ed mesmo rexentou xunto \u00e1 s\u00faa dona unha librer\u00eda en Bembibre, e foi presidente e un dos fundadores do equipo de f\u00fatbol SD Dubra, a partir de 1970, onde destacaron futbolistas coma Juan Manuel Baleato Iglesias, que m\u00e1is adiante lograr\u00eda ser alcalde de Val do Dubra durante 20 anos.\nEncabezou a lista do PSdeG-PSOE en Val do Dubra e no 1983 foi elixido alcalde, pese a lograr tan s\u00f3 un concelleiro, \u00f3 contar co apoio de AP do alcalde sa\u00ednte Celestino Pais Puga fronte \u00f3s independentes que foran a lista m\u00e1is votada. Durante este mandato destacou a posta en marcha da Festa do Emigrante, as\u00ed como a colocaci\u00f3n dunha estatua homenaxeando os emigrantes na entrada da vila. No 1987 volveu encabezar a lista socialista, volvendo lograr 1 concelleiro, pero sen conservar a alcald\u00eda, que nesta ocasi\u00f3n logrou o l\u00edder do PNG, Manuel Garc\u00eda Monteagudo (anterior l\u00edder independente), co apoio da CPG. Continuou como concelleiro na oposici\u00f3n, e no 1991 retirouse da primeira li\u00f1a pol\u00edtica.\nTrala s\u00faa xubilaci\u00f3n como mestre, volveu \u00e1 primeira li\u00f1a pol\u00edtica no outono do 2006, asumindo o liderado org\u00e1nico dos socialistas dubreses e sendo proclamado candidato \u00e1 alcald\u00eda para as municipais de 2007. En dita convocatoria foi a terceira forza m\u00e1is votada, tralo PPdeG e o BNG, logrando 1 concelleiro e mantendo o PPdeG maior\u00eda absoluta, polo que se situou na oposici\u00f3n, retir\u00e1ndose de novo da pol\u00edtica no 2011."}
{"id": "552173", "revid": "1888", "url": "https://gl.wikipedia.org/wiki?curid=552173", "title": "Jos\u00e9 Pombo", "text": "O nome de Jos\u00e9 Pombo pode referirse a:"}
{"id": "552175", "revid": "89787", "url": "https://gl.wikipedia.org/wiki?curid=552175", "title": "Luisa Rosado", "text": "Luisa Rosado, nada en Toledo no s\u00e9culo XVIII, foi unha parteira espa\u00f1ola. Exerceu a s\u00faa profesi\u00f3n de comadroa na Casa dos Desamparados de Madrid e anteriormente na cidade de Zamora .\nConseguiu o t\u00edtulo de Arte de Partera en 1765 ao superar o exame do Tribunal do Real Protomedicato.\nEn 1770 solicitou licenza para publicar un cartel expondo as s\u00faas habilidades como matrona.\nContexto hist\u00f3rico.\nNo s\u00e9culo XVIII a medicina, como outras moitas ciencias, estivo vetada \u00e1s mulleres pero na intimidade das casas foron as mulleres quen se encargaron do coidado de anci\u00e1ns e persoas enfermas e chegaron a converterse en verdadeiras sanadoras*, capaces de curar e acougar moitas doenzas. Con todo, a arte de partear foi unha actividade exclusivamente feminina, xa que desta maneira pretend\u00edase preservar a intimidade das mulleres e os m\u00e9dicos (todos homes ent\u00f3n) permitiron que fosen as mulleres as que exercesen esta profesi\u00f3n.\nNo s\u00e9culo XVII xa houbo alg\u00fan rozamento entre cirurxi\u00e1ns e matronas, incluso as matronas reclamaban \"carta de exame\" para poder exercer o seu oficio \"sen ser molestadas\" tentando oficializar o seu exercicio profesional. O rei Fernando VI dispuxo o 21 de xullo de 1750 que o Real Tribunal do Protomedicato aplicase a nova regulaci\u00f3n para o exame e exercicio das aspirantes a matronas, establec\u00e9ndose un texto para a s\u00faa formaci\u00f3n, titulado \"Cartilla nova, \u00fatil, e necesaria para instru\u00edrse as matronas.\" A Cartilla foi utilizada at\u00e9 principios do s\u00e9culo XIX.\nNo s\u00e9culo XVIII os cirurxi\u00e1ns comezaron a inmiscirse no campo reservado \u00e1s matronas e o traballo das matronas pasou a estar en competencia e conflito co dos dos cirurxi\u00e1ns, polo que se determinou que as matronas soamente poder\u00edan atender partos chamados normais e o resto ser\u00eda competencia dos m\u00e9dicos.\nTraxectoria.\nLuisa Rosado naceu en Toledo na primeira metade do no s\u00e9culo XVIII, desco\u00f1\u00e9cese a data exacta, tivo que ser cristi\u00e1 vella pois era un requisito indispensable para exercer a profesi\u00f3n de matrona. O t\u00edtulo de parteira obt\u00edvoo en 1765 polo Tribunal do Real Protomedicato, un corpo t\u00e9cnico creado no s\u00e9culo XV para control das persoas que exerc\u00edan profesi\u00f3ns relacionadas coa sanidade. Segundo a historiadora Teresa Ortiz G\u00f3mez, poder\u00eda ser unha muller \"que viv\u00eda soa e quizais era vi\u00fava como moitas compa\u00f1eiras da s\u00faa profesi\u00f3n\".\nEn 1768 Luisa Rosado trasladouse a vivir a Madrid, onde estaba a corte, e traballaba como matrona do Real Colexio de Nenos Desamparados. \nO co\u00f1ecemento sobre partos que Luisa Rosado ti\u00f1a era tan reco\u00f1ecido que nalgunha ocasi\u00f3n foi requirida polo Hospital Xeral de Madrid para atender un parto complicado ou de trixemelgos, conclu\u00edndo con \u00e9xito as s\u00faas intervenci\u00f3ns. \nLuisa Rosado sent\u00edase segura e orgullosa da s\u00faa profesi\u00f3n polo que se ofreceu en agosto de 1771 para asistir ao parto da Princesa de Asturias, Mar\u00eda Luisa de Parma, esposa do futuro rei Carlos IV, quen dar\u00eda a luz o 19 de setembro de 1771 a Carlos Clemente.\nO cartel da matrona.\nLuisa Rosado, confiada e segura da s\u00faa profesi\u00f3n pretendeu darse a co\u00f1ecer mediante a emisi\u00f3n dun cartel que publicitaba as s\u00faas habilidades profesionais como matrona e en marzo de 1770, Rosado dirixiuse ao Consello de Castela solicitando permiso para p\u00f3r carteis onde se ofrec\u00eda para asistir partos complicados pola retenci\u00f3n da placenta e para previr os abortos mediante un emplasto ou \"bizma\" da s\u00faa invenci\u00f3n, \u00e1mbalas d\u00faas actividades estaban f\u00f3ra do \u00e1mbito competencial das matronas e reservadas aos cirurxi\u00e1ns, creando un conflito de interese con estes, pois para as matronas a competencia limit\u00e1base a partos normais, pero Luisa Rosado asistiu a todo tipo de partos. Por este cartel enfrontouse ao Protomedicato e o seu tes\u00f3n levouna a escribir en reiteradas ocasi\u00f3ns ao rei Carlos III non s\u00f3 para pedir a publicaci\u00f3n de devandito cartel sen\u00f3n o seu ingreso na corte como parteira.\nSegundo os datos que figuran no Arquivo Xeral de Simancas, a petici\u00f3n de publicar o cartel denegouse en 1770, Luisa Rosado seguiuno tentando e novamente recibiu informes negativos do Protomedicato, pero finalmente o rei Carlos III fallou ao seu favor e foille concedido o permiso de impresi\u00f3n do cartel en 1771 mediante Real Orde de 28 de febreiro de 1771. O Protomedicato esixiu \u00e1 matrona que probase a eficacia dos seus remedios antes de p\u00f3r os carteis, esta situaci\u00f3n derivou nun terceiro recurso de Luisa Rosado onde indicaba a dificultade para cumprir as probas esixidas polos protom\u00e9dicos \u00e1 vez que incorporaba unha nova testemu\u00f1a sobre a s\u00faa intervenci\u00f3n nun parto m\u00faltiple.\nA\u00ednda que \u00e9 probable que o cartel non fose publicado, para os autores do libro \"Curandeiros, matronas e m\u00e9dicos en Europa.\" \"S\u00e9culos XII-XX\" o m\u00e1is importante \u00e9 que \"esta comadroa ilustrada foi un exemplo de comadroa de conciencia tranquila e orgullo profesional, e de muller segura de si mesma e dos seus co\u00f1ecementos \"\"\" "}
{"id": "552176", "revid": "15490", "url": "https://gl.wikipedia.org/wiki?curid=552176", "title": "Daniel Irvin Rather Jr.", "text": ""}
{"id": "552177", "revid": "15490", "url": "https://gl.wikipedia.org/wiki?curid=552177", "title": "Daniel Rather Jr.", "text": ""}
{"id": "552178", "revid": "25871", "url": "https://gl.wikipedia.org/wiki?curid=552178", "title": "Cyanocorax cyanomelas", "text": "Cyanocorax cyanomelas \u00e9 unha especie de ave paseriforme da familia dos c\u00f3rvidos, unha das 17 comprendidas no x\u00e9nero \"Cyanocorax\", propia de Am\u00e9rica do Sur, que habita en diversas zonas da Arxentina, Bolivia, o Brasil, Paraguai, o Per\u00fa e o Uruguai.\nTaxonom\u00eda.\nDescrici\u00f3n.\nA especie foi descrita por primeira vez en 1818 polo ornit\u00f3logo franc\u00e9s Louis Jean Pierre Vieillot, baixo o nome \"Pica cyanomelas\". \nSin\u00f3nimo.\nAdemais de polo nome actualmente v\u00e1lido, a especie co\u00f1eceuse tam\u00e9n polo sin\u00f3nimo:\nNota taxon\u00f3mica.\nNon presenta subespecies. Posibelmente forma unha superespecie con \"Cyanocorax caeruleus\"; a\u00ednda que se suxeriu que \"Cyanocorax violaceus\" e \"Cyanocorax cristatellus\" poder\u00edan ser membros da mesma superespecie.\nCaracter\u00edsticas.\n\u00c9 un paxaro grande, mide 37\u00a0cm. A coloracion da s\u00faa plumaxe \u00e9 un tanto apagada, nun ton viol\u00e1ceo escuro, coa cabeza e a garganta mouros e a cola de cor violeta m\u00e1is viva por arriba.\nH\u00e1bitat e distribuci\u00f3n.\nO seu h\u00e1bitat natural son os bosques secos tropicais ou subtropicais, os bosques h\u00famidos de terras baixas e os bosques antigos degradados.\nDistrib\u00faese desde o extremo sueste do Per\u00fa, norte e leste de Bolivia, Paraguao, suroeste do Brasil, norte da Arxentina e o extremo noroeste do Uruguai.\nComportamento.\nVive en bandadas pouco cohesionadas de 8 a 10 individuos, que recorren \u00e1reas forestadas e bordos de bosques, frecuentando tam\u00e9n \u00e1reas abertas con \u00e1rbores dispersos; \u00e1s veces baixan ao solo.\nAve inquisidora, investiga calquera perturbaci\u00f3n nos seus dominios, formando grupos, \u00e1s veces asociados a unha bandada de \"Cyanocorax chrysops\". Acusan forte alarma ante a presenza de intrusos, alertando \u00e1 fauna sobre a presenza humana ou doutros predadores.\nVocalizaci\u00f3n.\nEmite un \"cra, cra, cra\" rouco e forte mentres est\u00e1 encaramado nas \u00e1rbores ou durante o voo, que \u00e9 un tanto pesado.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, coniderando que esta especie ten unha \u00e1rea de distribuci\u00f3n moi ampla e, polo tanto, non se aproxima ao limiar de vulner\u00e1bel baixo o criterio do tama\u00f1o da [[\u00e1rea de distribuci\u00f3n. A tendencia poboacional parece ser est\u00e1bel e, polo tanto, non se aproxima ao limiar de vulner\u00e1bel segundo o criterio de tendencia poboacional. A\u00ednda que non se cuantificou o tama\u00f1o da poboaci\u00f3n, non se cre que se aproxime ao limiar de vulnerabel baixo o criterio de tama\u00f1o da poboaci\u00f3n, polo que cuaifica o status da especie como \"LC\" (pouco preocupante). \nV\u00e9xase tam\u00e9n.\nLigaz\u00f3ns externas.\n[[Categor\u00eda:C\u00f3rvidos]]\n[[Categor\u00eda:Aves de Am\u00e9rica do Sur]]\n[[Categor\u00eda:Animais descritos en 1818]]"}
{"id": "552179", "revid": "89787", "url": "https://gl.wikipedia.org/wiki?curid=552179", "title": "Bianca Jagger", "text": "Bianca Jagger, de solteira Bianca P\u00e9rez-Mora Mac\u00edas, nada en Managua o 2 de maio de 1945, \u00e9 unha activista e antiga actriz nicaraguana.\nTraxectoria.\nPrimeiros anos.\nJagger naceu en Managua. O seu pai era un importador e exportador de \u00e9xito e a s\u00faa nai era ama de casa. Divorci\u00e1ronse cando Bianca ti\u00f1a dez anos e ela quedou coa s\u00faa nai, que tivo que coidar tres fillos cun pequeno soldo. Aos dezaseis anos cambiou o nome de Blanca a Bianca. Reciciu unha bolsa para estudar ciencias pol\u00edticas en Francia no Instituto de Estudos Pol\u00edticos de Par\u00eds. Foi influ\u00edda polo \u00e9xito da non violencia de Gandhi e a filosof\u00eda oriental. Viaxou amplamente pola India.\nMatrimonio e vida p\u00fablica.\nBianca co\u00f1eceu a Mick Jagger nunha festa despois dun concerto de The Rolling Stones en Francia en setembro de 1970. Casaron en 1971 nunha cerimonia cat\u00f3lica en Saint-Tropez, cando estaba embarazada de catro meses. Xuntos tiveron unha filla, Jade Jagger. A\u00ednda que hai debates sobre a data exacta, a parella visitou Nicaragua despois do terremoto de 1972.\nO matrimonio estivo rodeado sempre de rumores sobre adulterio e Bianca solicitou o divorcio en maio de 1978 debido a relaci\u00f3n de Jagger coa modelo Jerry Hall. Bianca chegou a declarar: \u00abO meu matrimonio finalizou o d\u00eda da mi\u00f1a voda\u00bb.\nActivismo.\nEn 1979, Bianca Jagger visitou Nicaragua cunha delegaci\u00f3n da Cruz Vermella e quedou impresionada coa brutalidade do r\u00e9xime de Anastasio Somoza; isto persuadiuna para dedicarse a tarefas relacionadas coa xustiza e os dereitos humanos.\nDurante os anos 1980, op\u00faxose \u00e1 intervenci\u00f3n dos Estados Unidos en Nicaragua trala Revoluci\u00f3n Sandinista. Op\u00faxose \u00e1 pena de morte e manifestouse a favor dos dereitos das mulleres e das minor\u00edas amerindias, especialmente do pobo yanomami no Brasil e Venezuela.\nColaborou con organizaci\u00f3ns humanitarias como Amnist\u00eda Internacional e Human Rights Watch. En 2003 foi nomeada Embaixadora de Boa Vontade do Consello de Europa. \nEn 2013 realizou unha visita a Nicaragua, para a celebraci\u00f3n do Festival de Poes\u00eda da cidade de Granada, onde foi homenaxeada por moitos artistas nacionais, como Gioconda Belli, entre outros.\nEn 2016 foi acusada de emitir mensaxes racistas en Twitter onde promocionou a web Metapedia coa listaxe de parlamentarios brit\u00e1nicos que votaron a favor da intervenci\u00f3n militar en Iraq; esa listaxe conti\u00f1a termos despectivos e racistas. A\u00ednda que intentou desculparse en Twitter sinalando que non sab\u00eda que colocara unha ligaz\u00f3n dunha enciclopedia de extrema dereita, o esc\u00e1ndalo superou as s\u00faas desculpas.\nEn 2018, durante as manifestaci\u00f3ns antigobernamentales en Nicaragua, Bianca Jagger visitou o pa\u00eds xunto con Amnist\u00eda Internacional. Durante esa visita, Bianca Jagger e Erika Guevara-Rosas (directora para as Am\u00e9ricas de Amnist\u00eda Internacional) presenciaron o ataque dos paramilitares contra os estudantes que tomaron a Universidade Nacional de Enxe\u00f1ar\u00eda (UNI); elas estaban reunidas na Universidade Centroamericana (UCA) co reitor Jos\u00e9 Alberto Idi\u00e1quez cando comezou o asedio. A visita deu lugar \u00e1 publicaci\u00f3n conxunta dun informe titulado \"Disparar a matar\", en que se expo\u00f1en as violaci\u00f3ns aos dereitos humanos que estaba a levar a cabo o goberno de Daniel Ortega. Nese infrome destac\u00e1base que a \"estratexia de represi\u00f3n\" estivera caracterizada polo uso excesivo da forza, execuci\u00f3ns extraxudiciais, control dos medios de comunicaci\u00f3n e o uso de grupos parapoliciais para rebentar as protestas cidad\u00e1s. O saldo desa violencia fora nese momento de 81 persoas asasinadas."}
{"id": "552180", "revid": "54334", "url": "https://gl.wikipedia.org/wiki?curid=552180", "title": "Manuel Garc\u00eda Monteagudo", "text": "Manuel Jos\u00e9 Garc\u00eda Monteagudo, nado en 1941 en Carballo e finado en Bembibre (Val do Dubra) o 16 de abril de 2004, foi un pol\u00edtico e farmac\u00e9utico galego.\nTraxectoria.\nLicenciado en Farmacia, realizou tam\u00e9n estudos de agricultura e econom\u00eda agraria. Afincado en Val do Dubra e propietario dunha farmacia en Bembibre, en 1967 levou a cabo unha campa\u00f1a entre os veci\u00f1os do municipio dubr\u00e9s acerca das vantaxes do Plan de Ordenaci\u00f3n Rural, que derivou en enfrontamentos contra o servizo de concentraci\u00f3n parcelaria, que supuxo a s\u00faa e mais outras detenci\u00f3ns.\nNo 1979 conformou xunta con outros veci\u00f1os a Agrupaci\u00f3n Electoral Independente, formando parte da s\u00faa candidatura nas elecci\u00f3ns municipais e resultando ser a segunda forza m\u00e1is votada, relativamente cerca da UCD que logrou unha axustada maior\u00eda absoluta, sendo elixido concelleiro. Nas municipais de 1983 volveu a ser elixido concelleiro, sendo nesta ocasi\u00f3n a forza a m\u00e1is votada e empatando a 6 concelleiros con AP (que encabezaba o alcalde centrista sa\u00ednte Celestino Pais Puga). Por\u00e9n, a s\u00faa formaci\u00f3n non logrou a alcald\u00eda debido a que os aliancistas apoiaron o \u00fanico concelleiro socialista Jos\u00e9 Pombo Grille. En outubro de 1985 integrouse xunta o seu grupo pol\u00edtico en Coalici\u00f3n Galega, sendo o candidato \u00f3 Congreso nas xerais de 1986. Posteriormente ali\u00f1ar\u00edase co sector de Pablo Gonz\u00e1lez Mari\u00f1as e pasar\u00eda a formar parte do PNG.\nNas municipais de 1987 encabezou a candidatura do PNG \u00e1 alcald\u00eda, sendo a segunda forza m\u00e1is votada por detr\u00e1s de AP, mais nesta ocasi\u00f3n logrou a alcald\u00eda grazas a un pacto coa CPG. Nas municipais de 1991 volveu a concorrer \u00e1 alcald\u00eda a trav\u00e9s da CNG, sendo a terceira forza m\u00e1is votada tralo PPdeG e o PSdeG-PSOE, a\u00ednda que houbo bastante igualdade entre ditas tres forzas. Desta forma perdeu a alcald\u00eda fronte \u00f3 popular Juan Manuel Baleato, que a asumiu como forza m\u00e1is votada. En agosto de 1992 chegouse a un pacto de goberno entre os populares e a CNG, sendo Garc\u00eda Monteagudo portavoz do goberno. Presentouse \u00e1s municipais de 1995 a trav\u00e9s da Agrupaci\u00f3n Dubresa Independente, conseguindo tan s\u00f3 un concelleiro e logrando o PPdeG maior\u00eda absoluta, polo que pasou \u00e1 oposici\u00f3n e se retirou da pol\u00edtica \u00f3 final do mandato.\nVida Persoal.\nCasou con Dolores Pensado Grille e tiveron 4 fillos."}
{"id": "552181", "revid": "89787", "url": "https://gl.wikipedia.org/wiki?curid=552181", "title": "Elena Medel", "text": "Elena Medel Navarro, nada en C\u00f3rdoba o 29 de abril de 1985, \u00e9 unha poeta, novelista, cr\u00edtica literaria e editora espa\u00f1ola. Dirixe a editorial de poes\u00eda La Bella Varsovia. En 2020, publicou a s\u00faa primeira novela, \"Las maravillas\", ga\u00f1adora do Premio Francisco Umbral al Libro del A\u00f1o e considerado como un dos mellores libros en espa\u00f1ol de 2020 segundo os cr\u00edticos de ABC cultural e que foi traducida a nove idiomas.\nTraxectoria.\nNaceu en C\u00f3rdoba e estudou Filolox\u00eda Hisp\u00e1nica na Universidade de C\u00f3rdoba. \nEmpezou a cultivar desde pequena a narrativa e co\u00f1ecer a obra de Federico Garc\u00eda Lorca inspirouna aos 11 anos a empezar a escribir poes\u00eda, explica nas s\u00faas entrevistas.\nLogrou o premio Andaluc\u00eda Joven concedido polo Instituto Andaluz de la Juventud e en 2006 obtivo unha bolsa\u00a0 do Concello de Madrid na Residencia de Estudiantes.\nPublicou diversos poemarios, entre os que destacan \"Mi primer bikini\" (DVD, 2002), co que ga\u00f1ou o premio Andaluc\u00eda Joven, \"Tara\" (2006) e \"Chatterton\" (Visor, 2014), que obtivo o premio Loewe na categor\u00eda de Creaci\u00f3n Joven en 2013. Tam\u00e9n \u00e9 autora dos cadernos \"Vacaciones\" (2004) e \"Un soplo en el coraz\u00f3n\" (2007).\nTam\u00e9n dirixe a editorial de poes\u00eda La Bella Varsovia.\nOs seus poemas foron traducidos ao alem\u00e1n, \u00e1rabe, armenio, esloveno, \u00e9uscaro, franc\u00e9s, ingl\u00e9s, italiano, polaco, portugu\u00e9s, roman\u00e9s, sueco e suahili.\nA s\u00faa obra aparece en numerosos recontos da poes\u00eda dos anos 20 do s\u00e9culo XXI. Tam\u00e9n narradora, os seus contos aparecen en diversas antolox\u00edas.\nEn 2018 publicou \"Todo lo que hay que saber sobre poes\u00eda\", un libro no que nos acerca de forma entretida e did\u00e1ctica \u00e1 poes\u00eda, inclu\u00edda a s\u00faa historia.\nDous anos despois, en 2020 publica \"Las maravillas\", a s\u00faa primeira novela, na que exp\u00f3n o peso do di\u00f1eiro na vida das persoas, a precariedade e a pesar diso a esperanza."}
{"id": "552182", "revid": "23204", "url": "https://gl.wikipedia.org/wiki?curid=552182", "title": "Bernard du Bus de Gisignies", "text": "Jonkheer Bernard Aim\u00e9 L\u00e9onard du Bus de Gisignies, nado o en 21 de xu\u00f1o de 1808 en Sint-Joost-ten-Node, Bruxelas-Capital, e finado o 6 de xullo de 1874 en Bad Ems, Reino de Prusia, foi un nobre neerland\u00e9s e m\u00e1is tarde un pol\u00edtico, ornit\u00f3logo e paleont\u00f3logo belga.\nTraxectoria.\nBernard du Bus de Gisignies foi o segundo fillo de Leonard Pierre Joseph du Bus de Gisignies. Estudou Dereito na Universidade Estatal de Lovaina, pero pronto se interesou m\u00e1is pola ornitolox\u00eda.\nEn 1835 presentou un manuscrito \u00e1 Real Academia de B\u00e9lxica no que describ\u00eda o paxaro \"Leptorhynchus pectoralis\". \nFoi deputado por Soignies (Provincia de Hainaut). \nCasou con Petronilla Truyts o 19 de maio de 1845, matrimonio que tivo dous fillos, Bernard Daniel e Chretien.\nFoi o primeiro director do Real Instituto Belga de Ciencias Naturais en 1846. Nesta ocasi\u00f3n doou ao Museo desta instituci\u00f3n 2 474 aves da s\u00faa propia colecci\u00f3n. \nEn 1860, durante a construci\u00f3n de novas fortificaci\u00f3ns ao redor de Antuerpen intersouse pola paleontolox\u00eda. Os f\u00f3siles atopados eran principalmente de baleas. \nEncontrou dous esqueletos de \"Balaena mysticetus\" e un dunha inmatura balea azul (\"Balaenoptera musculus\"), que a\u00ednda hoxe est\u00e1n expostos no Museo. \nNese mesmo ano encontrouse preto de Lier o esqueleto dun mamut que foi levado ao Museo (onde est\u00e1 expoto dende 1869). Nese momento o \u00fanico outro esqueleto dun mamut estaba exposto no museo de San Petersburgo.\nEn 1867 foi nomeado director da secci\u00f3n de ciencias da Real Academia de B\u00e9lxica.\nAbreviatura.\nA abreviatura Du Bus de Gisignies empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "552183", "revid": "22795", "url": "https://gl.wikipedia.org/wiki?curid=552183", "title": "Du Bus de Gisignies", "text": ""}
{"id": "552186", "revid": "98629", "url": "https://gl.wikipedia.org/wiki?curid=552186", "title": "Cyanocorax violaceus", "text": "Cyanocorax violaceus \u00e9 unha especie de ave paseriforme da familia dos c\u00f3rvidos, unha das 17 comprendidas no x\u00e9nero \"Cyanocorax\", propia de Am\u00e9rica do Sur, qe se encontra en Bolivia, Brasil, Colombia, Ecuador, G\u00fciana, Per\u00fa e Venezuela. \nTaxonom\u00eda.\nDescrici\u00f3n.\nA especie foi descrita en 1874 polo ornit\u00f3logo belga Bernard du Bus de Gisignies. \nSubespecies.\nNa actualidade reco\u00f1\u00e9cense du\u00e1s subespecies:\nH\u00e1bitat e distribuci\u00f3n.\nH\u00e1bitat.\nO seu h\u00e1bitat natural son os bosques h\u00famidos das terras baicas tropicais e subtropicais e os bosques antigos degradados.\n\u00c9 principalmente unha ave das terras baixas, a\u00ednda que localmente esta pega pode encontrarse a unha altitude de at\u00e9 os 1 350 m.\nDistribuci\u00f3n.\nDistrib\u00faese polo suroeste e o noroeste da conca amaz\u00f3nica, desde o norte de Bolivia, a trav\u00e9s da Amazonia oriental do Per\u00fa e o Ecuador, a Amazonia colombiana, e a conca do r\u00edo Orinoco at\u00e9 o norte de Venezuela. \nA s\u00faa \u00e1rea de distribuci\u00f3n est\u00e1 ao leste da cordilliera andina, excepto no norte de Colombia e Venezuela. \nCaracter\u00edsticas.\n\"Cyanocorax violaceus\" unha pega de tama\u00f1o ente mediano e grande (de 33 a 38 cm de lonxitude e un peo duns 262 g) lixeiramente cristada, con plumaxe violeta azulada mate e co rosto e a gorxa m\u00e1is escuras. \nA cabeza, a garganta e a parte superior do peito son de cor negra. Presenta unha banda nucal de cor branca leitosa, que se intensifica a azul violeta opaca no resto da plumaxe. As partes inferiores son m\u00e1is p\u00e1lidas e tinxidas de tons agrisados. \nA subespecie \"violaceus\" (do sueste do Per\u00fa e o norte de Bolivia) \u00e9 m\u00e1is de cor m\u00e1is apagada, e a caluga non \u00e9 m\u00e1is p\u00e1lida que o lombo. No leste de Colombia e no sur de Venezuela, a subespecie \"pallidius\" dist\u00ednguese polo seu iris p\u00e1lido, as s\u00faas coberteiras brancas baixo a cola e a punta da cola, a caluga m\u00e1is p\u00e1lida e a crista frontal curta.\nComportamento.\n\"Cyanocorax violaceus\" \u00e9 unha especie omn\u00edvora, consumindo principalmente froitas, insectos e ovos de aves e r\u00e9ptiles, e incluso pequenos lagartos.\nPouco se sabe do seu ciclo vital. En Venezuela alim\u00e9ntase principalmente no dosel medio e superior (m\u00e1is de 18 m) nunha selva tropical perenne. Buscan as s\u00faas presas saltando coas patas, e forraxean en bandadas nas copas das \u00e1rbores do bosque, e raramente permanecen moito tempo nun s\u00f3 lugar. Estas bandadas adoitan seren ruidosas pero, como outras pegas, \"Cyanocorax violaceus\" pode ser tranquila e discreta \u00e1s veces. S\u00e1bese que adoitan escorrentar potenciais depredadores.\nReunidos en grupos de diferentes tama\u00f1os, despr\u00e1zanse polos bosques h\u00famidos, secos, secundarios, de galer\u00eda e en \u00e1reas abertas con \u00e1rbores illadas.\nSeu canto \u00e9 un \"pao, iao\", comezando en ton baixo e logo subindo e baixando bruscamente."}
{"id": "552188", "revid": "98629", "url": "https://gl.wikipedia.org/wiki?curid=552188", "title": "The Amazing Spider-Man 2", "text": "The Amazing Spider-Man 2 \u00e9 un filme estadounidense dirixido por Marc Webb que se estreou no 2014. O filme bas\u00e9ase na serie de banda dese\u00f1ada \"The Amazing Spider-Man\" de Stan Lee e Steve Ditko.\nSinopse.\nO cient\u00edfico de Oscorp Richard Parker grava unha mensaxe de v\u00eddeo para explicar a s\u00faa desaparici\u00f3n. El e a s\u00faa muller Mary tentan fuxir a bordo dun avi\u00f3n privado que \u00e9 secuestrado por un asasino. O avi\u00f3n estrela, matando \u00e1 parella."}
{"id": "552189", "revid": "85894", "url": "https://gl.wikipedia.org/wiki?curid=552189", "title": "Sociedade de Arqueolox\u00eda e de Numism\u00e1tica de Montreal", "text": "A Sociedade de Arqueolox\u00eda e de Numism\u00e1tica de Montreal (franc\u00e9s: \"Soci\u00e9t\u00e9 d'arch\u00e9ologie et de numismatique de Montr\u00e9al\"; ingl\u00e9s: \"Antiquarian and Numismatic Society of Montreal\") \u00e9 unha entidade asociativa sen \u00e1nimo de lucro, institu\u00edda na cidade canadense de Montreal en 1862, que ten como obxectivo a valorizaci\u00f3n e a protecci\u00f3n do patrimonio hist\u00f3rico, arqueol\u00f3xico e numism\u00e1tico.\nA sociedade ten a s\u00faa sede no castelo Ramezay, do que \u00e9 propietaria e administradora, que alberga tam\u00e9n un importante museo sobre a historia de Montreal. \nHistoria.\nA sociedade foi fundada en 1862 por un grupo de intelectuais de Montreal afeccionados \u00e1 numism\u00e1tica, vinculados \u00e1 Sociedade Hist\u00f3rica de Montreal, encabezado por Ad\u00e9lard Joseph Boucher e Stanley Clark Bagg. O seu obxectivo era fomentar os estudos numism\u00e1ticos e, por tal motivo, o nome inicial da entidade foi \"Soci\u00e9t\u00e9 de Numismatique de Montr\u00e9al\". Non obstante, axi\u00f1a, en 1866, ampliou o \u00e1mbito das s\u00faas actividades para abranguer tam\u00e9n os estudos sobre arqueolox\u00eda, o que deu lugar ao nome actual.\n\u00c1 maneira das sociedades eruditas e das sociedades hist\u00f3ricas estadounidenses do s\u00e9culo XIX, tanto o consello de direcci\u00f3n como outros membros da sociedade participaban en escavaci\u00f3ns arqueol\u00f3xicas e mesmo dirixiron algunhas delas. Como medio para a difusi\u00f3n dos resultados das s\u00faas investigaci\u00f3ns comezaron a publicar o \"Canadian Antiquarian and Numismatic Journal\", a partir de 1872. Esta publicaci\u00f3n apareceu cunha periodicidade irregular ao longo de seis d\u00e9cadas.\nO 1 de maio de 1895, a Sociedade instalouse no castelo Ramezay, logo de arrendarlle ao Goberno municipal en 1893 o edificio, que daquela estaba en perigo de demolici\u00f3n. No castelo estableceu a s\u00faa sede social e en 1896 inaugurou o seu propio museo sobre a historia do Canad\u00e1. Finalmente, en 1929 a Sociedade adquiriu o edificio en propiedade, a cambio dunha doaz\u00f3n de 10.000 dos seus libros \u00e1 biblioteca municipal de Montreal. O museo do castelo disp\u00f3n duns importantes fondos numism\u00e1ticos, procedentes en gran parte da adquisici\u00f3n da colecci\u00f3n de Robert W. McLachlan.\nA crise econ\u00f3mica, seguida ademais pola segunda guerra mundial, afectou moi seriamente as actividades da Sociedade, que fixo todo o posible por manter aberto ao p\u00fablico o castelo Ramezay. As d\u00e9cadas de 1940 e de 1950 foron moi sombr\u00edas para o patrimonio de Montreal; no entanto, as d\u00e9cadas de 1960 e de 1970 a situaci\u00f3n mellorou e, grazas ao mecenas David M. Stewart, entusiasta da historia e da conservaci\u00f3n do patrimonio, e membro da Sociedade desde hab\u00eda vinte anos, tanto o museo como as mellores pezas da s\u00faa colecci\u00f3n foron completamente restaurados, e a colecci\u00f3n ampliouse mediante numerosas adquisici\u00f3ns.\nOs fondos de arquivo da Sociedade de Arqueolox\u00eda e de Numism\u00e1tica de Montreal cons\u00e9rvanse na Biblioteca de Arquivos Nacionais do Quebec, en Montreal.\nEn 2021, a Sociedade celebrou o 125\u00ba aniversario do seu establecemento no castelo Ramezay, motivo polo cal emitiu unha serie de medallas conmemorativas en prata e en bronce."}
{"id": "552191", "revid": "65337", "url": "https://gl.wikipedia.org/wiki?curid=552191", "title": "Soci\u00e9t\u00e9 d'arch\u00e9ologie et de numismatique de Montr\u00e9al", "text": ""}
{"id": "552192", "revid": "65337", "url": "https://gl.wikipedia.org/wiki?curid=552192", "title": "Antiquarian and Numismatic Society of Montreal", "text": ""}
{"id": "552194", "revid": "85894", "url": "https://gl.wikipedia.org/wiki?curid=552194", "title": "Elmer Imes", "text": "Elmer Samuel Imes, nado en Memphis (Tennessee) o 12 de outubro de 1883 e finado en Manhattan (Nova York) o 11 de setembro de 1941, foi un f\u00edsico estadounidense de orixe afroamericana.\nGraduado na Universidade de M\u00edchigan en 1918, foi o segundo f\u00edsico desa orixe en graduarse nas universidades dos EEUU (O primeiro foi Edward Alexander Bouchet, no 1876).\nTraxectoria.\nMellorou os sistemas espectrosc\u00f3picos, acadando definici\u00f3ns espectrais moito m\u00e1is precisas que as dispo\u00f1ibles con anterioridade, e descubrindo as\u00ed a aplicabilidade dos cuantos a transici\u00f3ns enerx\u00e9ticas diferentes das do electr\u00f3n na \u00f3rbita at\u00f3mica."}
{"id": "552195", "revid": "6", "url": "https://gl.wikipedia.org/wiki?curid=552195", "title": "Elmer Samuel Imes", "text": ""}
{"id": "552196", "revid": "895", "url": "https://gl.wikipedia.org/wiki?curid=552196", "title": "N\u00eemes Olympique", "text": "O N\u00eemes Olympique, m\u00e1is co\u00f1ecido como NO, \u00e9 un club de f\u00fatbol franc\u00e9s, da cidade de N\u00eemes. Foi fundado en 1937 e xoga na Ligue 2 francesa."}
{"id": "552201", "revid": "15490", "url": "https://gl.wikipedia.org/wiki?curid=552201", "title": "Manio Acilio Balbo (c\u00f3nsul 114 a. C.)", "text": "Manio Acilio Balbo (en lat\u00edn, \"Manius Acilius M'. f. L. n. Balbus\") foi un pol\u00edtico e militar romano durante a etapa republicana. \nTraxectoria.\nFamilia.\nFormaba parte de la familia Acilia,da gens Acilia, de orixe plebea, e pertenc\u00eda \u00e1 familia Balbo, Posiblemente fose fillo de Manio Acilo Balbo, c\u00f3nsul no 150 a. C. e neto de Lucio Acilio.\nCarreira.\nNo 117 a.C. foi pretor na derradeira data de acordo coas disposci\u00f3ns da \"lex Villia.\"\nAccedeu ao consulado no ano 114 a. C. con Caio Porcio Cat\u00f3n como colega. Atrib\u00faeselle unha cu\u00f1aci\u00f3n de moedas do 124 a. C. que consta de denarios, semis e cuadrantes. O denario est\u00e1 rotulado BALBVS no anverso e MN\u2022ACILI no reverso. As d\u00faas moedas de bronce non levan o seu apelido. Por\u00e9n, \u00e9 imposible asegurar que este Acilio Balbo sexa exactamente este c\u00f3nsul."}
{"id": "552321", "revid": "5863", "url": "https://gl.wikipedia.org/wiki?curid=552321", "title": "David Rub\u00edn Migu\u00e9lez", "text": ""}
{"id": "552322", "revid": "5863", "url": "https://gl.wikipedia.org/wiki?curid=552322", "title": "Dicionario Biogr\u00e1fico de Galicia", "text": ""}
{"id": "552422", "revid": "34155", "url": "https://gl.wikipedia.org/wiki?curid=552422", "title": "Sint-Joost-ten-Node", "text": "Sint-Joost-ten-Node (en neerland\u00e9s), ou Saint-Josse-ten-Noode (en franc\u00e9s), a mi\u00fado chamado simplemente Sint-Joost ou Saint-Josse, \u00e9 un dos dezanove municipios da rexi\u00f3n de Bruxelas-Capital.\nXeograf\u00eda.\nSituado a 47 msnm, o municipio ocupa unha extensi\u00f3n de 1,14 km\u00b2.\nSegundo o censo do 1 de xaneiro de 2020, contaba cunha poboaci\u00f3n de 27 497 habitantes, polo que, nese ano, a s\u00faa densidade de poboaci\u00f3n era de 24 120 hab./km\u00b2. \nDun total de 581 municipios de B\u00e9lxica, Sint-Joost-ten-Node \u00e9 o de menor tama\u00f1o e o m\u00e1is densamente poboado. \nComo \u00e9 com\u00fan en todos os concellos de Bruxelas, \u00e9 legalmente biling\u00fce (neerland\u00e9s-franc\u00e9s)."}
{"id": "552425", "revid": "22795", "url": "https://gl.wikipedia.org/wiki?curid=552425", "title": "Saint-Josse-ten-Noode", "text": ""}
{"id": "552459", "revid": "23204", "url": "https://gl.wikipedia.org/wiki?curid=552459", "title": "Bad Ems", "text": "Bad Ems \u00e9 unha pequena cidade alem\u00e1 no Land de Renania-Palatinado. \u00c9 a sede administrativa do distrito rural de Rhein-Lahn e \u00e9 moi co\u00f1ecida como balneario no r\u00edo Lahn. Bad Ems \u00e9 a sede da \"Verbandsgemeinde\" (comunidade administrativa) Bad Ems-Nassau. \nXeograf\u00eda.\nSituada a unha altitude nedia de 80 msnm, ocupa unha superficie de 15,36 km\u00b2\nSegundo o censo do 31 de decembro de 2020 contaba con 9 801 habitantes, polo que a s\u00faa densiade de poboaci\u00f3n, nese ano, era de 636 hab./km\u00b2.\nHistoria.\nNa \u00e9poca romana constru\u00eduse un castelo na actual Bad Ems como parte do \"Limes\" Xerm\u00e1nico. Non queda practicamente nada daquela estrutura. Nos bosques ao redor da cidade, por\u00e9n, existen distintos restos da antiga fronteira romana.\nA vila foi mencionada por primeira vez en documentos oficiais o ano 880, e recibiu a s\u00faa carta de poboaci\u00f3n en 1324. Os condes de Nassau e de Katzenelnbogen reconstru\u00edron o balneario e utiliz\u00e1rono xunto con outros visitantes nobres.\nNos s\u00e9culos XVII e XVIII foi considerada como un dos balnearios m\u00e1is famosos de Alema\u00f1a. \nAlcanzou o seu m\u00e1ximo esplendor no s\u00e9culo XIX cando recib\u00eda visitantes de todo o mundo, e converteuse na residencia de ver\u00e1n de diferentes monarcas europeos e artistas, inclu\u00eddos o k\u00e1iser Guillerme I de Alema\u00f1a, os tsares Nicolao I e Alexandre II de Rusia, Richard Wagner e Fi\u00f3dor Dostoievski.\nEn 1870 a cidade, daquela parte do Reino de Prusia, alcanzou certa relevancia por ser o lugar onde se orixinou o Telegrama de Ems, que propiciou a Guerra franco-prusiana. \nEn 1876, na \"Haus Vier T\u00fcrme\" (Casa das catro torres), Alexandre II de Rusia firmou o \"Ucase de Ems\", polo que se prohib\u00eda a lingua ucra\u00edna. Hoxe un monumento conmemora o evento.\nPatrimonio da Humanidade.\nEn 2021 a cidade pasou a formar parte do Patrimonio da Humanidade da UNESCO na secci\u00f3n de \"Grandes cidades termais de Europa\", debido \u00e1s s\u00faas famosas augas termais e \u00e1 arquitectura dos s\u00e9culos XVIII e XX que testemu\u00f1an a popularidade dos balnearios en Europa durante ese tempo."}
{"id": "552508", "revid": "22795", "url": "https://gl.wikipedia.org/wiki?curid=552508", "title": "Cladorhynchus", "text": ""}
{"id": "552509", "revid": "89787", "url": "https://gl.wikipedia.org/wiki?curid=552509", "title": "Apolipoprote\u00edna C1", "text": "A apolipoprote\u00edna C1 (tam\u00e9n apolipoprote\u00edna C-I ou ApoC-I, entre outros nomes) \u00e9 un compo\u00f1ente prote\u00edco das lipoprote\u00ednas que nos humanos est\u00e1 codificado no xene APOC1 do cromosoma 19.\nFunci\u00f3n.\nA prote\u00edna codificada por este xene pertence \u00e1 familia da apolipoprote\u00edna C. Este xene expr\u00e9sase principalmente no f\u00edgado e \u00e9 activado cando os monocitos se diferencian en macr\u00f3fagos. Atop\u00e1ronse variantes de transcrici\u00f3n de empalme alternativo deste xene, pero non se determinou a validez biol\u00f3xica dalgunhas variantes.\nA apolipoprote\u00edna C1 ten unha lonxitude de 57 amino\u00e1cidos, enc\u00f3ntrase normalmente no plasma e \u00e9 responsable da activaci\u00f3n do lecit\u00edn colesterol esterificado cun importante papel no intercambio de colesterol esterificado entre distintas lipoprote\u00ednas e na eliminaci\u00f3n do colesterol dos tecidos. A s\u00faa principal funci\u00f3n \u00e9 a inhibici\u00f3n da prote\u00edna de transferencia de \u00e9steres do colesterol (CETP), probablemente ao alterar a carga el\u00e9ctrica de mol\u00e9culas de HDL.\nDurante o xex\u00fan (igual que ocorre con outras apolipoprote\u00ednas C), enc\u00f3ntrase principalmente nas HDL, pero despois dunha comida enc\u00f3ntrase na superficie doutras lipoprote\u00ednas. Cando se degradan prote\u00ednas ricas en triglic\u00e9ridos como os quilomicrons e as VLDL, esta apolipoprote\u00edna \u00e9 transferida de novo \u00e1s HDL. \u00c9 unha das prote\u00ednas con m\u00e1is cargas positivas do corpo humano.\nPseudoxene.\nLocalizouse un pseudoxene deste xene a 4 kb augas abaixo do xene da APOC1 coa mesma orientaci\u00f3n no cromosoma 19, e os dous forman parte do mesmo agrupamento de xenes de apolipoprote\u00ednas. Este pseudoxene, do que tam\u00e9n se informou que estaba presente nos denisovanos e neandertais, orixinouse en dous episodios separados. Despois da diverxencia dos monos do Novo Mundo da li\u00f1axe humana, o xene APOC1 sufriu unha duplicaci\u00f3n. Os monos do Vello Mundo e os grandes simios non humanos te\u00f1en os dous xenes activos. Neles, un dos duplicados codifica unha prote\u00edna b\u00e1sica designada apoC-IB que \u00e9 ort\u00f3loga da apolipoprote\u00edna C1 humana. O outro codifica unha prote\u00edna \u00e1cida chamada apoC-IA, que \u00e9 ort\u00f3loga da prote\u00edna virtual que estar\u00eda codificada no pseudoxene. O evento de pseudoxenizaci\u00f3n ocorrido nalg\u00fan momento entre a diverxencia dos bonobos e os chimpanc\u00e9s da estirpe humana e a aparici\u00f3n dos denisovanos e os neandertais. O pseudoxene d\u00e9bese a un cambio nun s\u00f3 nucle\u00f3tido no cod\u00f3n do pen\u00faltimo amino\u00e1cido, que \u00e9 a glutamina, na secuencia sinal, orixinando como resultado un cod\u00f3n de stop."}
{"id": "552510", "revid": "27155", "url": "https://gl.wikipedia.org/wiki?curid=552510", "title": "Apolipoprote\u00edna C-I", "text": ""}
{"id": "552511", "revid": "27155", "url": "https://gl.wikipedia.org/wiki?curid=552511", "title": "ApoCI", "text": ""}
{"id": "552512", "revid": "27155", "url": "https://gl.wikipedia.org/wiki?curid=552512", "title": "APOC1", "text": ""}
{"id": "552513", "revid": "27155", "url": "https://gl.wikipedia.org/wiki?curid=552513", "title": "ApoC-I", "text": ""}
{"id": "552514", "revid": "27155", "url": "https://gl.wikipedia.org/wiki?curid=552514", "title": "ApoC-IB", "text": ""}
{"id": "552515", "revid": "27155", "url": "https://gl.wikipedia.org/wiki?curid=552515", "title": "Apo-CIB", "text": ""}
{"id": "552516", "revid": "5863", "url": "https://gl.wikipedia.org/wiki?curid=552516", "title": "Luis de Trelles y Noguerol", "text": ""}
{"id": "552517", "revid": "5863", "url": "https://gl.wikipedia.org/wiki?curid=552517", "title": "Luis de Trelles e Noguerol", "text": ""}
{"id": "552518", "revid": "5863", "url": "https://gl.wikipedia.org/wiki?curid=552518", "title": "Lu\u00eds de Trelles e Noguerol", "text": ""}
{"id": "552526", "revid": "85894", "url": "https://gl.wikipedia.org/wiki?curid=552526", "title": "Cladorhynchus leucocephalus", "text": "Cladorhynchus leucocephalus \u00e9 unha especie de ave da orde das caradriformes, familia dos recurvirr\u00f3stridos o \u00fanico representante do x\u00e9nero \"Cladorhynchus\", \n\u00c9 un endemismo de Australia.\nTaxonom\u00eda.\nDescrici\u00f3n.\nA especie foi descrita en 1816 polo ornit\u00f3logo franc\u00e9s Louis Jean Pierre Vieillot, clasific\u00e1ndoa no x\u00e9nero \"Recurvirostra\" e d\u00e1ndolle o nome \"Recurvirostra leucocephala\". Vieillot s\u00f3 incicou que a especie se atopaba en terras austrais, cuxo significado non est\u00e1 claro. O ornit\u00f3logo afeccionado Gregory Mathews interpretou isto como Victoria, mentres que Erwin Stresemann conclu\u00edu que se trataba da illa Rottnest en Australia Occidental.\nEtimolox\u00edas.\nO nome do x\u00e9nero, \"Cladorhynchus\", est\u00e1 formado pola un i\u00f3n das palabras do grego antigo \u03ba\u03bb\u03ac\u03b4\u03bf\u03c2 \"kl\u00e1dos\", \"rama de \u00e1rbore\" e \u1fe5\u03cd\u03b3\u03c7\u03bf\u03c2 \"rh\u00fdnchos\", \"pico de ave\".\nO ep\u00edteto espec\u00edfico, \"leucocephalus\", deriva das palabras do grego antigo \u03bb\u03b5\u03c5\u03ba\u03cc\u03c2 \"leuk\u00f3s\" \"branco\" e \u03ba\u03b5\u03c6\u03b1\u03ae \"kephal\u0113\" \"cabeza\".\nX\u00e9nero.\nO x\u00e9nero co\u00f1eceuse tam\u00e9n polo sin\u00f3nimos:\nEspecie.\nEn canto \u00e1 especie, co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Cladorhynchus leucocephalus\" \u00e9 unha ave que mide de 45 a 53 cm de longo, e ten unha masa corporal de 220 a 260 g. A s\u00faa envergadura alar vai dos 55 aos 68 cm. Os adultos en plumaxe nupcial son predominantemente brancos con \u00e1s negras, e cunha ancha banda parda en forma de \"U\" ben delimitada no peito, (de a\u00ed v\u00e9n seu nome ingl\u00e9s, \"Banded stilt\" = pernalonga bandeada). O peteiro, delgado, \u00e9 negro, relativamente recto, e d\u00faas veces m\u00e1is longo que a cabeza. Os iris son de cor parda escura, e as patas son dunha cor vermella arrosada escura. As \u00e1s son longas e delgadas. A plumaxe f\u00f3ra da \u00e9poca da reproduci\u00f3n \u00e9 similar, pero a banda do peito \u00e9 menos aparente e, moitas veces, dil\u00faese nun marr\u00f3n cincento ou est\u00e1 moteado de branco, e as patas son dun rosa m\u00e1is p\u00e1lido ou alaranxado. Non hai diferenza na plumaxe entre os sexos, nin se rexistrou ningunha variaci\u00f3n xeogr\u00e1fica.\nOs xuven\u00eds par\u00e9cense aos adultos, pero te\u00f1en a fronte agrisada, as \u00e1s dun negro m\u00e1is apagado, as patas son grises e, o m\u00e1is distitivo, carecen da caracter\u00edstica banda pectoral. A plumaxe deadulto alc\u00e1nzase no segundo ano de vida.\nDistribuci\u00f3n e h\u00e1bitat.\n\"Cladorhynchus leucocephalus\" at\u00f3pase xeralmente no sur de Australia. En Australia Occidental, enc\u00f3trase predominantemente na esquina suroeste, a\u00ednda que pode estar bastane m\u00e1is ao norte. Rexistrouse tam\u00e9n no sueste de Australia Meridional, en Victoria, e en Nova Gales do Sur. Menos frecuente, tam\u00e9n se atopa no sur de Queensland e no Territorio do Norte. En 1981 rexistrouse como vagamundo en Tasmania.\nBiolox\u00eda.\nComportamento.\n\"Cladorhynchus leucocephalus\" \u00e9 unha especie gregaria. As aves enc\u00f3ntranse case sempre en grupos, desde poucos individuos at\u00e9 enormes bandadas de decenas de miles.\nAlimentaci\u00f3n.\nOs esp\u00e9cimes de \"Cladorhynchus leucocephalus\" alim\u00e9ntans cami\u00f1ando ou nadando en augas pouco profundas, picoteando, sondeando e buscando na auga ou na lama. A maior parte da s\u00faa dieta est\u00e1 formada por pequenos crust\u00e1ceos, inclu\u00edndo branqui\u00f3podos, ostr\u00e1codos, notostr\u00e1ceos como \"Artemia salina\" e especies do x\u00e9nero \"Parartemia\", e is\u00f3podos. Tam\u00e9n comen moluscos, inclu\u00edndo tanto gaster\u00f3podos como o caracol terrestre \"Salinator fragilis\" e especies do x\u00e9nero \"Coxiella\", as\u00f3 como bivalvos do x\u00e9nero \"Sphaericum\", insectos, moscas e formigas voadoras, que recollen da superficie da auga, e plantas como \"Ruppia\" sp. Tam\u00e9n se informou de que comen peixes pequenos como \"Craterocephalus\" sp.).\nReproduci\u00f3n.\nOs h\u00e1bitos de reproduci\u00f3n desta especie foron desco\u00f1ecidos at\u00e9 1930, cando se descubriu unha colonia preto de Lake Grace. A\u00ednda as\u00ed seguiron sendo pouco co\u00f1ecidos at\u00e9 2012, cando a investigadora Reece Pedler e os seus colegas conectaron dispositivos de seguimento a 21 aves para co\u00f1ecer os movementos da especie. Descubriron que as aves percorren grandes distancias cara ao interior e re\u00fanense nas masas de auga que se encheron recentemente.\nA maior\u00eda dos eventos de reproduci\u00f3n observados ocorreron en lagos salgados interiores de Australia Meridional e Australia Occidental, inmediatamente despois da entrada de auga doce. Estes eventos in\u00edcianse co recheo de lagos interiores pouco profundos despois das chuvias e a resultante explosi\u00f3n dun n\u00famero de animais dos que se alimentan, como os camar\u00f3ns do x\u00e9nero \"Parartemia\". Isto pode ocorrer en calquera \u00e9poca do ano.[34] Os lugares de cr\u00eda at\u00f3panse xeralmente en illas baixas, de 1 a 1,5 m de altitude, ou xunto a grandes lagos,[24] sobre arxila ou grava e xeralmente con vexetaci\u00f3n escasa ou nula.[25] Os propios ni\u00f1os son escavac\u00f3ns no chan, de at\u00e9 15 cm de ancho e 3 cm de profundidade, con ou sen algunha vexetaci\u00f3n morta como revestimento. As aves dos chans pedregosos xeralmente recollen vexetaci\u00f3n en lugar de escavar.[25]\nAs postas de ovos son de tres a catro (raramente cinco); os ovos son ovais, de cor que var\u00eda de leonada a branca marcado con manchas marr\u00f3ns ou negras. Poden ter 49\u201358 mm de longo e 35\u201348 mm de ancho.[25] A incubaci\u00f3n leva de 19 a 21 d\u00edas,[20] con ambos sexos compartindo tarefas. Os paxaros nais incuban durante un a seis d\u00edas antes de intercambiar co outro proxenitor. Os pais case sempre cambian de incubaci\u00f3n pola noite, xeralmente a d\u00faas horas despois do anoitecer, presumibelmente para evitar os depredadores.[34] Nos d\u00edas de calor con temperaturas superiores a 40 \u00b0C, as aves en incubaci\u00f3n poden sa\u00edr brevemente para mollar as s\u00faas postas ou \u00e1s cr\u00edas para, presumiblemente, arrefriar os ovos ou as cr\u00edas.[35]\nAs cr\u00edas nacen cubertas de penuxe branco \u2014a diferenza de calquera outra lim\u00edcola\u2014 e abandonan o ni\u00f1o pouco despois da eclosi\u00f3n (nid\u00edfugos).[20] Os adultos levan aos paxaros novos \u00e1 auga cando te\u00f1en dous d\u00edas de idade. Unha vez na auga, comezan a alimentarse de pequenos crust\u00e1ceos\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, tendo en conta que esta especie ten unha \u00e1rea de distribuci\u00f3n moi grande e que, polo tanto, no se acerca ao limiar de vulner\u00e1bel segundo o criterio do tama\u00f1o da \u00e1rea de distribuci\u00f3n, que a tendencia da poboaci\u00f3n parece ser flutuante e, polo tanto, non se aproxima ao limiar de vulner\u00e1bel baixo o criterio de tendencia poboacional, e que o tama\u00f1o da poboaci\u00f3n \u00e9 moi grande e, polo tanto, non se aproxima ao limiar de vulner\u00e1bel segundo o criterio de tama\u00f1o da poboaci\u00f3n, o status da especie \u00e9 avaliado como \"LC\" (pouco preocupante)."}
{"id": "552527", "revid": "25871", "url": "https://gl.wikipedia.org/wiki?curid=552527", "title": "Recurvirostra", "text": "Recurvirostra \u00e9 un x\u00e9nero de aves da orde dos caradriformes, que \u00e9 o tipo da familia dos recurvirr\u00f3stridos.\nCaracter\u00edsticas.\nAs especies do x\u00e9nero \"Recurvirostra\" te\u00f1en patas longas e moven dos seus picos, longos, delgados e curvados cara a arriba, e dun lado para outro cando se alimentan nas zonas h\u00famidas, salobres ou salinas nas que habitan. A s\u00faa plumaxe \u00e9 de varias cores.\nOs membros deste x\u00e9nero te\u00f1en as patas palmadas e nadan facilmente. A s\u00faa dieta consiste en insectos acu\u00e1ticos e outros pequenos animais. En contornas como os estuarios, poden alimentarse nos lodos das marismas costeiras. \nAni\u00f1an no solo, en colonias.\nTaxonom\u00eda.\nDescrici\u00f3n.\nO x\u00e9nero foi descrito en 1758 por Linneo, na p\u00e1xina 151 do volume 1 da 10\u00aa edici\u00f3n do seu \"Systema Naturae\" que, daquela, inclu\u00eda unha soa especie, \"Recurvirostra avosetta\", a avoceta.\nEtimolox\u00eda.\nO nome cient\u00edfico do x\u00e9nero, \"Recurvirostra\", est\u00e1 formado pola uni\u00f3n dos elementos \"\"recurvi\"- e -\"rostra\", tirados do lat\u00edn cl\u00e1sico o adxectivo \"recurvus, -a, -um\", \"dobrado\" ou \"curvado cara a atr\u00e1s\", e o substantivo \"rostrum, -i\", \"bico de ave\". Literalmente: \"as do bico curvado\".\nEspecies.\nO x\u00e9nero comprende catro especies."}
{"id": "552530", "revid": "15490", "url": "https://gl.wikipedia.org/wiki?curid=552530", "title": "Leticia Dolera", "text": "Leticia Dolera, nada en Barcelona o 23 de outubro de 1981, \u00e9 unha actriz, guionista, directora de cine e escritora espa\u00f1ola. Foi a ga\u00f1adora do Festival de Series de Cannes en 2019 por \"Vida perfecta\", da que foi actriz protagonista, creadora, directora e coguionista xunto a Manuel Burque, sendo a primeira espa\u00f1ola en obter este galard\u00f3n por un audiovisual espa\u00f1ol. \n\u00c9 directora da longametraxe \"Requisitos para ser una persona normal\" \u2014ga\u00f1ador de tres premios do Festival de M\u00e1laga en 2015 e tres nomeamentos nos Premios Goya en 2016\u2014, das curtas \"Lo siento, te quiero\" \u2014ga\u00f1ador no Fantastic Fest de 2010\u2014, \"A ou B\", \"Habitantes\" e \"Vuelta al mundo\" e das series de televisi\u00f3n \"Bloguera en construcci\u00f3n\" e \"Vida perfecta,\" ga\u00f1adora do Festival de series de Cannes 2019 \u00e1 mellor serie e \u00e1 mellor interpretaci\u00f3n feminina.\nTraxectoria.\nNa s\u00faa faceta de actriz, foi a protagonista de \"\", \"El espejo\", \"Prime time\", \"Wendy placa 20957\", \"K\u00ebnu\", \"Violet\" ou \"Que te juegas?\". Participou en series de televisi\u00f3n como \"Al salir de clase\", \"Hospital Central\", \"Los Serrano\", \"Guante blanco\", \"El barco\", \"Cites\", \"Bajo sospecha\"; en miniseries como \"Actrices, Atl\u00e1nticas\"; en telefilmes, tales como \"Presuntos Implicados\", \"Cuatro estaciones\"; e en pel\u00edculas como \"El otro lado de la cama\", \"Semen, una historia de amor\", \"panish Movie\", \"De tu ventana a la m\u00eda\", \"Holmes &amp; Watson. Madrid Days\", \"Los \u00faltimos d\u00edas\", \"Kamikaze\", \"La novia\", ou \"Ver\u00f3nica\".\nA s\u00faa traxectoria internacional incl\u00fae papeis en pel\u00edculas como a holandesa \"La mujer del emperador\" de Julien Vrebos, a brit\u00e1nica \"Imagining Argentina\" de Christopher Hampton, a estadounidense \"Un caf\u00e9 en cualquier esquina\" de Ramin Bahrani, a italiana \"Imago Mortis\" de Stefano Bessoni, a miniserie francesa \"Petits meurtres en famille\", a serie brit\u00e1nica \"Mad Dogs\", ou a miniserie estadounidense The Nightmare Worlds of H.G. Wells. \nApoia a industria da curtametraxe intervindo en t\u00edtulos como \"F\u00e1brica de mu\u00f1ecas\", \"Para no dormir\", \"Cucharada\", \"Luna di miele, luna di sangue VII\", \"Indirizzo\", \"6 x persona\", \"Hazte extranjero\", \"Hogar, hogar\" ou \"El palo\".\nNaceu en Barcelona o 23 de outubro de 1981. Na s\u00faa formaci\u00f3n destacan nomes como Eric Morris, con quen estudou interpretaci\u00f3n en Los \u00c1ngeles, na escola de Juan Carlos Corazza e na de Nancy Tu\u00f1\u00f3n. Tam\u00e9n estudou canto con Susana Dom\u00e8nech, jazz con Karen Taft, danza cl\u00e1sica con Coco Com\u00edn e xogo e improvisaci\u00f3n con Peter Gadish. Na actualidade reside en Madrid.\nA s\u00faa traxectoria profesional comezou na serie \"Al salir de clase\", na que interpretou o papel de \u00c1ngela entre 2000 e 2002. A partir de a\u00ed comezou a s\u00faa carreira cinematogr\u00e1fica na que destacan t\u00edtulos como \"El otro lado de la cama\" (2002); \"Imagining Argentina (2002);\" \"Semen, una historia de amor\" (2005) ou \" (2005)\", pel\u00edcula estadounidense dirixida por Ramin Bahrani que tivo tres nomeamentos aos Independent Spirit Awards. Tam\u00e9n continuou intervindo en series de televisi\u00f3n, entre elas \"Los Serrano\", \"Hospital Central\" ou \"Guante blanco\".\nEn 2015 escribiu, dirixiu e protagonizou a s\u00faa primeira pel\u00edcula xunto ao actor e guionista Manuel Burque, titulada \"Requisitos para ser una persona normal\". A pel\u00edcula ga\u00f1ou no Festival de M\u00e1laga os premios a mellor gui\u00f3n novel, fotograf\u00eda e montaxe. Foi finalista dos premios Goya 2016 con tres nomeamentos: mellor actor revelaci\u00f3n para Manuel Burque, mellor direcci\u00f3n novel para Dolera e mellor montaxe.\nEn febreiro de 2018 publicou \"Morder la manzana\". \"La revoluci\u00f3n ser\u00e1 feminista o no ser\u00e1.\" (editorial Planeta). \u00c9 o libro -declara a autora- que a ela lle gustar\u00eda ler cando era adolescente. Tr\u00e1tase dun texto moi persoal onde, a trav\u00e9s de vivencias persoais, reflexi\u00f3ns e repaso da historia do feminismo, transmite a importancia de rebelarse contra o sistema patriarcal.\nEn 2018 presentou na A Ser o programa \"Tramas Mestras\", xunto a Pilar de Francisco e Henar \u00c1lvarez, dentro da programaci\u00f3n estival da cadea do Grupo PRISA. En setembro de 2018 foi a encargada de realizar o preg\u00f3n das Festas da Merc\u00e8 de Barcelona, cun discurso no que reivindicou valores como o respecto e a convivencia, defendeu unha visi\u00f3n feminista da cidade e reivindicou o teatro e o cine comprometido. Dolera quixo compartir o preg\u00f3n coa activista social de orixe hondure\u00f1o, Carmen Juares, quen denunciou na s\u00faa intervenci\u00f3n a explotaci\u00f3n laboral que sofren as mulleres inmigrantes traballadoras do fogar e dos coidados.\nEn outubro de 2019 estreouse en Movistar+ a serie \"Vida perfecta\", protagonizada e dirixida por ela mesma. Logrou dous premios en Canneseries en 2019, \u00e1 mellor serie e \u00e1 mellor interpretaci\u00f3n feminina, que recaeu ex aequo nas tres protagonistas, Celia Freijeiro, Aixa Villagr\u00e1n e a propia Dolera."}
{"id": "552532", "revid": "5863", "url": "https://gl.wikipedia.org/wiki?curid=552532", "title": "Joaqu\u00edn Calder\u00f3n Ozores", "text": "Joaqu\u00edn Calder\u00f3n Ozores, IV conde de San Juan, nado na Coru\u00f1a o 19 de novembro de 1866 e finado en Madrid o 21 de marzo de 1953, foi un militar e pol\u00edtico galego.\nTraxectoria.\nTerceiro fillo de Vicente Calder\u00f3n Oreiro, conde de San Juan, e de Carmen Ozores Mosquera. Coronel de Artiller\u00eda. Membro do Partido Conservador. Foi elixido deputado pola Coru\u00f1a nas elecci\u00f3ns de 1914. Foi elixido senador pola provincia de Ourense nas elecci\u00f3ns de 1918 e 1919. Finou en Madrid o 21 de marzo de 1953.\nVida persoal.\nCasou en 1899 con Dolores B\u00e1rcena de Andr\u00e9s-Garc\u00eda, filla de Manuel B\u00e1rcena Franco, conde de Torrecedeira, e foi pai de Mar\u00eda del Carmen Calder\u00f3n B\u00e1rcena, que casou con Maximiliano As\u00fansolo Linares-Rivas."}
{"id": "552533", "revid": "22795", "url": "https://gl.wikipedia.org/wiki?curid=552533", "title": "Mirt\u00e1ceas", "text": ""}
{"id": "552534", "revid": "89787", "url": "https://gl.wikipedia.org/wiki?curid=552534", "title": "Illa Rottnest", "text": "A illa Rottnest \u00e9 unha pquena illa australiana.\nXeograf\u00eda.\nSituada a 18 km da costa do estado de Australia Occidental, ten unha superficie de 19 km\u00b2.\nSegundo o censo de 2016 contaba con 334 habitantes, polo que a s\u00faa densidade de poboaci\u00f3n, nese ano, era de 17,6 hab./km\u00b2. Por\u00e9n, durante os per\u00edodos de vacaci\u00f3ns pode acoller at\u00e9 15 000 visitantes. Por iso, a maior\u00eda dos seus habitantes traballan no sector tur\u00edstico.\n\u00c9 famosa pola presenza dunha importante colonia de quokkas (\"Setonix brachyurus\"), pequeno mam\u00edfero marsupial ori\u00fando da rexi\u00f3n.\nHistoria.\nA illa estivo habitada por aborixes australianos at\u00e9 hai uns 7 000 anos, cando a subida do nivel do mar separouna do resto de Australia. O 29 de decembro de 1696 desembarcou na illa o capit\u00e1n neerland\u00e9s Willem de Vlamingh, que a explorou durante 6 d\u00edas e lle deu o nome de \"'t Eylandt 't Rottenest\", que literalmente significa \"ni\u00f1o de ratas\", ao confundir os quokkas con ratas xigantes. Naquel momento a illa estaba deshabitada, e a poboaci\u00f3n aborixe carec\u00eda de botes, polo que probabelmente o territorio permanecera sen poboaci\u00f3n durante varios miles de anos.\nEntre 1838 e 1931 foi utilizada como prisi\u00f3n para reclusos aborixes.\nFlora e fauna.\nAves.\nA illa foi declarada \u00e1rea importante para a conservaci\u00f3n das aves. Poden observarse numerosas especies, entre elas \"Ardenna pacifica\", \"Phalacrocorax varius\", \"Chroicocephalus novaehollandiae\", \"Thalasseus bergii\", \"Sternula nereis\", \"Onychoprion anaethetus\", \"Neophema petrophila\", \"Egretta sacra\" e \"Cladorhynchus leucocephalus\".\nFlora.\nEntre as especies nativas figuran a con\u00edfera da familia das cupres\u00e1ceas \"Callitris preissii\", o arbusto da familia das mirt\u00e1ceas \"Melaleuca lanceolata\" e a \u00e1rbore da familia das fab\u00e1ceas \"Acacia rostellifera\"."}
{"id": "552540", "revid": "111586", "url": "https://gl.wikipedia.org/wiki?curid=552540", "title": "Verbovka", "text": "Verbovka, ou \"Centro Verbovka das Artes Populares\" (ou \"Folcl\u00f3ricas\") foi unha cooperativa de artes\u00e1ns na aldea de Verbovka (en ucra\u00edno \u0412\u0435\u0440\u0431\u043e\u0432\u043a\u0430 ou \u0412\u0435\u0440\u0431\u0456\u0432\u043a\u0430), fundada por Natalia Davidova na provincia ucra\u00edna de K\u00ediv. \nMembros.\nNatalia Davidova, xefa do Centro Folcl\u00f3rico de K\u00ediv, foi unha artista de vangarda descendente da familia Hudim-Levkovichis (o fil\u00f3sofo ruso Nikolai Berdyaev era o seu curm\u00e1n e a artista Nina Genke-Meller era a s\u00faa cu\u00f1ada). O inicio da cooperaci\u00f3n de Natalia Davidova e Nina Genke-Meller non se orixinou s\u00f3 nas s\u00faas relaci\u00f3ns familiares. Ambas estaban entusiasmadas coa arte popular e dedic\u00e1ronse \u00e1 idea de implementar os principios art\u00edsticos de vangarda na pr\u00e1ctica dos bens de afeccionados ou da artesan\u00eda. En 1915, Nina Genke converteuse na xefa e artista principal de Verbovka. Davidova involucrou a Nina Genke na \"promoci\u00f3n\" da produci\u00f3n popular de acordo cos debuxantes de famosos artistas de vangarda. Os membros do grupo \"Supremus\" comezaron a cooperar moi activamente. Entre 1915 e 1916 moitos artistas suprematistas como Kazimir Malevich, Aleksandra Ekster, Nina Genke-Meller, Nadezhda Udaltsova, Liubov Popova, Olga Rozanova, Ivan Puni, Ksenia Boguslavskaya, Ivan Kliun e outros traballaron con artes\u00e1ns campesi\u00f1os na cooperativa. \nExposici\u00f3ns.\nEn novembro de 1915, Davidova, xunto con A. Ekster e N. Genke, organizou a \"Exposici\u00f3n de Arte Decorativo Moderno do Sur de Rusia\" na Galer\u00eda Lamersie de Moscova. Al\u00ed representaron as obras das mulleres da aldea que estudaron artes decorativas nas escolas de Verbovka e Skoptsi, as\u00ed como alfombras, almofadas, chales e cintos feitos de acordo cos bosquexos de Popova, Davidova, Genke, Ekster, Puni, Kliun etc. Pribilskaya, Yakulov, Rozanova, Vasilieva, Boguslavskaya, Malevich e outros. A exposici\u00f3n recibiu unha ampla difusi\u00f3n na prensa. En 1917 Davidova e Genke organizaron a \"Segunda Exposici\u00f3n de Arte Decorativo Moderno\" en Moscova no Sal\u00f3n de Mikhailava."}
{"id": "552541", "revid": "1131", "url": "https://gl.wikipedia.org/wiki?curid=552541", "title": "Cela, Pez\u00f3s, Pez\u00f3s", "text": "Cela \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 390 metros sobre o nivel do mar, a aldea local\u00edzase a 1 km da vila, e capital do concello, de Pez\u00f3s e en 2021 ti\u00f1a unha poboaci\u00f3n de 3 habitantes."}
{"id": "552543", "revid": "5863", "url": "https://gl.wikipedia.org/wiki?curid=552543", "title": "Manuel Buceta Villar", "text": ""}
{"id": "552544", "revid": "1131", "url": "https://gl.wikipedia.org/wiki?curid=552544", "title": "Castrelos, Hermisende", "text": "Castrelos \u00e9 un lugar do concello zamorano de Hermisende (Castela e Le\u00f3n) que contaba con 17 habitantes en 2021.\nEnc\u00f3ntrase situado nas proximidades do r\u00edo Tuela, no noroeste da provincia de Zamora, xunto \u00e1 provincia galega de Ourense e \u00e1 fronteira con Portugal, \u00e1 altura da rexi\u00f3n hist\u00f3rica de Tr\u00e1s-os-Montes. Pertence ao territorio denominado As Portelas, parte da bisbarra hist\u00f3rica e tradicional de Seabra. As localidades de Castromil, Hermisende, San Cipri\u00e1n e A Teixeira, xunto con Castrelos, conforman o termo municipal de Hermisende ao que se incorporou Castrelos contra 1850."}
{"id": "552550", "revid": "5863", "url": "https://gl.wikipedia.org/wiki?curid=552550", "title": "Society for Worldwide Interbank Financial Telecommunication", "text": ""}
{"id": "552558", "revid": "98629", "url": "https://gl.wikipedia.org/wiki?curid=552558", "title": "Palacio de Tau", "text": "O Palacio de Tau () en Reims, Francia, era o palacio do Arcebispo de Reims. As\u00f3ciase cos reis de Francia, cuxa coroaci\u00f3n celebr\u00e1base na catedral pr\u00f3xima de Notre-Dame de Reims e o posterior banquete de coroaci\u00f3n no propio pazo. Debido \u00e1 s\u00faa importancia hist\u00f3rica para a monarqu\u00eda francesa, o Palacio de Tau foi inscrito na Lista do Patrimonio Mundial da UNESCO en 1991. Hoxe en d\u00eda, serve para acoller eventos culturais para a cidade de Reims. \nHistoria.\nUnha gran vila galorromana ocupaba o lugar do pazo nos s\u00e9culos VI e VII, e m\u00e1is tarde converteuse nun pazo carolinxio. O primeiro uso documentado do nome data de 1131, e deriva do plano do edificio, que se asemella \u00e1 letra \u03a4 (tau, no alfabeto grego ). A maior parte do edificio primitivo desapareceu, a parte m\u00e1is antiga que queda \u00e9 a capela, de 1207. O edificio reconstru\u00eduse en gran parte en estilo g\u00f3tico entre 1498 e 1509, e modificado ao seu aspecto actual barroco entre 1671 e 1710 por Jules Hardouin-Mansart e Robert de Cotte. Danouse por un incendio o 19 de setembro de 1914, e non foi reparado ata despois da segunda guerra mundial.\nO Palacio foi a residencia dos reis de Francia antes da s\u00faa coroaci\u00f3n en Notre-Dame de Reims. O rei vest\u00edase para a coroaci\u00f3n no palacio antes de dirixirse \u00e1 catedral, despois, celebr\u00e1base un banquete no palacio. O primeiro banquete de coroaci\u00f3n rexistrado celebrouse no palacio no 990, e o m\u00e1is recente en 1825.\nO palacio alberga o Mus\u00e9e de l'\u0152uvre desde 1972, mostrando estatuaria e tapices da catedral, xunto cos restos do tesouro da catedral e outros obxectos asociados a a coroaci\u00f3n dos reis franceses.\nO Palacio de Tau, xunto coa Catedral de Notre-Dame e a antiga Abad\u00eda de Saint-Remi, converteuse en Patrimonio da Humanidade da UNESCO en 1991. Atrae uns 100.000 visitantes cada ano."}
{"id": "552563", "revid": "45576", "url": "https://gl.wikipedia.org/wiki?curid=552563", "title": "Abad\u00eda de Saint-Remi", "text": "O Museo Saint-Remi \u00e9 un museo de arqueolox\u00eda e museo de arte en Reims, Francia. O museo at\u00f3pase na antiga Abad\u00eda de Saint-Remi, fundada no s\u00e9culo VI e que gardaba desde 1099 as reliquias de San Remixio (o bispo de Reims que converteu ao rei franco Clodoveo I ao cristianismo no 496). A Bas\u00edlica de Saint-Remi, adxacente a ela e consagrada en 1049, foi a s\u00faa igrexa abacial. Ambos edificios est\u00e1n catalogados como parte dun Patrimonio da Humanidade da UNESCO desde 1991 debido \u00e1 s\u00faa arquitectura e importancia sobresaliente na monarqu\u00eda francesa primitiva. \nEdificio.\nOs escuros orixes da gran abad\u00eda de Reims at\u00f3pase nunha pequena capela do s\u00e9culo VI dedicada a San Cristovo. O \u00e9xito da abad\u00eda baseouse na adquisici\u00f3n das reliquias de San Remi no 553, posteriormente cheg\u00e1ronlle agasallos de piadosos doadores. No s\u00e9culo IX a abad\u00eda posu\u00eda uns 700 dominios e quizais era a m\u00e1is ricamente dotada de Francia. Parece probable que os sacerdotes seculares fosen os primeiros gardi\u00e1ns das reliquias, pero foron sucedidos polos beneditinos. Desde o 780 ata o 945 os arcebispos de Reims serviron como seus abades. Na abad\u00eda Carlomagno recibiu ao Papa Le\u00f3n III.\nEn 1005 o abade Aviard comprometeuse a reconstru\u00edr a igrexa de St-Remy, e durante vinte anos a obra continuou ininterrompidamente antes de que a b\u00f3veda se derrubara, sen d\u00fabida por un contraforte insuficiente. O abade Teodorico erixiu a magn\u00edfica bas\u00edlica que sobrevive e que o papa Le\u00f3n IX consagrou en 1049 e \u00e1 que concedeu moitos privilexios. A biblioteca da abad\u00eda e as s\u00faas escolas ti\u00f1an unha reputaci\u00f3n tan alta que o papa Alexandre III escribiu unha carta de eloxio ao abade Pedro, que sobrevive.\nOs anos de arredor de 1170 a 1180 trouxeron novas reconstruci\u00f3ns, esta vez para o coro. O prop\u00f3sito de substitu\u00edr a curta secci\u00f3n oriental da igrexa rom\u00e1nica foi crear un interior m\u00e1is grande e espazos para o santuario de San Remy. O santuario separouse da s\u00faa localizaci\u00f3n anterior, xunto ao altar, e trasladouse m\u00e1is ao leste.\nEntre os ilustres abades posteriores, todos procedentes da alta nobreza, p\u00f3dense citar: Henri de Lorraine (1622\u20131641), quen afiliou a abad\u00eda \u00e1 Congregaci\u00f3n de San Mauro, Jacques-Nicolas Colbert (1665), m\u00e1is tarde arcebispo de Rouen, Charles Maurice Le Tellier (1680\u20131710), e Joseph de Rochechouart, nomeado abade polo rei en 1745.\nMoitos obxectos valiosos da abad\u00eda foron saqueados no per\u00edodo da Revoluci\u00f3n Francesa e a Santa Ampola da coroaci\u00f3n dos reis de Francia gardada na abad\u00eda foi destru\u00edda en 1793, pero as vidreiras do s\u00e9culo XII permanecen. \nA abad\u00eda de Saint-Remi, xunto coa pr\u00f3xima catedral de Notre-Dame de Reims e o Palacio de Tau, convert\u00e9ronse en Patrimonio da Humanidade da UNESCO en 1991.\nColecci\u00f3ns.\nO museo cont\u00e9n tapices do s\u00e9culo XVI doados polo arcebispo Robert de Lenoncourt (t\u00edo do cardeal do mesmo nome), capiteis de m\u00e1rmore do s\u00e9culo IV d.C., mobles, xoias, cer\u00e1mica, armas e vidro dos s\u00e9culos VI a VIII, escultura medieval, a fachada da Casa dos M\u00fasicos do s\u00e9culo XIII, restos dun edificio abacial anterior, e tam\u00e9n exposici\u00f3ns de artes e oficios galorromanas e unha sala de cer\u00e1mica, xoier\u00eda e armas da civilizaci\u00f3n gala, as\u00ed como unha exposici\u00f3n de elementos dende o Paleol\u00edtico ata o Neol\u00edtico. Outra secci\u00f3n do museo presenta unha exposici\u00f3n militar permanente."}
{"id": "552567", "revid": "5132", "url": "https://gl.wikipedia.org/wiki?curid=552567", "title": "KBO", "text": ""}
{"id": "552568", "revid": "89787", "url": "https://gl.wikipedia.org/wiki?curid=552568", "title": "Canle do Midi", "text": "A Canle do Midi (; ) \u00e9 unha longa canle de 240 km. no sur de Francia (). Orixinalmente chamado \"Canal royal en Languedoc\" (Canle Real en Languedoc) e rebautizado polos Revolucionarios franceses a \"Canal du Midi\" en 1789, a canle \u00e9 considerada unha das maiores obras de construci\u00f3n do s\u00e9culo XVII.\nA canle une o Garona co no Mediterr\u00e1neo e xunto co Canle do Garonne de 193 km, de longo forma a Canle des Deux Mers, que une o Atl\u00e1ntico co Mediterr\u00e1neo. A canle vai desde a cidade de Tolosa ata o \u00c9tang de Thau preto do Mediterr\u00e1neo.\nEn rigor, \"Canal du Midi\" ref\u00edrese \u00e1 parte constru\u00edda inicialmente desde Tolosa ata o Mediterr\u00e1neo: o proxecto da canle Deux-Mers ti\u00f1a como obxectivo unir varios tramos de v\u00edas navegables para unir o Mediterr\u00e1neo e o Atl\u00e1ntico: primeiro o Canal du Midi, logo o R\u00edo Garona que era m\u00e1is ou menos navegable entre Tolosa e Bordeos, despois o Canle Lateral do Garona constru\u00eddo m\u00e1is tarde e, finalmente, o Esteiro de Gironda despois de Bordeos.\nJean-Baptiste Colbert autorizou o inicio dos traballos por real edicto en outubro de 1666, co obxectivo de desenvolver o comercio do trigo, baixo a supervisi\u00f3n de Pierre-Paul Riquet, e a construci\u00f3n durou de 1666 a 1681, durante o reinado de Lu\u00eds XIV. O Canal du Midi \u00e9 unha das canles m\u00e1is antigas de Europa a\u00ednda en funcionamento (o prototipo \u00e9 o Canle de Briare). Os retos destes traballos est\u00e1n estreitamente relacionados cos retos do transporte fluvial na actualidade. O reto clave, plantexado por Pierre-Paul Riquet, era transportar auga desde as Montagne Noire (Monta\u00f1as Negras) ata Seuil de Naurouze, o punto m\u00e1is alto da canle.\nO Canal du Midi foi inscrito como Patrimonio da Humanidade da UNESCO en 1996, debido \u00e1 s\u00faa excelente enxe\u00f1er\u00eda e dese\u00f1o art\u00edstico, e foi designado como Monumento de enxe\u00f1er\u00eda Internacional Hist\u00f3rico Civil en 2016.\nHistoria.\nEstudo do proxecto.\nPara entender unha obra destas caracter\u00edsticas hai que contemplala no contexto da navegaci\u00f3n fluvial da \u00e9poca. O complicado mantemento dos r\u00edos para facelos navegables, unido \u00e1s necesidades estrat\u00e9xicas de v\u00edas de comunicaci\u00f3n r\u00e1pidas, favoreceron a proliferaci\u00f3n de canles en Europa. Esta \u00e9poca dourada da navegaci\u00f3n fluvial rematar\u00eda coa chegada do ferrocarril.\nO desexo de Lu\u00eds XIV de marcar o seu reinado cunha obra imperecedera, xunto coas necesidades econ\u00f3micas e pol\u00edticas, impulsou a p\u00f3r en pr\u00e1ctica unha vella quimera dos gobernantes franceses, a construci\u00f3n dunha v\u00eda fluvial que permitise comunicaci\u00f3n interna entre as d\u00faas costas do sur do pa\u00eds. Este proxecto xa fora aspirado noutros tempos por gobernantes como Ner\u00f3n, C\u00e9sar Augusto, Carlomagno, Francisco I, Carlos IX ou Henrique IV, que desexaban preservar os seus barcos e mercador\u00edas do perigo de cruzar o Estreito de Xibraltar.\nA construci\u00f3n da Canle do Midi levouse a cabo entre 1666 e 1681 baixo a supervisi\u00f3n do enxe\u00f1eiro Pierre-Paul Riquet, cuxo \u00e9xito lle valeu o t\u00edtulo de Bar\u00f3n de Bonrepos.\nCuriosamente, a principios do s\u00e9culo XVII un proxecto similar iniciouno un equipo que inclu\u00eda o pai de Riquet (Francois-Guillaume Riquet), que descartouse por non atopar unha soluci\u00f3n eficiente para abastecer de auga \u00e1 canle. Por\u00e9n, este problema ser\u00eda resolto polo seu fillo, que en 1666 foi autorizado por un real edicto asinado polo ministro Colbert para iniciar as obras. O seu custo ascend\u00eda naquel momento a 17 mill\u00f3ns de libras, pagados respectivamente polo Rei (40%), a provincia (40%) e polo propio Riquet (20%), quen se converter\u00edan as\u00ed en propietario (a\u00ednda que os seus descendentes tiveron que seguir pagando a canle durante os seguintes 50 anos). A canle abriuse \u00e1 navegaci\u00f3n en 1681, un ano despois da morte de Riquet en Tolosa.\nConstruci\u00f3n da canle.\nDurante m\u00e1is de quince anos, preto de 12.000 traballadores traballaron nas obras en condici\u00f3ns econ\u00f3micas e laborais que, contrariamente ao costume da \u00e9poca, eran bastante favorables.\nO estudo do proxecto foi, con todo, complexo e inzado de problemas t\u00e9cnicos, o que requiriu a construci\u00f3n de numerosas pontes de canles e t\u00faneles para salvar a orograf\u00eda. A\u00ednda as\u00ed, o principal problema foi atopar e transportar auga para encher a canle. Para solucionalo, Riquet puxo en pr\u00e1ctica un sistema de recollida co\u00f1ecido como \"la rigole\" que se abastec\u00eda da zona monta\u00f1osa da \"Monta\u00f1a Negra\" (ao sur do Macizo Central]]) e do Lago de Saint-Ferr\u00e9ol. O sistema estaba formado por numerosas acequias que alimentaban un gran dep\u00f3sito de auga duns 6,5 mill\u00f3ns de m\u00b3. Esta cantidade superou as necesidades da propia canle, garantindo as\u00ed o abastecemento de auga incluso en per\u00edodos de seca.\nTras a s\u00faa inauguraci\u00f3n, a canle sufriu reformas por cat\u00e1strofes naturais. En 1744 foi necesario constru\u00edr un muro de contenci\u00f3n de 270 m de lonxitude preto de Poilhes (departamento de H\u00e9rault) tras o derrube dun outeiro que bloqueaba o leito da canle, o que obrigou a volver escavar. As\u00ed mesmo, en 1766 unha brecha na canle provocou a inundaci\u00f3n da vila de Capestang (mesmo departamento), obrigando a pechala m\u00e1is de dous meses de obras.\nParadoxalmente, a canle non cumpriu a s\u00faa misi\u00f3n. Unha vez m\u00e1is, o cambiante contexto econ\u00f3mico e pol\u00edtico (tensi\u00f3ns pola guerra con Espa\u00f1a) impediu que a rexi\u00f3n tivese o desenvolvemento econ\u00f3mico esperado. Despois de douscentos anos de funcionamento, a canle comezou a sufrir competencia do transporte en tren e posteriormente por estrada. A s\u00faa xesti\u00f3n ser\u00eda asumida a finais do s\u00e9culo XIX polo Estado, que intentou sen \u00e9xito mediante investimentos recuperar a s\u00faa competitividade no transporte de mercador\u00edas.\nNa d\u00e9cada de 1970 cesou definitivamente, quedando unicamente para usos tur\u00edsticos.\nUso e vida da canle.\nDesde a s\u00faa posta en funcionamento, a canle util\u00edzase para o transporte de pasaxeiros e correo (igual que as antigas dilixencias, as embarcaci\u00f3ns que percorr\u00edan a canle estaban equipadas con cofres). Os barcos eran propulsados \u200b\u200bpor cabalos, que os arrastraban por cami\u00f1os paralelos ao curso da auga.\nDurante a \u00e9poca dourada da canle alg\u00fans barcos inclu\u00edan sal\u00f3ns de primeira clase onde se serv\u00edan comidas. A viaxe entre Tolosa e S\u00e8te duraba uns catro d\u00edas, tempo que se reduciu a 32 horas en 1855, cando se organizaba o relevo cada 10 quil\u00f3metros dos cabalos que serv\u00edan de forza motriz. aos distintos tipos de embarcaci\u00f3ns.\nEsta forza animal foi, durante a maior parte da s\u00faa historia, o elemento vital para a explotaci\u00f3n da canle; \u00c9 f\u00e1cil de entender se se considera que un cabalo adulto pode tirar ata 120 veces o seu peso cando a carga flota na auga. O uso de animais para tirar de barcazas ser\u00eda substitu\u00eddo gradualmente durante a 1930 por motores.\nO r\u00e9cord de actividade comercial na canle rex\u00edstrouse no ano 1856, cando se transportaron m\u00e1is de 110 mill\u00f3ns de toneladas e case 100.000 pasaxeiros.\nA canle hoxe.\nActualmente a Canle do Midi util\u00edzase para turismo, lecer e mesmo como vivenda. O Estado franc\u00e9s \u00e9 o propietario e a s\u00faa xesti\u00f3n est\u00e1 encomendada ao ente p\u00fablico \"Voies Navigables de France\". A canle rexistra unha quinta parte do turismo fluvial franc\u00e9s (mesmo superior ao do Sena), sendo o 80% dos que a atravesan estranxeiros (sobre todo alem\u00e1ns, su\u00edzos e brit\u00e1nicos). Unha esclusa como a de Fons\u00e9nares pode ser atravesada por uns 10.000 barcos ao ano.\nEntre as actividades vinculadas \u00e1 canle destacan:\nCaracter\u00edsticas.\nNo seu conxunto, comprende 328 accidentes, distribu\u00eddos entre 63 esclusas, 126 pontes, 7 pontes sobre canle e 6 encoros. Entre as obras de arte constru\u00eddas ao longo do seu percorrido cabe destacar:\nV\u00e9xase tam\u00e9n.\nLigaz\u00f3ns externas.\nIngl\u00e9s:\nFranc\u00e9s:"}
{"id": "552569", "revid": "98629", "url": "https://gl.wikipedia.org/wiki?curid=552569", "title": "Marta Hotus Tuki", "text": "Marta Raquel Hotus Tuki, nada o 29 de xullo de 1969 na illa de Pascua (Chile), \u00e9 unha pol\u00edtica rapanui militante do Partido Dem\u00f3crata Cristi\u00e1n (PDC). Foi gobernadora da provincia da Illa de Pascua dende o 12 de marzo de 2014 at\u00e9 o 9 de setembro de 2015. Tam\u00e9n foi concelleira da illa de Pascua entre o 6 de decembro de 2008 e o 12 de marzo de 2014. Tam\u00e9n foi elixida concelleira nas elecci\u00f3ns municipais de 2016 e de 2021."}
{"id": "552571", "revid": "25871", "url": "https://gl.wikipedia.org/wiki?curid=552571", "title": "Marta Raquel Hotus Tuki", "text": ""}
{"id": "552573", "revid": "5132", "url": "https://gl.wikipedia.org/wiki?curid=552573", "title": "Chinese Professional Baseball League", "text": "A Chinese Professional Baseball League (CPBL, chin\u00e9s: \u4e2d\u83ef\u8077\u696d\u68d2\u7403\u5927\u806f\u76df, pidgin: \"Zh\u014dnghu\u00e1 Zh\u00edy\u00e8 B\u00e0ngqi\u00fa D\u00e0 Li\u00e1nm\u00e9ng\") \u00e9 a m\u00e1xima categor\u00eda do b\u00e9isbol profesional en Taiw\u00e1n. O torneo naceu no ano 1989 e xogou a s\u00faa primeira temporada en 1990. En 1996 foi fundada no pa\u00eds outra liga profesional, a Taiwan Major League (TML), a cal foi absorvida pola CPBL en 2003. Na actualidade son cinco os equipos que compiten cada ano neste torneo, os cales tam\u00e9n disp\u00f3n de filiais. Cada equipo est\u00e1 ligado a unha empresa industrial, de xeito que alg\u00fans deles levan no seu nome a marca comercial desa empresa. A KBO est\u00e1 considerada a terceira liga de b\u00e9isbol m\u00e1is importante de Asia, so por detr\u00e1s da NPB xaponesa e a KBO League coreana. Analistas e especialistas en b\u00e9isbol consideran a esta competici\u00f3n a un nivel intermedio entre o A- e o A+ das Ligas Menores estadounidenses. "}
{"id": "552576", "revid": "27155", "url": "https://gl.wikipedia.org/wiki?curid=552576", "title": "Apolipoprote\u00edna C", "text": "En biolox\u00eda molecular, a apolipoprote\u00edna C \u00e9 unha familia de catro apolipoprote\u00ednas de baixo peso molecular, denominadas C-I (ou C1), C-II (ou C2), C-III (ou C3) e C-IV (ou C4), que son compo\u00f1entes que se encontran na superficie de lipoprote\u00ednas como os quilomicrons, VLDL, e HDL. En situaci\u00f3n de xex\u00fan, as apolipoprote\u00ednas C est\u00e1n principalmente asociadas coas HDL. Durante a absorci\u00f3n das graxas da dieta, as apoplipoprote\u00ednas C redistrib\u00faense preferentemente na superficie de lipoprote\u00ednas ricas en triglic\u00e9ridos como os quilomicron e as VLDL."}
{"id": "552577", "revid": "27155", "url": "https://gl.wikipedia.org/wiki?curid=552577", "title": "APOC", "text": ""}
{"id": "552578", "revid": "89787", "url": "https://gl.wikipedia.org/wiki?curid=552578", "title": "Apolipoprote\u00edna C3", "text": "A apolipoprote\u00edna C3 (tam\u00e9n chamada apolipoprote\u00edna C-III ou apo-CIII, entre outros nomes) \u00e9 unha prote\u00edna que nos humanos est\u00e1 codificada polo xene APOC3 do cromosoma 11. A apolipoprote\u00edna C3 \u00e9 segregada polo f\u00edgado e polo intestino delgado e enc\u00f3ntrase en lipoprote\u00ednas ricas en triglic\u00e9ridos como os quilomicrons, as lipoprote\u00ednas de moi baixa densidade (VLDL) e no chamado colesterol restante ou remanente.\nEstrutura.\nA apolipoprote\u00edna C3 \u00e9 unha prote\u00edna relativamente pequena que cont\u00e9n 79 amino\u00e1cidos que poden estar glicosilados na treonina-74. As glicoformas m\u00e1is abundantes caracter\u00edzanse por ter un disac\u00e1rido formado por unha galactosa (ligada a O) enlazada cunha N-acetilgalactosamina (Gal- GalNAc), modificado adicionalmente con ata dous residuos de \u00e1cido si\u00e1lico. Glicoformas menos abundantes caracter\u00edzanse por ter restos de glicanos m\u00e1is complexos e fucosilados.\nFunci\u00f3n.\nA APOC3 inhibe a lipoprote\u00edna lipase e a lipase hep\u00e1tica; p\u00e9nsase que inhibe a captaci\u00f3n hep\u00e1tica de part\u00edculas ricas en triglic\u00e9ridos. Os xenes APOA1, APOC3 e APOA4 est\u00e1n estreitamente ligados tanto no xenoma de ratas coma no humano. Os xenes APOA1 e APOA4 son transcritos da memsma febra, mentres que os xenes APOA1 e APOC3 son transcritos converxentemente. Un incremento nos niveis de apolipoprote\u00edna C3 induce o desenvolvemento de hipertrigliceridemia.\nEvidencias recentes indican un papel intracelular da apolipoprote\u00edna C3 na promoci\u00f3n da ensamblaxe e secreci\u00f3n de part\u00edculas VLDL ricas en triglic\u00e9ridos polas c\u00e9lulas hep\u00e1ticas en condici\u00f3ns de abundancia de l\u00edpidos. Por\u00e9n, d\u00faas mutaci\u00f3ns puntuais que ocorren de forma natural na secuencia codificacnte da apolipoprote\u00edna C3 humana, concretamente Ala23Thr e Lys58Glu, impiden a ensamblaxe intracelular e a secrci\u00f3n de part\u00edculas VLDL ricas en triglic\u00e9ridos polas c\u00e9lulas hep\u00e1ticas.\nImportancia cl\u00ednica.\nA sobreexpresi\u00f3n de apolipoprote\u00edna C3 en humanos contrib\u00fae \u00e1 aterosclerose. Descubr\u00edronse dous novos haplotipos de susceptibilidade (denominados P2-S2-X1 e P1-S2-X1) no cl\u00faster x\u00e9nico ApoAI-CIII-AIV do cromosoma 11q23; os cales confiren aproximadamente un risco tres veces maior do normal de padecer enfermidade coronaria as\u00ed como a diabetes mellitus non insul\u00ednica. En persoas que padecen diabetes de tipo 2, un nivel elevado en plasma de apolipoprote\u00edna C3 est\u00e1 asociado cun maior nivel de triglic\u00e9ridos no plasma e maior calcificaci\u00f3n da arteria coronaria (unha medida da aterosclerose subcl\u00ednica).\nA apolipoprote\u00edna C3 atrasa o catabolismo de part\u00edculas ricas en triglic\u00e9ridos. As part\u00edculas de colesterol HDL que levan apolipoprote\u00edna C3 est\u00e1n asociadas cun incremento, en vez de cunha diminuci\u00f3n, do risco de enfermidade card\u00edaca coronaria.\nA elevaci\u00f3n dos niveis de apolipoprote\u00edna C3 atopada en estudos de variaci\u00f3ns xen\u00e9ticas pode predispo\u00f1er aos pacientes \u00e1 enfermidade do f\u00edgado graxo non alcoh\u00f3lico.\nA apolipoprote\u00edna C3 e as HDL.\nA apolipoprote\u00edna C3 tam\u00e9n se encontra en part\u00edculas HDL. A formaci\u00f3n de HDL que cont\u00e9n apolipoprote\u00edna C3 non consise simplemente na uni\u00f3n da apolipoprote\u00edna C3 con part\u00edculas de HDL preexistentes, sen\u00f3n que require o ABCA1 transportado por l\u00edpidos de maneira similar \u00e1s HDL que conte\u00f1en apolipoprote\u00edna C1. A acumulaci\u00f3n de apolipoprote\u00edna C3 nas HDL \u00e9 importante para o mantemento da homeostase dos triglic\u00e9ridos do plasma, xa que impide que haxa unha excesiva cantidade de apolipoprote\u00edna C3 nas VLDL e outras lipoprote\u00ednas ricas en triglic\u00e9ridos, e isto impide a inhibici\u00f3n da inhibici\u00f3n de LpL mediada por apolipoprote\u00edna C3 e a subseguinte hidr\u00f3lise de triglic\u00e9ridos do plasma. Isto explica a hipertrigliceridemia asociada coa deficiencia en ABCA1 en pacientes con enfermidade de Tangier."}
{"id": "552579", "revid": "27155", "url": "https://gl.wikipedia.org/wiki?curid=552579", "title": "APOC3", "text": ""}
{"id": "552580", "revid": "27155", "url": "https://gl.wikipedia.org/wiki?curid=552580", "title": "Apolipoprote\u00edna C-III", "text": ""}
{"id": "552581", "revid": "27155", "url": "https://gl.wikipedia.org/wiki?curid=552581", "title": "Apo-CIII", "text": ""}
{"id": "552582", "revid": "27155", "url": "https://gl.wikipedia.org/wiki?curid=552582", "title": "ApoC-III", "text": ""}
{"id": "552583", "revid": "27155", "url": "https://gl.wikipedia.org/wiki?curid=552583", "title": "Apolipoprote\u00edna A-I", "text": ""}
{"id": "552584", "revid": "27155", "url": "https://gl.wikipedia.org/wiki?curid=552584", "title": "APOA1", "text": ""}
{"id": "552587", "revid": "98629", "url": "https://gl.wikipedia.org/wiki?curid=552587", "title": "Campanarios municipais de B\u00e9lxica e Francia", "text": "Os Campanarios de B\u00e9lxica e Francia son un grupo de 56 edificios hist\u00f3ricos designados pola UNESCO como Patrimonio da Humanidade, en reco\u00f1ecemento aos campanarios que serven como manifestaci\u00f3n arquitect\u00f3nica da independencia c\u00edvica emerxente das influencias feudais e relixiosas no antigo Condado de Flandres (actual \u00e1rea de Flandres de Francia e a rexi\u00f3n de Flandres de B\u00e9lxica) e \u00e1reas veci\u00f1as que antes foron posesi\u00f3ns da Casa de Borgo\u00f1a (na actual Valonia de B\u00e9lxica).\nO Patrimonio da Humanidade cham\u00e1base orixinalmente Camp\u00e1s de Flandres e Valonia, unha lista da UNESCO de 1999 de 32 torres nesas d\u00faas rexi\u00f3ns de B\u00e9lxica. En 2005, a lista foi ampliada e recibiu o seu nome actual, reco\u00f1ecendo a adici\u00f3n de 23 campanarios das rexi\u00f3ns Norte-Paso de Calais e Picard\u00eda no extremo nord\u00e9s de Francia, ademais da campanarios de Gembloux en Valonia.\nA pesar de que a lista se refire \u00e1s estruturas de torres c\u00edvicas, incl\u00fae seis torres eclesi\u00e1sticas belgas (n\u00f3tese as \"catedrais\", as \"igrexas\" e as \"bas\u00edlicas\" na lista de abaixo) co pretexto de que serviran de atalaias ou campanarios de alarma.\nA maior\u00eda das estruturas desta lista son torres que se proxectan desde edificios m\u00e1is grandes. Non obstante, alg\u00fans son notablemente aut\u00f3nomos, dos cales un pu\u00f1ado son torres reconstru\u00eddas anteriormente conectadas a edificios adxacentes. Unha omisi\u00f3n notable pode parecer a torre do Concello de Bruxelas, pero esta non \u00e9 un campanario real. O Campanario de Bruxelas orixinal estivo situado xunto \u00e1 Igrexa de San Nicol\u00e1s, ata o seu colapso en 1714. Como nota paralela, o Concello de Bruxelas forma parte da Grand Place Patrimonio da Humanidade."}
{"id": "552595", "revid": "1888", "url": "https://gl.wikipedia.org/wiki?curid=552595", "title": "Fortunato Vega Rodr\u00edguez", "text": "Fortunato Vega Rodr\u00edguez, nado en Corzos (A Veiga) e finado no mesmo concello o 25 de novembro de 1936, foi un pol\u00edtico galego.\nTraxectoria.\nCo golpe de Estado do 18 de xullo de 1936 incorporouse ao Comit\u00e9 Revolucionario de Defensa da Rep\u00fablica. Logo fuxiu ao monte. Foi capturado pola Garda Civil o 24 de novembro nos montes de Seoane con Clemente Fern\u00e1ndez Lorenzo, Manuel Gonz\u00e1lez Yebra e Amable Vidal Enr\u00edquez. Fortunato, Manuel e Amable foron abatidos al\u00ed mesmo. Clemente foi asasinado ao d\u00eda seguinte. Fortunato foi soterrado no cemiterio de Seoane."}
{"id": "552598", "revid": "27155", "url": "https://gl.wikipedia.org/wiki?curid=552598", "title": "Apolipoprote\u00edna C2", "text": "A apolipoprote\u00edna C2 (tam\u00e9n chamada apolipoprote\u00edna C-II ou ApoC-II entre outros nomes) \u00e9 unha prote\u00edna que nos humanos est\u00e1 codificada no xene APOC2 do cromosoma 19.\nA prote\u00edna codificada por este xene \u00e9 segregada no plasma onde \u00e9 un compo\u00f1ente das lipoprote\u00ednas de moi baixa densidade e dos quilomicrons. Esta prote\u00edna activa o encima lipoprote\u00edna lipase nos capilares, o cal hidroliza triglic\u00e9ridos e as\u00ed proporciona \u00e1cidos graxos libres para as c\u00e9lulas. Mutaci\u00f3ns neste xene causan a hiperlipoproteinemia tipo IB, caracterizada por xantomas, pancreatite e hepatoesplenomegalia, pero non incrementan o risco de padecer aterosclerose. As probas de laboratorio mostraron nestes casos unha elevaci\u00f3n dos niveis sangu\u00edneos de triglic\u00e9ridos, colesterol e quilomicrons."}
{"id": "552599", "revid": "27155", "url": "https://gl.wikipedia.org/wiki?curid=552599", "title": "Apolipoprote\u00edna C-II", "text": ""}
{"id": "552600", "revid": "27155", "url": "https://gl.wikipedia.org/wiki?curid=552600", "title": "APOC2", "text": ""}
{"id": "552601", "revid": "27155", "url": "https://gl.wikipedia.org/wiki?curid=552601", "title": "ApoC-II", "text": ""}
{"id": "552604", "revid": "27155", "url": "https://gl.wikipedia.org/wiki?curid=552604", "title": "APO-CII", "text": ""}
{"id": "552606", "revid": "89787", "url": "https://gl.wikipedia.org/wiki?curid=552606", "title": "Apolipoprote\u00edna C4", "text": "A apolipoprote\u00edna C4 (tam\u00e9n chamada apolipoprote\u00edna C-IV ou apo C-IV entre outros nomes) \u00e9 unha prote\u00edna que nos humanos est\u00e1 codificada no xene APOC4 do cromosoma 19.\nFunci\u00f3n.\n\"APOC4\" \u00e9 un membro da familia de xenes da apolipoprote\u00edna C. Expr\u00e9sase no f\u00edgado e ten unha estrutura proteica predita caracter\u00edstica das prote\u00ednas dos outros xenes da familia. \"APOC4\" \u00e9 un xene de 3,3-kb que consta de 3 ex\u00f3ns e 2 intr\u00f3ns; est\u00e1 localizado a 0,5 kb do extremo 5' do xene \"APOC2\"."}
{"id": "552607", "revid": "27155", "url": "https://gl.wikipedia.org/wiki?curid=552607", "title": "Apolipoprote\u00edna C-IV", "text": ""}
{"id": "552608", "revid": "27155", "url": "https://gl.wikipedia.org/wiki?curid=552608", "title": "ApoC-IV", "text": ""}
{"id": "552609", "revid": "27155", "url": "https://gl.wikipedia.org/wiki?curid=552609", "title": "Apo-CIV", "text": ""}
{"id": "552610", "revid": "27155", "url": "https://gl.wikipedia.org/wiki?curid=552610", "title": "APOC4", "text": ""}
{"id": "552611", "revid": "27155", "url": "https://gl.wikipedia.org/wiki?curid=552611", "title": "Apolipoprote\u00edna D", "text": "A apolipoprote\u00edna D (ApoD) \u00e9 unha prote\u00edna que nos humanos est\u00e1 codificada no xene APOD do cromosoma 3. A diferenza doutras lipoprote\u00ednas, que se producen principalmente no f\u00edgado, a apolipoprote\u00edna D prod\u00facese maiormente no cerebro e test\u00edculos. \u00c9 unha glicoprote\u00edna de 29 kDa descuberta en 1963 como compo\u00f1ente da fracci\u00f3n de lipoprote\u00edna de alta densidade (HDL) do plasma humano. \u00c9 o principal compo\u00f1ente do flu\u00eddo do quiste mamario humano. O xene humano que a codifica foi clonado en 1986 e a secuencia proteica deducida revelou que ApoD \u00e9 membro da familia da lipocalina, transportadores de mol\u00e9culas hidr\u00f3fobas pequenas. A ApoD ten unha lonxitude de 169 amino\u00e1cidos, inclu\u00edndo un p\u00e9ptido sinal de secreci\u00f3n de 20 amino\u00e1cidos. Cont\u00e9n dous sitios de glicosilaci\u00f3n (as asparaxinas 45 e 78) e o peso molecular da prote\u00edna madura var\u00eda de 20 a 32 kDa (ver figura 1). A estrutura terciaria resolta mostra que a ApoD est\u00e1 composta por 8 febras \u03b2 antiparalelas formando unha cavidade hidr\u00f3foba capaz de recibir diferentes ligandos. A ApoD tam\u00e9n cont\u00e9n 5 residuos de ciste\u00edna, 4 dos cales establecen pontes disulfuro intramoleculares.\nFunci\u00f3n.\nA apolipoprote\u00edna D \u00e9 un compo\u00f1ente das lipoprote\u00ednas de alta densidade que non ten unha marcada semellanza coas secuencias doutras apolipoprote\u00ednas. Ten un algo grao de homolox\u00eda coa prote\u00edna de uni\u00f3n ao retinol do plasma e outros membros da superfamilia da alfa 2 microglobulina de prote\u00ednas transportadoras, tam\u00e9n co\u00f1ecidas como lipocalinas. \u00c9 unha glicoprote\u00edna dun peso molecular estimado de 33 KDa. Est\u00e1 estreitamente asociada co encima lecitina:colesterol aciltransferase, un encima implicado no metabolismo das lipoprote\u00ednas. A apolipoprote\u00edna D ten unha importante implicaci\u00f3n na interacci\u00f3n transitoria entre as part\u00edculas HDL e LDL e entre as HDL e as c\u00e9lulas.\nInteracci\u00f3ns e ligandos.\nA ApoD \u00fanese a hormonas esteroides como a proxesterona e a pregnenolona cunha afinidade relativamente forte, e aos estr\u00f3xenos con menor afinidade. Os estudos de modelaxe molecular identificaron a bilirrubina, un compo\u00f1ente derivado do hemo, como un ligando potencial. Esta propiedade de uni\u00f3n foi demostrada experimentalmente despois. O \u00e1cido araquid\u00f3nico (AA) \u00e9 un dos ligandos da ApoD e ten moita mellor afinidade que a proxesterona e a pregnenolona. O \u00e1cido araquid\u00f3nico \u00e9 o precursor das prostaglandinas e leucotrienos, mol\u00e9culas que est\u00e1n implicadas na inflamaci\u00f3n, agregaci\u00f3n de plaquetas e regulaci\u00f3n celular. Tam\u00e9n se observou unha uni\u00f3n moi feble entre a ApoD e o colesterol. \nOutros ligandos da ApoD son o \u00e1cido E-3-metil-2-hexeno\u00efco, unha mol\u00e9cula presente nas secreci\u00f3ns das axilas; o \u00e1cido retinoico, que est\u00e1 implicado na diferenciaci\u00f3n celular; a esfingomielina e os esfingol\u00edpidos, que son importantes compo\u00f1entes das HDL e das membranas celulares. O feito de que a ApoD se poida unir a tan gran variedade de ligandos apoia fortemente a hip\u00f3tese de que poder\u00eda ser unha prote\u00edna multiligando e multifuncional.\nImportancia cl\u00ednica.\nA ApoD \u00e9 un biomarcador da s\u00edndrome de insensibilidade a andr\u00f3xenos. A ApoD \u00e9 un xene regulado \u00e1 alza por andr\u00f3xenos en c\u00e9lulas fibrobl\u00e1sticas escrotais normais en comparaci\u00f3n coas c\u00e9lulas dos labios maiores de s\u00edndrome de insensibilidade a andr\u00f3xenos completa (CAIS). A ApoD est\u00e1 asociada con trastornos neurol\u00f3xicos e lesi\u00f3ns en nervios, especialmente relacionados coa va\u00ed\u00f1a de mielina. A ApoD est\u00e1 elevada en modelos de ictus de rata. Est\u00e1 tam\u00e9n elevada en pacientes con esquizofrenia, trastorno bipolar e enfermidade de Alzheimer.\nExpresi\u00f3n da ApoD en c\u00e9lulas e tecidos.\nA an\u00e1lise da rexi\u00f3n promotora do xene \"APOD\" identificou un gran n\u00famero de elementos regulatorios, entre os cales estaban elementos de resposta a esteroides, estr\u00f3xeno, proxesterona e glicocorticoides. Tam\u00e9n se observaron elementos de resposta a \u00e1cidos graxos, fase aguda, soro e ao factor inmunitario NF-kB. A presenza de tanta cantidade de secuencias regulatorias suxire que a regulaci\u00f3n da s\u00faa expresi\u00f3n \u00e9 moi complexa.\nA apolipoprote\u00edna D identificouse en 6 especies de mam\u00edferos e tam\u00e9n en polos, mosca do vinagre, plantas e bacterias. En humanos, monos, coellos e cobaias, a ApoD expr\u00e9sase intensamente no sistema nervioso (cerebro, cerebelo e nervios perif\u00e9ricos). Non obstante, o nivel de expresi\u00f3n da ApoD var\u00eda moito de \u00f3rgano a \u00f3rgano e entre especies, e os humanos son os que mostran unha expresi\u00f3n da ApoD m\u00e1is diversa, mentres que os ratos e ratas expr\u00e9sana case exclusivamente no sistema nervioso (ver Figura 2). A concentraci\u00f3n de ApoD no plasma humano var\u00eda entre 5 e 23\u00a0mg/100 mL. No sistema nervioso o ARNm da ApoD expr\u00e9sase en fibroblastos, astrocitos e oligodendrocitos Como glicocoprote\u00edna con p\u00e9ptido sinal que \u00e9, a ApoD \u00e9 unha prote\u00edna que \u00e9 segregada. Por\u00e9n, pode tam\u00e9n ser activamente reintroducida na c\u00e9lula. A glicoprote\u00edna transmembrana basixina (\"basigin\"; BSG; CD147) foi identificada como o receptor da ApoD. A BSG pertence \u00e1 familia das inmunoglobulinas, e est\u00e1 implicada en varias patolox\u00edas como o cancro e a enfermidade de Alzheimer.\nModulaci\u00f3n da expresi\u00f3n de ApoD.\nEstudos realizados en varios tipos celulares mostraron que a expresi\u00f3n da ApoD pode ser inducida por varias situaci\u00f3ns estresantes, como a detenci\u00f3n do crecemento, senescencia e estreses oxidativos e inflamatorios. A expresi\u00f3n da ApoD tam\u00e9n se incrementa en varias neuropatolox\u00edas. \nA expresi\u00f3n de ApoD est\u00e1 modulada en certas patolox\u00edas como a deficiencia de HDL familiar, a enfermidade de Tangier, o d\u00e9ficit LCAT familiar (que afecta a lecitin-colesterol aciltransferase) e a diabetes tipo 2. Sobreexpr\u00e9sase en numerosos cancros, inclu\u00edndo os de mama, ovario, pr\u00f3stata, pel e no cancro do sistema nervioso central. En moitos casos a s\u00faa expresi\u00f3n est\u00e1 correlacionada cun estado do cancro moi diferenciado, non invasivo e non metast\u00e1tico.\nIdentificouse un papel desta prote\u00edna no metabolismo de l\u00edpidos nun estudo en ratos transx\u00e9nicos que sobreexpresaban a ApoD humana no sistema nervioso central. Estes ratos desenvolv\u00edan unha esteatose hep\u00e1tica e muscular acompa\u00f1ada de resistencia \u00e1 insulina. Por\u00e9n, ning\u00fan dos ratos transx\u00e9nicos desenvolv\u00eda obesidade nin diabetes. A acumulaci\u00f3n de l\u00edpidos inducida pola ApoD non se debe a unha lipox\u00e9nese \"de novo\" sen\u00f3n a un incremento da captaci\u00f3n de l\u00edpidos en resposta \u00e1 sobreproduci\u00f3n de prostaglandinas.\nOs niveis no plasma de ApoD dimin\u00faen significativamente durante un embarazo normal sen complicaci\u00f3ns. A ApoD dimin\u00fae a\u00ednda m\u00e1is en mulleres cun exceso de aumento de peso xestacional e nos seus beb\u00e9s. Nestas mulleres a concentraci\u00f3n de ApoD est\u00e1 estreitamente asociada con par\u00e1metros lip\u00eddicos. En tecidos adiposos de mulleres con obesidade m\u00f3rbida (IMC por riba de 40), a expresi\u00f3n da ApoD est\u00e1 correlacionada positivamente con par\u00e1metros de sa\u00fade metab\u00f3lica. Os ratos femias ApoD-nulos (ratos nos que o xene da ApoD foi inactivado) presentan unha reduci\u00f3n progresiva do volume \u00f3seo (de ata o 50%) coa idade.\nA ApoD e o sistema nervioso.\nTanto os niveis da prote\u00edna ApoD coma os de apolipoprote\u00edna E (ApoE) increm\u00e9ntanse drasticamente no sitio da rexeneraci\u00f3n despois dunha lesi\u00f3n por esmagamento dun nervio nas ratas. Fix\u00e9ronse observaci\u00f3ns similares en coellos, monos calitr\u00edquidos e ratos. Observ\u00e1ronse niveis elevados de ApoD no l\u00edquido cefalorraqu\u00eddeo, hipocampo e c\u00f3rtex cerebral de pacientes humanos da enfermidade de Alzheimer, enfermidade cerebrovascular, enfermidade das motoneuronas, miningoencefalite e ictus. A expresi\u00f3n da ApoD est\u00e1 alterada no plasma e cerebros post-mortem de pacientes esquizofr\u00e9nicos. En pacientes de p\u00e1rkinson ou de esclerose m\u00faltiple a expresi\u00f3n da ApoD increm\u00e9ntase fortemente nas c\u00e9lulas gliais da substancia negra.\nA enfermidade de Niemann-Pick tipo C (NPC) \u00e9 un trastorno xen\u00e9tico que afecta o transporte de colesterol que vai acompa\u00f1ada por unha neurodexeneraci\u00f3n progresiva cr\u00f3nica. En modelos animais de enfermidade de Niemann-Pick tipo C a expresi\u00f3n de ApoD aumenta no plasma e cerebro. En ratas, a expresi\u00f3n de ApoD increm\u00e9ntase no hipocampo despois dunha lesi\u00f3n do c\u00f3rtex entorrinal. O ARNm da prote\u00edna ApoD increm\u00e9ntase na rexi\u00f3n ipsolateral do hipocampo xa aos 2 d\u00edas despois da lesi\u00f3n, permanece alta durante 10 d\u00edas e volve ao normal despois de 14 desde a lesi\u00f3n, un per\u00edodo considerado necesario para completar a reinervaci\u00f3n. Obt\u00e9\u00f1ense resultados similares despois da inxecci\u00f3n de \u00e1cido ka\u00ednico, un an\u00e1logo do \u00e1cido glut\u00e1mico que causa un grave dano neurodexenerativo no hipocampo ou despois dun ictus inducido experimentalmente. A expresi\u00f3n de ApoD tam\u00e9n est\u00e1 aumentada no cerebro de persoas anci\u00e1s. En conxunto, estes datos suxiren que a ApoD xoga un importante papel na preservaci\u00f3n e protecci\u00f3n neural.\nOs ratos transx\u00e9nicos (Tg) son menos sensibles ao estr\u00e9s oxidativo inducido polo paraquat, un xerador de radicais libres do ox\u00edxeno, e reduc\u00edan o nivel de peroxidaci\u00f3n de l\u00edpidos. En contraste, os ratos apoD-nulos mostran un aumento da sensibilidade ao estr\u00e9s oxidativo, unha elevaci\u00f3n da peroxidaci\u00f3n de l\u00edpidos no cerebro e un trastorno das capacidades locomotoras e de aprendizaxe. Resultados similares observ\u00e1ronse en modelos de mosca dros\u00f3fila. Os ratos infectados polo coronavirus humano OC43 desenvolven encefalite e desmielinaci\u00f3n inflamatoria do sistema nervioso central, unha doenza moi similar \u00e1 esclerose m\u00faltiple. Ratos transx\u00e9nicos infectados co coronavirus OC43 mostran un aumento da supervivencia comparados cos animais control. Os ratos transx\u00e9nicos tratados con \u00e1cido ka\u00ednico mostran unha reduci\u00f3n significativa das respostas inflamatorias e unha protecci\u00f3n moito maior contra a apoptose no hipocampo que os animais control. Os ratos ApoD-nulos cruzados con ratos APP-PS1, un modelo de rato da enfermidade de Alzheimer, presentaban un incremento do dobre da carga de placa amiloide no hipocampo. En contraste, a proxenia de ratos transx\u00e9nicos cruzados con ratos APP-PS1 mostraban unha carga de placas amiloides no hipocampo reducida nun 35%, e un 35% a 65% de reduci\u00f3n dos niveis de p\u00e9ptidos amiloides.\nNota.\n\"A versi\u00f3n de 2020 deste artigo foi actualizada por un experto externo baixo o modelo de publicaci\u00f3n dual. O correspondente artigo acad\u00e9mico revisado por pares foi publicado en Gene e pode citarse como:\nEric Rassart; Frederik Desmarais; Ouafa Najyb; Karl-F Bergeron; Catherine Mounier (15 de xu\u00f1o de 2020). \"Apolipoprotein D\". Gene. Gene Wiki Review Series: 144874. doi:10.1016/J.GENE.2020.144874. ISSN 0378-1119. PMC 8011330. PMID 32554047. Wikidata Q96587699.\""}
{"id": "552612", "revid": "27155", "url": "https://gl.wikipedia.org/wiki?curid=552612", "title": "ApoD", "text": ""}
{"id": "552613", "revid": "27155", "url": "https://gl.wikipedia.org/wiki?curid=552613", "title": "APOD", "text": ""}
{"id": "552616", "revid": "82922", "url": "https://gl.wikipedia.org/wiki?curid=552616", "title": "Fuli\u00f3n", "text": ""}
{"id": "552617", "revid": "5132", "url": "https://gl.wikipedia.org/wiki?curid=552617", "title": "CPBL", "text": ""}
{"id": "552618", "revid": "5132", "url": "https://gl.wikipedia.org/wiki?curid=552618", "title": "CTBC Brothers", "text": "Os CTBC Brothers (\u4e2d\u4fe1\u5144\u5f1f, pidgin: \"Zh\u014dngx\u00ecn Xi\u014dngd\u00ec\") son un equipo profesional de b\u00e9isbol con sede en Taichung, Taiw\u00e1n. O club compite na Chinese Professional Baseball League (CPBL), a m\u00e1xima categor\u00eda do b\u00e9isbol profesional do pa\u00eds. Foi fundado en 1984 como equipo afeccionado polo Brother Hotel en Taipei, un\u00edndose \u00e1 CPBL en 1989. At\u00e9 2013 o equipo levou o nome de Brother Elephants, adquirindo o seu actual nome coa compra do club por Hua Yi, unha subdivisi\u00f3n do holding financeiro CTBC, antes co\u00f1ecido como ChinaTrust. Os Brothers son un dos equipo m\u00e1is populares do pa\u00eds, tendo no seu haber oito campionatos da CPBL. O uniforme dos Brothers \u00e9 de cor amarela."}
{"id": "552619", "revid": "5132", "url": "https://gl.wikipedia.org/wiki?curid=552619", "title": "Brother Elephants", "text": ""}
{"id": "552623", "revid": "5132", "url": "https://gl.wikipedia.org/wiki?curid=552623", "title": "Toros de Tijuana", "text": "Os Toros de Tijuana son un equipo profesional de b\u00e9isbol mexicano que compite na Liga Mexicana de B\u00e9isbol (LMB). O club, fundado en 1974, ten a s\u00faa sede en Tijuana, Baixa California. O club pos\u00fae no seu palmar\u00e9s dous t\u00edtulos de liga, o \u00faltimo conseguido no ano 2021 ap\u00f3s vencer na Serie del Rey aos Leones de Yucat\u00e1n no s\u00e9timo e \u00faltimo partido. O seu estadio como local \u00e9 o Estadio Chevron, parque con capacidade para 17.000 espectadores."}
{"id": "552624", "revid": "5132", "url": "https://gl.wikipedia.org/wiki?curid=552624", "title": "Potros de Tijuana", "text": ""}
{"id": "552633", "revid": "1131", "url": "https://gl.wikipedia.org/wiki?curid=552633", "title": "Porto da L\u00faa", "text": "O Port de la Lune (Porto da L\u00faa) \u00e9 o nome que recibe o porto de Bordeos, que data da Idade Media, pola forma do r\u00edo que cruza a cidade. Est\u00e1 representado cunha media l\u00faa no escudo de Bordeos, e por tres medias l\u00faas entrelazadas no escudo do municipio.\nEn 2007, o Porto da L\u00faa e preto de 1800 hect\u00e1reas da zona urbana circundante foron catalogados como Patrimonio da Humanidade pola UNESCO debido \u00e1 s\u00faa excepcional e \"innovadora arquitectura cl\u00e1sica e tendencias arquitect\u00f3nicas neocl\u00e1sicas\" e a prominencia de Bordeos como centro da industria vitivin\u00edcola hist\u00f3rica e como centro comercial mundial durante m\u00e1is de 800 anos. O Patrimonio da Humanidade \u00e9 a maior \u00e1rea urbana inscrita pola UNESCO (ata 2021), que abarca aproximadamente o 40% da superficie da cidade.\nA UNESCO tam\u00e9n premiou ao municipio polos seus esforzos para restaurar e embellecer os peiraos e fachadas do centro da cidade, inclu\u00edndo a Place de la Bourse, Miroir d'eau e o Grand-Th\u00e9\u00e2tre."}
{"id": "552638", "revid": "1131", "url": "https://gl.wikipedia.org/wiki?curid=552638", "title": "Museo do Banco do Canad\u00e1", "text": "O Museo do Banco do Canad\u00e1 (en ingl\u00e9s: \"Bank of Canada Museum\"; en franc\u00e9s: \"Mus\u00e9e de la Banque du Canada\"), co\u00f1ecido ata 2013 como Museo da Moeda (ingl\u00e9s: \"Currency Museum\"; fanc\u00e9s: \"Mus\u00e9e de la monnaie\"), \u00e9 unha instituci\u00f3n muse\u00edstica canadense dependente do Banco do Canad\u00e1, que alberga a Colecci\u00f3n Nacional de Moedas dese pa\u00eds.\nO museo inaugurouse en 1980 ten a s\u00faa sede no propio complexo de edificios do Banco do Canad\u00e1, en Otava.\nA s\u00faa colecci\u00f3n principal, da que s\u00f3 se amosa ao p\u00fablico unha pequena parte, est\u00e1 composta por m\u00e1is de 120.000 obxectos procedentes de todo o mundo, relacionados coa moeda e co di\u00f1eiro: moedas, billetes, cu\u00f1os, pranchas e ferramentas de cu\u00f1axe, libros de contabilidade bancaria e gobernamental, pesas e balanzas, caixas rexistradoras, medallas, di\u00f1eiro falso etc.\nO Museo do Banco do Canad\u00e1 pos\u00fae tam\u00e9n un arquivo e unha biblioteca con m\u00e1is de 8.500 rexistros, entre documentos, revistas, cat\u00e1logos, folletos e libros que, nalg\u00fans casos, se remontan \u00e1 Idade Media.\nHistoria da colecci\u00f3n.\nA creaci\u00f3n dunha colecci\u00f3n numism\u00e1tica nacional no Canad\u00e1 foi proposta por vez primeira a finais da d\u00e9cada de 1950 polo gobernador James Coyne. Con tal fin contratouse en 1959 o consultor numism\u00e1tico G. R. L. Potter, para articular os inicios da colecci\u00f3n, e baixo a s\u00faa direcci\u00f3n o Banco do Canad\u00e1 comezou a adquirir obxectos diversos que amosasen o desenvolvemento da moeda canadense durante os 150 anos anteriores.\nEn 1962, o banco contratou a Sheldon S. Carroll como o primeiro conservador da s\u00faa colecci\u00f3n, e o gobernador Louis Rasminsky encomendoulle a creaci\u00f3n dunha colecci\u00f3n o m\u00e1is completa posible de moedas, fichas comerciais (\"tokens\") e billetes canadenses. Carroll non se limitou a isto, sen\u00f3n que estendeu o obxecto da colecci\u00f3n \u00e1s moedas estranxeiras, tanto antigas como medievais e modernas, e outros obxectos relacionados cos asuntos bancarios e monetarios. O n\u00facleo da colecci\u00f3n actual constitu\u00eduse nese per\u00edodo.\nTodos estes \u00edtems que compu\u00f1an a colecci\u00f3n adquir\u00edronselles a coleccionistas particulares e a empresas privadas, e tam\u00e9n proced\u00edan de organismos do sector p\u00fablico. En 1963 comprouse a colecci\u00f3n de J. Douglas Ferguson, quizais o numism\u00e1tico canadense m\u00e1is co\u00f1ecido daquel momento. Esta operaci\u00f3n abrangu\u00eda papel moeda emitido durante o r\u00e9xime franc\u00e9s e unha selecci\u00f3n de moedas antigas, medievais e contempor\u00e1neas.\nEn 1965 produciuse outra adquisici\u00f3n importante; tr\u00e1tase da incorporaci\u00f3n dunha gran colecci\u00f3n de moedas procedente dos Arquivos P\u00fablicos do Canad\u00e1, entre a que estaba a antiga colecci\u00f3n Hart, que fora adquirida polo Goberno en 1883.\nEn 1974 o Banco do Canad\u00e1 adquiriu unha gran colecci\u00f3n do Castelo Ramezay, sede da Sociedade de Arqueolox\u00eda e de Numism\u00e1tica de Montreal, pioneira no seu x\u00e9nero no Canad\u00e1. Esta adquisici\u00f3n inclu\u00eda a colecci\u00f3n de R. W. McLachlan, o principal numism\u00e1tico canadense de finais do s\u00e9culo XIX e principios do XX.\nNon foi ata 1977 cando o Secretario de Estado do Canad\u00e1 declarou formalmente a colecci\u00f3n do Banco do Canad\u00e1 como Colecci\u00f3n Nacional de Moeda.\nO museo actual.\nFinalmente, o museo abriu as s\u00faas portas ao p\u00fablico nunha zona resultante da ampliaci\u00f3n do Banco do Canad\u00e1, o 5 de decembro de 1980, coa denominaci\u00f3n de Museo da Moeda. O 2 de xullo de 2013 comezou nun per\u00edodo de catro anos no que o museo permaneceu pechado, co gallo dunha nova remodelaci\u00f3n do edificio do Banco do Canad\u00e1, e o 1 de xullo de 2017 produciuse a reapertura, xa coa nova denominaci\u00f3n de Museo do Banco do Canad\u00e1.\n\u00c1 parte da exposici\u00f3n permanente, o novo museo consta de diversas exposici\u00f3ns espec\u00edficas de car\u00e1cter temporal, algunhas delas dirixidas particularmente ao p\u00fablico infantil. As moedas e outros obxectos expostos prove\u00f1en de todo o mundo, a\u00ednda que son na s\u00faa maior\u00eda canadenses. Algunhas das exposici\u00f3ns temporais estiveron dedicadas a aspectos tan diversos como papel moeda como testemu\u00f1o da identidade nacional, o di\u00f1eiro dixital, a figura dos gravadores de moedas e medallas, ou os 150 anos de historia da moeda dun centavo de d\u00f3lar."}
{"id": "552640", "revid": "65337", "url": "https://gl.wikipedia.org/wiki?curid=552640", "title": "Bank of Canada Museum", "text": ""}
{"id": "552641", "revid": "65337", "url": "https://gl.wikipedia.org/wiki?curid=552641", "title": "Mus\u00e9e de la Banque du Canada", "text": ""}
{"id": "552642", "revid": "65337", "url": "https://gl.wikipedia.org/wiki?curid=552642", "title": "Museo da Moeda (Canad\u00e1)", "text": ""}
{"id": "552643", "revid": "1131", "url": "https://gl.wikipedia.org/wiki?curid=552643", "title": "Bordeos, Porto da L\u00faa", "text": ""}
{"id": "552647", "revid": "111586", "url": "https://gl.wikipedia.org/wiki?curid=552647", "title": "Commote", "text": "Un commote (en gal\u00e9s \"cwmwd\", \u00e1s veces escrito en documentos m\u00e1is antigos como \"cymwd\", plural \"cymydau\", con menos frecuencia \"cymydoedd\" ) foi unha divisi\u00f3n secular de terras no Gales medieval. A palabra deriva do prefixo \"cym-\" (\"xunto\", \"con\") e do substantivo \"bod\" (\"fogar, morada\"). A palabra inglesa \"commote\" deriva do gal\u00e9s medio \"cymwt\".\nOrganizaci\u00f3n da terra galesa medieval.\nA unidade b\u00e1sica de terra era o \"tref\", unha pequena aldea ou asentamento. En teor\u00eda, 100 \"trefi compu\u00f1an\" un \"cantref\" (literalmente, \"cen asentamentos\"; plural: \"cantrefi\"), e a metade ou un terzo dun \"cantref\" era un \"cymwd\", a\u00ednda que na pr\u00e1ctica os n\u00fameros reais variaban moito. Xunto cos \"cantrefi\", as commotes eran as divisi\u00f3ns xeogr\u00e1ficas polas que se organizaban a defensa e a xustiza. Ao cargo dun commote estar\u00eda un cacique probablemente relacionado co pr\u00edncipe gobernante do Reino. A s\u00faa corte estar\u00eda situada nun \"tref\" especial, chamado \"maerdref\" . Aqu\u00ed viv\u00edan os veci\u00f1os que cultivaban a propiedade do cacique, xunto cos funcionarios da corte e os criados. As comotas divid\u00edanse en \"maenorau\" ou \"maenolydd\" .\nCommotes no Domesday Book.\nO \"Domesday Book\" ten entradas para aqueles commotes que en 1086 estaban baixo control normando, pero a\u00ednda suxeitos \u00e1 lei e costumes galeses. As conmotas mencionadas no Domesday Book, en xeral, representaron avances anglo-normandos recentes en territorio gal\u00e9s. A\u00ednda que os commotes eran avaliados para o servizo militar e os impostos, as s\u00faas obrigas estaban clasificadas en \"carucates\" (derivado do lat\u00edn para gando ou bois), non en peles como no lado ingl\u00e9s da fronteira.\nOs costumes dos commotes descr\u00edbense nos relatos de Domesday dos condados fronteirizos de Gloucestershire, Herefordshire, Shropshire e Cheshire. \nOs principais commotes descritos en Domesday foron Archenfield, Ewias e os de Gwent no sur; Cynllaith, Edeirnion e I\u00e2l (contas de Shropshire); e Englefield, Rhos e Rhufoniog (contas de Cheshire).\nHistoria.\nNo uso legal, a palabra inglesa \"commote\" substitu\u00edu a \"cwmwd\" tras a conquista eduardiana de Gales no s\u00e9culo XIII, cando o ingl\u00e9s converteuse na lingua oficial de todos os documentos legais. Os galeses, a maior\u00eda dos cales non sab\u00edan unha palabra de ingl\u00e9s, seguiron usando \"cwmwd naturalmente\" e a\u00ednda o fan hoxe. En gran parte de Gales, os commotes volv\u00e9ronse m\u00e1is importantes que os \"cantrefi\" a mediados do s\u00e9culo XIII e a administraci\u00f3n da lei galesa pasou a ser responsabilidade do tribunal de commotes en lugar do \"cantref\". Owain Glynd\u0175r chamou a representantes dos commotes para os seus dous parlamentos durante o levantamento de 1400\u20131409 .\nOs l\u00edmites dos commotes, ou nalg\u00fans casos dos cantrefi, foron en moitos casos representados posteriormente con m\u00e1is precisi\u00f3n polos decanatos rurais da igrexa que polos centos que se emitiron a partir das Actas de Uni\u00f3n do s\u00e9culo XVI.\n\"Is\" e \"Uwch\" en nomes de commote.\nUn n\u00famero considerable dos nomes de conmotas galesas medievais adxacentes que conte\u00f1en \"is\" (que significa \"inferior\", ou \"abaixo\" como preposici\u00f3n) e \"uwch\" (orixinalmente \"uch\" e significa \"superior\", ou \"arriba\" como preposici\u00f3n), coa divisi\u00f3n a li\u00f1a entre eles \u00e9 un l\u00edmite natural, como un r\u00edo, monta\u00f1a ou bosque. Melville Richards observou que, en case todos os casos en que isto ocorre, o punto de autoridade central estaba na \"divisi\u00f3n \"es\"\" cando se nomeou o conmote, e suxeriu que tales commotes foron nomeados orixinalmente no sentido de \"m\u00e1is preto\" e \"m\u00e1is lonxe\" en funci\u00f3n da localizaci\u00f3n desa autoridade central, \u00e9 dicir, a terminolox\u00eda \u00e9 para fins administrativos e non unha caracterizaci\u00f3n xeogr\u00e1fica. \nRichards atribu\u00edu o uso de \"is\" e \"uwch\" a certa confusi\u00f3n na traduci\u00f3n do lat\u00edn \"sub\" (que significa \"inferior\") e \"supra\" (que significa \"superior\") ao gal\u00e9s nun sentido demasiado literal, cando o sentido propio era considerar \"sub\" como un sin\u00f3nimo administrativo para o lat\u00edn \"cis\" (que significa \"este lado de\"), e considerar \"supra\" como un sin\u00f3nimo administrativo do lat\u00edn \"trans\" (que significa \"o outro lado de\"). \nUnha serie de unidades m\u00e1is pequenas, parroquias e concellos, tam\u00e9n usan a distinci\u00f3n administrativa de \"is\" e \"uwch\", \u00e1s veces nas s\u00faas formas latinas ( \"por exemplo\", o pazo de Clydach en Uwch Nyfer, dividido en Sub Clydach e Ultra (Supra) Clydach. ). \nNomes dos commotes.\nO Libro Vermello de Hergest (1375\u20131425) ofrece unha lista detallada de commotes a finais do s\u00e9culo XIV e principios do XV. A lista ten algunhas superposici\u00f3ns e \u00e9 ambigua en partes, especialmente na secci\u00f3n Gwynedd. Tam\u00e9n hai que ter en conta que o n\u00famero e organizaci\u00f3n das commotes era diferente na Alta Idade Media; algunhas das unidades e divisi\u00f3ns enumeradas aqu\u00ed son creaci\u00f3ns tard\u00edas. A ortograf\u00eda orixinal do manuscrito en gal\u00e9s medio var\u00eda un pouco respecto aos equivalentes do est\u00e1ndar gal\u00e9s moderno."}
{"id": "552648", "revid": "1987", "url": "https://gl.wikipedia.org/wiki?curid=552648", "title": "Limagne", "text": "A Limagne () \u00e9 unha gran chaira na rexi\u00f3n de Auvernia de Francia no val do r\u00edo Allier, na beira do Macizo Central. At\u00f3pase enteiramente dentro do \"departamento\" de Puy de D\u00f4me. O termo util\u00edzase \u00e1s veces para inclu\u00edr esta, e outras tres chairas menos extensas, que se atopan ao longo do val do Allier, caso en que a primeira co\u00f1\u00e9cese como \"Grande Limagne\" para distinguila das outras. O nome deriva do lat\u00edn \"Lacus Magnus\", ou gran lago.\nXeolox\u00eda.\nA chaira de Limagne \u00e9 un graben, derrubado dende o Macizo Central por unha serie de fallas normais que bordean o bordo occidental da chaira. Cont\u00e9n uns 2\u00a0km de sedimentos, e a cantidade de estiramento da codia est\u00edmase entre 1,2 e 1,3.. A ruptura comezou a finais do Eoceno e a fase principal de subsidencia continuou ata o final do Oligoceno. O Graben de Limagne forma parte dun sistema de rifts ligados, inclu\u00edndo a Graben do Rin, co\u00f1ecida como o Sistema de Rift Cenozoico Europeo, que se formou en resposta \u00e1 deformaci\u00f3n compresi\u00f3n do antepa\u00eds Alpino.\nO vulcanismo acompa\u00f1ou ao agretamento e continuou ata o Plistoceno. Os sedimentos depositados na conca est\u00e1n afectados por numerosas intrusi\u00f3ns. A zona foi a primeira onde se describiu peperitas, a partir dunha intrusi\u00f3n bas\u00e1ltica na calcaria lacustre.\nEconom\u00eda.\nA Limagne \u00e9 unha chaira moi f\u00e9rtil e \u00e9 principalmente unha zona de produci\u00f3n de cereal, con algo de tabaco e remolacha azucreira. At\u00f3panse vi\u00f1edos ao longo dos l\u00edmites da chaira no bordo do Macizo Central, particularmente en Corent e Ch\u00e2teaugay."}
{"id": "552649", "revid": "111586", "url": "https://gl.wikipedia.org/wiki?curid=552649", "title": "Conmote", "text": ""}
{"id": "552650", "revid": "23204", "url": "https://gl.wikipedia.org/wiki?curid=552650", "title": "Dogfeiling", "text": "Dogfeiling\u00a0ou Dogfelion foi un pequeno reino ou subreino a comezos da Idade Media, m\u00e1is tarde foi un dos commotes que formaron o \"cantref\" do Val de Clwyd, e m\u00e1is tarde un commote no nordeste de\u00a0Gales. O seu centro era Ruthin. Gran parte do seu territorio pertenc\u00eda \u00e1 diocese de Bangor.\nFormou parte da fronteira oriental do Reino de Gwynedd no Gales altomedieval. Tomou o seu nome de Dogfael, un dos fillos do primeiro rei de Gwynedd, Cunedda. Tanto o nome Dogfael como Dogfeiling fan referencia a Dagda, un dos Tuatha D\u00e9 Danann, seres sobrenaturais que habitaban Irlanda antes da chegada dos milesianos.\nDogfeiling existiu desde\u00a0445 at\u00e9 alg\u00fan momento ao redor do ano 700, cando foi reabsorbido por Gwynedd."}
{"id": "552653", "revid": "45576", "url": "https://gl.wikipedia.org/wiki?curid=552653", "title": "Patrimonio da Humanidade en Alema\u00f1a", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Alema\u00f1a, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Alema\u00f1a Occidental ratificou a convenci\u00f3n o 23 de agosto de 1976; e Alema\u00f1a do Leste o 12 de decembro de 1988, facendo que os seus sitios hist\u00f3ricos sexan elixibles para ser inclu\u00eddos na lista.\nEn 2023, en Alema\u00f1a hab\u00eda 52 sitios Patrimonio da Humanidade da UNESCO oficiais, inclu\u00edndo 49 sitios culturais, 3 sitios naturais. Ademais, hai 7 sitios na lista de tentativas e 17 entradas alem\u00e1s no Programa Memoria do Mundo. O primeiro sitio de Alema\u00f1a que se inscribiu na Lista do Patrimonio Mundial foi a Catedral de Aquisgr\u00e1n en 1978, que tam\u00e9n foi un dos primeiros sitios do mundo en engadirse \u00e1 lista. Alema\u00f1a pos\u00fae o terceiro maior n\u00famero de Patrimonio da Humanidade no mundo, despois de Italia con 59 sitios e a China con 57 sitios.\nO Val do Elba de Dresde, que foi designado Patrimonio Mundial en Perigo en xullo de 2006, foi finalmente retirado da lista en xu\u00f1o de 2009, polo que \u00e9 un dos tres \u00fanicos sitios do mundo que foron retirados do rexistro de sitios do Patrimonio Mundial."}
{"id": "552703", "revid": "89787", "url": "https://gl.wikipedia.org/wiki?curid=552703", "title": "Rita Marley", "text": "Alpharita Constatia Marley (de solteira Anderson), nada en Santiago de Cuba o 25 de xullo de 1946, \u00e9 unha cantante cubana, nacionalizada xamaicana, c\u00e9lebre por ser a esposa de Bob Marley e integrante do grupo I Threes, que fac\u00eda voces de apoio para o m\u00fasico de reggae.\nTraxectoria.\nRita naceu en Santiago de Cuba, filla de Leroy Anderson e Cynthia \u201cBeda\u201d Jarrett. Creceu nos arredores de Beachwood Avenue da cidade de Kingston, Xamaica. Rita foi criada pola s\u00faa t\u00eda Viola en Greenwich Park Road.\nA mediados da d\u00e9cada de 1960, Rita co\u00f1eceu a Bob Marley despois dunha reuni\u00f3n con Peter Tosh. Posteriormente s\u00f3ubose que ela era unha cantante convidada para unha proba para os Soulettes, m\u00e1is tarde co\u00f1ecidos como I Threes. O grupo inclu\u00edu a Rita, o seu primo Constantine \"Dream\" Walker e Marlene \"Precious\" Giffordwas. Bob converteuse no mentos e xerente do grupo, e traballando xuntos, el e Rita namor\u00e1ronse.\nCasaron o 11 de febreiro de 1966. Non obstante, d\u00edxose que a raz\u00f3n para o matrimonio era un xeito de facer m\u00e1is doado que Rita emigrase aos Estados Unidos. Bob debeu decidir que non quedar\u00eda m\u00e1is en Xamaica e \u00eda ir vivir aos Estados Unidos despois dunha visita coa s\u00faa nai a Delaware.\nRita foi criada como cristi\u00e1n, mais involucrouse no movemento rastafari antes de testemu\u00f1ar estigmas durante a visita de Haile Selassie a Xamaica o 21 de abril de 1966. Non obstante, permaneceu como membro activo da Igrexa Ortodoxa de Etiop\u00eda.\nTrala morte de Marley gravou \u00e1lbums co seu nome, alg\u00fans deles con \u00e9xito no Reino Unido. En 1986, Rita tomou a decisi\u00f3n de transformar a casa de Bob Marley no Museo Bob Marley. Tam\u00e9n foi a fundadora e presidenta da Fundaci\u00f3n Robert Marley, Bob Marley Trust, e o Grupo de Empresas Bob Marley. En 2000 fundou a Rita Marley Foundation. Adoptou 35 nenos en Etiop\u00eda e atendeu m\u00e1is de 200 na Escola Metodista de Konkonuru, en Ghana, onde tam\u00e9n asumiu o compromiso de causar un impacto positivo nas s\u00faas vidas."}
{"id": "552704", "revid": "47401", "url": "https://gl.wikipedia.org/wiki?curid=552704", "title": "Terceira rep\u00fablica francesa", "text": ""}
{"id": "552707", "revid": "89787", "url": "https://gl.wikipedia.org/wiki?curid=552707", "title": "Apolipoprote\u00edna H", "text": "A apolipoprote\u00edna H (Apo-H), tam\u00e9n chamada \u03b22-glicoprote\u00edna 1 ou beta-2 glicoprote\u00edna 1 (\u03b22-GP1), \u00e9 unha prote\u00edna do plasma multifuncional de 38 kDa que nos humanos est\u00e1 codificada no xene APOH do cromosoma 17. Unha das s\u00faas funci\u00f3ns \u00e9 unirse \u00e1 cardiolipina. Cando se une, as estruturas da cardiolipina e da apolipoprote\u00edna H sofren grandes cambios. Formando parte da estrutura da Apo-H hai un tramo de amino\u00e1cidos cargados positivamente (nas posici\u00f3ns da secuencia 282-287), Lys-Asn-Lys-Glu-Lys-Lys, que est\u00e1n implicados na uni\u00f3n a fosfol\u00edpidos.\nA ApoH ou \u03b22-GP1 ten unha complexa implicaci\u00f3n na aglutinaci\u00f3n. Parece alterar a aglutinaci\u00f3n de plaquetas mediada por adenos\u00edn difosfato (ADP). Normalmente, a \u03b22-GP1 ten unha actividade de anticoagulaci\u00f3n no soro (ao inhibir factores de coagulaci\u00f3n); por\u00e9n, os cambios nos factores sangu\u00edneos poden resultar na reversi\u00f3n desa actividade.\nA\u00ednda que esta prote\u00edna recibiu o nome de apolipoprote\u00edna H (e o seu s\u00edmbolo en HGNC \u00e9 APOH), non est\u00e1 presente en cantidades apreciables nas fracci\u00f3ns das lipoprote\u00ednas, polo que ApoH \u00e9, por tanto, un nome pouco apropiado e util\u00edzase tam\u00e9n o nome de \u03b22-glicoprote\u00edna 1.\nActividades inhibitorias.\nA \u03b22-GP1 ou ApoH parece inhibir completamente a liberaci\u00f3n de serotonina polas plaquetas e impide sucesivas vagas de agregaci\u00f3n inducida por ADP. A actividade de \u03b22-GP1 parece implicar a uni\u00f3n de compostos aglutinantes, cargados negativamente e inhibe a aglutinaci\u00f3n por activaci\u00f3n por contacto da v\u00eda de coagulaci\u00f3n sangu\u00ednea intr\u00ednseca. A \u03b22-GP1 causa unha reduci\u00f3n dos sitios de uni\u00f3n da protrombinase nas plaquetas e reduce a activaci\u00f3n causada polo col\u00e1xeno cando a trombina est\u00e1 presente a concentraci\u00f3ns fisiol\u00f3xicas s\u00e9ricas de \u03b22-GP1, o que suxire un papel regulatorio da \u03b22-GP1 na coagulaci\u00f3n.\nA \u03b22-GP1 tam\u00e9n inhibe a xeraci\u00f3n de factor Xa en presenza de plaquetas. A \u03b22-GP1 tam\u00e9n inhibe activaci\u00f3n do factor XIIa.\nAdemais, a \u03b22-GP1 ou ApoH inhibe a activaci\u00f3n da prote\u00edna C bloqueando a s\u00faa actividade en ves\u00edculas de fosfatidilserina:fosfatidilcolina, pero unha vez a prote\u00edna C se activa, a Apo-H non pode inhibir a actividade. Como a prote\u00edna C est\u00e1 implicada na degradaci\u00f3n do factor Va, a Apo-H inhibe indirectamente a degradaci\u00f3n do factor Va. Esta actividade inhibitoria dimin\u00fae cando se engaden fosfol\u00edpidos, o que parece indicar que a inhibici\u00f3n pola Apo-H da prote\u00edna C \u00e9 competitiva cos fosfol\u00edpidos. Isto indica que en certas condici\u00f3ns a Apo-H asume propiedades procoagulativas.\nPatolox\u00eda.\nOs anticorpos anti-\u03b22-GP1 poden encontrarse en doenzas tanto infecciosas coma algunhas autoinmnes sist\u00e9micas (por exemplo, o lupus eritematoso sist\u00e9mico). A positividade para anticorpos anti-cardiolipina en tests de diagn\u00f3stico da s\u00edndrome antifosfol\u00edpidos autoinmune require a presenza de \u03b22-GP1 no extracto de cardiolipina. Os anticorpos anti-\u03b22-GP1 est\u00e1n claramente asociados con formas tromb\u00f3ticas de lupus.\nDominio proteico Sushi 2.\nEn biolox\u00eda molecular o dominio proteico Sushi 2 tam\u00e9n se co\u00f1ece como o quinto dominio proteico da beta-2-glicoprote\u00edna 1 (\u03b22-GP1 ou ApoH). Este dominio proteico s\u00f3 se encontra en eucariotas. Os primeiros catro dominios que se encontran na apolipoprote\u00edna H son todos semellantes, mais o quinto parece ser diferente.\nEstrutura.\nEste dominio proteico est\u00e1 composto por catro febras beta antiparalelas ben definidas e d\u00faas curtas h\u00e9lices alfa, as\u00ed como un bucle longo e altamente flexible. Adicionalmente, o quinto dominio proteico parece asemellarse aos outros catro na apolipoprote\u00edna coa excepci\u00f3n de tres pontes disulfuro internas e un bucle extra C-terminal.\nFunci\u00f3n.\nA s\u00faa funci\u00f3n exacta a\u00ednda non foi completamente dilucidada; por\u00e9n, s\u00e1bese que desempe\u00f1a un importante papel na uni\u00f3n de \u03b22-GP1 a compostos cargados negativamente e a subseguinte captura para a uni\u00f3n de anticorpos anti-\u03b22-GP1. O desenvolvemento de anticoros contra \u03b22-GP1 pode orixinar a s\u00edndrome antifosfol\u00edpidos que a mi\u00fado causa complicaci\u00f3ns no embarazo."}
{"id": "552708", "revid": "27155", "url": "https://gl.wikipedia.org/wiki?curid=552708", "title": "Apo-H", "text": ""}
{"id": "552709", "revid": "27155", "url": "https://gl.wikipedia.org/wiki?curid=552709", "title": "Beta-2-glicoprote\u00edna 1", "text": ""}
{"id": "552710", "revid": "27155", "url": "https://gl.wikipedia.org/wiki?curid=552710", "title": "Beta-2-GP1", "text": ""}
{"id": "552711", "revid": "27155", "url": "https://gl.wikipedia.org/wiki?curid=552711", "title": "APOH", "text": ""}
{"id": "552712", "revid": "27155", "url": "https://gl.wikipedia.org/wiki?curid=552712", "title": "Beta2-glicoprote\u00edna 1", "text": ""}
{"id": "552713", "revid": "27155", "url": "https://gl.wikipedia.org/wiki?curid=552713", "title": "B2GP1", "text": ""}
{"id": "552714", "revid": "89787", "url": "https://gl.wikipedia.org/wiki?curid=552714", "title": "Jorge Luengo", "text": "Jorge Luengo, nado en C\u00e1ceres o 18 de febreiro de 1984, \u00e9 un ilusionista, mentalista e presentador espa\u00f1ol. Ga\u00f1ou en 2009 o II Mundial de Maxia da FISM, celebrado en Pequ\u00edn, na categor\u00eda de Invenci\u00f3n, e o Premio Mundial ao Talento da Comisi\u00f3n Europea en 2010 en Bruxelas.\nTraxectoria.\nCon 15 anos de idade realizou as s\u00faas primeiras actuaci\u00f3ns. Dous anos despois empezou a actuar todas as semanas. Antes de cumprir a maior\u00eda de idade empezou a estudar a primeira das s\u00faas tres enxe\u00f1ar\u00edas. Desde ent\u00f3n foi convidado a un gran n\u00famero de eventos en Europa, entre eles, no Museo do Louvre en Par\u00eds, no Centro de Congresos Pierre Baudis en Tolosa e no O2 Arena de Praga.\nLuengo estudou tres enxe\u00f1ar\u00edas e, amais, psicolox\u00eda e neuropsicolox\u00eda. Foi profesor de matem\u00e1ticas durante case tres anos antes de dedicarse ao ilusionismo en exclusiva. Desde ent\u00f3n ten aparecido en espect\u00e1culos de televisi\u00f3n. Tam\u00e9n \u00e9 co\u00f1ecido por hipnotizar en directo a persoeiros como o piloto Marc M\u00e1rquez.\nEn 2012 p\u00faxolle voz a un mozo meigo en \"Sorcery\", un videoxogo de PlayStation 3.\nComo ilusionista, mentalista, mago e conferenciante tam\u00e9n participou en programas de televisi\u00f3n nacionais. Actuou para personalidades como a Familia real espa\u00f1ola, Rafael Nadal, Cristiano Ronaldo, Alejandro Sanz, Cristina Pedroche, Joaqu\u00edn Sabina ou Carlos Baute.\nEn televisi\u00f3n colaborou nos programas \"Todo Va Bien\", \"\u00a1Que tiempo tan feliz!\", \"Cabaret Ol\u00e9\", \"Hermano mayor\", \"Hoy cocinas tu\" ou \"La Ma\u00f1ana\". Tivo durante un tempo un programa propio, \"Desaf\u00edo Mental\", na canle Discovery Max.. Tam\u00e9n participou como convidado en \"MasterChef\", \"Zapeando\" ou \"Pasapalabra\", tanto na s\u00faa etapa en Telecinco como en Antena 3.\nEn 2019 e 2020 presentou dous programas especiais de maxia, 'La Estrella de la Navidad' e 'La Magia del Amor' en Telemadrid. Tam\u00e9n participou en diversos programas de Canal Extremadura como 'Extremadura M\u00e1gica' ou 'S\u00edgueme'.\nDesde setembro de 2020 \u00e9 colaborador habitual do programa \"El show de Bert\u00edn\" en Canal Sur.\nPremios.\nAlg\u00fans dos premios que obtivo son:"}
{"id": "552715", "revid": "72257", "url": "https://gl.wikipedia.org/wiki?curid=552715", "title": "Jac Nelleman", "text": ""}
{"id": "552718", "revid": "89787", "url": "https://gl.wikipedia.org/wiki?curid=552718", "title": "Aborto en Colombia", "text": "O aborto inducido ou interrupci\u00f3n voluntaria do embarazo en Colombia \u00e9 libre e legal a petici\u00f3n da muller at\u00e9 as 24 semanas de xestaci\u00f3n, por sentenza C-055-22 da Corte Constitucional do 21 de febreiro de 2022, e dese prazo en diante s\u00f3 se permite no tres casos que foron legalizadas dende a sentenza \"C-355\" de 2006 ditada pola Corte Constitucional de Colombia.\nO aborto inducido ou interrupci\u00f3n voluntaria do embarazo est\u00e1 legalizado en numerosos pa\u00edses do mundo e pode practicarse durante un tempo determinado da xestaci\u00f3n, mentres que noutros ten unhas causas limitadas e noutros pa\u00edses a interrupci\u00f3n voluntaria do embarazo por decisi\u00f3n da muller \u00e9 ilegal e est\u00e1 penado.\nDespenalizaci\u00f3n do aborto libre at\u00e9 a semana 24 - 2022.\nDespenalizaci\u00f3n do aborto at\u00e9 as 24 semanas de xestaci\u00f3n.\nPor sentenza da Corte Constitucional C-055 do 21 de febreiro de 2022 deuse en Colombia un cambio, o cal permite que se poida abortar libre e legalmente at\u00e9 a semana 24 de xestaci\u00f3n (cinco meses e medio de embarazo), e seguindo cos 3 casos actuais durante o tempo que reste at\u00e9 o termo do embarazo poderase acceder \u00e1 Interrupci\u00f3n Voluntaria do Embarazo (IVE).\nDespenalizaci\u00f3n parcial do aborto en tres supostos - 2006.\nO aborto en Colombia foi despenalizado en 2006, en s\u00f3 tres causas ou supostos, mediante unha demanda de inconstitucionalidade interposta pola doutora e avogada M\u00f3nica Roa ante a Corte Constitucional. Varios grupos feministas e mulleres activistas por dereitos sexuais e reprodutivos como Mar\u00eda Ladi Londo\u00f1o e a francesa Florence Thomas, entre outras, loitaron para poder despenalizar o aborto en Colombia como un caso de xustiza social. Estas loitas d\u00e9ronse perante o Congreso da Rep\u00fablica co obxecto de promover leis favorables \u00e1 liberdade de elecci\u00f3n das mulleres ante un embarazo non desexado ou un embarazo adolescente. Foi decisiva a chegada da avogada M\u00f3nica Roa cun proxecto de alto litixio para a despenalizaci\u00f3n do aborto en Colombia apoiado pola organizaci\u00f3n internacional \"Women's Link Worldwide\". Finalmente por medio da Corte Constitucional de Colombia e con grande apoio de varios grupos de mulleres e organizaci\u00f3ns non gobernamentais f\u00edxose publica a carta de inconstitucionalidade na que se mencionaba que a penalizaci\u00f3n total do aborto en Colombia \u00e9 inxusto e polo tanto as taxas de abortos inseguros e abortos clandestinos eran moi altos e ocasionaban a morte a moitas mulleres ou quedaban con importantes secuelas para toda a vida por procedementos inseguros ao abortar, causando as\u00ed unha crise de sa\u00fade p\u00fablica nacional. Finalmente, en 2006, a corte promulgou a Sentenza da Corte Constitucional Colombiana C-355 de 10 de maio de 2006, a ra\u00edz do caso de Martha Sulay Gonz\u00e1lez, perm\u00edtese abortar legalmente en tres situaci\u00f3ns espec\u00edficas:\nSuposto 1 - Cando existe perigo para a sa\u00fade f\u00edsica ou mental da muller.\nCando a continuaci\u00f3n do embarazo constit\u00faa perigo para a vida da muller, ou afecte a s\u00faa sa\u00fade f\u00edsica ou mental, o \u00fanico requisito legal que se lle pode pedir a esta muller \u00e9 o certificado dun m\u00e9dico ou psic\u00f3logo, outro requisito extra que algunha entidade prestadora de sa\u00fade solicite \u00e9 ilegal. A Corte Constitucional Colombiana utiliza o referente de sa\u00fade da Organizaci\u00f3n Mundial da Sa\u00fade, que menciona que a sa\u00fade \u00e9 un estado de completo benestar entre o f\u00edsico, o mental, o psicol\u00f3xico e o social.&lt;ref name=\"SentenciaC355/06\"&gt;&lt;/ref&gt;\nSuposto 2 - Cando exista grave malformaci\u00f3n do feto que faga inviable a s\u00faa vida extrauterina.\nAs enfermidades ou malformaci\u00f3ns do feto que fagan inviable a s\u00faa vida f\u00f3ra do \u00fatero \u00e9 outra causa para acceder ao aborto legal en Colombia. \u00c9 importante aclarar que non calquera malformaci\u00f3n no feto \u00e9 unha causal legal de aborto sen\u00f3n soamente aquelas que impidan a vida f\u00f3ra do \u00fatero.\nSuposto 3 - En caso de acceso carnal violento, transferencia de \u00f3vulo fecundado ou inseminaci\u00f3n artificial non consentida.\nConsiderouse que a concepci\u00f3n como causa da violaci\u00f3n \u00e9 susceptible de provocar graves prexu\u00edzos psicol\u00f3xicos para a muller, polo que o ordenamento xur\u00eddico colombiano contempla este caso como un dos supostos casos nos que se lexitima \u00e1 embarazada para interromper a xestaci\u00f3n. A sentenza C355/06 da corte constitucional colombiana despenalizou o aborto cando o embarazo \u00e9 resultado dunha conduta constitutiva de acceso carnal violento, abusivo, debidamente denunciado, ou de inseminaci\u00f3n artificial ou transferencia de \u00f3vulo fecundado non consentidas, ou de incesto.\nPenas por aborto en casos non despenalizados.\nAs penas en Colombia pola pr\u00e1ctica do aborto, nos casos non despenalizados pola Corte Constitucional (at\u00e9 a 24 semana e nos tres casos) e segundo o artigo 122 do C\u00f3digo Penal colombiano \u00e9: \"A muller que causar o seu aborto ou permitir que outro llo cause, incorrer\u00e1 en prisi\u00f3n de dezaseis (16) a cincuenta e catro (54) meses. \u00c1 mesma sanci\u00f3n estar\u00e1 suxeito quen, co consentimento da muller, realice a conduta prevista no inciso anterior.\"\nN\u00famero de abortos, mortalidade materna e embarazo adolescente.\nO aborto clandestino \u00e9 a cuarta causa de mortalidade materna o Colombia e consid\u00e9rase unha das prioridades para a mellora da sa\u00fade reprodutiva.\nEn mulleres adolescentes entre 15 e 19 anos en 2019 houbo 115.176 nacementos fronte aos 106.957 de 2020, \u00e9 dicir, unha reduci\u00f3n de 8.219 partos. No ano 2020, segundo AI, unhas 4.268 nenas -entre 10 e 14 anos- quedaron embarazadas e foron nais en Colombia, a\u00ednda que as relaci\u00f3ns sexuais con nenas desa idade son consideradas violaci\u00f3ns.\nEn 2022, e segundo estimaci\u00f3ns de Amnist\u00eda internacional (AI) en Colombia calc\u00falase que se realizan 400.000 abortos, dos cales o 90% -uns 360.000 son abortos clandestinos ou abortos inseguros e real\u00edzanse sen medidas sanitarias suficientes- e soamente o 10% son levados a cabo en instituci\u00f3ns sanitarias.\nMovemento en contra e a prol do aborto.\nOs movementos contrarios \u00e1 interrupci\u00f3n voluntaria do embarazo, consideran, por motivos relixiosos, \u00e9ticos e morais, que non debe realizarse e defenden a vida do embri\u00f3n, raz\u00f3n pola que son autodenominados grupos provida. Estes grupos promoven a prohibici\u00f3n total ou parcial do aborto e o seu castigo penal.\nOs movementos polo dereito ao aborto libre est\u00e1n a prol da 'liberdade de elecci\u00f3n' ante un embarazo non desexado polo que son co\u00f1ecidos como \"proelecci\u00f3n\". Estes grupos, de ideolox\u00eda liberal, feministas e da esquerda pol\u00edtica, reivindican a interrupci\u00f3n voluntaria do embarazo en condici\u00f3ns de liberdade, legalidade e seguridade sanitaria para a muller embarazada e argumentan que \u00e9 un dereito da muller recollido nos dereitos reprodutivos, a autonom\u00eda reprodutiva e a liberdade individual."}
{"id": "552721", "revid": "5132", "url": "https://gl.wikipedia.org/wiki?curid=552721", "title": "Leones de Yucat\u00e1n", "text": "Os Leones de Yucat\u00e1n son un equipo profesional de b\u00e9isbol mexicano que compite na Liga Mexicana de B\u00e9isbol (LMB). O club, fundado en 1954 por \u00c1lvaro Ponce Vidiella, ten a s\u00faa sede en M\u00e9rida, no Estado do Iucat\u00e1n. O club pos\u00fae no seu palmar\u00e9s catro t\u00edtulos de liga. Desde 1982 o seu estadio como local \u00e9 o Parque Kukulc\u00e1n Alamo, estadio con capacidade para 14\u00a0917 espectadores."}
{"id": "552727", "revid": "65337", "url": "https://gl.wikipedia.org/wiki?curid=552727", "title": "Cent\u00e9n", "text": "O cent\u00e9n foi unha moeda espa\u00f1ola de ouro de gran tama\u00f1o, con valor de 100 escudos de ouro, emitida inicialmente en 1609, baixo o reinado de Filipe III, e cu\u00f1ada novamente durante os reinados de Filipe IV e de Carlos II.\nCaracterizaci\u00f3n.\nEsta moeda foi cu\u00f1ada exclusivamente na Real Casa da Moeda de Segovia,\u00a0a \u00fanica no seu momento con capacidade para cu\u00f1ar pezas deste tama\u00f1o, as meirandes da historia numism\u00e1tica espa\u00f1ola, grazas \u00e1s s\u00faas prensas de rolete. Ti\u00f1a\u00a0un peso\u00a0de\u00a0arredor dos 340\u00a0gramos e un di\u00e1metro de entre 75 e 76 mil\u00edmetros.\nNo\u00a0seu anverso presenta o nome do monarca e o escudo do Reino de Espa\u00f1a, as\u00ed como a indicaci\u00f3n do seu valor facial e un acueduto como marca de ceca relativa ao obradoiro segoviano. Baixo a marca de ceca am\u00f3sase tam\u00e9n unha inicial a modo de marca do ensaiador: \"AR\" (Andr\u00e9s de Pedrera\", \"P\" (Pedro Enr\u00edquez) ou \"R\" (Rafael Salv\u00e1n de Aulina). \nNo reverso, o centro est\u00e1 ocupado pola cruz de Xerusal\u00e9n, rodeada pola lenda e a data. \nOs\u00a0cent\u00e9ns non estaban destinados \u00e1 s\u00faa circulaci\u00f3n est\u00e1ndar. A s\u00faa cu\u00f1axe, en tiraxes moi limitadas, precisaba unha licenza expresa do rei, xa que non se atopaba entre as moedas previstas na lexislaci\u00f3n monetaria, consonte a Pragm\u00e1tica da Nova Estampa de 1566. Trat\u00e1base\u00a0de moedas de prestixio e\u00a0ostentaci\u00f3n,\u00a0concibidas para seren utilizadas como obsequios a persoeiros relevantes e como agasallos diplom\u00e1ticos.\nDada a escas\u00edsima cantidade de moedas emitidas, os cent\u00e9ns son unhas moedas moi apreciadas no coleccionismo, cuns prezos moi elevados, as poucas veces que aparecen nunha poxa numism\u00e1tica. En outubro de 2009, a casa barcelonesa \u00c1ureo &amp; Calic\u00f3 sacou a poxa un exemplar correspondente \u00e1 primeira emisi\u00f3n, de 1609, que foi adxudicado en 800.000 euros."}
{"id": "552767", "revid": "197", "url": "https://gl.wikipedia.org/wiki?curid=552767", "title": "Joaqu\u00edn Xaudar\u00f3", "text": "Joaqu\u00edn Xaudar\u00f3 Echau nado en Vigan, Filipinas, o 17 de agosto de 1872 en Madrid, e finado o 1 de abril de 1933, foi un debuxante, ilustrador e caricaturista espa\u00f1ol, que traballou para a prensa ilustrada da \u00e9poca en publicaci\u00f3ns como \"Madrid C\u00f3mico\", \"Gede\u00f3n\", \"Blanco y Negro\" ou \"ABC\", onde achegou caricaturas, portadas e tiras c\u00f3micas.\nTraxectoria.\nNaceu en Vigan cando a\u00ednda era unha posesi\u00f3n espa\u00f1ola a\u00ednda que a s\u00faa familia era aragonesa de orixe.\nA infancia.\nAt\u00e9 os once anos viviu na cidade colonial de Vigan. Al\u00ed tivo contacto coti\u00e1 con virtuosos t\u00e9cnicos da Ukiyo-e (estampa xaponesa), como Kono Barei e Imao Keinen. A s\u00faa familia trasladouse a Barcelona en 1883, tendo el once anos, e foi educado en Par\u00eds e Londres.\nColaboraci\u00f3ns.\nComezou a pintar cos seus amigos Anglada Camarasa e Joaqu\u00edn Mir. \nColaborou con publicaci\u00f3ns de Prensa Espa\u00f1ola, como \"Blanco y Negro\" e \"ABC\". Durante a s\u00faa primeira \u00e9poca debuxou para \"Madrid C\u00f3mico\", \"Barcelona\" \"C\u00f3mica\", \"La Saeta\", \"The Monigoty\", \"Gede\u00f3n\" e outras\",\" utilizando de cando en vez o pseud\u00f3nimo \u00abO'Raduax\u00bb (\"Xaudar\u00f3\" escrito ao rev\u00e9s).\nAs s\u00faas vi\u00f1etas diarias para \"ABC\" d\u00e9ronlle fama, contendo cada unha un pequeno can particular que pronto se co\u00f1eceu como \"perrito de Xaudar\u00f3\". El, que non ti\u00f1a cans nin gostaba deles, inspirouse nun cachorro que ti\u00f1a visto en Luanco, Asturias pero incorporouno \u00e1s s\u00faas vi\u00f1etas e banda dese\u00f1ada para introducir estados de \u00e1nimo, e cando non aparec\u00eda era moi solicitado polo p\u00fablico. O canci\u00f1o converteuse tam\u00e9n en reclamo publicitario e mesmo en xoguete, adaptado polo seu compa\u00f1eiro Julio Gros, que mesmo ga\u00f1ou un \"premio de honor\" nunha exposici\u00f3n canina.\nComo ilustrador de libros, traballou tomos de \"Les conteurs joyeux\" (publicado en Par\u00eds) e \"Los viajes morrocotudos\" de Juan P\u00e9rez Z\u00fa\u00f1iga. Publicou con varios dos mejores editores franceses (Flammarion, Ollendorf, Mericaut ou Garnier), e en famosas revistas galas (\"Le Rire\" entre 1907 e 1914, L'Assiette au Beurre, ou P\u00e9le-M\u00eale). Fixo a primeira banda dese\u00f1ada humor\u00edstica dunha comunidade nun edificio en secci\u00f3n, continuada despois en episodios de \"The Spirit\" de Will Eisner ou en \"13, R\u00fae del Percebe\" de Ib\u00e1\u00f1ez. \nPrecursor da ciencia ficci\u00f3n.\nFoi famoso polos seus debuxos que tratan das novas tecnolox\u00edas do seu tempo \u2013publicou un volume de historietas chamado \"Os perigos do voo\" (\"Los peligros del vuelo, Lles p\u00e9rip\u00e9ties de l'aviation\", \"Garnier Fr\u00e8res\", Par\u00eds, 1911)\u2013 serven como unha conexi\u00f3n importante entre os mundos da ilustraci\u00f3n do s\u00e9culo XIX e a do s\u00e9culo XX. As s\u00faas observaci\u00f3ns respecto da cultura e a tecnolox\u00eda contempor\u00e1nea, cun sentido do humor refinado pero penetrante, son evidentes en historietas como \"\"El tel\u00e9grafo sin hilos,\" \"Un retrato futurista\", \"El auto que pasa,\" \"Despertar en \", \"El leopardo ingl\u00e9s en Spyon-Kop\"\". \nDebuxos animados.\nEntre 1917 e 1921 realiza as s\u00faas primeiras pel\u00edculas de debuxos animados, \"La f\u00f3rmula del Doctor Nap\" e \"Aventuras de Jim Trot\", (perdida) e, en 1930, \"Un disc\u00edpulo de caco\"., \nEn 1932, Xaudar\u00f3, xunto cun acuarelista de nome Antonio Got e o debuxante, humorista e director de cine Ricardo K-Hito (pseud\u00f3nimo de Ricardo Garc\u00eda L\u00f3pez), fundan a \"Sociedad Espa\u00f1ola de Dibujos Animados\", m\u00e1is co\u00f1ecida polas s\u00faas iniciais como SEDA, que contaba con seis debuxantes. Era un estudo dedicado exclusivamente a facer animaci\u00f3n acompa\u00f1ada de humor e fantas\u00eda, chegou a producir varias pel\u00edculas, entre elas \"La vampiresa morros de fresa\" e \"En los corredores del congreso\". Esta \u00faltima base\u00e1base nunha colecci\u00f3n sat\u00edrica e humor\u00edstica centrada na contorna pol\u00edtica daquela, con Manuel Aza\u00f1a, Romanones ou Lerroux entre outros. \nEn 1933, uns meses antes de morrer, f\u00edxose a que ser\u00eda a \u00faltima pel\u00edcula de Joaqu\u00edn Xaudar\u00f3, \"Un drama en la costa\", protagonizada polos personaxes que empregaba o debuxante, como o seu t\u00edpico cachorro.\nCatro anos despois da posta en marcha de SEDA, tres ap\u00f3s o pasamento de Xaurad\u00f3, estalou a guerra civil espa\u00f1ola, e desf\u00edxose a sociedade que fora un fito para a industria da animaci\u00f3n espa\u00f1ola.\nValoraci\u00f3n e legado.\nXaudar\u00f3 morreu en Madrid o 1 de abril de 1933, a ra\u00edz dunha bronquite mal curada, e un d\u00eda m\u00e1is tarde foi enterrado no cemiterio da Almudena.\nPublic\u00e1ronse varias colecci\u00f3ns de ilustraci\u00f3ns, en vida como \"Los Sports\" \"y Xaudar\u00f3: Tomos de Chistes\" (c. 1932), unha colecci\u00f3n do seu traballo que fora publicado en \"Branco e Negro\" a finais do s\u00e9culo XIX, e antolox\u00edas p\u00f3stumas. \nXaudar\u00f3 tam\u00e9n fixo traballo escenogr\u00e1fico para unha produci\u00f3n de \"Madama Butterfly\" e os seus dese\u00f1os para o vestiario foron expostos nunha exposici\u00f3n no Museo Thyssen-Bornemisza en 2017. \nNa primavera de 2018 o Museo ABC publicou unha grande retrospecitva dividida en tres partes: primeira etapa, anos de Par\u00eds e \u00e9xito en Madrid.\nEn palabras de Jos\u00e9 Mar\u00eda Candel Crespo no seu libro \"Historia del dibujo animado espa\u00f1ol\", tr\u00e1tase dun observador da vida coti\u00e1 con forma ir\u00f3nica e unha cr\u00edtica mordaz. Al\u00e9n de ser considerado o iniciador na Pen\u00ednsula do debuxo animado, coa historieta \"Un viaje al Planeta J\u00fapiter\" foi tam\u00e9n pioneiro da banda dese\u00f1ada de ciencia ficci\u00f3n en Espa\u00f1a."}
{"id": "552813", "revid": "98629", "url": "https://gl.wikipedia.org/wiki?curid=552813", "title": "Isabelo de los Reyes", "text": "Isabelo de los Reyes, nado en Vig\u00e1n o 7 de xullo de 1864 e finado en Manila o 10 de outubro de 1938, foi un escritor e pol\u00edtico filipino. Loitou contra os espa\u00f1ois na revolta de 1896, e como resultado foi enviado ao exilio. Ao seu regreso a Filipinas, uniuse a Aguinaldo e foi nomeado presidente da rep\u00fablica polos rebeldes (1900). En 1901 fundou a Igrexa Soberana de Filipinas, e dous anos m\u00e1is tarde o primeiro sindicato en Filipinas. Foi senador de 1926 a 1928. Fundou o primeiro xornal en linguas aut\u00f3ctonas filipinas. "}
{"id": "552822", "revid": "98629", "url": "https://gl.wikipedia.org/wiki?curid=552822", "title": "U Thant", "text": "Thant (en birmano, \u101e\u1014\u1037\u103a), nado en Pantanaw (Birmania) o 22 de xaneiro de 1909 e finado en Nova York o 25 de novembro de 1974, m\u00e1is co\u00f1ecido como U Thant, foi un diplom\u00e1tico birmano que desde 1961 ata 1971 exerceu como secretario xeral da Organizaci\u00f3n das Naci\u00f3ns Unidas. Foi a primeira persoa dun pa\u00eds asi\u00e1tico que ocupou o cargo, as\u00ed como o primeiro dun pa\u00eds en v\u00edas de desenvolvemento.\nAntes de dedicarse \u00e1 diplomacia era profesor na s\u00faa vila natal, cunha licenciatura pola Universidade de Rang\u00fan. Trala independencia de Birmania en 1948 foi ascendendo posici\u00f3ns na pol\u00edtica nacional, convert\u00e9ndose nun dos m\u00e1is fieis conselleiros do primeiro ministro U Nu. A ra\u00edz do \u00e9xito organizativo da conferencia de Bandung, en 1957 foi nomeado embaixador de Birmania ante a Organizaci\u00f3n das Naci\u00f3ns Unidas.\nO falecemento de Dag Hammarskj\u00f6ld nun accidente de aviaci\u00f3n levou a que o 30 de novembro de 1961 fose nomeado secretario xeral da ONU por aclamaci\u00f3n, sendo reelixido en 1963 e 1966. Ao longo do seu mandato, en que destacou polo seu talante negociador e moderado, suced\u00e9ronse acontecementos como a crise dos m\u00edsiles de Cuba, a resoluci\u00f3n da Guerra Civil do Congo, o estalido da Guerra dos Seis D\u00edas coa posterior ocupaci\u00f3n de territorios por Israel e os numerosos procesos de descolonizaci\u00f3n en Asia e \u00c1frica. A comezos de 1971 renunciou a presentarse de noveo e foi substitu\u00eddo por Kurt Waldheim.\nThant era unha das figuras pol\u00edticas m\u00e1is respectadas polo pobo birmano, mais o golpe de estado de 1962 e o derrocamento de U Nu fixeron que caese en desgraza para a xunta militar liderada por Ne Win. Tras falecer en 1974 por un cancro de pulm\u00f3n, os seus restos mortais foron soterrados en Rang\u00fan baixo disturbios entre os estudantes e a polic\u00eda, pois o goberno militar neg\u00e1rase a renderlle honras de estado.\nTraxectoria.\nPrimeiros anos.\nU Thant naceu en Pantanaw, unha vila ao suroeste da Birmania brit\u00e1nica, o m\u00e1is vello de catro irm\u00e1ns nunha familia terratenente de etnia bamar. O seu pai Po Hnit era un mercador de arroz que fora educado en Calcuta e era a \u00fanica persoa do lugar que sab\u00eda falar ingl\u00e9s, as\u00ed que inculcou aos seus fillos a paix\u00f3n polos estudos.\nA morte do seu pai cando ti\u00f1a catorce anos complicou a econom\u00eda familiar, e ao ser o primox\u00e9nito tivo que compaxinar os estudos con traballos a tempo parcial. Tras cumprir a maior\u00eda de idade estudou un grao de maxisterio en historia na Universidade de Rang\u00fan, onde coincidiu co l\u00edder estudantil Thakin Nu, anos despois considerado un dos baluartes da independencia birmana.\nDespois de licenciarse coa m\u00e1xima cualificaci\u00f3n da s\u00faa promoci\u00f3n, estivo a traballar como mestre no instituto da s\u00faa cidade e m\u00e1is tarde foi ascendido a director. En 1942, en plena segunda guerra mundial, Birmania foi ocupada polo imperio xapon\u00e9s e o novo goberno ordenou a Thant que se trasladase a Rang\u00fan para encabezar o Comit\u00e9 de Reorganizaci\u00f3n Educativa. Non obstante, aos poucos meses regresou ao seu antigo posto en Pantanaw. Ademais, dedic\u00e1base a traducir libros ao birmano e a escribir artigos de opini\u00f3n baixo pseud\u00f3nimo.\nTraxectoria pol\u00edtica.\nBirmania independiz\u00e1rase do Reino Unido en 1948, e Thant foi recrutado como director de comunicaci\u00f3n do novo goberno polo seu antigo compa\u00f1eiro Thakin Nu, un dos l\u00edderes do bloque nacionalista e asumira como primeiro ministro un ano antes.\nUnha das s\u00faas primeiras misi\u00f3ns foi negociar cos l\u00edderes do pobo karen para evitar un conflito \u00e9tnico, algo que non logrou a pesar dos seus esforzos. Os insurxentes chegaron mesmo a asediar a s\u00faa vila natal e queimar as terras familiares, a\u00ednda que posteriormente foron reprimidos polo ex\u00e9rcito. Consid\u00e9rase que esta experiencia tivo moita influencia no seu futuro labor como diplom\u00e1tico. Nun clima de tensi\u00f3n pol\u00edtica, caracterizouse por defender posici\u00f3ns moderadas entre os nacionalistas birmanos e os lealistas brit\u00e1nicos.\nCo paso do tempo ocupou cargos m\u00e1is importantes como a direcci\u00f3n de radiodifusi\u00f3n e o secretariado do Ministerio de Informaci\u00f3n. Entre 1954 e 1957 foi secretario persoal do primeiro ministro U Nu, para quen escrib\u00eda os discursos e organizaba as viaxes ao exterior. Isto converteuno nun dos seus m\u00e1is estreitos colaboradores.\nAo mesmo tempo, Thant acabou por converterse nunha das facianas m\u00e1is relevantes da diplomacia birmana. En 1955 exerceu como secretario da conferencia de Bandung, considerada unha carta de presentaci\u00f3n dos pa\u00edses africanos e asi\u00e1ticos acabados de independizarse, e cuxos principios acordados deron orixe ao Movemento de Pa\u00edses Non Ali\u00f1ados.\nO goberno birmano nomeou en 1957 a Thant como representante permanente de Birmania na Organizaci\u00f3n das Naci\u00f3ns Unidas. Nun contexto marcado pola descolonizaci\u00f3n de Asia e \u00c1frica, tivo un importante papel como mediador nas negociaci\u00f3ns sobre o Congo Belga (1960) e Alxeria (1961).\nSecretario xeral das Naci\u00f3ns Unidas.\nU Thant ocupou o cargo de secretario xeral das Naci\u00f3ns Unidas desde o 30 de novembro de 1961 ata o 31 de decembro de 1971, o primeiro cidad\u00e1ns asi\u00e1tico neste posto. Nesa d\u00e9cada a Asemblea Xeral da ONU pasou de 104 a 132 membros e todo o seu mandato estivo marcado polas tensi\u00f3ns xeopol\u00edticas da guerra fr\u00eda e da descolonizaci\u00f3n.\nPrimeiro mandato (1961-1966).\nO embaixador birmano foi elixido para o cargo despois de que Dag Hammarskj\u00f6ld falecese nun accidente de aviaci\u00f3n. Ao non acadarse un acordo entre os Estados Unidos e a Uni\u00f3n Sovi\u00e9tica, a maior\u00eda dos pa\u00edses defenderon que o novo secretario xeral non deb\u00eda ser europeo nin americano. As reticencias dalg\u00fans estados levaron a que Thant s\u00f3 fose designado para ocupar a vacante de Hammarskj\u00f6ld ata 1963, en virtude da Resoluci\u00f3n 168 do Consello de Seguridade. Posteriormente foi ratificado por unanimidade ata 1966.\nThant tivo que afrontar no seu primeiro ano a crise dos m\u00edsiles de Cuba que estivo a piques de desencadear un enfrontamento nuclear en 1962. O conflito iniciouse o 16 de outubro despois de que o goberno dos Estados Unidos decretase un \u00abbloqueo naval\u00bb e o despregamento de frotas sobre Cuba ao descubrir a instalaci\u00f3n na illa de m\u00edsiles t\u00e1cticos da Uni\u00f3n Sovi\u00e9tica.\nTendo en conta o risco de que a situaci\u00f3n se agravase, o secretario xeral mediou entre os l\u00edderes John F. Kennedy e Nikita Khrushchev, solicitando unha suspensi\u00f3n temporal do env\u00edo de armas ata que ambas as partes se reunisen. Finalmente, tanto os Estados Unidos como a Uni\u00f3n Sovi\u00e9tica chegaron a un acordo que deixaba f\u00f3ra Cuba e do que a ONU s\u00f3 foi informada a posteriori. A\u00ednda as\u00ed consid\u00e9rase que Thant axudou a evitar o estoupido dunha guerra mundial entre as d\u00faas maiores potencias da \u00e9poca.\nO outro gran conflito foi a Guerra Civil do Congo. En 1962 os secesionistas de Katanga de Moise Tshombe atacaron un destacamento militar da UNOC, que fora despregado despois do asasinato do l\u00edder Patrice Lumumba. Ao non ter garantida a liberdade de movemento sobre o terreo, Thant autorizou unha operaci\u00f3n militar da UNOC, co\u00f1ecida como \u00abOperaci\u00f3n Grandslam\u00bb, que logrou minar as forzas rebeldes e supuxo a reintegraci\u00f3n de Katanga na Rep\u00fablica do Congo. Aquela foi a primeira vez que a ONU empregou a forza para levar \u00e1 pr\u00e1ctica as decisi\u00f3ns do Consello de Seguridade.\nEn decembro de 1963 produc\u00edronse graves enfrontamentos en Chipre entre as comunidades turcochipriota e grecochipriota, que levaron ao Consello de Seguridade a despregar unha Forza para o Mantemento da Paz (UNFICYP). Nun primeiro momento ti\u00f1a previsto un mandato limitado de tres meses, mais Turqu\u00eda rexeitou as conclusi\u00f3ns do mediador designado por Thant, o ecuatoriano Galo Plaza Lasso, e a UNFICYP acabou por converterse nunha misi\u00f3n permanente. O conflito chipriota a\u00ednda contin\u00faa pendente de resoluci\u00f3n.\nSegundo mandato (1966-1971).\nA ra\u00edz do seu labor, o Consello de Seguridade reelixiuno por unanimidade para un segundo per\u00edodo que expirar\u00eda o 31 de decembro de 1971. Nun primeiro momento s\u00f3ubose que Thant non quer\u00eda continuar, mais a falta dun sucesor de consenso levouno a cambiar decisi\u00f3n. Nese per\u00edodo consolid\u00e1ronse numerosos axencias, fundaci\u00f3ns e plans de desenvolvemento como o Instituto da ONU para Formaci\u00f3n Profesional e Investigaci\u00f3ns (1963), a Conferencia sobre Comercio e Desenvolvemento (1964), o Programa da ONU para o Desenvolvemento (1969), o Programa das Naci\u00f3ns Unidas para o Medio Ambiente (1971) e a Universidade das Naci\u00f3ns Unidas (1973).\nO mandato estivo marcado pola Guerra dos Seis D\u00edas que enfrontou a Israel cunha coalici\u00f3n de pa\u00edses \u00e1rabes en maio de 1967. D\u00edas antes do estoupido, as Forzas de Emerxencia (UNEF) da pen\u00ednsula do Sina\u00ed foran expulsadas a petici\u00f3n do l\u00edder exipcio Gamal Abdel Nasser, nun contexto de crecente tensi\u00f3n en Oriente Medio. Despois de que ningunha parte cedese, e de que Thant fixese unha viaxe infrutuosa ao Cairo para negociar o cesamento das hostilidades, Israel fixo un ataque preventivo que conclu\u00edu cunha derrota \u00e1rabe e a ocupaci\u00f3n de varios territorios. A ONU adoptou a Resoluci\u00f3n 242 do Consello de Seguridade en que reclamaba a retirada israel\u00ed, mais o seu papel quedou en entredito porque Thant aceptara a orde de evacuaci\u00f3n da UNEF.\nA recrudescencia da guerra de Vietnam provocou que Thant criticase abertamente o labor do presidente Lyndon B. Johnson despois de que este rexeitase unha mediaci\u00f3n da ONU entre Washington e Hanoi e pedise o cesamento de bombardeos \u00absen condici\u00f3ns\u00bb sobre Vietnam do Norte. Este feito, unido ao seu papel no conflito \u00e1rabe-israel\u00ed, enturbiou as boas relaci\u00f3ns que manti\u00f1a co goberno estadounidense.\nOutros conflitos en que o Consello de Seguridade tivo que intervir foron a recrudescencia do problema chipriota (1967), a invasi\u00f3n de Checoslovaquia polo Pacto de Varsovia (1968) e a Guerra de Liberaci\u00f3n de Bangladesh (1971). Neste \u00faltimo denunciou a inacci\u00f3n do Consello de Seguridade, mais non invocou o artigo 99. Dous meses antes de que expirase o seu mandato, a Asemblea Xeral aprobou a Resoluci\u00f3n 2758 pola que a Rep\u00fablica Popular da China substitu\u00eda \u00e1 Rep\u00fablica da China como \u00abo \u00fanico representante lex\u00edtimo da China perante as Naci\u00f3ns Unidas\u00bb.\nRetirada.\nA comezos de 1971, no seu \u00faltimo ano de mandato como secretario xeral, Thant rexeitou presentarse a unha terceira reelecci\u00f3n. Despois dunhas longas negociaci\u00f3ns, o Consello de Seguridade elixiu como sucesor o pol\u00edtico austr\u00edaco Kurt Waldheim.\nO diplom\u00e1tico birmano mantivo a s\u00faa residencia no barrio neoiorquino de Riverdale. \u00c1s poucas semanas de deixar o cargo diagnostic\u00e1ronlle un cancro de pulm\u00f3n, polo que quedou nos Estados Unidos para recibir tratamento. A pesar de que a s\u00faa esposa nunca se adaptou ben \u00e1 vida norteamericana, Thant rexeitou regresar a unha Birmania que desde 1962 se convertera nunha ditadura militar liderada por Ne Win, despois de derrocar o primeiro ministro U Nu. A pesar de que Thant era a figura birmana m\u00e1is reco\u00f1ecida de \u00e9poca no estranxeiro, non gozaba da simpat\u00eda do r\u00e9xime militar pola s\u00faa proximidade a U Nu. \nDurante os seus tres \u00faltimos anos de vida dedicouse a escribir as s\u00faas memorias, a impartir conferencias sobre pol\u00edtica exterior, e a recibir tratamento contra a s\u00faa doenza.\nFalecemento.\nU Thant faleceu o 24 de novembro de 1974 no Hospital Presbiteriano de Nova York aos 65 anos, v\u00edtima do cancro que padec\u00eda. Entre as numerosas condolencias da comunidade internacional, o presidente estadounidense Gerald Ford lamentou a perda dun \u00abhome de paz\u00bb e \u00abque sempre foi leal non a un bloque, sen\u00f3n \u00e1 humanidade\u00bb.\nCumprindo co seu testamento, os restos mortais de U Thant foron repatriados a Birmania e enterrados en Rang\u00fan. Por\u00e9n, a xunta militar negoulle calquera funeral de estado e ning\u00fan membro do goberno recibiu a comitiva no aeroporto de Mingaladon. A\u00ednda que a xunta previra unha cerimonia discreta o 5 de decembro, os estudantes asistentes lev\u00e1rones o cadaleito e empraz\u00e1ron nun mausoleo que constru\u00edran sobre os restos do Sindicato de Estudantes, que fora demolido pola xunta seis meses antes.\nDurante seis d\u00edas suced\u00e9ronse manifestaci\u00f3ns preto da universidade ata que o 11 de decembro varios membros do ex\u00e9rcito birmano asediaron a \u00e1rea, exhumaron o cadaleito e d\u00e9ronlle sepultura nun mausoleo do cemiterio de Kandawmin, preto do templo de Shwedagon, onde a\u00ednda permanece. Esta nove provocou unha serie de mobilizaci\u00f3ns e distubrios contra a xunta, que acabou decretando a lei marcial en Rang\u00fan para sufocalas.\nVida persoal.\nO nome \u00abU\u00bb \u00e1 un t\u00edtulo honor\u00edfico bamar, similar ao \"Sir\" brit\u00e1nico, que adoita empregarse para grandes autoridades. En 1961 foi condecorado Xeneral (\"Maha Thray Sithu\") da Orde da Uni\u00f3n de Birmania.\nEstivo casado con Daw Thein Tin e tivo catro fillos, dos cales lle sobreviviron dous, a s\u00faa filla e un fillo adoptado. O seu neto Thant Myint-U foi historiador e oficial de alto rango no Departamento de Asuntos Pol\u00edticos da ONU. Thant profesaba o budismo e era considerado unha persoa de firmes convicci\u00f3ns relixiosas que trataba de aplicarse en todas as facetas da s\u00faa vida.\nLegado.\nAo longo do seu mandato, U Thant foi definido como unha persoa humilde, pacifista e de fortes convicci\u00f3ns morais influ\u00eddas polo budismo. Respecto ao uso da violencia, alegou respecto \u00e1 guerra de Vietnam que \u00abos m\u00e9todos militares non traer\u00e1n nunca unha soluci\u00f3n pac\u00edfica\u00bb, e nese sentido tam\u00e9n foi moi cr\u00edtico coa ocupaci\u00f3n estadounidense da Rep\u00fablica Dominicana e coa invasi\u00f3n de Checoslovaquia de 1968. Parte do seu traballo estivo condicionadao pola guerra fr\u00eda e as disputas entre bloques no Consello de Seguridade da ONU.\nNon obstante, na crise do Congo si defendeu o emprego da forza por parte da UNOC, pois os rebeldes de Katanga animaran a que a poboaci\u00f3n civil atacase todo o persoal relacionado coa ONU. Nese sentido aplicouse un principio de proporcionalidade, xa que Katanga atacara en primeiro lugar. Aquela foi a primeira vez que a ONU utilizou a forza para po\u00f1er en marcha as decisi\u00f3ns do Consello de Seguridade.\nEn 1978 publicouse postumamente o seu libro de memorias, \"View from the UN\" (\u00abVisi\u00f3n desde a ONU\u00bb), en que recolle todos os anos de experiencia como secretario xeral. Na s\u00faa honra, a illa Belmont de Nova York, un diminuto illote artificial situado fronte \u00e1 sede da Organizaci\u00f3n das Naci\u00f3ns Unidas, pasou a denominarse \u00abilla U Thant\u00bb de forma extraoficial."}
{"id": "552827", "revid": "27155", "url": "https://gl.wikipedia.org/wiki?curid=552827", "title": "Peixe (alimento)", "text": "Moitas especies de peixes son capturadas polos humanos e consumidas como alimento en practicamente todas as rexi\u00f3ns do mundo. O peixe foi unha importante fonte diet\u00e9tica de prote\u00ednas e outros nutrientes ao longo da historia da humanidade.\nDesde 1961, o aumento medio anual do consumo aparente de peixe (3,2 por cento) superou o crecemento da poboaci\u00f3n (1,6 por cento) e superou o consumo de carne de todos os animais terrestres, combinados (2,8 por cento) e individualmente (bovino, ovino, porcino etc.), ag\u00e1s aves de curral (4,9 por cento). En termos per c\u00e1pita, o consumo de peixe alimentario pasou de 9,0\u00a0kg en 1961 a 20,2\u00a0kg en 2015, a unha taxa media de aproximadamente 1,5 por cento ao ano. A expansi\u00f3n do consumo foi impulsada non s\u00f3 polo aumento da produci\u00f3n, sen\u00f3n tam\u00e9n pola combinaci\u00f3n de moitos outros factores, entre eles a reduci\u00f3n do desperdicio, a mellor utilizaci\u00f3n, a mellora das canles de distribuci\u00f3n e a crecente demanda dos consumidores, vinculada ao crecemento da poboaci\u00f3n, ao aumento da renda dispo\u00f1ible e \u00e1 urbanizaci\u00f3n.\nEuropa, o Xap\u00f3n e os Estados Unidos representaron xuntos o 47 por cento do consumo total de peixe alimentario do mundo en 1961, pero s\u00f3 un 20 por cento en 2015. Do total global de 149 mill\u00f3ns de toneladas en 2015, Asia consumiu m\u00e1is de dous terzos (106 mill\u00f3ns de toneladas a 24,0\u00a0kg per c\u00e1pita). Ocean\u00eda e \u00c1frica consumiron a parte m\u00e1is baixa. O cambio \u00e9 o resultado dos cambios estruturais no sector e en particular do crecente papel dos pa\u00edses asi\u00e1ticos na produci\u00f3n de peixe, as\u00ed como dunha diferenza significativa entre as taxas de crecemento econ\u00f3mico dos mercados de peixe m\u00e1is tradicionais do mundo e os de moitos mercados emerxentes cada vez m\u00e1is importantes, especialmente en Asia.\nPreparaci\u00f3n.\nO peixe p\u00f3dese preparar de varias maneiras. P\u00f3dese servir sen coci\u00f1ar (por exemplo, o sashimi), curado por marinaci\u00f3n (ceviche), en escabeche (arenques en escabeche) ou afumado (salm\u00f3n afumado); ou coci\u00f1ados ao forno, fritidos (fish and chips), \u00e1 prancha, pochado (court-bouillon) ou ao vapor.\nO historiador brit\u00e1nico William Radcliffe escribiu en \"Fishing from the Earliest Times\":\nValores nutritivos.\nA nivel mundial, o peixe e os produtos pesqueiros proporcionan unha media de s\u00f3 unhas 34 calor\u00edas por habitante e d\u00eda. Por\u00e9n, m\u00e1is que como fonte de enerx\u00eda, a contribuci\u00f3n diet\u00e9tica do peixe \u00e9 significativa en termos de prote\u00ednas animais de alta calidade e facilmente dixeribles e especialmente na loita contra as deficiencias de micronutrientes. Unha porci\u00f3n de 150\u00a0g de peixe proporciona entre o 50 e o 60 por cento das necesidades diarias de prote\u00edna dun adulto. As prote\u00ednas do peixe son esenciais na dieta dalg\u00fans pa\u00edses densamente poboados onde a inxesti\u00f3n total de prote\u00ednas \u00e9 baixa, e son particularmente importantes nas dietas dos pequenos estados insulares en desenvolvemento.\nIntermediate Technology Publications escribiu en 1992 que \"o peixe proporciona unha boa fonte de prote\u00ednas de alta calidade e cont\u00e9n moitas vitaminas e minerais. P\u00f3dese clasificar como peixe branco, peixe azul e marisco. O peixe branco, como o abadexo e o at\u00fan, conte\u00f1en moi pouca graxa (normalmente menos do 1%), mentres que os peixes azuis, como as sardi\u00f1as, conte\u00f1en entre un 10 e un 25. Estes \u00faltimos, polo seu alto contido en graxa, conte\u00f1en unha serie de vitaminas liposolubles (A, D, E e K) e \u00e1cidos graxos esenciais, todos os cales son vitais para o funcionamento saudable do corpo\"."}
{"id": "552828", "revid": "47401", "url": "https://gl.wikipedia.org/wiki?curid=552828", "title": "Pescado", "text": ""}
{"id": "552830", "revid": "72012", "url": "https://gl.wikipedia.org/wiki?curid=552830", "title": "Thant", "text": ""}
{"id": "552833", "revid": "47401", "url": "https://gl.wikipedia.org/wiki?curid=552833", "title": "Peixe (gastronom\u00eda)", "text": ""}
{"id": "552841", "revid": "23204", "url": "https://gl.wikipedia.org/wiki?curid=552841", "title": "Regina Pessoa", "text": "Regina Maria P\u00f3voa Pessoa Martins, nada en Co\u00edmbra o 16 de decembro de 1969, \u00e9 unha animadora portuguesa.\nTraxectoria.\nRegina Pessoa naceu en Co\u00edmbra, pero viviu nunha aldea preto da cidade at\u00e9 os dezasete anos. Sen televisi\u00f3n, pasaba o tempo a ler, escoitando aos maiores contaren historias e tam\u00e9n pintando as portas e as paredes da casa da s\u00faa avoa con carb\u00f3n, animada polo seu t\u00edo.\nLicenciouse en pintura pola Universidade do Porto en 1998 e na s\u00faa etapa de estudante participou en diferentes obradoiros de animaci\u00f3n, tendo participado en \"Espace Projets\" (Annecy, Francia, 1995) coa curta \"A Noite\", que rematar\u00eda en 1999.\nEn 1992 comeza a traballar en O Film\u00f3grafo - Est\u00fadio de Cinema de Animaci\u00f3n do Porto, cofundado por Abi Feij\u00f3, onde colaborou como animadora en varios filmes.\nA s\u00faa curta \"Tragic Story with Happy Ending\" (en portugu\u00e9s \"Hist\u00f3ria Tr\u00e1gica com Final Feliz,\" en franc\u00e9s \"Histoire tragique avec fin heureuse)\" \u00e9 a pel\u00edcula portuguesa m\u00e1is premiada da historia.\nA s\u00faa curtametraxe de animaci\u00f3n, \"Kali, the Little Vampire, Kali, o pequeno vampiro\" en portugu\u00e9s, foi galardoada co premio Hiroshima no Festival internacional de Animaci\u00f3n de Hiroshima en 2012, o premio ao mellor filme de animaci\u00f3n no Chicago International Childrens's Film Festival en 2013, o The Golden Gate Award \u00e1 mellor curta de animaci\u00f3n, o premio no International Film Festival de San Francisco e o nomeamento ao Cartoon d'Or 2013, entre outros reco\u00f1ecementos. En 2017 a Universidade de Valencia expuxo a mostra retrospectiva sobre medio s\u00e9culo de animaci\u00f3n portuguesa, \"Trazos de luz,\" centrada en Abi Feij\u00f3 e Regina Pessoa. En 2019 a curta \"Tio Thomas: A contabilidade dos d\u00edas\" recibiu o premio \u00e1 mellor curta de animaci\u00f3n no Chicago International Children's Film Festival, entre outros galard\u00f3ns."}
{"id": "552849", "revid": "89787", "url": "https://gl.wikipedia.org/wiki?curid=552849", "title": "Abi Feij\u00f3", "text": "\u00c1lvaro da Gra\u00e7a de Castro Feij\u00f3, m\u00e1is co\u00f1ecido como Abi Feij\u00f3, nado o 18 de xu\u00f1o de 1956 en Braga, \u00e9 un cineasta e produtor de animaci\u00f3n portugu\u00e9s.\nFillo de Rui M\u00aa Malheiro de T\u00e1vora de Castro Feij\u00f3 (Viana do Castelo, 25 de marzo de 1921), neto materno do 4\u00ba Vizconde da Carreira e sobri\u00f1o materno do 2\u00ba Conde de Carreira, e a s\u00faa segunda muller (Braga, 2 de xaneiro de 1954) Margarida Larcher da Gra\u00e7a (Braga, 22 de setembro de 1930).\nFormaci\u00f3n.\nAbi licenciouse na Escola Superior de Belas Artes do Porto en Arte Gr\u00e1fica e Design. En 1984 chegou ao \"National Film Board\" (NFB) do Canad\u00e1 para realizar pr\u00e1cticas de animaci\u00f3n, que deron como resultado a curtametraxe \"Oh Que Calma\". Posteriormente colaborou co NFB na produci\u00f3n (con Julie Roy, na peza de Regina Pessoa \"Tio Tom\u00e1s, a Contabilidade dos Dias\") \nCarreira.\nComo director, Feij\u00f3 explora unha variedade de t\u00e9cnicas de animaci\u00f3n, sempre con historias coidadosamente escritas. En 1993 fixo \"Os Salteadores\", curta de animaci\u00f3n con debuxos en papel, un drama pol\u00edtico que lembra un doloroso incidente da historia recente portuguesa ga\u00f1ou numerosos premios internacionais. Seguiulle \"Fado Lusitano\" (1995), unha especie de autorretrato de Portugal, a s\u00faa historia, arte e cultura, utilizando animaci\u00f3n recortada en papel. No ano 2000, en coproduci\u00f3n coa RTP e o Estudio de Animaci\u00f3n / Xuventude do Programa Franc\u00e9s, completa \"Clandestino\", un filme de animaci\u00f3n de area cuxas imaxes ricamente texturizadas evocan a dif\u00edcil loita pola liberdade.\nFoi fundador de \"O Film\u00f3grafo\", en 1987, e da Casa da Anima\u00e7\u00e3o, de Porto, no ano 2000, co apoio da Capital Europea da Cultura \u2013 Porto 2001, da C\u00e2mara Municipal do Porto (CMP) e o Instituto de Cinema e Audiovisual (ICA) para promover e difundir a animaci\u00f3n portuguesa.\nFilmograf\u00eda.\nEntre as s\u00faas obras enc\u00f3ntranse: \nMuseo da Imaxe Animada.\nCo apoio do programa comunitario Proder, Feij\u00f3 fundou, con Regina Pessoa, a Casa-Museo de Vilar, Museu da Imagem Animada, no pazo familiar que herdou na fregues\u00eda de Vilar do Torno e Alent\u00e9m, no concello de Lousada, en 2014.\nO museo ocupa tres salas do pazo centenario. Unha delas est\u00e1 dedicada ao traballo de Abi Feij\u00f3 e Regina Pessoa, desde a aventura do estudio Film\u00f3grafo at\u00e9 a actividade actual de Ciclope Filmes; a segunda sala \u00e9 unha galer\u00eda para amosar os debuxos de compa\u00f1eiros directores e animadores de todo o mundo; e a terceira pret\u00e9ndese ilustrar a historia do precinema, con diversas lanternas m\u00e1xicas, xoguetes \u00f3pticos e outras pezas que mostran a evoluci\u00f3n das imaxes en movemento. Para esta sala, Abi Feij\u00f3 espera poder contar coa colaboraci\u00f3n da Cinemateca Portuguesa, co pr\u00e9stamo temporal de pezas da s\u00faa colecci\u00f3n e patrimonio."}
{"id": "552851", "revid": "65337", "url": "https://gl.wikipedia.org/wiki?curid=552851", "title": "Casa da Moeda de Paquist\u00e1n", "text": "A Casa da Moeda de Paquist\u00e1n (en urd\u00fa: \u067e\u0627\u06a9\u0633\u062a\u0627\u0646 \u0679\u06a9\u0633\u0627\u0644 ) \u00e9 unha ceca p\u00fablica paquistan\u00ed localizada no municipio de Shalimar Town, en Lahore. \u00c9 a m\u00e1is antiga das casas de moeda establecidas en Paquist\u00e1n e a compa\u00f1\u00eda est\u00e1 gobernada polo Banco Estatal do Paquist\u00e1n.\nHistoria.\nA Casa da Moeda de Paquist\u00e1n entrou en funcionamento en 1942 e dos seus talleres sa\u00edron as moedas do sistema da rupia paquistan\u00ed en circulaci\u00f3n.\nOs obxectos que produce non se limitan \u00e1s moedas e os billetes de Paquist\u00e1n, sen\u00f3n que tam\u00e9n se estende \u00e1s medallas oficiais, as condecoraci\u00f3ns militares e os selos de correos do pa\u00eds. As\u00ed mesmo, a compa\u00f1\u00eda enc\u00e1rgase de refinar o ouro e convertelo en barras de cinco quilogramos para o Banco Estatal de Paquist\u00e1n.\nEn 2010, o Goberno paquistan\u00ed comezou a planificar a modernizaci\u00f3n e a mellora da Casa da Moeda. Estes plans inclu\u00edron a cualificaci\u00f3n dos seus traballadores e a substituci\u00f3n da s\u00faa maquinaria para aumentar a s\u00faa produtividade, as\u00ed como a calidade dos seus produtos."}
{"id": "552863", "revid": "72012", "url": "https://gl.wikipedia.org/wiki?curid=552863", "title": "Regina Maria P\u00f3voa Pessoa Martins", "text": ""}
{"id": "552866", "revid": "72012", "url": "https://gl.wikipedia.org/wiki?curid=552866", "title": "\u00c1lvaro da Gra\u00e7a de Castro Feij\u00f3", "text": ""}
{"id": "552882", "revid": "98629", "url": "https://gl.wikipedia.org/wiki?curid=552882", "title": "Modern Love (serie de televisi\u00f3n)", "text": "Modern Love \u00e9 unha serie de televisi\u00f3n antol\u00f3xica desenvolvida por John Carney. Est\u00e1 baseada na columna semanal hom\u00f3nima publicada en \"The New York Times\", e estreouse a trav\u00e9s de Amazon Prime Video o 18 de outubro de 2019. Os episodios var\u00edan de 29 a 35 minutos de duraci\u00f3n. En outubro de 2019, a serie foi renovada para unha segunda tempada, que se estreou o 13 de agosto de 2021.\nSinopse.\n\"Modern Love\" explora \"o amor nas s\u00faas m\u00faltiples formas, inclu\u00edndo o amor sexual, rom\u00e1ntico, familiar, plat\u00f3nico e propio\", que se presentan en oito episodios de media hora en cada tempada. A serie de Amazon, baseada na columna hom\u00f3nima do \"New York Times\", adapta diferentes historias de amor que acontecen na cidade de Nova York."}
{"id": "552886", "revid": "27155", "url": "https://gl.wikipedia.org/wiki?curid=552886", "title": "Lipocalina", "text": "As lipocalinas constit\u00faen unha familia de prote\u00ednas que transportan mol\u00e9culas hidr\u00f3fobas pequenas como os esteroides, bilinas, retinoides, as\u00ed como l\u00edpidos, e a maior\u00eda das lipocalinas poden unirse ao ferro en complexos (por medio de sider\u00f3foros ou flavonoides) e ao hemo. As lipocalinas comparten o feito de ter rexi\u00f3ns limitadas con homolox\u00eda de secuencias e unha arquitectura da estrutura terciaria com\u00fan. Esta \u00e9 un barril beta antiparalelo de oito febras cunha topolox\u00eda + 1 repetida que encerra un sitio de uni\u00f3n a ligando interno.\nEstas prote\u00ednas enc\u00f3ntranse en bacterias gramnegativas, c\u00e9lulas de vertebrados e de invertebrados e en plantas. As lipocalinas foron asociadas con moitos procesos biol\u00f3xicos, entre eles a resposta inmunitaria, o transporte de feromonas, a s\u00edntese biol\u00f3xica de prostaglandinas, a uni\u00f3n de retinoides e as interacci\u00f3ns das c\u00e9lulas cancerosas.\nFunci\u00f3n.\nResposta inmunitaria.\nAs prote\u00ednas lipocalinas est\u00e1n implicadas en procesos de inflamaci\u00f3n e detoxificaci\u00f3n causados pola activaci\u00f3n do sistema inmunitario en mam\u00edferos. Son al\u00e9rxenos respiratorios para ratos, gatos, cabalos e outros animais. Exemplos de prote\u00ednas lipocalinas implicadas nas respostas do sistema inmunitario son a alfa-1-microglobulina, a orosomucoide (ou glicoprote\u00edna alfa-1-\u00e1cida) e a C8gamma. Disponse de informaci\u00f3n estrutural de moitas lipocalinas que infl\u00faen en sistemas inmunitarios, pero o seu papel exacto nos sistemas biol\u00f3xicos a\u00ednda non est\u00e1 de todo claro. Os al\u00e9rxenos de tipo lipocalina provocan unha resposta inmune desviada de c\u00e9lulas Th2, importante para a sensibilizaci\u00f3n al\u00e9rxica, cando se aplican na s\u00faa forma apo (cun c\u00e1lice baleiro desprovisto de ligandos), mentres que a forma holo parece ter propiedades inmunosupresoras \"in vitro\".\nTransporte de feromonas.\nA familia das lipocalinas foi vinculada co transporte de feromonas de mam\u00edferos debido \u00e1s interacci\u00f3ns facilmente observables prote\u00edna-feromona. As lipocalinas son comparativamene pequenas en tama\u00f1o e as\u00ed \u00e9 menos complicado estudalas. Poden unirse tam\u00e9n a varios ligandos con diferentes prop\u00f3sitos. Foron detectadas como prote\u00ednas transportadores de importantes feromonas no moco nasal de roedores. As prote\u00ednas urinarias maiores, unha subfamilia de lipocalinas, enc\u00f3ntranse na urina de ratos e ratas e elas mesmas poden actuar como \nferomonas proteicas.\nS\u00edntese de prostaglandinas.\nEst familia de prote\u00ednas desempe\u00f1a un papel na s\u00edntese biol\u00f3xica de prostaglandinas.\nUni\u00f3n do retinoide.\nO retinol, (vitamina A), \u00e9 un importante micronutriente que afecta a vista, diferenciaci\u00f3n celular, funcionamento do sistema inmunitario, crecemento \u00f3seo e supresi\u00f3n de tumores. A absorci\u00f3n e metabolismo do retinol depende de lipocalinas que act\u00faan como prote\u00ednas de uni\u00f3n. Os retinil \u00e9steres (presentes na carne) e os beta-carotenos (presentes en plantas) son as d\u00faas fontes principais de retinoides da dieta. Despois da s\u00faa inxesti\u00f3n, son convertidos en retinol, son metabolizados sucesivamente, e finalmente unidos a prote\u00ednas de uni\u00f3n ao retinol (lipocalinas) no plasma sangu\u00edneo.\nInteracci\u00f3ns en c\u00e9lulas cancerosas.\nComo as lipocalinas son prote\u00ednas extracelulares, os seus efectos intracelulares non son obvios e neces\u00edtanse maiores estudos. Por\u00e9n, os ligandos lip\u00f3filos, presentes como substitu\u00edntes das lipocalinas, te\u00f1en a capacidade de entrar na c\u00e9lula, onde poden actuar como inhibidores das proteases dos tumores. Esta investigaci\u00f3n suxire outra posible ruta nas investigaci\u00f3ns prote\u00edna-tumor.\nAl\u00e9rxenos.\nAlgunhas das prote\u00ednas desta familia son al\u00e9rxenos. As alerxias son reacci\u00f3ns de hipersensibilidade do sistema inmunitario a substancias espec\u00edficas chamadas al\u00e9rxenos (como o pole, veleno de picadas, drogas ou alimentos) que, na maior\u00eda das persoas, non producen s\u00edntomas. Estableceuse un sistema de nomenclatura para os ant\u00edxenos (al\u00e9rxenos) que causan alerxias at\u00f3picas mediadas por IgE en humanos. Este sistema de nomenclatura \u00e9 unha designaci\u00f3n composta das tres primeiras letras do x\u00e9nero, un espazo, a primeira letra do nome da especie, un espazo e un n\u00famero ar\u00e1bigo. No caso de que dous nomes de especies te\u00f1an designaci\u00f3ns id\u00e9nticas, son diferenciadas engadindo unha letra ou m\u00e1is \u00e1 designaci\u00f3n de cada unha das especies.\nOs al\u00e9rxenos nesta familia incl\u00faen al\u00e9rxenos coas seguintes designaci\u00f3ns: Bla g 4, Bos d 2, Bos d 5, Can f 1, Can f 2, Fel d 4, Equ c 1, e Equ c 2.\nHormona.\nA LCN2 (Lipocalina 2) act\u00faa como unha hormona derivada do \u00f3so que pode cruzar a barreira hematoencef\u00e1lica e act\u00faa sobre o n\u00facleo paraventricular do hipot\u00e1lamo do cerebro.\nEstrutura.\nA\u00ednda que as lipocalinas son unha ampla familia de prote\u00ednas moi variadas, as s\u00faas estruturas tridimensionais son unha caracter\u00edstica que as unifica. As lipocalinas te\u00f1en un pregamento de barril \u03b2 de oito febras antiparalelas e sim\u00e9tricas, que \u00e9, en esencia, unha folla beta que se enrolou orixinando unha forma cil\u00edndrica. Dentro deste barril local\u00edzase un sitio de uni\u00f3n a ligando, que xoga un importante papel na clasificaci\u00f3n das lipocalinas como prote\u00ednas de transporte. Se as lipocalinas son alteradas por enxe\u00f1ar\u00eda xen\u00e9tica intentando modificar as s\u00faas propiedades de uni\u00f3n, denom\u00ednanse anticalinas.\nMembros da familia.\nO nome \"lipocalina\" foi o proposto para esta familia proteica, mais as prote\u00ednas que se unen a \u00e1cidos graxos citos\u00f3licas tam\u00e9n est\u00e1n inclu\u00eddas nela. As secuencias da maior\u00eda dos membros da familia, as lipocalinas centrais que forman o n\u00facleo da familia, caracter\u00edzanse por ter tres tramos curtos conservados, mentres que outras, o grupo das lipocalinas adicionais, comparten s\u00f3 un ou dous deles. Prote\u00ednas que pertencen a esta familia incl\u00faen a alfa-1-microglobulina (prote\u00edna HC); prote\u00ednas urinarias maiores; a glicoprote\u00edna alfa-1-\u00e1cida (orosomucoide); a afrodisina; a apolipoprote\u00edna D; a beta-lactoglobulina; a cadea gamma do compo\u00f1ente C8 do complemento; a crustacianina; a prote\u00edna de uni\u00f3n ao \u00e1cido retinoico epididimal (E-RABP); a insectacianina; a prote\u00edna de uni\u00f3n odorante (OBP); a alfa-2 globulina asociada o embarazo humana (PAEP); a probasina (PB), unha prote\u00edna prost\u00e1tica; a prostaglandina D sintase; a purpurina; a prote\u00edna da gl\u00e1ndula de Von Ebner (VEGP); e a prote\u00edna IV secretoria epididimal de lagarto (LESP IV).\nEntre as prote\u00ednas humanas que conte\u00f1en o dominio de lipocalina est\u00e1n:"}
{"id": "552902", "revid": "103786", "url": "https://gl.wikipedia.org/wiki?curid=552902", "title": "Carlos Iglesias Cores", "text": "Carlos Iglesias Cores, nado na Illa de Arousa en 1981, \u00e9 un pol\u00edtico galego do PSdeG-PSOE.\nTraxectoria.\n\u00c9 licenciado en Dereito. Nas municipais de 2011 foi o n\u00famero 2 do PSdeG-PSOE na Illa de Arousa, sendo primeiro tenente de alcalde, concelleiro de urbanismo e portavoz do goberno. Nas municipais de 2015 encabezou a candidatura socialista, trala renuncia a presentarse \u00e1 reelecci\u00f3n do alcalde Jos\u00e9 Manuel V\u00e1zquez V\u00e1zquez, e foi elixido alcalde con maior\u00eda absoluta. Foi reelixido alcalde con maior\u00eda absoluta tralas municipais de 2019. En decembro de 2019 foi elixido vicepresidente da Mancomunidade do Saln\u00e9s. Non se presentou \u00e1 reelecci\u00f3n nas municipais de 2023, sendo sucedido \u00e1 fronte do PSdeG e finalmente da alcald\u00eda polo seu compa\u00f1eiro Lu\u00eds Arosa."}
{"id": "552908", "revid": "23204", "url": "https://gl.wikipedia.org/wiki?curid=552908", "title": "Proximal", "text": "En anatom\u00eda, o termo proximal (T.A.: \"proximalis\", do lat\u00edn \"proximus\", \"pr\u00f3ximo\") \u00e9 un adxectivo que indica proximidade cara ao punto de orixe ou inserci\u00f3n dun \u00f3rgano, unha parte, ou calquera punto de referencia. Por exemplo, \"a coxa \u00e9 m\u00e1is proximal ao corpo que o p\u00e9\", ou \"a perna \u00e9 proximal ao p\u00e9\".\nEn odontolox\u00eda, ref\u00edrese \u00e1 superficie dun dente contigua \u00e1 do dente adxacente.\n\u00c9 o termo oposto a distal."}
{"id": "552910", "revid": "98629", "url": "https://gl.wikipedia.org/wiki?curid=552910", "title": "Juan Manuel Dios Oubi\u00f1a", "text": "Juan Manuel Dios Oubi\u00f1a, nado na Illa de Arousa en 1957, \u00e9 un pol\u00edtico galego do PSdeG-PSOE.\nTraxectoria.\nLicenciado en Maxisterio. Nas elecci\u00f3ns municipais de 1987 foi elixido concelleiro do PSdeG-PSOE en Vilanova de Arousa, sendo nomeado primeiro tenente de alcalde. Trala dimisi\u00f3n do alcalde Jos\u00e9 V\u00e1zquez Garc\u00eda, foi elixido alcalde o 31 de agosto de 1989. Nas municipais de 1991 encabezou a candidatura socialista e foi reelixido alcalde con maior\u00eda absoluta. Durante o seu mandato iniciouse o proceso de segregaci\u00f3n da Illa de Arousa de Vilanova de Arousa, sendo encabezado polo propio Dios Oubi\u00f1a, xa que el e gran parte dos socialistas eran arous\u00e1ns. Esta situaci\u00f3n supuxo unha fenda no PSdeG local entre os militantes vilanoveses e arous\u00e1ns, polo que de cara \u00e1s municipais de 1995 o partido concorreu dividido cos arous\u00e1ns baixo o paraugas de Arousa Unida (encabezada por Dios Oubi\u00f1a) e os vilanoveses co PSdeG (encabezados por Jos\u00e9 Manuel Losada Mill\u00e1n). Os resultados supuxeron a vitoria do PPdeG de Gonzalo Dur\u00e1n con maior\u00eda absoluta, se ben na Illa Arousa Unida logrou case 2/3 dos votos (na Illa o PSdeG acostumaba a lograr moi bos resultados), conseguindo 4 concelleiros, mentres que os socialistas vilanoveses lograron tan s\u00f3 2 ed\u00eds.\nO 21 de novembro de 1996 a Conseller\u00eda de Xustiza aprobou un decreto polo cal fac\u00eda efectiva a segregaci\u00f3n da Illa de Arousa de Vilanova de Arousa, constitu\u00edndose posteriormente unha comisi\u00f3n xestora integrada por 11 membros en proporci\u00f3n \u00f3s resultados das municipais de 1995 na Illa. Desta forma, Arousa Unida lograba 9 representantes e o PPdeG 2. Os ed\u00eds de Arousa Unida dimitiron como ed\u00eds en Vilanova sen cubrir as vacantes. Desta forma, o 1 de xaneiro de 1997 o concello insular botaba a s\u00faa andaina oficial sendo elixido Dios Oubi\u00f1a presidente da comisi\u00f3n xestora. De cara \u00e1s municipais de 1999 optou por non presentarse \u00e1 reelecci\u00f3n e retirarse da pol\u00edtica, encabezando o PSdeG-PSOE o xove economista Jos\u00e9 Manuel V\u00e1zquez V\u00e1zquez, o cal logrou a alcald\u00eda. \nPosteriormente retomou a s\u00faa profesi\u00f3n como mestre, exercendo no colexio vilanov\u00e9s de Tremoedo. M\u00e1is tarde exercer\u00eda como mestre de castel\u00e1n en Par\u00eds, nun programa do Ministerio de Educaci\u00f3n."}
{"id": "552912", "revid": "5863", "url": "https://gl.wikipedia.org/wiki?curid=552912", "title": "Isabelo de los Reyes Florentino", "text": ""}
{"id": "552913", "revid": "5863", "url": "https://gl.wikipedia.org/wiki?curid=552913", "title": "Isabelo de los Reyes y Florentino", "text": ""}
{"id": "552914", "revid": "89787", "url": "https://gl.wikipedia.org/wiki?curid=552914", "title": "Valeria Mazza", "text": "Valeria Raquel Mazza, nada en Rosario o 17 de febreiro de 1972, \u00e9 unha supermodelo e empresaria arxentina. Mazza acadou o \u00e9xito na d\u00e9cada de 1990 e converteuse nun nome co\u00f1ecido despois de aparecer na portada do n\u00famero de ba\u00f1o de \"Sports Illustrated\" de 1996 xunto con Tyra Banks. Mazza traballou con dese\u00f1adores como Gianni Versace e Roberto Cavalli.\nTraxectoria.\nMazza naceu en Rosario, na provincia de Santa Fe, filla de Ra\u00fal Mariano Mazza Ceriani e M\u00f3nica Ferreira, e foi criada en Paran\u00e1, Entre R\u00edos. A s\u00faa carreira comezou aos catorce anos cando foi descuberta por Roberto Giordano e aos dezaseta anos marchou a Buenos Aires para estudar terapia ocupacional. Ao longo da s\u00faa carreira desfilou para as marcas internacionais m\u00e1is importantes: Valentino, Armani, Fendi, Dolce &amp; Gabbana, Versace, Victoria's Secret, Christian Dior, Tommy Hilfiger, Ralph Lauren, Gianfranco Ferr\u00e9, Donna Karan ou Cavalli entre outras.\nMazza traballou tam\u00e9n como actriz, presentadora de televisi\u00f3n e embaixadora de marca. Como empresaria creou a li\u00f1a de perfumes VM Beauty, a s\u00faa propia revista \"Valeria Mag\" e creou unha compa\u00f1\u00eda de lentes (Valeria Mazza Eyewear) e unha produtora. Ademais promoveu causas humanitarias, destacando o seu traballo con Special Olympics, UNICEF e a unidade de pediatr\u00eda do Hospital Universitario Austral de Pilar, Buenos Aires.\nMazza continuou a ser unha figura da moda latinoamericana, e foi considerada a modelo m\u00e1is importante da historia da Arxentina.\nVida persoal.\nO 9 de maio de 1998, Mazza casou co empresario Alejandro Gravier na Bas\u00edlica do Sant\u00edsimo Sacramento en Retiro, Buenos Aires; a recepci\u00f3n da voda tivo lugar no Hip\u00f3dromo Argentino de Palermo con 1500 convidados. A parella tivo catro fillos: Balthazar (n. 1999), Tiziano (n. 2002), Benicio (n. 2005), e Ta\u00edna (n. 2008). Residen en Buenos Aires. A parella \u00e9 a dona de Finca Valeria, unha propiedade de vacaci\u00f3ns en La Barra, preto de Punta del Este, Uruguai, onde cada ver\u00e1n celebran unha importante festa con convidados famosos.\nEn 2008, ela e o seu marido estiveron baixo investigaci\u00f3n pola Administraci\u00f3n Federal de Ingresos P\u00fablicos por suposta evasi\u00f3n de impostos por valor de dous mill\u00f3ns de d\u00f3lares."}
{"id": "552915", "revid": "5863", "url": "https://gl.wikipedia.org/wiki?curid=552915", "title": "Gerardo Doval y Rodr\u00edguez Formoso", "text": ""}
{"id": "552916", "revid": "5863", "url": "https://gl.wikipedia.org/wiki?curid=552916", "title": "Gerardo Doval Rodr\u00edguez Formoso", "text": ""}
{"id": "552917", "revid": "5863", "url": "https://gl.wikipedia.org/wiki?curid=552917", "title": "Gerardo Doval y Rodr\u00edguez", "text": ""}
{"id": "552918", "revid": "5863", "url": "https://gl.wikipedia.org/wiki?curid=552918", "title": "Luis Barrena y Alonso de Ojeda", "text": ""}
{"id": "552920", "revid": "47401", "url": "https://gl.wikipedia.org/wiki?curid=552920", "title": "Valeria Raquel Mazza", "text": ""}
{"id": "552922", "revid": "5863", "url": "https://gl.wikipedia.org/wiki?curid=552922", "title": "Rafael Antonio de Orense", "text": ""}
{"id": "552923", "revid": "5863", "url": "https://gl.wikipedia.org/wiki?curid=552923", "title": "Jos\u00e9 P\u00e9rez Arda y L\u00f3pez Valdivielso", "text": ""}
{"id": "552924", "revid": "5863", "url": "https://gl.wikipedia.org/wiki?curid=552924", "title": "Jaime Hervada y Fern\u00e1ndez Espa\u00f1a", "text": ""}
{"id": "552927", "revid": "111586", "url": "https://gl.wikipedia.org/wiki?curid=552927", "title": "Bonnie Prince Charlie", "text": "Charles Edward Stuart, nado en Roma o 31 de decembro de 1720 e finado na Cidade do Vaticano o 31 de xaneiro de 1788 foi un rexente xacobino exiliado dos tronos brit\u00e1nico e irland\u00e9s. Era m\u00e1is co\u00f1ecido polo seu alcume de \"Bonnie Prince Charlie\" en ingl\u00e9s e en lingua scots; \"Te\u00e0rlach Eideard Sti\u00f9bhairt\" en ga\u00e9lico escoc\u00e9s e \"S\u00e9arlas \u00c9adbhard Sti\u00fabhart\" en irland\u00e9s.\nBiograf\u00eda.\nO seu pai era James Francis Edward Stuart, fillo de Xacobe II e VII, que foron derrocados na Revoluci\u00f3n Gloriosa en 1688 .\nAnimado polos xacobitas, dirixiu o levantamento de 1745. Acompa\u00f1ado de moitos clans das Highlands, conquistou Escocia e o norte de Inglaterra. Non obstante, cando estaba a piques de tomar Londres, tivo que regresar a Escocia e dirixir un ex\u00e9rcito dirixido polo fillo de Xurxo II para ga\u00f1ar e fuxir da batalla de Culloden.\nAcompa\u00f1ado de Flora MacDonald marchou de Skye a Francia Totalmente perdido na pol\u00edtica, refuxiouse no alcohol. Tivo unha \u00fanica filla: Charlotte Stuart. Ao morrer sen fillos var\u00f3ns, a casa de Estuardo rematou con el. A s\u00faa lenda perdurou en Escocia coa canci\u00f3n \"The Skye Boat Song\" e \"Mo Ghile Mear\" en Irlanda, que narra a s\u00faa fuxida \u00e1 illa de Skye coa axuda de Flora MacDonald.\nNa cultura popular.\nBonnie Prince Charlie apareceu en varias pel\u00edculas e series de TV:\nTam\u00e9n apareceu na literatura:"}
{"id": "552928", "revid": "111586", "url": "https://gl.wikipedia.org/wiki?curid=552928", "title": "Charles Edward Stuart", "text": ""}
{"id": "552929", "revid": "98510", "url": "https://gl.wikipedia.org/wiki?curid=552929", "title": "Outlander (serie de televisi\u00f3n)", "text": "Outlander \u00e9 unha serie de televisi\u00f3n dram\u00e1tica brit\u00e1nico - estadounidense baseada na serie de novelas \"Traveller\" da autora estadounidense Diana Gabaldon. A serie foi creada por Ronald D. Moore para Starz. A emisi\u00f3n estadounidense da tempada 1, de 16 episodios, comezou o 9 de agosto de 2014 e uns d\u00edas despois na HBO doutros pa\u00edses (Pa\u00edses Baixos, Australia, Canad\u00e1), En Irlanda estreouse en outubro de 2014. Amazon Prime Instant Video p\u00faxoa dispo\u00f1\u00edbel no Reino Unido, pero s\u00f3 a partir do 26 de marzo de 2015. Os correos electr\u00f3nicos filtrados de Sony deixaron claro que este atraso estaba relacionado coa sensibilidade no momento do referendo de independencia de Escocia.\nTempadas.\nStarz asinou unha segunda tempada con 13 episodios o 15 de agosto de 2014. Esta tempada emitiuse en 2016 e est\u00e1 baseada na segunda entrega da serie Traveller de Gabaldon, \"Return to Inverness\".\nO 1 de xu\u00f1o de 2016, Starz renovou a serie para unha terceira e cuarta tempada, baseada na terceira e cuarta novelas de Outlander, \"The Far Coast\" e \"The Fire of Autumn\".\nA quinta tempada consta de 12 episodios e bas\u00e9ase principalmente en \"The Fiery Cross\", o quinto libro da saga escrita por Diana Gabaldon e incl\u00fae o adianto de varias tramas do sexto libro, \"Vento e cinza\".\nA sexta tempada foi presentada en outubro de 2021, anunciada para marzo de 2022. Por mor da pandemia da Covid-19 a duraci\u00f3n limitouse a oito episodios.\nTrama argumental.\nEn 1945, Claire Randall vai de l\u00faa de mel co seu marido Frank \u00e1s Highlands. Claire serviu como enfermeira no ex\u00e9rcito brit\u00e1nico durante a segunda guerra mundial e o seu marido Frank \u00e9 historiador. Nesa viaxe, quere investigar m\u00e1is sobre o seu antepasado, Jonathan Randall, que serviu como capit\u00e1n no ex\u00e9rcito brit\u00e1nico das casacas vermellas. \nCando un d\u00eda Claire vai a un c\u00edrculo de pedras sen Frank para buscar unha planta medicinal, nota un ru\u00eddo estra\u00f1o que procede do cromlech. Cando toca a pedra do medio, viaxa no tempo e acaba na Escocia de 1743, no tempo dos levantamentos xacobitas. Al\u00ed co\u00f1ece a \"Black Jack\" Randall, o infame antepasado do seu marido. \u00c9 rescatada por un \"highlander\" que a leva a unha cabana onde varios homes buscaron refuxio. Pertencen ao clan MacKenzie de Castle Leoch. Un deles \u00e9 o mozo Jamie Fraser, co que vivir\u00e1 moitas aventuras.\nRoles.\nLenda\nProduci\u00f3n.\nA rodaxe da primeira tempada tivo lugar desde outubro de 2013 at\u00e9 setembro de 2014 en Escocia. Un almac\u00e9n nos suburbios de Cumbernauld converteuse nun estudo para as gravaci\u00f3ns en interiores. As localizaci\u00f3ns de rodaxe en exteriores incl\u00faen o castelo de Doune, Newtonmore no centro das Highlands escocesas, o bosque de Rothiemurchus, Bathgate, West Lothian e Aberfoyle, Stirling.\nM\u00fasica.\nA m\u00fasica foi composta por Bear McCreary. A canci\u00f3n principal \u00e9 unha adaptaci\u00f3n do poema de Robert Louis Stevenson \"Sing me a Song of a Lad that is Gone\", cantado coa m\u00fasica da canci\u00f3n popular escocesa \"The Skye Boat Song\"."}
{"id": "552930", "revid": "138319", "url": "https://gl.wikipedia.org/wiki?curid=552930", "title": "Levantamentos xacobitas", "text": "Os levantamentos xacobitas foron unha serie de insurrecci\u00f3ns e guerras nas illas brit\u00e1nicas entre 1688 e 1746. Tiveron como finalidade devolver o trono a Xacobe II de Inglaterra e, con iso, aos seus descendentes da Casa de Estuardo, do cal foran privados polo Parlamento despois da Revoluci\u00f3n Gloriosa de 1688. Na fin dos levantamentos, ap\u00f3s a batalla de Culloden, a Acta de Prescrici\u00f3n marca a fin do tempo dos clans escoceses e en boa parte a destruci\u00f3n da s\u00faa cultura. A partir de a\u00ed foi prohibido o uso do ga\u00e9lico escoc\u00e9s, das gaitas e dos kilt.\nSublevaci\u00f3ns dirixidas por Xacobe II de Inglaterra e VII de Escocia.\nO ex\u00e9rcito franc\u00e9s participou no conflito entre 1692 e 1708, cando tropas a favor dos Estuardo desembarcaron nas illas brit\u00e1nicas. Uns 40000 refuxiados xacobitas instal\u00e1ronse en Francia entre 1688 e 1692 ap\u00f3s a represi\u00f3n pol\u00edtica e relixiosa lanzada polos protestantes vencedores; en Francia, eses exiliados, cando eran mercenarios, foron denominados os \"oies sauvages\" (fuga dos gansos salvaxes).\nGuerra guillermita de Irlanda.\nA \"guerra guillermita\" ou \"williamita\", tam\u00e9n co\u00f1ecida como \"guerra xacobita en Irlanda\", en ga\u00e9lico irland\u00e9s como \"Cogadh an D\u00e1\" \"R\u00ed,\" ou a \"guerra dos dous reis\" , estalou tras o destronamento de Xacobe II en 1688 pola s\u00faa filla Mar\u00eda II e o seu marido Guillerme de Orange, neto de Carlos I. Provocou o levantamento nesas datas en Escocia, dirixido polo Vizconde de Dundee. A\u00ednda que Guillerme acabou co xacobitismo en Irlanda e os posteriores levantamentos xacobitas limit\u00e1ronse a Escocia e Inglaterra, a guerra \u00eda ter un efecto duradeiro na illa, fortalecendo o dominio protestante brit\u00e1nico no pa\u00eds durante un s\u00e9culo. A Batalla do Boyne en irland\u00e9s \"Cath na B\u00f3inne\", e o Asedio de Derry de 1689 (en ingl\u00e9s \"Siege of Derry\", en irland\u00e9s \"L\u00e9igear Dhoire\", oito d\u00e9cadas despois da \"queima de Derry,\" acontecida meses ap\u00f3s a \"Fuga dos Condes\") a\u00ednda se celebran hoxe en d\u00eda polos unionistas de Irlanda do Norte.\nEn 1689, Xacobe II tentou retomar o trono ingl\u00e9s, para o que se dirixiu con partidarios seus a Irlanda, ent\u00f3n posesi\u00f3n inglesa, para reunir un ex\u00e9rcito e desafiar o novo r\u00e9xime da Casa de Orange. Contando con soldados franceses que Lu\u00eds XIV puxo ao seu servizo, Xacobe desembarcou en chan irland\u00e9s o 12 de marzo de 1689 e iniciou a guerra gozando do apoio maioritario dos cat\u00f3licos, a quen ofreceu o fin da discriminaci\u00f3n relixiosa. Neses anos, a causa xacobita f\u00edxose impopular en Inglaterra e Escocia, feito agravado polo aberto apoio de Francia a Xacobe II. \nA\u00ednda que Xacobe e as s\u00faas tropas dominaron case toda Irlanda durante meses, en xu\u00f1o de 1690 o propio Guillerme III desembarcou na illa con tropas protestantes de refresco e venceu decisivamente aos xacobitas na batalla do Boyne o 12 de xullo de 1690. Tras esta derrota a sublevaci\u00f3n durou at\u00e9 outubro de 1691 pola ansia dos irlandeses de obter mellores condici\u00f3ns de paz por parte de Guillermo de Orange; con todo, Xacobe II fuxiu a Francia inmediatamente, co cal perdeu gran parte da s\u00faa popularidade entre os cat\u00f3licos de Irlanda. \nLu\u00eds XIV instalou o rei de Inglaterra no exilio no seu castelo de Saint-Germain en Laye, cunha corte de centos de xacobitas exiliados, at\u00e9 a morte de Xacobe en 1701. A cidade francesa transformouse practicamente na \"capital no exilio\" dos ingleses leais aos Estuardo; alg\u00fans dos expatriados eran sumamente ricos e estaban ben contactados coa aristocracia europea.\nLevantamento xacobita de 1715.\nA pesar do masacre de Glencoe de 1692, as revoltas continuaron e mesmo se intensificaron, despois do ascenso da Casa de Hannover ao trono brit\u00e1nico en 1714. Inicialmente Xacobe II gozou do apoio econ\u00f3mico e pol\u00edtico de Francia, pois Lu\u00eds XIV entend\u00eda que era moi \u00fatil aos seus intereses manter vixente o reclamo dos Estuardo como arma pol\u00edtica no seu enfrontamento contra Gran Breta\u00f1a. A\u00ednda cando o fin da Guerra de Sucesi\u00f3n Espa\u00f1ola fixo que o rei franc\u00e9s se esforzase en manter a paz, non renunciaba \u00e1 idea de empregar a cuesti\u00f3n sucesoria dos Estuardo contra os brit\u00e1nicos.\nEn 1715 estalou unha sublevaci\u00f3n de xacobitas leais aos Estuardo en Escocia, en conivencia co fillo e sucesor de Xacobe II, Xacobe Francisco Eduardo Estuardo, o denominado \u00abVello Pretendente\u00bb (ou Xacobe III para os seus partidarios). Os xacobitas escoceses inicaron a s\u00faa revolta o 6 de setembro de 1715, tomaron Perth pouco despois, iniciando unha sublevaci\u00f3n maior, a\u00ednda que con escaso apoio popular f\u00f3ra dos Highlands; mentres tanto a reacci\u00f3n gobernamental no mes de novembro causou perdas aos sublevados. O 22 de decembro de 1715 Xacobe Estuardo chegou a Escocia nun buque proporcionado por Francia e instalou o seu corte en Scone, pero non puido axudar a deter \u00e1s forzas da Casa de Hannover, numericamente moi superiores. O 4 de febreiro de 1716 o Vello Pretendente fuxiu de volta a Francia e instou aos seus partidarios dos clans escoceses a abandonar a loita, o cal sucedeu de inmediato.\nLevantamento xacobita de 1719.\nFrancia abst\u00edvose de apoiar a restauraci\u00f3n dos Estuardo pola forza tras a firma do Tratado de Utrecht en 1713, polo cal o pretendente xacobita pediu axuda \u00e1 monarqu\u00eda hisp\u00e1nica. O cardeal Giulio Alberoni, influ\u00edu ante o rei Filipe V para axudar a Xacobe Estuardo. Como resultado, en 1718, ideouse o plan de enviar un continxente de soldados espa\u00f1ois destinados a desembarcar en Gran Breta\u00f1a e apoiar unha revolta que estaba a ser preparada polos xacobitas en Gales e Escocia, en coordinaci\u00f3n co \"Vello Pretendente\". Un primeiro continxente de 300 galegos da infantar\u00eda de mari\u00f1a espa\u00f1ola, liderados polo tenente coronel galego Nicol\u00e1s de Castro Bola\u00f1o, dirixir\u00edase a Escocia a iniciar a rebeli\u00f3n e un continxente maior de 7000 espa\u00f1ois apoiar\u00eda a revolta xacobita desde Gales, promovendo unha sublevaci\u00f3n masiva que permitir\u00eda aos Estuardo e os seus partidarios tomar Londres e coroar al\u00ed a Xacobe III. Ambos os grupos partiron de C\u00e1diz en marzo de 1719, dirixidos por xacobitas exiliados.\nA forza principal de 7000 homes non puido avanzar por fortes tormentas no oc\u00e9ano Atl\u00e1ntico, pero a forza menor de 300 soldados espa\u00f1ois desembarcou nos Highlands do noroeste de Escocia, reun\u00edndose aos clans escoceses que iniciaron as\u00ed a revolta en abril de 1719. A reacci\u00f3n do Goberno brit\u00e1nico foi r\u00e1pida, ao enviar un numeroso e ben armado continxente de tropas, e os xacobitas foron vencidos cos seus aliados espa\u00f1ois na batalla de Glenshiel o 10 de xu\u00f1o de 1719, fracasando este novo levantamento.\nLevantamento xacobita de 1745.\nChamado en ga\u00e9lico escoc\u00e9s \"Bliadhna The\u00e0rlaich.\" No contexto da guerra de Sucesi\u00f3n austr\u00edaca, Lu\u00eds XV tentou apoiar ao pr\u00edncipe Carlos Eduardo Estuardo, co\u00f1ecido afectuosamente entre os seus partidarios como \"Bonnie\" \"Prince Charlie\" ou \"O Mozo Pretendente\", nun levantamento armado de gran magnitude co fin de derrocar a monarqu\u00eda brit\u00e1nica dos Hannover e substitu\u00edla cos cat\u00f3licos Estuardo. Para iso o Mozo Pretendente logrou reunir unha pequena forza de exiliados ingleses, apoiados por buques franceses e soldados do ex\u00e9rcito de Lu\u00eds XV, que desembarcaron en Escocia o 5 de setembro de 1745. Tras iso, Carlos Eduardo Estuardo conseguiu levantar un ex\u00e9rcito composto principalmente por clans das Highlands co que tomou Edimburgo e derrotou ao Ex\u00e9rcito Real estacionado en Escocia na batalla de Prestonpans. O Goberno brit\u00e1nico empezou a repatriar algunhas das tropas despregadas en Flandres contra o Ex\u00e9rcito franc\u00e9s para que se ocupasen da rebeli\u00f3n xacobita.\nTras unha longa espera, Carlos persuadiu aos seus xenerais de que os xacobitas ingleses pod\u00edan organizar unha revolta a nivel nacional, que ser\u00eda apoiada por unha invasi\u00f3n francesa. Baixo esa suposici\u00f3n, o ex\u00e9rcito de preto de 5000 homes invadiu Inglaterra o 8 de novembro de 1745, e avanzou a trav\u00e9s de Carlisle e M\u00e1nchester at\u00e9 Derby, posici\u00f3n desde a que os rebeldes parec\u00edan ameazar a propia Londres, o que levou a Xurxo II a facer plans para trasladar o Goberno a Hannover. As forzas xacobitas atop\u00e1ronse at\u00e9 ese momento cunha resistencia case testemu\u00f1al. Con todo, os problemas acumul\u00e1banse para o mozo Carlos: houbo moi pouco apoio por parte da poboaci\u00f3n civil cara a causa, dous ex\u00e9rcitos leais a Xurxo II baixo o mando do xeneral George Wade e de Guillermo Augusto, duque de Cumberland (co\u00f1ecido polos xacobitas como \"o Seboso Alem\u00e1n\") estaban a aproximarse, a invasi\u00f3n francesa atras\u00e1base, estaba a formarse unha milicia protestante en Londres, e chegaron informes (ficticios) dun terceiro ex\u00e9rcito alz\u00e1ndose sobre eles. O xeneral xacobita lord George Murray e o resto do Consello de Guerra insistiron en regresar a Escocia para levantar un ex\u00e9rcito maior, e o 6 de decembro de 1745 iniciouse a retirada, co pr\u00edncipe deixando o mando a Murray.\nAs forzas xacobitas alcanzaron Glasgow o 25 de decembro, onde se reaprovisionaron e un\u00edronselles alg\u00fans miles de homes. Al\u00ed enfront\u00e1ronse e venceron \u00e1s forzas gobernamentais comandadas polo xeneral Henry Hawley preto de Falkirk. O duque de Cumberland chegou a Edimburgo o 30 de xaneiro de 1746 e tomou o mando do ex\u00e9rcito en fuga, relevando a Hawley, tras o cal marchou cara ao norte seguindo a costa e recibindo subministraci\u00f3ns por v\u00eda mar\u00edtima. Reorganizou \u00e1s s\u00faas forzas en Aberdeen, e pasou al\u00ed seis semanas sometendo \u00e1s s\u00faas tropas a un duro adestramento.\nMentres tanto, as forzas gobernamentais segu\u00edan presionando a Carlos, que se retirou cara ao norte, perdendo homes e fracasando na captura do castelo de Stirling e de Fort William en febreiro e marzo de 1746. Carlos volveu tomar o mando do ex\u00e9rcito, insistindo en adoptar unha actitude defensiva \u00e1 espera dunha batalla decisiva. Para ent\u00f3n os militares xacobitas decepcion\u00e1ronse ao achar que o Mozo Pretendente ti\u00f1a escasos co\u00f1ecementos b\u00e9licos e esix\u00eda presentar batalla en campo aberto a pesar da desvantaxe num\u00e9rica e militar dos xacobitas sobre as tropas de Xurxo II.\nCabe observar que a f\u00e1cil marcha do Mozo Pretendente no outono de 1745 debeuse a un efecto sorpresa e un avance r\u00e1pido polas terras baixas de Escocia, en momentos cando a Casa de Hannover empregaba \u00e1 maior parte das s\u00faas tropas na guerra de Sucesi\u00f3n austr\u00edaca; tras medio ano de loita as forzas leais a Xurxo II recibiran reforzos, e aumentado en potencia. Ante iso, os conselleiros militares de Carlos Eduardo Estuardo suxer\u00edan adoptar unha t\u00e1ctica de guerrillas para expulsar \u00e1s tropas gobernamentais de Escocia, o cal foi rexeitado polo Mozo Pretendente, que a\u00ednda esperaba un masivo apoio franc\u00e9s e menosprezaba a forza b\u00e9lica dos seus adversarios.\nA \u00faltima rebeli\u00f3n xacobita (\"o corenta e cinco\"), conducida por Carlos Eduardo Estuardo terminou cando o levantamento foi derrotado decisivamente na batalla de Culloden o 16 de abril de 1746. Tras este combate, a forza b\u00e9lica dos xacobitas quedou completamente destru\u00edda e o Mozo Pretendente debeu fuxir de Gran Breta\u00f1a para sempre.\nLegado.\nEstas revoltas tiveron como consecuencia a emigraci\u00f3n masiva de pobos escoceses, co\u00f1ecidos baixo o nome de Highland Clearances cara \u00e1s planicies do litoral e cara a Am\u00e9rica, en particular aos vales dos Apalaches. Ocasionaron o fin do sistema de solidariedade social que exist\u00eda ao interior dos clans escoceses, cuxos xefes se converteron en grandes terratenentes. \nDurante este per\u00edodo, Irlanda viviu a denominada \"Fuga dos Gansos Salvaxes\", onde irlandeses cat\u00f3licos en idade militar sa\u00edan da illa para prestar servizo en ex\u00e9rcitos do resto de Europa, tendo en conta de que polo apoio dado aos xacobitas en 1690 o goberno brit\u00e1nico prohibiu aos cat\u00f3licos de todo o reino portar armas ou integrarse na milicia.\nA\u00ednda que Carlos Eduardo Estuardo nunca renunciou aos seus dereitos como monarca, a derrota final de 1746 eliminou toda opci\u00f3n seria dunha restauraci\u00f3n dos Estuardo no trono brit\u00e1nico. O goberno de Francia e a Santa S\u00e9 cesaron de apoiar a causa da restauraci\u00f3n dos Estuardo pouco despois do fracaso de 1746, rexeitando tam\u00e9n a extravagante conduta do \"Mozo Pretendente\". A morte do \u00faltimo descendente da li\u00f1a masculina dos Estuardo, o \"Cardeal de York\" Henrique IX, suprimiu a sucesi\u00f3n directa xacobita en 1797."}
{"id": "552933", "revid": "23204", "url": "https://gl.wikipedia.org/wiki?curid=552933", "title": "Outlander (serie)", "text": ""}
{"id": "552978", "revid": "624", "url": "https://gl.wikipedia.org/wiki?curid=552978", "title": "Ermengarda de Tours", "text": "Ermengarda de Tours, nada en Alsacia en 804 e finada o 20 de marzo de 851, foi unha emperatriz carolinxia de Occidente, esposa de Lotario I. Era filla do conde Hugo de Tours e da Alta Alsacia (m. 837) e de Ava. En 821 casou con Lotario I (fillo de Lu\u00eds o Piadoso ) en Thionville (en alem\u00e1n: Diedenhoffen).\nTraxectoria.\nCrese que pasou a s\u00faa mocidade no mosteiro de Sainte-Julie en Bressanone (antiga Brixen) onde se educou e foi elixida abadesa sucedendo \u00e1 falecida Amalperga. Lotario pediuna en matrimonio despois 817 e casaron o 15 de outubro de 821 en Thionville en presenza de 31 bispos, entre eles Adeloc de Estrasburgo. Lotario concedeulle o protectorado da abad\u00eda de Brixen. A s\u00faa vida viu os incidentes que marcaron o ascenso de Lotario ao imperio en 833 e a s\u00faa submisi\u00f3n en 834, o divorcio seguido dun segundo matrimonio con Waldrada do seu fillo Lotario II e o rapto da s\u00faa filla Ermengarda polo conde Xisleberto de Maasgau en 846. Pouco a pouco influ\u00edu no seu marido que moderou o seu car\u00e1cter e est\u00e1 detr\u00e1s de varios diplomas de doaz\u00f3ns feitos por Lotario I.\nEn 836 recibiu do seu t\u00edo paterno Leutgard de Sundgau extensas terras en Alsacia, inclu\u00edndo \u00c9chery onde ter\u00eda constru\u00eddo un santuario, pero os \"Annales\" de Saint Bertin e a Carta de V\u00e9zelay s\u00f3 apuntan a que o seu pai Hugo de Tours foi o construtor dos santuarios de Ech\u00e9ry; o santuario foi cedido por Ermengarda, co acordo do seu marido, ao abade de Gorze. En 849 Ermengarda fundou a abad\u00eda de Erstein en terreos cedidos polo seu marido, fundaci\u00f3n que figura nun diploma conservado asinado polo papa Le\u00f3n IV, e retirouse a este mosteiro onde morreu o Venres Santo 20 de marzo de 851.\nDescendentes.\nTivo varios fillos con Lotario pero os historiadores non est\u00e1n de acordo co seu n\u00famero. Os nenos que nomeados son:"}
{"id": "552980", "revid": "89787", "url": "https://gl.wikipedia.org/wiki?curid=552980", "title": "Apolipoprote\u00edna A4", "text": "A apolipoprote\u00edna A4 (ApoA4), tam\u00e9n chamada apolipoprote\u00edna A-IV (apoA-IV, apoAIV) \u00e9 unha prote\u00edna do plasma sangu\u00edneo que est\u00e1 codificada en humanos no xene APOA4 do cromosoma 11.\nXene.\nO xene \"APOA4\" enc\u00f3ntrase no cromosoma 11 humano en estreito ligamento cos xenes \"APOA1\" e \"APOC3\". O \"APOA4\" cont\u00e9n 3 ex\u00f3ns separados por dous intr\u00f3ns e \u00e9 polim\u00f3rfico, a\u00ednda que a maior\u00eda dos polimorfismos nas secuencias dos que se informou ocorren no ex\u00f3n 3. Os SNPs non sin\u00f3nimos mellor validados e estudados son unha substituci\u00f3n glutamina \u2192 histidina no cod\u00f3n 360 e unha substituci\u00f3n treonina \u2192 serina no cod\u00f3n 347; tam\u00e9n se identificou un polimorfismo de secuencia na 3'UTR do terceiro ex\u00f3n. A an\u00e1lise comparativa de secuencias do xene entre especies suxire que o xene \"APOA4\" se orixinou a partir do \"APOA1\" por medio dunha duplicaci\u00f3n x\u00e9nica acontecida aproximadamente hai 270 mill\u00f3ns de anos.\nFunci\u00f3n.\nO principal produto de traduci\u00f3n do xene \"APOA4\" \u00e9 unha preprote\u00edna de 396 residuos, que sofre un procesamento proteol\u00edtico para render a a apolipoproe\u00edna 4 (APOA4), unha glicoprote\u00edna enlazada por O madura de 376 residuos. Na maior\u00eda dos mam\u00edferos, inclu\u00edndo os humanos, a s\u00edntese da APOA4 prod\u00facese exclusivamente no intestino; por\u00e9n en ratos e ratas tam\u00e9n hai s\u00edntese hep\u00e1tica. A APOA4 segr\u00e9gase \u00e1 circulaci\u00f3n sangu\u00ednea na superficie de part\u00edculas de quilomicrons de nova s\u00edntese. A absoric\u00f3n de graxas intestinal incrementa moit\u00edsimo a s\u00edntese e secreci\u00f3n de APOA4. A\u00ednda que a s\u00faa funci\u00f3n principal no metabolismo lip\u00eddico humano non foi definitivamente establecida, encontrouse que a APOA4 interv\u00e9n nas seguintes acci\u00f3ns:\nNon se informou de que se atopase deficiencia da APOA4 humana.\nInteracci\u00f3ns.\nA APOA4 presenta interacci\u00f3ns con GPLD1."}
{"id": "552981", "revid": "27155", "url": "https://gl.wikipedia.org/wiki?curid=552981", "title": "Apolipoprote\u00edna A-IV", "text": ""}
{"id": "552982", "revid": "27155", "url": "https://gl.wikipedia.org/wiki?curid=552982", "title": "ApoA4", "text": ""}
{"id": "552983", "revid": "27155", "url": "https://gl.wikipedia.org/wiki?curid=552983", "title": "ApoA-IV", "text": ""}
{"id": "552984", "revid": "27155", "url": "https://gl.wikipedia.org/wiki?curid=552984", "title": "ApoAIV", "text": ""}
{"id": "552985", "revid": "27155", "url": "https://gl.wikipedia.org/wiki?curid=552985", "title": "APOA4", "text": ""}
{"id": "552986", "revid": "85894", "url": "https://gl.wikipedia.org/wiki?curid=552986", "title": "Roscosmos", "text": "A Corporaci\u00f3n Espacial Estatal \"Roscosmos\" (), co\u00f1ecida de xeito sinxelo como Roscosmos (), \u00e9 unha empresa estatal da Federaci\u00f3n Rusa responsable dos voos espaciais, inclu\u00edndo o programa de cosmon\u00e1utica e a investigaci\u00f3n aerospacial."}
{"id": "552989", "revid": "6", "url": "https://gl.wikipedia.org/wiki?curid=552989", "title": "Axencia Espacial Federal Rusa", "text": ""}
{"id": "552990", "revid": "23204", "url": "https://gl.wikipedia.org/wiki?curid=552990", "title": "Margarida de Savoia (duquesa de Anjou)", "text": "Margarita de Savoia, nada en Morges, Savoia, o 7 de agosto de 1420 e finada en Stuttgart o 30 de setembro de 1479, foi unha infanta de Savoia e ra\u00ed\u00f1a consorte de N\u00e1poles (1432 - 1434).\nTraxectoria.\nEra filla do duque Amadeu VIII de Savoia, e futuro antipapa F\u00e9lix V, e da s\u00faa esposa Mar\u00eda de Borgo\u00f1a. Era neta por li\u00f1a paterna do conde Amadeu VII de Savoia e Bonna de Berry, e por li\u00f1a materna de Filipe II de Borgo\u00f1a e Margarida III de Flandres. Era irm\u00e1 do duque Lu\u00eds I de Savoia.\nCasou en Thonon-les-Bains en agosto de 1432 co duque Lu\u00eds III de Anjou, conde de Provenza e rei de N\u00e1poles. Non tiveron fillos desta uni\u00f3n.\nCasou, nun segundo matrimonio, en Heidelberg o 18 de outubro de 1444 co pr\u00edncipe Lu\u00eds IV de Pfalz. Desta uni\u00f3n naceu un fillo: o pr\u00edncipe Filipe de Ffalz (1448 - 1508).\nCasou, nun terceiro matrimonio, en Stuttgart o 9 de xullo de 1453 co conde Ulrico V de W\u00fcrttemberg Desta uni\u00f3n naceron:\nMargaret morreu en Stuttgart en 1479 e foi enterrada al\u00ed."}
{"id": "552992", "revid": "6004801", "url": "https://gl.wikipedia.org/wiki?curid=552992", "title": "Juan Nieto Dios", "text": "Juan Nieto Dios, \"Chiquita\", nado na Illa de Arousa no 1925 e finado en Pontevedra o 14 de outubro de 1995, foi un armador e pol\u00edtico galego.\nTraxectoria.\nArmador, nas elecci\u00f3ns municipais de 1983 foi cabeza de lista da Uni\u00f3n Isle\u00f1a Democr\u00e1tica \u00f3 concello de Vilanova de Arousa e logrou un concelleiro. Non obstante, e pese a que o PSdeG-PSOE quedara \u00f3 bordo da maior\u00eda absoluta, os demais grupos pol\u00edticos apoi\u00e1rono como alcalde, o cal levantou gran pol\u00e9mica entre os socialistas e na Illa de Arousa, onde el resid\u00eda e os socialistas lograran un esmagador triunfo, denunci\u00e1ndose presi\u00f3ns a varios dos concelleiros que o apoiaron para que o fixesen. Este contexto foi de gran tensi\u00f3n, tendo que cambiar a s\u00faa residencia a Vilanova tras diversas ameazas mentres que o l\u00edder socialista Sito V\u00e1zquez tam\u00e9n sufriu ameazas e unha agresi\u00f3n. Desta forma, e trala progresiva perda de apoios na corporaci\u00f3n, perdeu a alcald\u00eda tras unha moci\u00f3n de censura en outubro de 1985 que supuxo que os socialistas recuperasen o goberno. A moci\u00f3n tivo lugar uns d\u00edas despois do feito m\u00e1is relevante ocorrido baixo o seu mandato, a inauguraci\u00f3n da ponte entre a Illa e Vilanova.\nVida persoal.\nCasou con Palmira Pouso Dios e tiveron 15 fillos. Faleceu o 14 de outubro de 1995 no Hospital Provincial de Pontevedra tras sufrir un derramamento cerebral."}
{"id": "552993", "revid": "89787", "url": "https://gl.wikipedia.org/wiki?curid=552993", "title": "Bocalada", "text": "As bocaladas, grosar\u00edas, groser\u00edas ou palabras feas son un conxunto de formas ling\u00fc\u00edsticas que a comunidade ling\u00fc\u00edstica ou parte dela considera inapropiadas, obscenas, indecentes, deshonestas, inxuriosas ou ofensivas. A quen emprega estas palabras con frecuencia consid\u00e9raselle bocal\u00e1n, malfalado, desbocado ou deslinguado.\n\u00c9 propio das bocaladas referirse ao que socialmente se considera sacro (relixi\u00f3n, raza, orixe familiar ou nacional) ou tab\u00fa (escatolox\u00eda, determinadas partes do corpo, sexo, sicalipse, humor negro); liberando a tensi\u00f3n emocional con expresi\u00f3ns excesivas ou hiperb\u00f3licas (blasfemia, maldici\u00f3n, renego, xuramento, voto) ou dirix\u00edndose a un destinatario concreto en forma de improperio, insulto, desprezo, ridiculizaci\u00f3n, estigmatizaci\u00f3n ou descrici\u00f3n persoal exacerbada.\nSocioling\u00fc\u00edstica.\nEn certos contextos sociais, malia que as bocaladas son consideradas inadecuadas, \u00e9 frecuente que sexan moi usadas e non sempre rexeitadas, especialmente como interxecci\u00f3ns que expresan desprezo ou ira."}
{"id": "552995", "revid": "23204", "url": "https://gl.wikipedia.org/wiki?curid=552995", "title": "Grosar\u00eda", "text": ""}
{"id": "552996", "revid": "23204", "url": "https://gl.wikipedia.org/wiki?curid=552996", "title": "Groser\u00eda", "text": ""}
{"id": "552997", "revid": "23204", "url": "https://gl.wikipedia.org/wiki?curid=552997", "title": "Palabra fea", "text": ""}
{"id": "552998", "revid": "23204", "url": "https://gl.wikipedia.org/wiki?curid=552998", "title": "Bocal\u00e1n", "text": ""}
{"id": "552999", "revid": "23204", "url": "https://gl.wikipedia.org/wiki?curid=552999", "title": "Malfalado", "text": ""}
{"id": "553000", "revid": "23204", "url": "https://gl.wikipedia.org/wiki?curid=553000", "title": "Desbocado", "text": ""}
{"id": "553001", "revid": "23204", "url": "https://gl.wikipedia.org/wiki?curid=553001", "title": "Deslinguado", "text": ""}
{"id": "553004", "revid": "1822", "url": "https://gl.wikipedia.org/wiki?curid=553004", "title": "Clitemnestra", "text": "Na mitolox\u00eda grega, Clitemnestra ou Clitemestra (en grego, \u039a\u03bb\u03c5\u03c4\u03b1\u03b9\u03bc\u03ae\u03c3\u03c4\u03c1\u03b1) foi unha ra\u00ed\u00f1a\u00a0m\u00edtica de Micenas, filla de Tind\u00e1reo e Leda, nai de Electra e Orestes (entre outros fillos) e esposa do heroe Agamen\u00f3n, a quen asasinou axudada polo seu amante, Existo. Finalmente, morreu asasinada polo seu fillo Orestes, en vinganza polo asasinato do pai.\nNacemento.\nLeda foi seducida por Zeus en forma de cisne , mais a mesma noite na que xaceu co deus tam\u00e9n o fixo co seu esposo Tind\u00e1reo, rei de Esparta . Como resultado, puxo dous ovos, dun dos cales naceron C\u00e1stor e Clitemnestra, que eran fillos de Tind\u00e1reo, e do outro, Helena (a famosa Helena de Troia) e P\u00f3lux, que eran fillos de Zeus. Por isto Clitemnestra figura como irm\u00e1 xemelga de Helena. Ademais, outras irm\u00e1s de Clitemnestra eran Timandra e Fil\u00f3noe. \nVoda con Agamen\u00f3n.\nCasou en primeiras nupcias con T\u00e1ntalo, fillo de Broteas ou, segundo outras fontes, de Tiestes. T\u00e1ntalo e Agamen\u00f3n, rei de Micenas, enfront\u00e1ronse en guerra e este matou a aquel ; outros autores din Agamen\u00f3n asasinou a T\u00e1ntalo e \u00f3 seu fillo acabado de nacer . En todo caso, casou \u00e1 forza con Clitemnestra e foi perseguido polos irm\u00e1ns desta, os Dioscuros, ata que se veu obrigado a suplicar o perd\u00f3n do seu sogro Tind\u00e1reo, perd\u00f3n que efectivamente obtivo, ata o punto de que Tind\u00e1reo acabou abdicando no seu favor o trono de Micenas.\nComo esposa de Agamen\u00f3n, tivo catro fillos: Electra (ou La\u00f3dice), Ifixenia (ou Ifianasa) , Orestes e Cris\u00f3temis, e f\u00edxose cargo de Herm\u00edone, filla de Menelao (o seu cu\u00f1ado) cando este parteu \u00e1 guerra de Troia. Por\u00e9n, nalgunhas tradici\u00f3ns dise que Ifixenia era en realidade filla da s\u00faa irm\u00e1 Helena e de Teseo, mais que foi criada por Clitemnestra.\nSacrificio de Ifixenia.\nParis, fillo de Pr\u00edamo, rei de Troia, raptou a Helena, esposa de Menelao, dando lugar as\u00ed \u00e1 Guerra de Troia, e Agamen\u00f3n e Menelao partiron contra esta cidade para rescatar a Helena.\nCando a frota aquea estaba reunida no porto de \u00c1ulide disposta a partir a loitar contra Troia, Agamen\u00f3n matou unha das cervas sagradas da deusa \u00c1rtemis e esta, como castigo, provocou a ausencia de ventos favorables, o que impediu que a frota grega puidese levantar \u00e1ncoras. \nO adivi\u00f1o Calcante foi interrogado para saber como aplacar \u00e1 deusa, e a resposta foi que hab\u00eda que sacrificar \u00e1 filla m\u00e1is fermosa de Agamen\u00f3n en nome da deusa \u00c1rtemis, para que esta os deixase partir. Nun principio, o rei negouse, mais presionado polo seu irm\u00e1n Menelao e por Odiseo, aceptouno e enviou unha mensaxe a Clitemnestra para que enviase \u00e1 s\u00faa filla Ifixenia dende Micenas (ou Argos) at\u00e9 \u00c1ulide, co pretexto de casala con Aquiles. A\u00ednda as\u00ed, Agamen\u00f3n tratou de impedir o sacrificio enviando secretamente outra carta a Clitemnestra na que lle dic\u00eda que non enviase \u00e1 filla, mais esta carta foi interceptada e non chegou \u00f3 seu destino; tam\u00e9n se di que Agamen\u00f3n mandou a Odiseo a traer a Ifixenia a \u00c1ulide, \u00e1 vez que enviou esa carta advertindo a Clitemnestra de que non obedecera \u00f3 que lle dixese Odiseo, pero Menelao interceptou a carta e Clitemnestra nunca soubo a verdade. Sen ver ningunha outra soluci\u00f3n, Agamen\u00f3n consentiu facer o sacrificio. \nNalgunhas versi\u00f3ns, Clitemnestra acompa\u00f1ou a s\u00faa filla nesa viaxe. Segundo conta a versi\u00f3n m\u00e1is co\u00f1ecida, recollida por Eur\u00edpides , Apolodoro ou Hixino , cando Ifixenia chegou no tivo outra que aceptar resignada o sacrificio, pero a deusa apiadouse da moza no \u00faltimo momento e puxo no seu canto unha cerva . Logo levou a Ifixenia a T\u00e1uride, onde a converteu na s\u00faa sacerdotisa. Segundo conta Hes\u00edodo, \u00c1rtemis salvou a vida de Ifixenia e converteuna na deusa H\u00e9cate.\nPor\u00e9n, existen variaci\u00f3ns sobre o tema : segundo as versi\u00f3ns de S\u00f3focles e de Esquilo , o sacrificio remata sen intervenci\u00f3n da deusa e Ifixenia morre degolada. Xustifican as\u00ed que Clitemnestra, en vinganza pola morte da s\u00faa filla, mate a Agamen\u00f3n ao volver da Guerra de Troia.\nEn todo caso, Clitemnestra regresa a Argos, onde se sup\u00f3n que comeza a preparar a vinganza contra o seu home.\nVinganza.\nCando Agamen\u00f3n marchou cara Troia, puxo a Clitemnestra baixo a vixilancia dun aedo chamado Dem\u00f3doco para que a aconsellara e, de paso, mantelo informado a el de calquera infidelidade, mais Existo, curm\u00e1n de Agamen\u00f3n, abandonouno nunha illa deserta, onde Dem\u00f3doco morreu. As\u00ed conseguiu seducir a Clitemnestra e convertela na s\u00faa amante. Clitemnestra fora predisposta a cometer adulterio debido a que Nauplio percorrera Grecia para difundir novas a diversas ra\u00ed\u00f1as de que os seus maridos estaban a tomar concubinas durante a guerra de Troia , como vinganza porque os gregos mataran \u00f3 seu fillo Palamedes Tam\u00e9n tivo que influ\u00edr nela o desexo de vingarse contra o seu marido (por matar \u00e1 filla Ifixenia) ou os celos, pois sab\u00eda que Agamen\u00f3n tomara como concubina a Criseida, unha princesa e adivi\u00f1a troiana coa que xa ti\u00f1a dous fillos xemelgos, Teledanmo e P\u00e9lope.\nRematada a guerra, cando Agamen\u00f3n regresou a Micenas, Clitemnestra e o seu amante Existo asasin\u00e1rono, mentres sa\u00eda do ba\u00f1o e intentaba vestirse cunha t\u00fanica que carec\u00eda de orificios para os brazos e a cabeza (porque ela cosera anteriormente estas aberturas ). Logo asasinaron a Casandra , que Agamen\u00f3n trouxera canda si. \nTam\u00e9n aqu\u00ed hai diferentes versi\u00f3ns. Nuns casos (nas versi\u00f3ns m\u00e1is antigas da lenda) \u00e9 Existo o que organiza e leva a cabo persoalmente o asasinato de Agamen\u00f3n, sen participaci\u00f3n de Clitemnestra. Pero ser\u00e1n os poetas tr\u00e1xicos os que dean a versi\u00f3n m\u00e1is co\u00f1ecida, segundo a cal ela \u00e9 c\u00f3mplice e executora directa do asasinato do seu home, mesmo se di que lle cortou a cabeza cun machado . Existo tam\u00e9n matou os dous fillos de Agamen\u00f3n con Casandra.\nAlg\u00fans mit\u00f3grafos engaden que Clitemnestra continuou a vinganza sobre os seus fillos habidos con Agamen\u00f3n. Mandou pechar na cadea \u00e1 s\u00faa filla Electra ou ben casouna cun labrego humilde de Micenas, para que, cando tiver fillos, estes non puidese reclamar o trono. E intentou matar a Orestes, nese momento con dez anos de idade, pero non o conseguiu porque ben Electra, segundo unhas fontes, ben a s\u00faa ama de cr\u00eda, segundo outras , agoch\u00e1rono lonxe de Micenas.\nDesde este momento, Clitemnestra e Existo reinaron en Micenas e tiveron unha filla, Er\u00edgone, e un fillo, Aletes. Pero varios anos m\u00e1is tarde morreron a mans de Orestes, que vingou as\u00ed a morte do seu pai; as\u00ed mesmo, Orestes matou a Helena, unha das fillas de ambos.Orestes, por haber cometeido parricidio, foi perseguido polas Erinias ata que a deusa Atenea fixo que fora xulgado polo tribunal do Are\u00f3pago, que o absolveu \u00f3 considerar que actuou as\u00ed seguindo as ordes do deus Apolo a trav\u00e9s do Or\u00e1culo de Delfos. A lenda engade que a medio irm\u00e1 Er\u00edgone se suicidou.\nTumba de Clitemnestra.\nExiste a tradici\u00f3n de que Agamen\u00f3n e Clitemnestra est\u00e1n enterrados en Amidas, onde tam\u00e9n hai unha estatua en honor a Casandra.\nPero tam\u00e9n se asegura que a tumba de Clitemnestra, como a de Existo, est\u00e1 situada en Micenas, nun lugar f\u00f3ra do recinto das murallas.\nA comezos do s\u00e9culo XX descubriuse f\u00f3ra das murallas de Micenas unha tumba de c\u00fapula que fora datada no s\u00e9culo XIII a. C. e que m\u00e1is tarde foi chamada \u00abtumba de Clitemnestra\u00bb. Esta tumba at\u00f3pase ao sueste do chamado c\u00edrculo de tumbas B."}
{"id": "553007", "revid": "89787", "url": "https://gl.wikipedia.org/wiki?curid=553007", "title": "Apolipoprote\u00edna A5", "text": "A apolipoprote\u00edna A5 (APOA5), tam\u00e9n chamada apolipoprote\u00edna A-V (APOAV, apoA-V), \u00e9 unha prote\u00edna que nos humanos est\u00e1 codificada no xene APOA5 do cromosoma 11. Expr\u00e9sase significativamente no f\u00edgado. A prote\u00edna codificada por este xene \u00e9 unha apolipoprote\u00edna e un importante determinante dos niveis de triglic\u00e9ridos no plasma sangu\u00edneo, que son un factor de risco importante para a enfermidade da arteria coronaria. \u00c9 un compo\u00f1ente de varias fracci\u00f3ns de lipoprote\u00ednas como as VLDL, HDL e quilomicrons. Crese que a APOA5 afecta o metabolismo das lipoprote\u00ednas ao interaccionar cos receptores da familia do xene do LDL-R. Considerando a s\u00faa asociaci\u00f3n cos niveis de lipoprote\u00ednas, a APOA5 est\u00e1 implicada na s\u00edndrome metab\u00f3lica. O xene \"APOA5\" tam\u00e9n cont\u00e9n un dun total de 27 SNPs asociado cun incremento da enfermidade da arteria coronaria.\nDescubrimento.\nO xene da apolipoprote\u00edna A5 (\"APOA5\", xene ID 116519, n\u00famero de acceso de OMIM 606368) descubriuse orixinalmente por secuenciaci\u00f3n comparativa de ADN humano e de rato como \u00faltimo membro da agrupaci\u00f3n de xenes das apolipoprote\u00ednas APOA1/APOC3/APOA4/APOA5, localizado no cromosoma 11 na posici\u00f3n 11q23. A creaci\u00f3n de dous modelos de ratos (transx\u00e9nico para a APOA5 humana e knock-out para APOA5) confirmou o importante papel deste xene na determinaci\u00f3n dos triglic\u00e9ridos do plasma. O rato transx\u00e9nico ti\u00f1a menores niveis de triglic\u00e9ridos no plasma e o rato knock-out t\u00ed\u00f1aos maiores, mentres que os niveis de colesterol permanec\u00edan sen cambios en ambos os animais modelo. Un grupo holand\u00e9s describiu simultaneamente un xene id\u00e9ntico como de apolipoprote\u00edna que estaba asociado coa fase temper\u00e1 de rexeneraci\u00f3n do f\u00edgado, pero non conseguiu reco\u00f1ecer o seu importante papel na determinaci\u00f3n dos niveis de triglic\u00e9ridos plasm\u00e1ticos.\nEstrutura.\nXene.\nO xene \"APOA5\" enc\u00f3ntrase no cromosoma 11 na banda 11q23 e cont\u00e9n 4 ex\u00f3ns e 3 intr\u00f3ns. Este xene usa sitios de poliadenilaci\u00f3n alterna e est\u00e1 localizado en posici\u00f3n proximal respecto \u00e1 agrupaci\u00f3n de xenes das apolipoprote\u00ednas.\nProte\u00edna.\nEsta prote\u00edna pertence \u00e1 familia das apolipoprote\u00ednas A1/A4/E e cont\u00e9n dous dominios de h\u00e9lice superenrolada. En conxunto, predise que a APOA5 ten aproximadamente un 60% de contido en h\u00e9lice \u03b1. A prote\u00edna APOA5 madura ten unha lonxitude de 366 residuos de amino\u00e1cidos, dos cales 23 amino\u00e1cidos codifican o p\u00e9ptido sinal. A masa molecular do precursor calculouse que era de 41 kDa, mentres que a da prote\u00edna APOA5 madura \u00e9 de 39 kDa.\nDistribuci\u00f3n nos tecidos.\nEn humanos o xene \"APOA5\" expr\u00e9sase case exclusivamente no tecido hep\u00e1tico; hai algunha expresi\u00f3n menor no intestino delgado. Nada se sabe da existencia de posibles variantes de empalme alternativo neste xene. En comparaci\u00f3n con outras apolipoprote\u00ednas, a concentraci\u00f3n en plasma da APOA5 \u00e9 moi baixa (menos de 1 \u03bcg/mL). Isto indica que ten funci\u00f3ns m\u00e1is catal\u00edticas que estruturais, xa que hai menos dunha mol\u00e9cula de APOA5 por cada part\u00edcula de lipoprote\u00edna. A APOA5 est\u00e1 asociada predominantemente coas lipoprote\u00ednas ricas en triglic\u00e9ridos (quilomicrons e VLDL) e foi tam\u00e9n detectada en part\u00edculas HDL.\nFunci\u00f3n.\nA APOA5 funciona principalmente influ\u00edndo nos niveis de triglic\u00e9ridos do plasma. O primeiro mecanismo que se suxeriu sup\u00f3n que a APOA5 funciona como un activador da lipoprote\u00edna lipase (que \u00e9 o encima clave no catabolismo dos triglic\u00e9ridos) e, por medio deste proceso, impulsa o metabolismo das particulas ricas en triglic\u00e9ridos. O segundo mecanismo \u00e9 o seu posible efecto sobre a secreci\u00f3n de part\u00edculas VLDL, xa que a APOA5 reduce a produci\u00f3n hep\u00e1tica ao inhibir a produci\u00f3n de part\u00edculas VLDL e a s\u00faa ensamblaxe un\u00edndose a membranas celulares e l\u00edpidos. Finalmente, a terceira posibilidade relaci\u00f3nase coa aceleraci\u00f3n da captaci\u00f3n hep\u00e1tica das lipoprote\u00ednas remanentes e observouse que a APOA5 se une a diferentes membros da familia x\u00e9nica do receptor de LDL. Ademais do seu efecto redutor da cantidade de triglic\u00e9ridos, a APOA5 tam\u00e9n exerce un importante papel na modulaci\u00f3n da maduraci\u00f3n das HDL e o metabolismo do colesterol. Os niveis elevados de APOA5 foron asociados cunha distribuci\u00f3n distorsionada do colesterol desde as VLDL \u00e1s grandes part\u00edcula HDL. O ARNm da APOA5 \u00e9 regulado \u00e1 alza durante a rexeneraci\u00f3n do f\u00edgado e isto suxire que ten unha funci\u00f3n na proliferaci\u00f3n dos hepatocitos. Tam\u00e9n se informou que a APOA5 poder\u00eda potenciar a secreci\u00f3n de insulina nas c\u00e9lulas beta e o factor midkina da superficie celular poder\u00eda estar implicado na endocitose da APOA5.\nVariabilidade do xene.\nDentro do xene \"APOA5\" describ\u00edronse un par de SNPs importantes cun efecto amplamente confirmado nos niveis de triglic\u00e9ridos no plasma as\u00ed como algunhas raras mutaci\u00f3ns. En caucasianos (\"brancos\") as variantes com\u00fans son herdadas principalmente en tres haplotipos, que est\u00e1n caracterizados por dous SNPs, concretamente o rs662799 (T-1131&gt;C; en LD case completas con A-3&gt;G, onde o alelo menor est\u00e1 asociado con aproximadamente un 50% menos de expresi\u00f3n x\u00e9nica) e o rs3135506 (Ser19&gt;Trp; C56&gt;G; altera o p\u00e9ptido sinal e infl\u00fae a secreci\u00f3n de APOA5 no plasma). Hai tam\u00e9n outras tres variantes com\u00fans (A-3&gt;G, IVS+476 G&gt;A e T1259&gt;C) que non son necesarias para a caracterizaci\u00f3n do haplotipo. As frecuencias de poboaci\u00f3n de alelos de APOA5 com\u00fans mostra grandes diferenzas inter\u00e9tnicas. Por exemplo, hai aproximadamente un 15% de portadores do alelo rs66299(C) entre os caucasianos, pero a frecuencia poder\u00eda chegar incluso ao 40% ou 50% entre os asi\u00e1ticos. En contraste, o alelo Trp19 \u00e9 moi raro na poboaci\u00f3n asi\u00e1tica (menos do 1% de portadores) pero \u00e9 com\u00fan en caucasianos (aproximadamente un 15% de portadores). Viceversa, detectouse un importante SNP (rs2075291, G553T, Gly185&gt;Cys) cunha frecuencia na poboaci\u00f3n de preto do 5% en asi\u00e1ticos, mais \u00e9 extremadamente raro en caucasianos. Publicaci\u00f3ns espor\u00e1dicas falan dalg\u00fans outros polimorfismos com\u00fans, por exemplo Val153&gt;Met (rs3135507, G457A) e tam\u00e9n suxiren asociaci\u00f3ns significativas dependentes do sexo con l\u00edpidos do plasma. Describ\u00edronse variantes raras no xene \"APOA5\" nun par de poboaci\u00f3ns. Entre as \u201cmutaci\u00f3ns com\u00fans/SNPs raros\u201d, un dos m\u00e1is caracterizados a nivel de poboaci\u00f3n \u00e9 o intercambio Ala315&gt;Val. Detectada orixinalmente en pacientes con niveis extremos de triglic\u00e9ridos por riba de 10 mmo/L, foi tam\u00e9n atopada nun 0,7% da poboaci\u00f3n xeral (principalmente en individuos con valores normais de triglic\u00e9ridos), o cal suxire unha baixa penetraci\u00f3n desta variante. Describ\u00edronse m\u00e1is de vinte variantes raras m\u00e1is (mutaci\u00f3ns) dentro do xene \"APOA5\" humano. Cobren un amplo espectro que incl\u00fae cod\u00f3ns de stop preliminares, cambios de amino\u00e1cidos as\u00ed como inserci\u00f3ns e deleci\u00f3ns. Estas mutaci\u00f3ns as\u00f3cianse xeralmente coa hipertrigliceridemia, pero a penetraci\u00f3n adoita non ser do 100%. As mutaci\u00f3ns individuais atop\u00e1ronse principalmente nun s\u00f3 pedigree.\nPero non todos os SNPs te\u00f1en un efecto prexudicial sobre os niveis de triglic\u00e9ridos. Un informe recente mostrou que na poboaci\u00f3n da illa de Sarde\u00f1a, a mutaci\u00f3n de cambio de sentido Arg282Ser no xene \"APOA5\" correlaci\u00f3nase cun decrecemento nos niveis de triglic\u00e9ridos. Os autores cren que esta mutaci\u00f3n puntual \u00e9 un modulador importante dos valores de triglic\u00e9ridos nesta poboaci\u00f3n.\nImportancia cl\u00ednica.\nEn humanos, os triglic\u00e9ridos do plasma foron discutidos durante longo tempo como un importante factor de risco non s\u00f3 para as enfermidades cardiovasculares sen\u00f3n tam\u00e9n para outras morbilidades relevantes, como o cancro, doenzas renais, suicidio e mortalidade por calquera causa. O xene \"APOA5\" atopouse por medio de secuenciaci\u00f3n comparativa de ~200 kbp de ADN humano e de rato como o \u00faltimo membro da agrupaci\u00f3n ou \"cluster\" de xenes das apolipoprote\u00ednas localizado no cromosoma 11 humano na posici\u00f3n 11q23. Dous modelos de ratos transx\u00e9nicos (o rato transx\u00e9nico para APOA5 e o rato knock-out para APOA5) confirmaron o importante papel deste xene nos niveis de triglic\u00e9ridos do plasma. A obesidade e a s\u00edndrome metab\u00f3lica est\u00e1n ambas estreitamente relacionadas cos niveis de triglic\u00e9ridos do plasma e a APOA5. Metaan\u00e1lises recentes suxiren que o efecto sobre a s\u00edndrome metab\u00f3lica \u00e9 m\u00e1is profundo para a variante rs662799 en poboaci\u00f3ns asi\u00e1ticas e para a rs3135506 en europeas. Ademais, as metaan\u00e1lises que se centraron en rs662799 e o risco da diabetes mellitus de tipo 2 suxeriron unha significativa asociaci\u00f3n nas poboaci\u00f3ns asi\u00e1ticas, pero non en poboaci\u00f3ns europeas.\nComo factor de risco.\nA\u00ednda que a concentraci\u00f3n plasm\u00e1tica de APOA5 \u00e9 moi baixa, alg\u00fans estudos enfoc\u00e1ronse \u00e1 an\u00e1lise da posible asociaci\u00f3n deste par\u00e1metro bioqu\u00edmico coa enfermidade cardiovascular. Esta relaci\u00f3n segue sendo controvertida, xa que niveis m\u00e1is altos no plasma de APOA5 en individuos con enfermidade cardiovascular atop\u00e1ronse nalg\u00fans estudos, pero non en todos.\nL\u00edpidos do plasma e enfermidade cardiovascular.\nO principal efecto do xene da apolipoprote\u00edna A5 (e as s\u00faas variantes) \u00e9 sobre os niveis de triglic\u00e9ridos. Alelos menores (C1131 e Trp19) est\u00e1n asociados coa elevaci\u00f3n dos niveis de triglic\u00e9ridos plasm\u00e1ticos. A informaci\u00f3n m\u00e1is ampla que se disp\u00f3n ref\u00edrese a poboaci\u00f3ns caucasianas (\"brancas\"), especialmente en relaci\u00f3n ao SNP rs662799. Nelas un alelo menor est\u00e1 asociado cun incremento duns 0,25\u00a0mmol/L dos niveis de triglic\u00e9ridos plasm\u00e1ticos. Un efecto similar est\u00e1 asociado co alelo Trp19, a\u00ednda que non foi confirmado por un enorme n\u00famero de estudos. Os estudos orixinais describ\u00edan que o efecto m\u00e1is forte dos polimorfismos da APOA5 nos niveis de triglic\u00e9ridos no plasma observ\u00e1base entre hispanos, e s\u00f3 ti\u00f1a un pequeno efecto sobre os africanos. Entre os asi\u00e1ticos, o efecto sobre os niveis de triglic\u00e9ridos do plasma \u00e9 similar ao atopado entre os caucasianos. Xeralmente, os estudos suxer\u00edan significativas diferenzas inter\u00e9tnicas e nalg\u00fans casos tam\u00e9n asociaci\u00f3ns dependentes do sexo.\nPublicaci\u00f3ns espor\u00e1dicas tam\u00e9n mencionaron un feble pero significativo efecto de variantes da APOA5 sobre os niveis de colesterol HDL e de colesterol non HDL.\nInfarto de miocardio.\nUn gran metaan\u00e1lise de 101 estudos confirmou un risco asociado coa presenza do alelo menor de \"APOA5\" -1131C e a enfermidade card\u00edaca coronaria. A raz\u00f3n das probabilidades era de 1,18 por cada alelo C. Hai moitos menos estudos sobre o segundo polimorfismo com\u00fan da APOA5, Ser19&gt;Trp, a\u00ednda que os estudos dispo\u00f1ibles detectaron que o seu efecto nos triglic\u00e9ridos do plasma \u00e9 similar ao de C-1131&gt;T. Non obstante, o alelo menor 19Trp est\u00e1 tam\u00e9n asociado cun incremento do risco de enfermidade cardiovascular e parece que especialmente os homocigotos e portadores de m\u00e1is alelos menores (tanto -1131C coma 19Trp) te\u00f1en maior risco de padecer esta enfermidade.\nMarcador cl\u00ednico.\nUn estudo de cuantificaci\u00f3n do risco xen\u00e9tico multilocus baseado na combinaci\u00f3n de of 27 loci, inclu\u00edndo o do xene APOA5, identificou individuos cun aumento do risco de padecer episodios de enfermidade da arteria coronaria incidental e recorrente, as\u00ed como un aumento dos beneficios cl\u00ednicos da terapia con estatinas. O estudo estaba baseado nun estudo de cohorte comunitaria (o estudo \"Malmo Diet and Cancer\") e catro ensaios controlados aleatorios adicionais de cohortes de prevenci\u00f3n primaria (JUPITER e ASCOT) e cohortes de prevenci\u00f3n secundaria (CARE e PROVE IT-TIMI 22).\nIMC, s\u00edndrome metab\u00f3lica.\nA obesidade e a s\u00edndrome metab\u00f3lica est\u00e1n ambas estreitamente relacionadas cos niveis de triglic\u00e9ridos plasm\u00e1ticos. Por tanto, \u00e9 comprensible que se po\u00f1a o foco na asociaci\u00f3n entre a APOA5 e o \u00edndice de masa corporal (IMC) ou s\u00edndrome metab\u00f3lica. Os estudos dos que se disp\u00f3n mostran que os alelos menores de \"APOA5\" poder\u00edan estar asociados cun aumento do risco de desenvolvemento de obesidade ou de s\u00edndrome metab\u00f3lica. Por\u00e9n, os estudos en todo o xenoma non conseguiron probar que \"APOA5\" \u00e9 un xene asociado con valores de IMC e/ou obesidade, polo que o efecto poder\u00eda estar lonxe de ser significativo clinicamente ou polo menos significativamente dependente do contexto.\nAsociaci\u00f3ns nutri-, acti- e farmacoxen\u00e9ticas.\nVarios estudos centr\u00e1ronse nos cambios de par\u00e1metros antropom\u00e9tricos (peso corporal, IMC, raz\u00f3n cintura-peso,\u2026) ou bioqu\u00edmicos (principalmente niveis de l\u00edpidos no plasma) como resultado das interacci\u00f3ns entre as variantes da APOA5 com\u00fans e os h\u00e1bitos na dieta (consumo de \u00e1cidos graxos poliinsaturados ou de \u00e1cidos graxos n-3 e n-6, consumo de graxa total ou de enerx\u00eda total, consumo de alcohol), diet\u00e9ticos (diminuci\u00f3n do consumo de enerx\u00eda) e/ou intervenci\u00f3ns na actividade f\u00edsica ou tratamento dislipid\u00e9mico (usando estatinas ou fenofibrato). Debido \u00e1 alta heteroxeneidade das poboaci\u00f3ns examinadas, as diferenzas de protocolos ou de intervenci\u00f3ns utilizadas, os estudos te\u00f1en dificultades para comparar directamente os resultados e chegar a conclusi\u00f3ns definitivas. Por\u00e9n, con precauci\u00f3ns, poder\u00eda conclu\u00edrse que os portadores dos alelos menores C-1131, Trp19, ou T553 son nalg\u00fans casos menos susceptibles aos efectos positivos das intervenci\u00f3ns ambientais ou farmacol\u00f3xicas. Alg\u00fans artigos cient\u00edficos suxiren a importancia das interacci\u00f3ns entre o \"APOA5\" e outros xenes, especialmente con tres polimorfismos al\u00e9licos com\u00fans (E2, E3 e E4) do \"APOE\" (n\u00famero de acceso de OMIM 107741), na modulaci\u00f3n dos l\u00edpidos do plasma. Nestes casos, a interacci\u00f3n entre os alelos menores de ambos os xenes parece ser de importancia. Na poboaci\u00f3n xeral, a APOE4 parece ter o potencial de diminu\u00edr o efecto dos alelos menores de APOA5 rs662799 e rs3135506, especialmente en femias. Suxeriuse que a interacci\u00f3n entre APOE e APOA5 Ser19\u02c3Trp xoga certo papel no desenvolvemento de hiperlipidemia de tipo III. Outros estudos nos que se describiu a interacci\u00f3n con APOA5 inclu\u00edron, por exemplo, variantes con FTO, lipoprote\u00edna lipase, USF-1 e FEN-1. Enfoc\u00e1ronse non s\u00f3 no exame dos niveis de l\u00edpidos do plasma sen\u00f3n tam\u00e9n nos valores do IMC ou da hipertensi\u00f3n.\nOutras funci\u00f3ns.\nExamin\u00e1ronse algunhas outras posibles funci\u00f3ns de variantes da APOA5, pero xeralmente estes informes comprenden s\u00f3 un ou dous artigos, e os primeiros artigos orixinais con descubrimentos positivos xeralmente non foron confirmados en segundas publicaci\u00f3ns. Estes traballos centr\u00e1banse no posible efecto de diferentes variantes da APOA5 sobre o peso materno, maior lonxitude fetal ao nacer, presuntas asociaci\u00f3ns con niveis plasm\u00e1ticos da prote\u00edna C reactiva, tama\u00f1o das part\u00edculas LDL e marcadores homeost\u00e1ticos. Malia a s\u00faa baixa concentraci\u00f3n no plasma, as variantes da apolipoprote\u00edna A5 son potentes determinantes dos niveis de triglic\u00e9ridos no plasma. Os alelos menores de tres SNPs (rs662799, rs3135506, rs3135507) est\u00e1n asociados cun maior risco de padecer enfermidades cardiovasculares.\nNota.\n\"A versi\u00f3n de 2016 deste artigo foi actualizada por un experto externo baixo o modelo de publicaci\u00f3n dual. O correspondente artigo acad\u00e9mico revisado por pares foi publicado en Gene e pode citarse como:\nJaroslav A Hubacek (2 de agosto de 2016). \"Apolipoprotein A5 fifteen years anniversary: Lessons from genetic epidemiology\". Gene. Gene Wiki Review Series. 592 (1): 193\u2013199. doi:10.1016/J.GENE.2016.07.070. ISSN 0378-1119. PMID 27496343. Wikidata Q28277677.\""}
{"id": "553008", "revid": "27155", "url": "https://gl.wikipedia.org/wiki?curid=553008", "title": "APOA5", "text": ""}
{"id": "553009", "revid": "27155", "url": "https://gl.wikipedia.org/wiki?curid=553009", "title": "Apolipoprote\u00edna A-V", "text": ""}
{"id": "553010", "revid": "27155", "url": "https://gl.wikipedia.org/wiki?curid=553010", "title": "APOAV", "text": ""}
{"id": "553011", "revid": "27155", "url": "https://gl.wikipedia.org/wiki?curid=553011", "title": "ApoA-V", "text": ""}
{"id": "553012", "revid": "27155", "url": "https://gl.wikipedia.org/wiki?curid=553012", "title": "LDL-R", "text": ""}
{"id": "553014", "revid": "65337", "url": "https://gl.wikipedia.org/wiki?curid=553014", "title": "Arnold Lyongr\u00fcn", "text": "Ernst Arnold Lyongr\u00fcn nado en 1871 e finado en 1935 foi un practicante alem\u00e1n do Jugendstil, das \"arts &amp; crafts\" do estilo Art Nouveau e un pintor dun estilo pr\u00f3ximo ao naturalismo e o impresionismo.\nBiograf\u00eda.\nLyongr\u00fcn naceu o 2 de outubro de 1871 en Domnau, Prusia Oriental (hoxe Domnovo, Rusia). Creceu durante o per\u00edodo do \"Gr\u00fcnderzeit\" da Alema\u00f1a Imperial, estudando en K\u00f6nigsberg (agora Kaliningrado, Rusia) e Breslau (agora Wroc\u0142aw, Polonia). Despois estudou na Acad\u00e9mie Julian de Par\u00eds cos artistas franceses Jules Joseph Lefebvre e Tony Robert-Fleury, e realizou viaxes de estudos por Francia, Austria e Italia.\nA partir de 1898, Lyongr\u00fcn viviu e traballou en Buxtehude e Hamburgo, e en 1907 converteuse en profesor na Academia Estatal de Arte de Hamburgo. Durante a primeira guerra mundial foi recrutado polo ex\u00e9rcito alem\u00e1n. Sobreviviu \u00e1 guerra e en 1919 converteuse nun pintor independente. F\u00edxose membro da Sociedade de Artistas de Hamburgo (fundada en 1920) e, posteriormente, membro da Asociaci\u00f3n Nacional Alem\u00e1 de Artistas Visuales (\"Reichsverband Bildender K\u00fcnstler Deutschlands\"). Uns anos m\u00e1is tarde foi membro da colonia de artistas de Ahrenshoop, na pen\u00ednsula de Darss, no mar B\u00e1ltico, en Hither Pomerania.\nCarreira.\nDurante a s\u00faa estancia en Francia, o mozo Lyongr\u00fcn inspirouse no movemento Art Nouveau exemplificado pola Escola de Nancy. Publicou unha serie de patr\u00f3ns para artes decorativas e artesan\u00eda, entre eles \"Motivos decorativos do mundo natural\" (1899) e \"New Ideas for Decorative Art\" (1901). Estas obras est\u00e1n custodiadas polo Metropolitan Museum of Art de Nova York.\nNa historia da arte, Lyongr\u00fcn \u00e9 considerado principalmente como un pintor paisaxista e de mari\u00f1as. As s\u00faas pinturas incl\u00faen escenas da Selva Negra, os breixos de L\u00fcneburg, os arredores de Hamburgo e as costas do B\u00e1ltico. Tam\u00e9n pintou alg\u00fans retratos. As primeiras exposici\u00f3ns das obras de Lyongr\u00fcn realiz\u00e1ronse en Hamburgo en 1911 e 1919."}
{"id": "553015", "revid": "124656", "url": "https://gl.wikipedia.org/wiki?curid=553015", "title": "Jos\u00e9 V\u00e1zquez Garc\u00eda", "text": "Jos\u00e9 \"Sito\" V\u00e1zquez Garc\u00eda, nado en Bamio (Vilagarc\u00eda de Arousa) o 4 de maio de 1944, \u00e9 un pol\u00edtico e mestre galego do PSdeG-PSOE que foi o primeiro alcalde democr\u00e1tico de Vilanova de Arousa.\nTraxectoria.\nMestre de EXB, instalouse na Illa de Arousa no 1968. Militante do MCG e posteriormente do PCG, nas elecci\u00f3ns municipais de 1979 foi elixido alcalde de Vilanova de Arousa encabezando unha candidatura independente de esquerdas que logrou a maior\u00eda simple. Nas municipais de 1983 encabezou a candidatura do PSdeG-PSOE e logrou unha contundente vitoria, \u00f3 bordo da maior\u00eda absoluta, pero non logrou a alcald\u00eda dado que os demais grupos pol\u00edticos apoiaron \u00f3 \u00fanico concelleiro de Uni\u00f3n Isle\u00f1a Democr\u00e1tica, Juan Nieto Dios. Este feito supuxo unha forte tensi\u00f3n social, alg\u00fans dos concelleiros que apoiaron a Nieto Dios reco\u00f1eceron presi\u00f3ns, as cales parec\u00edan motivadas polas denuncias de contrabando que V\u00e1zquez fixera durante a o seu mandato. Boa parte dos veci\u00f1os da Illa (onde os socialistas lograran un resultado esmagante e onde resid\u00eda Nieto Dios) non viron ben a elecci\u00f3n do independente como alcalde, o cal conduciu a ameazas entre ambos os bandos, tendo que mudarse Nieto a Vilanova de Arousa, e V\u00e1zquez chegando a sufrir unha agresi\u00f3n e diversas ameazas. O novo alcalde foi perdendo progresivamente os apoios na corporaci\u00f3n, ante o cal se rematou por presentarse unha moci\u00f3n de censura, a cal foi votada en outubro de 1985 retomando V\u00e1zquez a alcald\u00eda. Nas municipais de 1987 encabezou de novo a candidatura socialista e nesta ocasi\u00f3n logrou ser reelixido con maior\u00eda absoluta. En agosto de 1989 renunciou \u00e1 alcald\u00eda e foi substitu\u00eddo polo seu compa\u00f1eiro Juan Manuel Dios Oubi\u00f1a.\nTrala s\u00faa retirada da alcald\u00eda seguiu formou parte da coordinadora pola segregaci\u00f3n da Illa de Arousa de Vilanova de Arousa nos anos 90, chegando tam\u00e9n a formar parte da Executiva Nacional Galega do PSdeG nesa \u00e9poca."}
{"id": "553017", "revid": "89787", "url": "https://gl.wikipedia.org/wiki?curid=553017", "title": "Axio (econom\u00eda)", "text": "Axio (do italiano \"aggio\", \"engadido\") \u00e9 un termo usado en comercio e finanzas de tipo de cambio, descontos e subsidios (en ingl\u00e9s \"Discounts and allowances\", en franc\u00e9s \"remises\") que denomina a:\nO axio consid\u00e9rase como o oposto ao desaxio, o cal se basea nunha depreciaci\u00f3n dos valores (por exemplo o dos t\u00edtulos p\u00fablicos), coa intenci\u00f3n de pagar por eles un valor por baixo do valor (considerado constante) dos mesmos.\nVariaci\u00f3ns da paridade fixa ou os tipos de cambio nas moedas de diversos pa\u00edses.\nNa maior\u00eda dos pa\u00edses que utilizan o patr\u00f3n ouro (\"Gold standar\" ou est\u00e1ndar ouro), o valor da moeda de norma mant\u00edvose at\u00e9 certo punto uniforme de \"finura\", de modo que unha moeda inglesa mant\u00e9n un tipo de cr\u00e9dito chamado \"mint\" que ten unha relaci\u00f3n fixa con outras moedas recentemente acu\u00f1adas doutros pa\u00edses nunha situaci\u00f3n similar: un \u20a4 = francos. 25-221 = mks. 20 a 429 US$ = 4-867 etc.\nEste \u00edndice co\u00f1\u00e9cese como o par perfecto de estado de cambio. Pero o par de cambio e de cr\u00e9dito chamado \"mint\", entre Francia e Inglaterra non era necesariamente o valor de mercado da moeda francesa en Inglaterra, ou da moeda inglesa en Francia. A balanza comercial entre os distintos pa\u00edses determinar\u00eda a taxa real de cambio. En caso da balanza comercial en contra de Inglaterra, o di\u00f1eiro foi remitido a Francia no pago da d\u00e9beda. Os custos da migraci\u00f3n da moeda en valor met\u00e1lico dun pa\u00eds a outro creou unha demanda das letras xiradas sobre Francia como o m\u00e9todo m\u00e1is barato e m\u00e1is r\u00e1pido.\nEnt\u00f3n, neste caso, a adquisici\u00f3n das divisas necesarias esix\u00edan o pago dunha prima ou extra, chamada o axio (\"aggio\").\nDiferencial de tipos de cambio no mesmo pa\u00eds.\nO termo axio adoita ser utilizado tam\u00e9n para denotar a diferenza de cambio entre d\u00faas moedas \"no mesmo pa\u00eds\" cando, por exemplo, a moeda de prata \u00e9 a moeda de curso legal; ent\u00f3n un \"axio\" est\u00e1 permitido \u00e1s veces para o pago na forma m\u00e1is conveniente de ouro ou cando o valor do papel moeda dun pa\u00eds cae por baixo do valor en ouro que nominalmente tal papel moeda di representar.\nUn exemplo de axio foi a \"moeda insular,\" que era a moeda portuguesa utilizada nas Ilhas Adjacentes, \u00e9 dicir, nos arquip\u00e9lagos dos Azores e Madeira. Consist\u00eda en moedas e billetes emitidos especificamente para circulalos ou os seus equivalentes portugueses cunha recarga axeitada. En Madeira, a moeda da illa foi retirada da circulaci\u00f3n a finais do s\u00e9culo XIX. Nos Azores circularon en 1931, cun axio medio (desconto) do 25% en relaci\u00f3n \u00e1 moeda portuguesa."}
{"id": "553019", "revid": "4817", "url": "https://gl.wikipedia.org/wiki?curid=553019", "title": "Thor Able 2", "text": ""}
{"id": "553020", "revid": "5863", "url": "https://gl.wikipedia.org/wiki?curid=553020", "title": "Benito Mar\u00eda de Oca y Gil", "text": ""}
{"id": "553021", "revid": "1888", "url": "https://gl.wikipedia.org/wiki?curid=553021", "title": "\u00c1ngel Mato Pe\u00f1a", "text": "\u00c1ngel Mato Pe\u00f1a, nado en Ferrol o 30 de xullo de 1892 e finado na mesma cidade o 6 de outubro de 1934, foi un mestre, sindicalista e pol\u00edtico galego.\nTraxectoria.\nSendo estudante da Escola Normal da Coru\u00f1a participou na constituci\u00f3n da \"Academia Escolar\" da Coru\u00f1a en 1911, da que foi elixido tesoureiro da s\u00faa directiva. Aprobou as oposici\u00f3ns de Maxisterio e foi mestre da Escola nacional de Cangas dende xaneiro de 1916, onde participou na constituci\u00f3n da Agrupaci\u00f3n Socialista de Cangas en 1923. En setembro de 1924 pasou \u00e1 escola do Seijo (en Franza, Mugardos). Foi fundador e directivo da Federaci\u00f3n Espa\u00f1ola de Trabajadores de la Ense\u00f1anza da UGT en Ferrol, colaborou en \"La Lucha\" e dirixiu \"El Obrero\". Tam\u00e9n pertenceu \u00e1 directiva da Sociedad de Amigos del Paisaje Gallego. Foi candidato do PSOE pola provincia da Coru\u00f1a nas elecci\u00f3ns de 1933 pero non resultou elixido. Foi abatido nun tiroteo con gardas municipais diante do Arsenal de Ferrol o 6 de outubro de 1934, cando encabezaba un grupo que trataba de destru\u00edr un transformador para dificultar a sa\u00edda de Ferrol das tropas enviadas para reprimir a Revoluci\u00f3n de Asturias de 1934.\nVida persoal.\nCasou na Coru\u00f1a con Luz Lorenzo Mosquera en xaneiro de 1917."}
{"id": "553022", "revid": "111586", "url": "https://gl.wikipedia.org/wiki?curid=553022", "title": "Gr\u00fcnderzeit", "text": "O termo Gr\u00fcnderzeit e Gr\u00fcnderjahre (do alem\u00e1n \"Gr\u00fcnder\" = fundaci\u00f3n e \"Zeit\" = tempo, pronunciado [\u02c8\u0261r\u028fnd\u0250\u02cctsa\u026a\u032ft], \"Gr\u00fcnder\" ou \"Jahre\" = ano, en alem\u00e1n \"tempo dos fundadores\" ou \"ano das fundaci\u00f3ns\") no s\u00e9culo XIX en Europa central (Prusia, Imperio alem\u00e1n e Imperio Austroh\u00fangaro) \u00e9 referido ao per\u00edodo comprendido desde 1871 (fin da guerra franco-prusiana) at\u00e9 a ca\u00edda da bolsa de 1873.\nRaz\u00f3ns e consecuencias.\nGrazas \u00e1s reparaci\u00f3ns francesas de posguerra, a rendici\u00f3n de Alsacia-Lorena ao Imperio Alem\u00e1n e outras facilitaci\u00f3ns econ\u00f3micas (eliminaci\u00f3n de muros aduaneiros internos; unificaci\u00f3n da lei comercial, etc.) a econom\u00eda nos territorios correspondentes aproximadamente \u00e1 actual Alema\u00f1a comezou a florecer intensamente: prosperaron a industria, o comercio e a banca.\nA febre da construci\u00f3n tam\u00e9n era t\u00edpica daquela, imitando deliberadamente tempos anteriores (o chamado Historicismo) e levantou edificios neobarrocos, neog\u00f3ticos e neorrenacentistas.\nA excesiva abundancia de di\u00f1eiro en circulaci\u00f3n provocou unha intensa especulaci\u00f3n e axiotaxe. Moitas sociedades an\u00f3nimas quebraron tras a crise econ\u00f3mica mundial de 1871 ou tiveron que declararse en bancarrota. \nOutro uso da palabra.\nNun sentido m\u00e1is amplo e en relaci\u00f3n con outros pa\u00edses centroeuropeos, a palabra tam\u00e9n se aplica \u00e1s primeiras d\u00e9cadas posteriores \u00e1 d\u00e9cada de 1870."}
{"id": "553024", "revid": "85894", "url": "https://gl.wikipedia.org/wiki?curid=553024", "title": "Especulaci\u00f3n (econom\u00eda)", "text": "A especulaci\u00f3n \u00e9 un termo polis\u00e9mico cun mesmo orixe etimol\u00f3xico, do lat\u00edn \"speculari,\" observar; referido \u00e1 filosof\u00eda a especulaci\u00f3n ref\u00edrese \u00e1 observaci\u00f3n te\u00f3rica sobre un asunto (do grego \"theor\u00eda\" =visi\u00f3n), adquire un significado especial no eido do cartos e a econom\u00eda . A persoa que especula ch\u00e1mase especulador. Un especulador non compra bens para posu\u00edlos, sen\u00f3n para vendelos despois. O motivo \u00e9 que quere obter beneficios coa variaci\u00f3n do prezo.\nT\u00e9ntase comprar os produtos cando son baratos e vendelos cando son caros. Hai unha boa oportunidade de beneficiarse sempre que o prezo de mercado dun ben econ\u00f3mico cambie a mi\u00fado en diferentes direcci\u00f3ns.\nA especulaci\u00f3n incl\u00fae a compra, tenencia, venda e venda en curto de acci\u00f3ns, bonos, mercador\u00edas, moedas, obxectos de colecci\u00f3n, inmobles, derivados ou calquera instrumento financeiro valioso. \u00c9 o contrario de comprar porque se quere utilizar un ben para a vida diaria ou obter ingresos con eles (como dividendos ou intereses).\nA especulaci\u00f3n \u00e9 un dos principais papeis do mercado nos mercados financeiros occidentais. Os outros son cobertura, investimento a longo prazo e arbitraxe. Os especuladores non planean manter un activo durante moito tempo. \nA especulaci\u00f3n \u00e9 contraria a certas escalas de valores \u00e9ticos e relixiosos.\nA especulaci\u00f3n inmobiliaria \u00e9 un tipo particular de especulaci\u00f3n."}
{"id": "553026", "revid": "98629", "url": "https://gl.wikipedia.org/wiki?curid=553026", "title": "Jen\u0151 Kalm\u00e1r", "text": "Jen\u0151 Kalm\u00e1r, tam\u00e9n nado co\u00f1ecido como J\u00e1nos Kalmar ou K\u00e1lm\u00e1r Jen\u0151, nado en Mocsol\u00e1d o 21 de marzo de 1908 e finado en M\u00e1laga o 13 de xaneiro de 1990, foi un futbolista e adestrador h\u00fangaro. \nTraxectoria.\nComo xogador militou en varios equipos, principalmente no MTK Hung\u00e1ria FC, e foi internacional coa selecci\u00f3n de Hungr\u00eda. Durante a tempada 1928-29 rematou como m\u00e1ximo goleador do MTK, marcando 20 goles.\nComezou a s\u00faa carreira como adestrador a principios da d\u00e9cada de 1950, \u00e1 fronte do Honv\u00e9d, un equipo no que xogaban entre outros Ferenc Pusk\u00e1s, Zolt\u00e1n Czibor, S\u00e1ndor Kocsis, J\u00f3zsef Bozsik, L\u00e1szl\u00f3 Budai, Gyula L\u00f3r\u00e1nt e Gyula Grosics. Con Kalm\u00e1r como t\u00e9cnico, o club ga\u00f1ou catro t\u00edtulos da liga h\u00fangara, e os seus xogadores formaron a base da lendaria selecci\u00f3n h\u00fangara co\u00f1ecida como o Equipo de Ouro. Foi ademais axudante do seleccionador h\u00fangaro Guszt\u00e1v Sebes. Ao final da segunda guerra mundial atop\u00e1base en Iugoslavia, onde adestrou o FK TSC Ba\u010dka Topola, co\u00f1ecido por aquel ent\u00f3n como Egys\u00e9g.\nTras adestrar o Wacker Wien, chegou a Espa\u00f1a, onde adestrou varios equipos da Primeira e a Segunda Divisi\u00f3n. Dirixiu brevemente o Sevilla CF, antes de coller as rendas do Granada CF, club que guiou ata a final da Copa do Xeneral\u00edsimo de 1959. O encontro disputouse no estadio Santiago Bernab\u00e9u, sendo o seu rival o FC Barcelona. A vitoria foi para o club catal\u00e1n por 4-1, con dous goles do seu antigo xogador Kocsis, e sendo Arsenio o autor do \u00fanico tanto do Granada. \nNos seguintes anos pasou por varios equipos espa\u00f1ois m\u00e1is, logrando un ascenso a Primeira co Granada, e dirixiu tam\u00e9n o Porto portugu\u00e9s e o Halmstads BK sueco. En 1967 levou o Espanyol ao terceiro posto da liga e tres anos despois conseguiu ascender \u00e1 m\u00e1xima categor\u00eda o CD M\u00e1laga."}
{"id": "553030", "revid": "23204", "url": "https://gl.wikipedia.org/wiki?curid=553030", "title": "Jos\u00e9 Benito Gonz\u00e1lez \u00c1lvarez", "text": "Jos\u00e9 Benito Gonz\u00e1lez \u00c1lvarez, nado na provincia de Ourense o 17 de setembro de 1898, foi un mestre e pedagogo galego.\nTraxectoria.\nAprobou as oposici\u00f3ns ao Maxisterio en 1920 e foi destinado como mestre a Albeos (Crecente). En 1925 trasladouse \u00e1 Ca\u00f1iza. Creou unha biblioteca popular circulante, foi concelleiro da Ca\u00f1iza e segundo tenente alcalde, renunciando en decembro de 1929. Fundou a Casa do Pobo da Ca\u00f1iza como Sociedad Obrera y Campesina del Partido de La Ca\u00f1iza en abril de 1931, interveu en mitins pol\u00edticos con Enrique Heraclio Botana, Joaqu\u00edn Poza Juncal e Laureano G\u00f3mez Paratcha, e colaborou en \"Nueva Ca\u00f1iza\". Foi secretario do tribunal dos cursos de selecci\u00f3n profesional para o ingreso no Maxisterio en 1933. Foi presidente do Frente \u00danico del Magisterio de Pontevedra en 1934. Colaborou nas Misi\u00f3ns Pedag\u00f3xicas de 1934. Na folga xeral revolucionaria de 1934 foi detido e estivo preso 15 d\u00edas. Cos nenos da s\u00faa escola da Ca\u00f1iza creou o peri\u00f3dico \"Faro Infantil\" en novembro de 1934. Foi elixido presidente da Asociaci\u00f3n Provincial de mestres da provincia de Pontevedra en febreiro de 1935. En xullo de 1935 foi nomeado director da Escola Graduada de Ciudad Real. Logo do golpe de Estado do 18 de xullo de 1936 foi nomeado director provincial de Primeira Ensinanza. Pasou despois \u00e1 provincia de Cuenca. Coa derrota da Rep\u00fablica foi depurado e apartado do servizo activo at\u00e9 1962."}
{"id": "553031", "revid": "19415", "url": "https://gl.wikipedia.org/wiki?curid=553031", "title": "Helsinki Ice Challenge", "text": "O Helsinki Ice Challenge \u00e9 o nome co que se co\u00f1eceu a dous partidos de liga regular de h\u00f3ckey sobre xeo (un deles da Kontinental Hockey League (KHL) e o outro da Liiga respectivamente) que se disputaron ao aire libre no Parque de Kaisaniemi en Helsinqui, Finlandia. No primeiro dos partidos, celebrado o 2 de decembro de 2017, Jokerit xogou contra o SKA de San Petersburgo, mentres que no segundo HIFK enfrontouse a K\u00e4rp\u00e4t\u00a0de Oulu."}
{"id": "553032", "revid": "624", "url": "https://gl.wikipedia.org/wiki?curid=553032", "title": "Margarida III de Flandres", "text": "Margarita III de Flandres, nada en Male, Flandres en 1350 e finada en Arras, Francia, en 1405, foi condesa de Flandres e Artois (1384 - 1405).\nTraxectoria.\nOrixes familiares.\nNaceu en 1350 como a \u00fanica filla viva do conde Lu\u00eds II de Flandres e da s\u00faa esposa Margarida de Brabante. Por li\u00f1a paterna era neta do conde Lu\u00eds I de Flandres e da condesa Margarida I de Borgo\u00f1a, e por li\u00f1a materna do duque Xo\u00e1n III de Brabante e Mar\u00eda de \u00c9vreux.\nMatrimonios e descendentes.\nCasou co duque Filipe I de Borgo\u00f1a o 14 de maio de 1357 en Lille. Desta uni\u00f3n non naceron fillos.\nCasou, nun segundo matrimonio, o 19 de xu\u00f1o de 1369 en Gante co duque Filipe II de Borgo\u00f1a, fillo do rei Xo\u00e1n II de Francia. Desta uni\u00f3n naceron:\nDucado de Borgo\u00f1a.\nEn 1357 casou co duque Filipe I \u00e1 idade de once anos. En 1361 quedou vi\u00fava e, sen fillos, foi nomeada herdeira titular do Ducado de Borgo\u00f1a, a\u00ednda que o rei franc\u00e9s non lle permitiu asumir o cargo, que devolveu \u00e1 Coroa francesa.\nO matrimonio celebrado en 1369 con Filipe II de Borgo\u00f1a foi orquestrado polo rei franc\u00e9s co fin de lexitimar a transferencia do Ducado de Borgo\u00f1a ao seu fillo.\nMargarita III de Flandres morreu o 16 de marzo de 1405 en Arras."}
{"id": "553034", "revid": "1888", "url": "https://gl.wikipedia.org/wiki?curid=553034", "title": "Jos\u00e9 Benito Gonz\u00e1lez", "text": " "}
{"id": "553037", "revid": "85894", "url": "https://gl.wikipedia.org/wiki?curid=553037", "title": "Compa\u00f1\u00eda dos Mares do Sur", "text": "A Compa\u00f1\u00eda do Mar do Sur, Compa\u00f1\u00eda dos Mares do Sur, ou South Sea Company, como era co\u00f1ecida oficialmente, foi unha organizaci\u00f3n p\u00fablico-privada, fundada para consolidar e reducir o custo da d\u00e9beda nacional brit\u00e1nica, que produciu unha estafa financeira a grande escala. \nHistoria.\nA organizaci\u00f3n comercial privada foi formada en 1711 polo chanceler brit\u00e1nico do Facenda, Robert Harley. A creaci\u00f3n desta empresa xurdiu no marco dun plan de financiamento do goberno: os titulares de d\u00e9beda p\u00fablica ti\u00f1an que trocala por acci\u00f3ns da nova empresa. A cambio, o goberno concedeu \u00e1 empresa uns ingresos perpetuos de 576.534 libras ao ano, que se distribu\u00edan como dividendos aos accionistas. A empresa tam\u00e9n recibiu dereitos exclusivos para comerciar con Am\u00e9rica do Sur e Am\u00e9rica central, de a\u00ed o nome \"South Seas Company\".\nO esquema parec\u00eda beneficiar a todas as partes, pois o goberno consegu\u00eda un instrumento para financiar a d\u00e9beda e a cambio a empresa recib\u00eda unha posici\u00f3n privilexiada para a captaci\u00f3n de capital, sumada ao trato preferencial das autoridades. Pola s\u00faa banda, os accionistas recibir\u00edan o pago dun interese anual garantido polo goberno, sumado aos futuros rendementos que a empresa poder\u00eda xerar a trav\u00e9s do prometedor comercio con Suram\u00e9rica. Estes rendementos poder\u00edan traducirse en pagos de dividendos m\u00e1is elevados ou nunha suba do prezo das acci\u00f3ns favorecendo aos seus titulares.\nPor\u00e9n, naquela \u00e9poca, case toda Am\u00e9rica estaba controlada pola monarqu\u00eda hisp\u00e1nica do Imperio espa\u00f1ol, co que Gran Breta\u00f1a estaba en guerra, polo que o negocio comercial non puido po\u00f1erse en marcha at\u00e9 1713, cando rematou a Guerra de Sucesi\u00f3n. Mesmo despois de asinarse o tratado de paz entre as d\u00faas partes, a Compa\u00f1\u00eda dos Mares do Sur s\u00f3 estaba autorizada a fornecer escravos africanos e a enviar s\u00f3 un barco ao ano con mercador\u00edas \u00e1s colonias americanas. Os brit\u00e1nicos continuaban inmersos nas revoltas dos levantamentos xacobitas. O transporte de escravos non era unha actividade moi rendible, ademais de que o fluxo do comercio estaba continuamente afectado polas disputas entre Gran Breta\u00f1a e Espa\u00f1a. Entre 1715 e 1731 a SSC encargouse do transporte de aproximadamente 64 mil escravos africanos, co fin de ampliar as s\u00faas actividades. \nEventos.\n\u00c1 filial concedeuse un monopolio comercial con pa\u00edses suramericanos, de a\u00ed o seu nome. No momento en que se creou a compa\u00f1\u00eda Gran Breta\u00f1a estaba na Guerra de Sucesi\u00f3n Espa\u00f1ola, e Am\u00e9rica do Sur estaba gobernada por Espa\u00f1a. As\u00ed que non hab\u00eda perspectivas de que se iniciase ese comercio, polo que ese monopolio nunca ga\u00f1aba moito di\u00f1eiro \u00e1 empresa.\nO valor das acci\u00f3ns da compa\u00f1\u00eda aumentou considerabelmente, xa que as operaci\u00f3ns da compa\u00f1\u00eda se expandiron para facer fronte \u00e1 d\u00e9beda p\u00fablica. En 1720 o valor do stock alcanzou o seu m\u00e1ximo, pero ent\u00f3n comezou a diminu\u00edr, e finalmente o \"aire\" desapareceu de novo.\nEn setembro dese ano, ou o mercado colapsaba, as acci\u00f3ns da SSC caeron, levando a moitos investimentos \u00e1 ru\u00edna, alg\u00fans tan co\u00f1ecidos como Isaac Newton, quen ademais presidira a Casa da Moeda; pero non todos os investimentos perder\u00e1n. O compositor anglo-alem\u00e1n Georg H\u00e4ndel, que pasou a maior parte da s\u00faa vida en Londres, est\u00e1 entre os que triunfaron. Mercou acci\u00f3ns en 1716, pero vendeunas a tempo.\nConsecuencias.\nA palabra \"bubble\" (bolla ou burbulla) utilizouse na linguaxe da econom\u00eda como resultado desta empresa: \"South Sea Bubble\" ou \"South Sea Bulb\" co\u00f1ecida comunmente en ingl\u00e9s como a historia da empresa.\nMoitas persoas perderon os seus aforros no contacto e esta crise prexudicou seriamente a econom\u00eda de todo o pa\u00eds.\nOs que fundaron a empresa estaban implicados no tr\u00e1fico de informaci\u00f3n privilexiada, \u00e9 dicir, sab\u00edan cando se \u00eda consolidar a d\u00e9beda, e ga\u00f1aban moito di\u00f1eiro comprando d\u00e9beda por adiantado. Pagaron grandes sobornos aos pol\u00edticos para garantir o apoio aos actos do parlamento necesarios para levar a cabo os esquemas.\nIsaac Newton invertiu por d\u00faas veces na SSC, a primeira vez ga\u00f1ou 7.000 libras pero acabou perdendo 20.000. Dixo ent\u00f3n:\n\u201c\"Podo predecir o movemento dos corpos celestes, pero non a tolemia das xentes\"\u201d.\nXunto con outros damnificados, promoveu unha investigaci\u00f3n que dar\u00eda conta da fraude. A C\u00e1mara dos Com\u00fans ordenou as investigaci\u00f3ns que demostraron que polo menos tres ministros pagaran sobornos para especular e inflar os prezos dos papeis.\nA SSC sobreviviu at\u00e9 1853, despois de vender a maior parte dos seus dereitos \u00e1 coroa da Espa\u00f1a dos Borb\u00f3ns, en 1750. "}
{"id": "553038", "revid": "98629", "url": "https://gl.wikipedia.org/wiki?curid=553038", "title": "Transit", "text": "Transit foi unha serie de sat\u00e9lites artificiais dos Estados Unidos.\nCaracter\u00edsticas.\nOs sat\u00e9lites Transit foron sat\u00e9lites desenvolvidos inicialmente pola Armada dos Estados Unidos para servir de axuda \u00e1 navegaci\u00f3n. O desenvolvemento comezou en 1958 e foron pensados para dar principalmente servizo aos submarinos Polaris a\u00ednda que despois comezaron a ser usados por axencias civ\u00eds. O servizo prestado polos Transit deixou de funcionar como tal en 1996, substitu\u00eddo polos m\u00e1is modernos GPS e Navstar. Lanz\u00e1ronse entre 1959 e 1988.\nTransit 1A e 1B.\nOs dous primeiros sat\u00e9lites Transit ti\u00f1an forma aproximadamente esf\u00e9rica e 119 kg de masa e estabiliz\u00e1banse mediante xiro, producindo a s\u00faa enerx\u00eda mediante c\u00e9lulas solares na s\u00faa superficie. Transit 1A foi lanzado mediante un Thor Able 2 o 17 de setembro de 1959, pero non chegou a \u00f3rbita por un fallo no foguete. Transit 1B foi lanzado exitosamente o 13 de abril de 1960 usando un Thor Ablestar. Foi o primeiro sat\u00e9lite que fixo un reacendido dos seus motores no espazo e demostrou a viabilidade de usar sat\u00e9lites como axuda \u00e1 navegaci\u00f3n.\nTransit 2A e 2B.\nTransit 2A foi lanzado con \u00e9xito o 22 de xu\u00f1o de 1960 a bordo dun Thor Ablestar, mentres que Transit 2B non chegou a ser lanzado nunca. Transit 2A, similar aos Transit 1, levaba entre os seus instrumentos, ademais dos transmisores de radio para navegaci\u00f3n, un radi\u00f3metro para medir o ru\u00eddo c\u00f3smico, un medidor infravermello e sensores de temperatura. A enerx\u00eda era producida por c\u00e9lulas solares alimentando unha bater\u00eda de n\u00edquel-cadmio. Os transmisores funcionaban a frecuencias de 54, 162, 216 e 324 MHz.\nTransit 3A e 3B.\nTransit 3A non chegou a \u00f3rbita debido a un fallo no seu foguetes lanzadore, un Thor Ablestar, o 30 de novembro de 1960. Transit 3B foi lanzado xunto co sat\u00e9lite LOFTI 1 o 22 de febreiro de 1961, tam\u00e9n mediante un Thor Ablestar, pero debido a un fallo dun compo\u00f1ente electr\u00f3nico os sat\u00e9lites non chegaron a separarse da \u00faltima etapa do foguete, permanecendo o conxunto en \u00f3rbita. Con todo, Transit 3B estivo transmitindo durante un tempo.\nTransit 4A e 4B.\nTanto Transit 4A como 4B foron lanzados con \u00e9xito mediante foguetes Thor Ablestar, o primeiro o 29 de xu\u00f1o de 1961 e o segundo o 15 de novembro dese mesmo ano. A diferenza dos anteriores Transit, estes ti\u00f1an forma de cilindro de 109 cm de di\u00e1metro e 79 cm de alto, cunhas masas de 79 (Transit 4A) e 86 kg (Transit 4B). A enerx\u00eda el\u00e9ctrica que os alimentaba provi\u00f1a das c\u00e9lulas solares que recubr\u00edan as s\u00faas superficies. Os dous sat\u00e9lites levaban a bordo tam\u00e9n fontes de enerx\u00eda nucleares SNAP 3 experimentais.\nTransit-5A 1, 2 e 3.\nOs tres sat\u00e9lites Transit de tipo 5A foron prototipos lanzados mediante foguetes Scout X-3 entre 1962 e 1963, co segundo sat\u00e9lite non chegando a \u00f3rbita por fallo do foguete. Eran sat\u00e9lites m\u00e1is pequenos que os anteriores, de forma cil\u00edndrica e con catro paneis solares, ademais dun mastro despregable para estabilizar os sat\u00e9lites mediante gradente gravitatorio.\nTransit-5BN 1, 2 e 3.\nOs tres sat\u00e9lites Transit de tipo 5BN eran similares aos 5A pero estaban alimentados exclusivamente mediante fontes nucleares RTG de tipo SNAP-9A. O 1 e o 2 foron lanzados con \u00e9xito en 1963 mediante foguetes Thor Ablestar, mentres que o terceiro non chegou a \u00f3rbita por un problema co foguete lanzador, despois do cal decidiuse que o resto de sat\u00e9lites Transit usar\u00edan paneis solares.\nTransit-5C 1 e 2.\nTransit-5C 1 foi lanzado o 4 de xu\u00f1o de 1964 a bordo dun Scout X-4, mentres que a segunda unidade nunca foi lanzada. Era similar aos Transit 5A pero cun redese\u00f1o para maior eficiencia.\nTransit-5E 1.\nTransit-5E 1 foi lanzado o 28 de setembro de 1963 mediante un Thor Ablestar, ti\u00f1a unhas maas de 59 kg e catro paneis solares. Foi un sat\u00e9lite adicado m\u00e1is \u00e1 investigaci\u00f3n, para estudar a contorna doutros sat\u00e9lites Transit.\nTransit-5E 2.\nTransit-5E 2 foi lanzado o 21 de abril de 1964 mediante un foguete Thor Ablestar, pero non chegou a \u00f3rbita por un fallo no foguete. A s\u00faa misi\u00f3n era similar \u00e1 de Transit-5E 1.\nTransit-5E 3.\nTransit-5E 3 foi lanzado con \u00e9xito o 5 de decembro de 1963 mediante un foguete Thor Ablestar cunha misi\u00f3n similar a Transit-5E 1 e 2. Funcionou ata o 19 de xullo de 1964.\nTransit-5E 4.\nTransit-5E 4 deber\u00eda ter tido unha misi\u00f3n similar ao resto de Transit-5E, pero finalmente foi cancelado.\nTransit-5E 5.\nTransit-5E 5 foi posto en \u00f3rbita mediante un foguete Thor Ablestar o 13 de decembro de 1964. Como o resto de sat\u00e9lites da serie, era un sat\u00e9lite de investigaci\u00f3n adicado a estudar a contorna do resto de sat\u00e9lites Transit.\nTransit-O.\nTransit-O foi a denominaci\u00f3n dos sat\u00e9lites Transit operativos. Lanz\u00e1ronse 24 entre 1964 e 1988 dos 32 planificados inicialmente, cos oito restantes ou non sendo lanzados ou modificados para outras funci\u00f3ns."}
{"id": "553039", "revid": "89787", "url": "https://gl.wikipedia.org/wiki?curid=553039", "title": "Jorge Blass", "text": "Jorge S\u00e1nchez Blas, m\u00e1is co\u00f1ecido como Jorge Blass, nado en Madrid o 2 de maio de 1980, \u00e9 un ilusionista espa\u00f1ol.\nTraxectoria.\nInicios.\nCon 6 anos empezou na casa cuns xogos de maxia que lle regalaran os pais. Tempo despois, leu nun fasc\u00edculo do \"Curso de Magia de Juan Tamariz\" que en Madrid hab\u00eda unha tenda de maxia, \"Magia Estudio\", de Encarnita e Jos\u00e9 Luis Ballesteros. Acode coa s\u00faa nai e compra \"La cuerda tricolor\". Durante meses seguiu acudindo \u00e1 tenda coa nai, quen o anima a asistir a unha escola de maxia.\nCon 12 anos iniciou a s\u00faa formaci\u00f3n na \"Gran Escuela de Magia de Ana Tamariz\", dirixida pola filla de Juan Tamariz, a quen sempre sinalou como mestre. Na madrile\u00f1a sala de maxia, Harry Houdini presentou as s\u00faas primeiras actuaci\u00f3ns. \nEn 1993 superou a proba de acceso \u00e1 Sociedade Espa\u00f1ola de Ilusionismo, o que o converteu, con 13 anos, no mago m\u00e1is novo do grupo. Dende ent\u00f3n, a s\u00faa formaci\u00f3n f\u00edxose m\u00e1is purista. Comezou a asistir a todo tipo de conferencias e faladoiros sobre maxia e ilusionismo, e especializouse en manipulaci\u00f3n. Recibiu un premio nacional en 1995, durante o Congreso Nacional de Maxia celebrado en Valladolid.\nMadurez e \u00e9xito na maxia.\nEn 1995 tam\u00e9n obtivo dous premios no Congreso Internacional Magic Valongo, que fixeron que se falase do mago en c\u00edrculos internacionais. O ano seguinte David Copperfield actuou en Espa\u00f1a e solicitou unha actuaci\u00f3n de Blass para intercambiaren ideas. Ese mesmo ano obtivo o Premio Frakson ao mellor mago do ano. Participou no Congreso Mundial de Maxia en Dresden (Alema\u00f1a) e obtivo o quinto posto en manipulaci\u00f3n.\nEn 1998 comeza a s\u00faa andaina como profesor da Escola de Maxia de Tamariz. O ano seguinte, xunto a Tamariz e outros grandes da maxia espa\u00f1ola, realizou unha exhibici\u00f3n en Nova York. Poucos meses despois o pr\u00edncipe Rainerio III de M\u00f3naco outorgoulle o premio Varita M\u00e1xica de Ouro.\nEn 2000 participou nun concurso de maxia en Las Vegas, onde foi galardoado como \"talento m\u00e1is prometedor\". \nEn 2004 crea a s\u00faa propia empresa, 7 Rojo Producciones. Organiza espect\u00e1culos e proxectos como galas de maxia, tanto a nivel nacional como internacional, as\u00ed como eventos para empresas ou particulares. Blass coordina a lox\u00edstica m\u00e1xica, o equipo e as viaxes.\nO seu espect\u00e1culo \"El Arte de la Magia\" foi unha das s\u00faas primeiras grandes produci\u00f3ns. Viaxou co seu equipo durante varios anos por teatros do estado con levitaci\u00f3ns, maxia para todas as idades, aparici\u00f3ns e desaparici\u00f3ns. O mago ampliou o seu repertorio e encheu teatros. Deulle maior protagonismo \u00e1 maxia participativa, co que ofreceu un espect\u00e1culo audiovisual de gran calidade t\u00e9cnica. \nEn 2011 dirixiu e presentou o I Festival Internacional de Maxia de Madrid, no Teatro Circo Price de Madrid. Tras o \u00e9xito repetiuno os seguintes anos. O Festival cel\u00e9brase o primeiro trimestre do ano.\nEn setembro de 2012 estreou no teatro Compac Gran V\u00eda de Madrid o espect\u00e1culo \"Birlibirloque\", en que introduce ilusi\u00f3ns de \u00faltima xeraci\u00f3n con aparellos electr\u00f3nicos. O espect\u00e1culo incl\u00fae m\u00fasica en directo, creada e interpretada por Nacho Mastretta e a s\u00faa banda de m\u00fasica.\nEn 2015 chegou \"Palabra de Mago\". Estreouse novamente no Teatro Compac Gran V\u00eda de Madrid, mais tam\u00e9n no Teatro Poliorama de Barcelona ou no Teatro Olympia, entre outros.\nSegue presentando os seus espect\u00e1culos de maxia en grandes escenarios do mundo, como o Starlite Festival en 2018.\nChegada e consolidaci\u00f3n na televisi\u00f3n.\nA s\u00faa primeira aparici\u00f3n televisiva foi en 2000, nun anuncio de publicidade dunha compa\u00f1\u00eda de comunicaci\u00f3ns. Isto fixo que a cara de Blass chegase ao p\u00fablico xeral. Por\u00e9n, segu\u00eda con outros traballos menos reco\u00f1ecidos, como os efectos do musical \"Dr. Jekill and Mr. Hyde\" de Raphael. En 2001 participou no popular programa infantil de Antena 3 Megatrix, no cal dirix\u00eda un espazo de maxia de seu, \"Magiatrix\".\nA s\u00faa popularidade seguiu crecendo, con actuaci\u00f3ns na India e en Hollywood. En 2002 comezou a traballar no programa Zona Disney de Telecinco, cunha secci\u00f3n chamada \"Maxia Vip\". Desde a\u00ed, a s\u00faa participaci\u00f3n faise habitual en programas como \"Lo + Plus\" (Canal +) ou \"Un domingo cualquiera\" (La 1). \nEn 2004 creou o seu propio espect\u00e1culo, con xiras por salas de Madrid e Barcelona. Os seus posteriores traballos en televisi\u00f3n foron colaboraci\u00f3ns espor\u00e1dicas en \"Ankawa\" e \"S\u00e1bado Noche\". Dirixiu e presentou 3 tempadas do programa \"Nada x Aqu\u00ed\" de Cuatro entre 2005 e 2008. \nEn 2007 foi galardoado co Premio Zapping ao \"mellor programa de entretemento\". Ese ano dese\u00f1ou como asesor m\u00e1xico o efecto de transformaci\u00f3n da Bestia en Pr\u00edncipe do musical \"La Bella y la Bestia\", no Teatro Calder\u00f3n de Madrid entre 2007 e 2008.\nEn 2013 participou no programa \"Por arte de magia\", presentado por Anna Simon e emitido en \"prime time\" en Antena 3.\nAccidente e consecuencias.\nEn 2017 Blass foi atropelado por un coche en Vigo e tivo que ser operado por varias fracturas nun brazo. Como a s\u00faa man dereita \u00e9 fundamental no seu traballo, dende ent\u00f3n non pode realizar alg\u00fans dos seus trucos. O condutor, quen duplicaba a taxa m\u00e1xima de alcol, foi condenado polo Xulgado do Penal n\u00famero 1 de Vigo a unha indemnizaci\u00f3n de 35.000 euros e a unha multa de 2.190 euros. Durante o xu\u00edzo, Blass alegou que varias secuelas, entre elas no polgar dereito, impedir\u00edanlle realizar trucos de alto nivel.\nFundaci\u00f3n Abracadabra de Magos Solidarios.\n\u00c9 membro fundador e patr\u00f3n da Fundaci\u00f3n Abracadabra de Magos Solidarios. Tr\u00e1tase dunha organizaci\u00f3n sen \u00e1nimo de lucro que se dedica a levar maxia a nenas e nenos en hospitais, anci\u00e1s e anci\u00e1ns en residencias e persoas con discapacidade ps\u00edquica e f\u00edsica. \nEn 2007 protagonizou a xira \u00abMagos Solidarios on Tour 07\u00bb. Percorreu 22.000 km, visitou 25 cidades de Espa\u00f1a e actuou de balde en m\u00e1is de 30 hospitais infant\u00eds no que foi o maior marat\u00f3n de maxia solidaria xamais realizada. En 2008 e 2009 naceu o proxecto \u00abSemana de la Magia Solidaria\u00bb, en Madrid.\nNo cinema.\nEn 2010 Blass participou no filme \"P\u00e1jaros de papel\", \u00f3pera prima de Emilio Arag\u00f3n como director e escrita polo guionista Fernando Castets. Interpreta a un gran mago que act\u00faa nos teatros da posguerra espa\u00f1ola."}
{"id": "553040", "revid": "6316618", "url": "https://gl.wikipedia.org/wiki?curid=553040", "title": "R\u00edo Ilmenau", "text": "O r\u00edo Ilmenau \u00e9 un r\u00edo curto de Alema\u00f1a, afluente polo oeste do r\u00edo Elba que discorre polo estado da Baixa Saxonia. Ten 107 km de lonxitude e un caudal medio de auga de 18 m3/s.\nNace no Brezal de Luneburgo, preto de \u00dclzen (as cidades m\u00e1is grandes polas que pasa o Ilmenau). Atravesa a rexi\u00f3n de Baixa Saxonia e \u00fanese ao Elba en Hoopte, parte da cidade de Winsen (Luhe). Luneburgo e \u00dclzen\nA cidade de Ilmenau en Turinxia non est\u00e1 situada a beiras deste r\u00edo, a pesar de que o nome sexa coincidente, sen\u00f3n a beiras do r\u00edo Ilm.\nCalidade da auga.\nDesde as s\u00faas cabeceiras at\u00e9 L\u00fcneburg, o Ilmenau ten unha calidade de auga II: moderadamente contaminada. Ao norte de L\u00fcneburg at\u00e9 a confluencia co Elba, a calidade da auga \u00e9 II\u2013 III: gravemente afectada (sistema sapr\u00f3bico).\nRutas de tr\u00e1fico.\nO Ilmenau \u00e9 naveg\u00e1bel nun tramo de 28 km, sendo por tanto unha \"Bundeswasserstra\u00dfe\" (v\u00edas federais naveg\u00e1beis), clasificado nesa lonxitude como navegaci\u00f3n interior, con clasificaci\u00f3ns entre I e III nas esclusas Fahrenholz, Bardowick e Wittorf. As esclusas te\u00f1en 45 metros de longo e 6,5 metros de ancho cada unha. O submarino da esclusa de Fahrenholz xa est\u00e1 na franxa de marea do Elba. A profundidade de calado \u00e9 de 0,9 metros, a delimitaci\u00f3n da ponte na presa de Ilmenau est\u00e1 a 7,20 metros por riba do nivel medio da marea. A importancia do tr\u00e1fico do Ilmenau \u00e9 hoxe baixa. Antes era a conexi\u00f3n con St\u00f6ckter Hafen como un refuxio seguro para os buques de navegaci\u00f3n interior e porto de transbordo, a trav\u00e9s do cal, por exemplo, unha f\u00e1brica de procesamento de madeira en Winsen (Luhe) se abastec\u00eda de auga. Tam\u00e9n deixou de navegar un barco de excursi\u00f3n que adoitaba correr r\u00edo arriba e r\u00edo abaixo desde L\u00fcneburg.\nHistoria.\nDesde o s\u00e9culo XIV, o Ilmenau era a principal v\u00eda de transporte entre L\u00fcneburg e o Elba. Sal, cal, cemento e ferraxes provi\u00f1an de L\u00fcneburg, verduras, patacas, feno, palla e esterco de Bardowick e das aldeas de abaixo. O peixe, os grans, a turba e os t\u00e9xtiles, entre outras cousas, transport\u00e1banse augas arriba de Ilmenau. O transporte realiz\u00e1base con pequenas \"Ewern\" e barcazas (\"B\u00f6terschiffe\") que eran feitas r\u00edo arriba por \"Treggern\". Estes agardaban os barcos que entraban na zona de T\u00f6nnhausen. O seu equipo consist\u00eda nunha correa de coiro (\"S\u00e4len\") sobre o ombreiro, un garrote na man e unha funda e unha botella de auga ao seu lado. Dous ou tres homes pod\u00edan tirar dun barco desde a desembocadura at\u00e9 Horburg, xa que a pendente aqu\u00ed era s\u00f3 duns seis p\u00e9s. De Horburg a L\u00fcneburg, por\u00e9n, requir\u00edanse seis homes; aqu\u00ed a inclinaci\u00f3n era de 15 p\u00e9s. O Ilmenau ti\u00f1a meandros, e a xente de L\u00fcneburg tentou eliminalos, \u00e9 dicir, endereitar o r\u00edo pero iso ter\u00eda o inconveniente de que a auga correr\u00eda demasiado r\u00e1pido e xa non haber\u00eda suficiente profundidade de auga para o transporte nos tramos altos."}
{"id": "553041", "revid": "23204", "url": "https://gl.wikipedia.org/wiki?curid=553041", "title": "L\u00fcneburg", "text": "Luneburgo ou L\u00fcneburg, tam\u00e9n transcrito Lueneburg (en alem\u00e1n: \"L\u00fcneburg\" ) \u00e9 unha cidade situada na Baixa Saxonia, Alema\u00f1a. \u00c9 a capital do distrito hom\u00f3nimo (en alem\u00e1n: \"Hansestadt L\u00fcneburg\" [\u02c8hanz\u0259\u0283tat \u02c8ly\u02d0n\u0259b\u028a\u0250\u032fk] ). A primeira menci\u00f3n que se ten dela data de 956.\nEn tempos de Johann Sebastian Bach foi un pequeno centro musical.\nA escola de San Miguel, antigo mosteiro beneditino, albergou unha Academia de Cabaleiros mentres nas principais igrexas (San Miguel, San Nicol\u00e1s e San Xo\u00e1n) tocaban organistas do talle de Georg B\u00f6hm (1661-1773).\nXeograf\u00eda.\nL\u00fcneburg at\u00f3pase na conca baixa do r\u00edo Ilmenau, 30 km antes de chegar \u00e1 s\u00faa confluencia co r\u00edo Elba. Ao sur da cidade est\u00e9ndense os 7400 km\u00b2 do uzal de Luneburgo, o cal se desenvolveu grazas \u00e1 explotaci\u00f3n forestal e as minas de sal. A constante extracci\u00f3n dos dep\u00f3sitos de sal existentes baixo a cidade tam\u00e9n deu lugar ao afundimento de varias zonas, algunhas veces de forma gradual, outras de maneira espectacular. No extremo oeste de Luneburgo \u00e1chase a co\u00f1ecida como Kalkberg, un pequeno outeiro e canteira de xeso, onde existiu un castelo que foi a orixe da cidade.\nHistoria.\nDurante a Idade Media, L\u00fcneburg gozou de gran riqueza grazas ao comercio do sal. Por todos os arredores exist\u00edan moitas f\u00e1bricas que o exportaban \u00e1s vilas circundantes. Seguindo a \"Vella Ruta do Sal\" era transportada v\u00eda Lauenburg at\u00e9 L\u00fcbeck, onde se embarcaba para ser distribu\u00edda por toda a costa do mar B\u00e1ltico. L\u00fcneburg e o seu sal foron unha das principais fontes de poder e riqueza da liga Hanse\u00e1tica, \u00e9tapa \u00e1 que se adicou o Museo do Sal de Alema\u00f1a na cidade.\nL\u00fcneburg foi erixida en ducado en 1235, posteriormente anexionada a Hannover en 1692.\nDurante a ocupaci\u00f3n napole\u00f3nica, e de 1807 a 1810, a cidade foi anexionada ao reino de Westfalia, antes de ser incorporada a Francia at\u00e9 1814, data do retorno ao reino de Hannover tras o afundimento do Primeiro Imperio.\nAp\u00f3s un longo per\u00edodo de prosperidade, a s\u00faa importancia empezou a declinar lentamente a partir de 1600. As salinas pech\u00e1ronse en 1980. A cidade volveu recuperar unha nova notoriedade grazas \u00e1 fundaci\u00f3n da s\u00faa universidade en 1989.\nA paisaxe \u00fanica das Landas de Luneburgo (\"L\u00fcneburger Heide\", termo que non ten relaci\u00f3n coa palabra alem\u00e1 Land, \"L\u00e4nder\" en plural) d\u00e9bese ao escalonamento das areas producido polo retroceso do glaciar ap\u00f3s o \u00faltimo per\u00edodo glacial. A deforestaci\u00f3n da rexi\u00f3n circundante por mor da produci\u00f3n do sal, completou a acci\u00f3n natural, que terminou empobrecendo a paisaxe natural.\nS\u00e9culos XX e XXI.\nNa segunda guerra mundial, destru\u00eduse o 2,4% da cidade. O 4 de maio de 1945 asinouse a Convenci\u00f3n de L\u00fcneburg, por medio da cal as tropas alem\u00e1s estacionadas en Westfalia, Dinamarca e os Pa\u00edses Baixos quedaban \u00e1s ordes do mariscal de campo Montgomery, o que preludiaba a capitulaci\u00f3n do 8 de maio de 1945. O 23 de maio de 1945, o criminal de guerra nazi Heinrich Himmler, suicidouse en L\u00fcneburg, despois de ser capturado polo ex\u00e9rcito brit\u00e1nico, inxerindo unha c\u00e1psula de cianuro antes de que o seu interrogatorio comezase. O seu corpo est\u00e1 enterrado nun bosque pr\u00f3ximo nun lugar sen marcar.\nEn tempos recentes, Luneburgo ten ampla actividade tur\u00edstica e hostaleira, coa maior de bares por habitante de Alema\u00f1a.\nA cidade ten unha grande fama e \u00e9 o escenario, de forma legal, de \"street Art\" (muralismo) e grafittis, \u00e1s veces promovidos pola universidade.\nO distrito m\u00e1is poboado (8000 habitantes) \u00e9 Kaltenmoor, que se caracteriza por unha alta porcentaxe de inmigrantes.\nBarrios.\nA cidade div\u00eddese nos seguintes barrios:\nEnsino.\nA cidade \u00e9 sede da Universidade Leuphana de L\u00fcneburg (anteriormente co\u00f1ecida como a \"Universit\u00e4t L\u00fcneburg\"). Hai 14 escolas secundarias na cidade: 5 \"Gymnasien\", 4 \"Realschulen\" e 5 \"Hauptschulen\". Conta con 6 escolas de Formaci\u00f3n Profesional, 3 escolas especiais, 3 escolas privadas e 12 escolas primarias.\nCidade monumental.\nL\u00fcneburg \u00e9 unha das poucas cidades do norte de Alema\u00f1a cuxo centro hist\u00f3rico quedou indemne despois da Segunda guerra mundial, polo que o seu centro hist\u00f3rico non sufriu a destruci\u00f3n que si ocorreu noutras cidades. Con todo, o abandono dos edificios at\u00e9 a d\u00e9cada de 1960 levou a desaparici\u00f3n dalg\u00fans predios notables. Ademais durante as d\u00e9cadas de 1950 e 1960 alg\u00fans dos edificios semi-ruinosos foron demolidos para constru\u00edr neles almac\u00e9ns, seguindo a arquitectura industrial da \u00e9poca, como consecuencia desas demolici\u00f3ns e construci\u00f3ns posteriores, tam\u00e9n se produciu a desaparici\u00f3n dalgunhas r\u00faas de L\u00fcneburg. \nDesde comezos dos anos 1970 a cidade est\u00e1 a ser coidadosamente restaurada. Iso levou a descubrimentos de antigas pinturas at\u00e9 ocultas en teitos, cer\u00e1micas medievais e tabernas hist\u00f3ricas, pozos etc., o que supuxo unha axuda notable no co\u00f1ecemento da vida nesa zona durante a Idade Media.\nDentro do conxunto monumental sobresaen as igrexas de San Esteban, San Xo\u00e1n, San Miguel e San Nicol\u00e1s. Todas elas constru\u00eddas durante os s\u00e9culos XIV e XV en f\u00e1brica de ladrillo, como \u00e9 habitual no norte do pa\u00eds. Son igrexas na s\u00faa maior\u00eda de culto luterano, pero a igrexa de San Esteban \u00e9 a m\u00e1is antiga con culto ecum\u00e9nico \u2014funciona como igrexa tanto para protestantes como para cat\u00f3licos\u2014.\nTam\u00e9n interesantes son o antigo arsenal, a farmacia de 1598, a B\u00e4ckerstrasse e o concello cos seus caracter\u00edsticos soportais. Fronte a este sit\u00faase unha estatua de bronce da deusa da L\u00faa con arco e frecha. O orixinal que data de 1530 foi roubado nos anos 70 e agora pode observarse unha r\u00e9plica feita en 1972. \n\u00c9 moi notable, at\u00e9 o grao de haberse convertido no ex libris da cidade, a zona do antigo porto no r\u00edo Ilmenau, cun guindastre medieval que segue en funcionamento. \nMoi pr\u00f3ximo \u00e1 cidade at\u00f3pase o mosteiro de L\u00fcnen, un antigo mosteiro beneditino, que data de 1172.\nDeportes.\nO f\u00fatbol \u00e9 o deporte m\u00e1is popular en Luneburgo, do mesmo xeito que o \u00e9 en toda Alema\u00f1a; o hockey sobre xeo e baloncesto tam\u00e9n son moi populares. "}
{"id": "553042", "revid": "23204", "url": "https://gl.wikipedia.org/wiki?curid=553042", "title": "Luneburgo", "text": ""}
{"id": "553043", "revid": "111586", "url": "https://gl.wikipedia.org/wiki?curid=553043", "title": "Lueneburg", "text": ""}
{"id": "553047", "revid": "23204", "url": "https://gl.wikipedia.org/wiki?curid=553047", "title": "The Green Knight", "text": "The Green Knight \u00e9 un filme estadounidense-canadense de 2021 dirixido, escrito, editado e producido por David Lowery. \u00c9 un filme \u00e9pico de fantas\u00eda medieval adaptado do poema do s\u00e9culo XIV \"Sir Gawain e o Cabaleiro Verde\". Est\u00e1 protagonizado por Dev Patel como Gawain, o sobri\u00f1o do Rei Artur, quen emprende unha viaxe para po\u00f1er a proba a s\u00faa coraxe e afrontar o Cabaleiro Verde. No filme tam\u00e9n aparecen Alicia Vikander, Joel Edgerton, Sarita Choudhury, Sean Harris e Ralph Ineson.\n\"The Green Knight\" estreouse nos cinemas dos Estados Unidos o 30 de xullo de 2021 a trav\u00e9s de A24. O filme recibiu a aclamaci\u00f3n da cr\u00edtica pola s\u00faa cinematograf\u00eda, m\u00fasica, interpretaci\u00f3ns, valores de produci\u00f3n e a orixinalidade, direcci\u00f3n e escritura de Lowery. Recadou m\u00e1is de 18 mill\u00f3ns de d\u00f3lares fronte a un orzamento de 15 mill\u00f3ns de d\u00f3lares."}
{"id": "553048", "revid": "89787", "url": "https://gl.wikipedia.org/wiki?curid=553048", "title": "Joan Segarra", "text": "Joan Segarra Iracheta, nado en Barcelona o 15 de novembro de 1927 e finado en Taradell, Barcelona, o 3 de setembro de 2008, foi un futbolista espa\u00f1ol, capit\u00e1n do \"Bar\u00e7a das Cinco Copas\", un dos mellores equipos que tivo o FC Barcelona na s\u00faa historia. Xogou 14 tempadas no primeiro equipo do Barcelona, entre 1950 e 1964, disputando un total de 577 partidos. Retirouse como o futbolista con m\u00e1is partidos na historia do club, a\u00ednda que nos seguintes anos foi superado por varios xogadores m\u00e1is. \nTraxectoria.\nComo futbolista.\nDebutou co FC Barcelona en partido oficial o 24 de setembro de 1950, nunha goleada por 7-2 sobre o Real Madrid. Esa mesma tempada ga\u00f1ou o seu primeiro t\u00edtulo, a Copa do Xeneral\u00edsimo, despois de derrotar na final \u00e1 Real Sociedad.\nPod\u00eda actuar en diversos postos segundo as necesidades do equipo, a\u00ednda que adoitaba xogar no centro do medio campo ou na defensa. Compartiu equipo con xogadores como Ramallets, Kubala, C\u00e9sar, Moreno, Basora, Luis Su\u00e1rez ou Manch\u00f3n, e levantou varios t\u00edtulos como capit\u00e1n. Conquistou un total de catro ligas e seis Copas do Xeneral\u00edsimo, as\u00ed como as d\u00faas primeiras edici\u00f3ns da Copa de Feiras. Retirouse en 1964, despois de 577 partidos co club, a cifra m\u00e1is alta naquel ent\u00f3n.\nSelecci\u00f3n espa\u00f1ola.\nFoi titular habitual na selecci\u00f3n espa\u00f1ola entre 1951 e 1962, per\u00edodo no que xogou un total de 25 encontros internacionais. Capitaneou o equipo espa\u00f1ol no Mundial de 1962, no que disputou o primeiro partido contra Checoslovaquia.\nComo adestrador.\nUnha vez retirado como xogador en activo en 1965, obtivo o t\u00edtulo de adestrador e dirixiu diversos equipos infant\u00eds das categor\u00edas inferiores do FC Barcelona. Ao final da tempada 1977/78 dirixiu brevemente ao FC Barcelona Atl\u00e8tic, substitu\u00edndo a Laureano Ruiz ata que Antoni Torres foi nomeado adestrador do equipo reserva para a tempada 1978/79. Por\u00e9n, no tramo final daquela tempada, Torres pasou ao primeiro equipo como axudante de Joaquim Rif\u00e9 e Segarra foi o encargado de dirixir o filial ata o final de curso.\nNa tempada 1979/80 foi axudante de Helenio Herrera cando este se fixo cargo do primeiro equipo do FC Barcelona, trala destituci\u00f3n de Rif\u00e9."}
{"id": "553054", "revid": "88215", "url": "https://gl.wikipedia.org/wiki?curid=553054", "title": "Joan Segarra Iracheta", "text": ""}
{"id": "553056", "revid": "88215", "url": "https://gl.wikipedia.org/wiki?curid=553056", "title": "Ljubi\u0161a Bro\u0107i\u0107", "text": "Ljubi\u0161a Bro\u0107i\u0107 (en ), nado en Belgrado o 3 de outubro de 1911 e finado na mesma cidade o 16 de agosto de 1995, foi un adestrador de f\u00fatbol iugoslavo.\nTraxectoria.\nAdestrou a varios dos principais equipos europeos, como o PSV Eindhoven, a Juventus, o FC Barcelona ou o Estrela Vermella de Belgrado, ga\u00f1ando d\u00faas veces a liga iugoslava e unha vez a Serie A italiana. Tam\u00e9n dirixiu o Al-Nasr en Arabia Saudita, o OFK Beograd, o Racing Beirut, as\u00ed como as selecci\u00f3ns de Albania, L\u00edbano, Kuwait e Bahrain. Con Albania ga\u00f1ou a Copa dos Balc\u00e1ns en 1946.\nTam\u00e9n traballou en Australia, adestrando o Footscray JUST e o South Melbourne Hellas durante a d\u00e9cada de 1960, e pasou d\u00faas veces polo banco da selecci\u00f3n de Nova Zelandia."}
{"id": "553064", "revid": "89787", "url": "https://gl.wikipedia.org/wiki?curid=553064", "title": "Lisa Stansfield", "text": "Lisa Jane Stansfield, nada en Manchester o 11 de abril de 1966, \u00e9 unha cantante inglesa.\nTraxectoria.\nAntes de iniciar a s\u00faa carreira en solitario, foi a cantante do grupo The Blue Zone con \u00e9xitos como \"Jackie\" ou \"Big thing\" e posteriormente colaborou no disco Coldcut co sinxelo \"People Hold On\" en 1988. Conseguiu a popularidade con \"Affection\" en 1989, disco de platino con m\u00e1is de 5\u00a0000\u00a0000 de copias vendidas que inclu\u00eda os seus \u00e9xitos \"All Around the World\" e \"This Is the Right Time\". Tanto este disco como o seguinte, \"Real Love\", est\u00e1n influenciados polo son disco e motown dos anos 70 de Barry White (arranxos, ritmo e mesmo a t\u00e9cnica de Stansfield). \"Real Love\" inclu\u00edu o \u00e9xito \"Change\", que chegou a ser moi popular en emisoras de Europa e o Canad\u00e1.\nEn 1992 actuou no tributo a Freddie Mercury xunto con outros membros de Queen interpretando \"I Want to Break Free\" e \"These Are The Days Of Our Lives\", esta \u00faltima xunto a George Michael.\nEn 1991 e 1992, ga\u00f1ou o premio Brit como mellor artista feminina brit\u00e1nica e o ano seguinte editou exclusivamente en Europa o seu terceiro traballo \"So Natural\" con temas como \"Little Bit of Heaven\" ou \"In All the Right Places\"; este \u00faltimo foi inclu\u00eddo na banda sonora do filme \"Indecent Proposal\". Tam\u00e9n tivo grande \u00e9xito un sinxelo, \"Someday (I'm Coming Back)\" composto para o filme \"O escolta\", con Kevin Costner e Whitney Houston. Lanzouse no Reino Unido o 7 de decembro de 1992 e noutros pa\u00edses de Europa a principios de 1993.\nTras un retiro, regres\u00f3ou aos escenarios en 1997 cun LP titulado como o seu nome, \"Lisa Stansfield\", co que obtivo de novo \u00e9xito con canci\u00f3ns como \"The Real Thing\", unha versi\u00f3n da canci\u00f3n de Barry White, \"Never, Never Gonna Give You Up\" e unha nova mestura do seu antigo \u00e9xito con Coldcut \"People Hold On\". Con este traballo acadou o n\u00famero dous na listaxe de vendas inglesas.\nEn 1998 casou con Ian Devaney, guitarrista, teclista, produtor e antigo membro de Blue Zone. O anos seguinte participou como actriz e na banda sonora da comedia \"Swing\". Xa en 2001 deu un cambio ao seu son e estilo, actualizando a s\u00faa m\u00fasica e editou \"Face up\", con temas como \"Let's Just Call It Love\" ou \"8-3-1\", en que empregaba con sutileza efectos e sons m\u00e1is electr\u00f3nicos acompa\u00f1ados coa s\u00faa peculiar voz e os seus acompa\u00f1amentos vocais de segundo plano. A pesar diso, s\u00f3 conseguiu colocarse no posto 38 da listaxe brit\u00e1nica.\nEn 2003 a s\u00faa discogr\u00e1fica de sempre, BMG Ariola, editou \"Lisa Stansfield: Biography, the greatest hits\", un CD coas s\u00faas mellores canci\u00f3ns e un segundo CD especial con noveas mesturas que conseguiu chegar ao n\u00fameros tres en Inglaterra. Ese mesmo ano rompeu a s\u00faa relaci\u00f3n con BMG/Ariola, fichou por ZTT e sacou ao mercado o seu sexto \u00e1lbum de estudio \"The Moment\", en 2004. Destacaron temas como \"Treat Me Like a Woman\" e \"If I Hadn't Got You\", producidos por Trevor Horn, que foi co\u00f1ecido polos seus traballos con Paul McCartney, Seal e Frankie Goes to Hollywood, entre outros. Esta vez apuostou por un estilo m\u00e1is sinxelo, achegado a un son m\u00e1is pop e ac\u00fastico.\nEn 2005, obtivo o premio Women's World Award na categor\u00eda de arte."}
{"id": "553100", "revid": "88215", "url": "https://gl.wikipedia.org/wiki?curid=553100", "title": "France Football", "text": "France Football \u00e9 unha revista semanal francesa que publica noticias de f\u00fatbol de todo o mundo. Est\u00e1 considerada como unha das publicaci\u00f3ns deportivas m\u00e1is reputadas de Europa, principalmente polas s\u00faas reportaxes fotogr\u00e1ficas, as s\u00faas exclusivas entrevistas en profundidade, as s\u00faas detalladas estat\u00edsticas sobre partidos da Liga de Campi\u00f3ns da UEFA e a ampla cobertura das ligas europeas. A revista publicouse por primeira vez en 1946 e ten a s\u00faa sede en Par\u00eds. Dende 1956 entrega o Bal\u00f3n de Ouro ao mellor futbolista do ano.\nPremios.\nEntre 1956 e 2009, \"France Football\" entregou ao mellor xogador de Europa o Bal\u00f3n de Ouro, a mi\u00fado co\u00f1ecido como o premio ao Futbolista Europeo do Ano. Trala fusi\u00f3n do premio co FIFA World Player en 2010, a revista outorgou o Bal\u00f3n de Ouro da FIFA ao mellor xogador do mundo en colaboraci\u00f3n coa FIFA, ata 2016, cando retomou a propiedade total do trofeo. Desde 1959, \"France Football\" tam\u00e9n elixe o Xogador Franc\u00e9s do Ano e entre 1968 e 1990 entregou o premio ao mellor club de Europa.\nPremios entregados por \"France Football\".\nEn 2020, tam\u00e9n entregou o Dream Team do Bal\u00f3n de Ouro."}
{"id": "553110", "revid": "89787", "url": "https://gl.wikipedia.org/wiki?curid=553110", "title": "Lei de Constituci\u00f3n Municipal da Baixa Saxonia", "text": "A Nieders\u00e4chsisches Kommunalverfassungsgesetz (NKomVG), traducida como Lei de Constituci\u00f3n Municipal da Baixa Saxonia \u00e9 a \"constituci\u00f3n municipal\" das cidades, distritos e municipios da Baixa Saxonia, as\u00ed como da rexi\u00f3n de Hannover e, polo tanto, \u00e9 a base xur\u00eddica para o desenvolvemento das estruturas municipais na Baixa Saxonia en base ao garant\u00eda de autogoberno da Lei Fundamental (Art.\u00a028 par\u00e1grafo 2 frase 1 GG) e da Constituci\u00f3n do Estado de Baixa Saxonia (art. 57 par\u00e1grafo 1 NV).\nDesde o 1 de novembro de 2011, o NKomVG combinou o c\u00f3digo municipal de Baixa Saxonia, o c\u00f3digo de distrito de Baixa Saxonia, a lei sobre a rexi\u00f3n de Hannover e a lei sobre a reorganizaci\u00f3n do distrito e da cidade de G\u00f6ttingen nunha lei de constituci\u00f3n municipal uniforme da Baixa Saxonia."}
{"id": "553114", "revid": "17467", "url": "https://gl.wikipedia.org/wiki?curid=553114", "title": "Nieders\u00e4chsisches Kommunalverfassungsgesetz", "text": ""}
{"id": "553115", "revid": "111586", "url": "https://gl.wikipedia.org/wiki?curid=553115", "title": "NKomVG", "text": ""}
{"id": "553145", "revid": "1822", "url": "https://gl.wikipedia.org/wiki?curid=553145", "title": "Tumba do Mergullador", "text": ""}
{"id": "553147", "revid": "17467", "url": "https://gl.wikipedia.org/wiki?curid=553147", "title": "Invasi\u00f3n de Ucra\u00edna de 2022", "text": ""}
{"id": "553148", "revid": "17467", "url": "https://gl.wikipedia.org/wiki?curid=553148", "title": "Invasi\u00f3n de Ucra\u00edna por Rusia en 2022", "text": ""}
{"id": "553149", "revid": "23204", "url": "https://gl.wikipedia.org/wiki?curid=553149", "title": "Cuxhaven", "text": "Cuxhaven (en ) \u00e9 unha cidade na desembocadura do Elba no Mar do Norte. \u00c9 sede do distrito hom\u00f3nimo na Baixa Saxonia e unha gran cidade segundo a Lei de Constituci\u00f3n Municipal da Baixa Saxonia. Despois de Wilhelmshaven e Emden, \u00e9 a terceira cidade maior na costa da Baixa Saxonia e o maior balneario de talasoterapia alem\u00e1n. A cidade pertence \u00e1s rexi\u00f3ns metropolitanas do Noroeste e Hamburgo e \u00e9 un centro de tama\u00f1o medio (\"Mittelzentrum\") segundo o plan de desenvolvemento estatal.\nO porto de Cuxhaven \u00e9 un dos maiores portos pesqueiros de Alema\u00f1a. A estaci\u00f3n de informes de barcos para Hamburgo e para a canle de Kiel estivo situada a\u00ed at\u00e9 finais de 2008.\nO fito de Cuxhaven \u00e9 o Kugelbake, motivo do escudo de armas da cidade. Na desembocadura do Elba, a marca de madeira indica a transici\u00f3n do Elba inferior ao exterior e, polo tanto, a fronteira para o transporte mar\u00edtimo interior.\nXeograf\u00eda.\nLocalizaci\u00f3n xeogr\u00e1fica.\nCuxhaven est\u00e1 situado no extremo norte da Baixa Saxonia e est\u00e1 rodeado de auga por dous lados. O punto m\u00e1is setentrional da Baixa Saxonia est\u00e1 situado no distrito de D\u00f6se. \nDende o s\u00e9culo XIII a 1937 pertenceu ao Gro\u00df-Hamburg. Ritzeb\u00fcttel e Cuxhaven fusion\u00e1ronse en 1872. Ao noroeste de Cuxhaven, no Parque Nacional \"Hamburgisches Wattenmeer\", at\u00f3pase a illa de Neuwerk, no mar do Norte, que pertence a Hamburgo, coas illas veci\u00f1as de Nigehern e Scharh\u00f6rn.\nO punto m\u00e1is alto da cidade \u00e9 o Altenwalderh\u00f6he (37'5\u00a0m), localizaci\u00f3n inicial do castelo de Altenwald e unha antiga necr\u00f3pole saxona.\nDebido \u00e1 situaci\u00f3n perif\u00e9rica e \u00e1 filiaci\u00f3n hist\u00f3rica da cidade a Hamburgo, desenvolv\u00e9ronse d\u00faas \u00e1reas econ\u00f3micas principais: a pesca e o turismo. Ademais da cidade central, Cuxhaven incl\u00fae unha serie de aldeas incorporadas. O porto medrou desde o centro antigo ao redor do barrio e o castelo de Ritzeb\u00fcttel (barrio dos pilotos); as cidades balnearios de D\u00f6se, Duhnen e Sahlenburg, est\u00e1n ao oeste deste centro, forman o foco do turismo.\nA cidade de Cuxhaven \u00e9 un \"Unitedgemeinde\" dividido en barrios e distritos. Alg\u00fans distritos tam\u00e9n forman localidades, segundo a Lei de Constituci\u00f3n Municipal da Baixa Saxonia.\nClima.\nCuxhaven ten un clima oce\u00e1nico moderadamente h\u00famido con ver\u00e1ns c\u00e1lidos. Debido \u00e1 situaci\u00f3n mar\u00edtima da cidade, os ver\u00e1ns son moi suaves en comparaci\u00f3n con Europa Central; en agosto, a temperatura m\u00e1xima media diaria para os anos 1991 a 2020 foi de s\u00f3 uns 21,6\u00a0\u00b0C \nA principios do s\u00e9culo XX, os ver\u00e1ns en Cuxhaven fix\u00e9ronse significativamente m\u00e1is c\u00e1lidos; en agosto, a temperatura m\u00e1xima diaria media para os anos 1961-1990 a\u00ednda rondaba os 20,1\u00a0\u00b0C, foi de aproximadamente 21,6 para o per\u00edodo de referencia 1991-2020\u00a0\u00b0C Os invernos tam\u00e9n se fixeron m\u00e1is suaves; para os anos 1961-1990, a temperatura m\u00e1xima media diaria en xaneiro foi duns 3,0\u00a0\u00b0C, foi de 4,5 para o per\u00edodo 1991-2020\u00a0\u00b0C \nHistoria.\nTop\u00f3nimo.\nO nome de \"Cuxhaven\" atrib\u00faese ao baixo alem\u00e1n \"koog\", que significa \"terra endicada\". Por\u00e9n, formas hist\u00f3ricas como \"Kuckshafen\", \"Kukeshaven\" e \"Kuxhaven\", no s\u00e9culo XVI, falan en contra -\"Koogshaven\" s\u00f3 aparece arredor de 1700.\u00a0\u2013 cuxos \"-u-\" e \"-k-\" dificilmente permiten tal derivaci\u00f3n. \nPolo tanto, o determinante bas\u00e9ase moito m\u00e1is no xerm\u00e1nico * \"kuk-\" do indoeuropeo * \"gug-\" \"bola, xiva, outeiro\", posibelmente coa mesma ra\u00edz de goiva; a posici\u00f3n elevada na beira aluvial puido darlle o seu nome. Tam\u00e9n \u00e9 cuestionable se a palabra b\u00e1sica cont\u00e9n realmente \"porto\"; Tam\u00e9n \u00e9 posible unha reinterpretaci\u00f3n do baixo alem\u00e1n medio \"hove\" ou do medio baixo alem\u00e1n \"h\u0101ge(n)\" \"pa\u00eds cercado\". \nIdade Media.\nA\u00ednda que os achados de furnas datadas cerca do 4000 a.C.\u00a0e unha gran tumba de pedra do s\u00e9culo I a.C. testemu\u00f1a a longa historia de asentamento na zona, a cidade de Cuxhaven \u00e9 relativamente nova en comparaci\u00f3n con outras de Alema\u00f1a. \nEn 1394, os se\u00f1ores de Lappe cederon o castelo de Ritzeb\u00fcttel a Hamburgo. Nos s\u00e9culos seguintes, Ritzeb\u00fcttel foi unha base e refuxio de Hamburgo contra a pirater\u00eda. En 1530 e 1570 fix\u00e9ronse diques dous \"K\u00f6ge\", que no s\u00e9culo XVII foron ampliados, pero arruinados polo Elba en 1785.\nDesenvolvemento da zona urbana.\nO lugar de Ritzeb\u00fcttel fundouse o 4 de decembro de 1872 e uniuse co asentamento portuario de Cuxhaven para formar o \"Landgemeinde\".\nFort Napoleon e Fort du Phare foron constru\u00eddos preto de Cuxhaven en 1812 para facer cumprir o bloqueo continental. Despois da unificaci\u00f3n do imperio, Cuxhaven foi importante militarmente. En 1883 estacion\u00e1ronse as primeiras unidades navais. O forte Kugelbake e o forte Thomsen ti\u00f1an a intenci\u00f3n de asegurar a desembocadura do Elba. A partir de 1889, a Li\u00f1a Hamburgo-Am\u00e9rica foi importante para o transporte mar\u00edtimo civil e tam\u00e9n comezou o primeiro cruceiro do mundo no Augusta Victoria en 1891.\nCoa incorporaci\u00f3n de D\u00f6se (1905) alcanzouse unha poboaci\u00f3n de 10.000 habitantes. O 15\u00a0de marzo de 1907 Cuxhaven recibiu os dereitos de cidade. En 1907, o mercado de peixe foi dese\u00f1ado por Friedrich Duge.\nDurante a primeira guerra mundial, as forzas a\u00e9reas brit\u00e1nicas voaron desde portaavi\u00f3ns improvisados e, co apoio da Royal Navy, realizaron a \"incursi\u00f3n de Nadal\" o 25 de decembro de 1914. Por mor do tempo desfavorable e do descubrimento e defensa prematuros, os danos foron menores.\nEn 1922 o movemento obreiro fundou a empresa de construci\u00f3n de vivendas \"Cuxhavener Bauh\u00fctte\". Co seu director Karl Olfers (SPD) constru\u00edu moitos edificios residenciais en vivendas sociais coas fachadas de ladrillo visto que caracterizan a Cuxhaven.\nCoa introduci\u00f3n do C\u00f3digo da cidade en 1924, Cuxhaven pasou a ser unha cidade independente no territorio do estado de Hamburgo xunto con Hamburgo, Geesthacht e Bergedorf. Coa Lei do Gran Hamburgo de 1937, Cuxhaven pasou de Hamburgo \u00e1 provincia prusiana de Hannover. Por\u00e9n, Hamburgo conservaba alg\u00fans dereitos sobre os portos at\u00e9 1993. \nEn 1925 Walter Reineke fundou a \"Cuxhavener Omnibusgesellschaft\" (COG) con sede no edificio residencial e comercial Deichstra\u00dfe 9 .\nEntre 1945 e 1964 realiz\u00e1ronse varios lanzamentos experimentais de foguetes preto de Cuxhaven.\nEn 1969 as illas de Neuwerk e Scharh\u00f6rn, xunto coas mareas, foron recuperadas pola Cidade Libre e Hanse\u00e1tica de Hamburgo, que planeaba constru\u00edr al\u00ed un porto de augas profundas. A cambio, a Baixa Saxonia recibiu \u00e1reas m\u00e1is pequenas para a expansi\u00f3n do porto pesqueiro de Cuxhaven.\u00a0En 2005 foi asinado un Tratado de Estado para abolir a cl\u00e1usula de bloqueo de contedores. Isto despexou o cami\u00f1o para o desenvolvemento sen restrici\u00f3ns do porto de Cuxhaven.\nA \u00e1rea actual do distrito \u00e9 de 162\u00a0km\u00b2, con numerosas incorporaci\u00f3ns entre 1935 e 1972. \nDesenvolvemento da poboaci\u00f3n.\n\u00b9 censo de 27 de maio sen as prazas incorporadas posteriormente, con estas: 59.642 habitantes\nGalegos en Cuxhaven.\nO 15 de novembro de 1980 o Centro Cultural Galego de Cuxhaven (CCGC) foi fundado por un grupo de galegos, na s\u00faa maior\u00eda procedentes das R\u00edas Baixas, que se foron asentando na cidade alem\u00e1 de Cuxhaven atra\u00eddos pola forte industria de peixe al\u00ed existente. Comezou cham\u00e1ndose \u201cClub cultural espa\u00f1ol de Cuxhaven\u201d e mudou o nome en asemblea. \u00c9 membro da Coordinadora Federal das Asociaci\u00f3ns Galegas en Alema\u00f1a.\nO alcalde da cidade, Herbert Kihm, salientou o \u201cv\u00ednculo irrompible que desde hai d\u00e9cadas mante\u00f1en unidos \u00e1 terra de Breog\u00e1n coa xermana\u201d\nA maior\u00eda de emigrantes galegos a Cuxhaven provi\u00f1a das R\u00edas Baixas, a maior\u00eda da R\u00eda de Arousa (uns 2500), e desde 1989 est\u00e1 irmandada con Vilanova de Arousa (antes da constituci\u00f3n do concello da Illa de Arousa, tam\u00e9n con moita poboaci\u00f3n emigrada al\u00ed) En 2001 renovouse o irmandamento de Vilanova e Cuxhaven. \nEn 2011 anunciouse a creaci\u00f3n dunha asociaci\u00f3n provincial de emigrantes retornados de Cuxhaven e o nomeamento da praza \"Vilanova de Arousa\" de Cuxhaven cun cruceiro da escola de canteiros de Poio \nEn 2018 celebrouse a primeira Festa do albari\u00f1o de Cuxhaven, organizada polo CCGC e a Mancomunidade do Saln\u00e9s, que contou con representantes do PSdeG e do PPdG, da Illa de Arousa, Vilanova e Cambados. Durante a pandemia da COVID-19 seguiu a celebrarse, por\u00e9n en 2020 a alcaldesa de Cambados expresou a s\u00faa oposici\u00f3n \u00e1 mesma. A festa continuou a celebrarse en Cuxhaven en 2021.\nPol\u00edtica.\nConcello.\nO Concello de Cuxhaven est\u00e1 formado por 40 membros, n\u00famero especificado para unha poboaci\u00f3n entre 40.001 e 50.000. As elecci\u00f3ns locais son cada cinco anos (por exemplo o do 1 de novembro de 2021 remata o 31 de outubro de 2026). Os resultados nas elecci\u00f3ns de 2021 foron: \nAs \u00faltimas cinco elecci\u00f3ns municipais deron lugar \u00e1 seguinte distribuci\u00f3n de escanos inmediatamente despois das elecci\u00f3ns:\nEmblema e bandeira.\nDende o 1912 Cuxhaven ten oficialmente un escudo de armas. A bandeira da cidade ten franxas verticais brancas e vermellas co escudo da cidade no medio.\nIrmanamento e amizade de cidades.\nAdemais da mencionada de Vilanova de Arousa, e de Nuuk, a capital de Groenlandia (o irmandamento rematou en marzo de 2011 debido a unha reforma municipal e administrativa en Nuuk) Cuxhaven ten v\u00ednculos con:\nEdificios e imaxes.\nEdificios (selecci\u00f3n).\nSem\u00e1foro do vento.\nO \"Alte Liebe\" e o sem\u00e1foro e\u00f3lico \"B/H\" est\u00e1n situados no porto. Este dispositivo de 1884 mostra as direcci\u00f3ns e forzas do vento respectivas nas illas de Borkum \"B\" e Helgoland \"H\" aos barcos que navegan cara ao Mar do Norte.\nTorre de auga.\nA torre de auga de Cuxhaven de 1897, na r\u00faa da Estaci\u00f3n (Bahnhofstrasse\u00a011), proporcionou aos fogares a presi\u00f3n de auga necesaria at\u00e9 2004. En 2004 o dep\u00f3sito de auga foi retirado da rede. A torre, o fito da cidade, \u00e9 propiedade privada desde 2013.\nMedios.\nO Cuxhavener Nachrichten e o Niederelbe-Zeitung son dous xornais publicados pola \"Cuxhaven-Niederelbe-Verlagsgesellschaft mbH\u00a0&amp;\u00a0Co KG\". Tam\u00e9n se len en Cuxhaven o Hamburger Abendblatt e os xornais gratu\u00edtos \"Cuxhaven Kurier\" e \"Hadler Kurier\" desde 1985, e o semanario \"Elbe Weser aktuell\" (EWA).\nNo distrito rec\u00edbense os programas NDR en Baixa Saxonia, Hamburgo e Schleswig-Holstein, os programas de radio de Radio Bremen e as emisoras privadas Hitradio Antenne, Radio ffn, Radio 21, Radio Hamburg, Alsterradio, Radio Schleswig-Holstein (RSH), Delta Radio e Energy Bremen.\nCidad\u00e1ns de honra.\nA cidadan\u00eda de honra \u00e9 a m\u00e1xima condecoraci\u00f3n da cidade de Cuxhaven, e homenaxeou \u00e1s seguintes persoas:\nMitos e lendas.\nA asociaci\u00f3n M\u00e4nner vom Morgenstern adicada desde o s\u00e9culo XIX \u00e1 protecci\u00f3n do patrimonio cultural de Cuxhaven, recolle entre outras as seguintes historias:\nA serea e o cabaleiro, O vello amor, Annegret e Enno, O martelo en Ludingworth, Boia de Buman, Do demo na t\u00fanica, A besta negra en L\u00fcdingworth, As d\u00faas torres de Altenbruch, O santuario do altar en Altenbruch, Do d\u00e9cimo liberdade da parte occidental en Altenbruch, Da orixe do nome Poitlangenteil, Os Strong Goos, A maldici\u00f3n do mendigo, Os trasnos xunto \u00e1 lareira, A caveira no mu\u00ed\u00f1o de Warningsacker ou O vello en Westermoor"}
{"id": "553156", "revid": "5863", "url": "https://gl.wikipedia.org/wiki?curid=553156", "title": "Jes\u00fas Mar\u00eda Posada Moreno", "text": ""}
{"id": "553157", "revid": "5863", "url": "https://gl.wikipedia.org/wiki?curid=553157", "title": "Jes\u00fas Posada Moreno", "text": ""}
{"id": "553158", "revid": "5863", "url": "https://gl.wikipedia.org/wiki?curid=553158", "title": "Jes\u00fas Mar\u00eda Posada", "text": ""}
{"id": "553171", "revid": "23204", "url": "https://gl.wikipedia.org/wiki?curid=553171", "title": "Free Guy", "text": "Free Guy \u00e9 un filme estadounidense de 2021 dirixido e producido por Shawn Levy a partir dun gui\u00f3n de Matt Lieberman e Zak Penn, e unha historia orixinal de Lieberman. Est\u00e1 protagonizado por Ryan Reynolds, Jodie Comer, Utkarsh Ambudkar, Joe Keery e Taika Waititi."}
{"id": "553173", "revid": "25871", "url": "https://gl.wikipedia.org/wiki?curid=553173", "title": "Domingo P\u00e9rez de Barcia", "text": "Domingo P\u00e9rez de Barcia, nado en Pez\u00f3s en 1649 e\u00a0finado en M\u00e9xico o 3 \u00a0de novembro\u00a0de\u00a01713, foi un relixoso e escritor asturiano.\nTraxectoria.\nNatural do lugar de Vilarmarzo era fillo de Domingo P\u00e9rez de Barcia, rexedor en Pez\u00f3s e m\u00e1is de Catalina \u00c1lvarez de Monteser\u00edn. Seus pais, da pequena fidalgu\u00eda rural sen moitos recursos, env\u00edarono con dez anos a C\u00e1diz, e al\u00ed pasou seis anos. Con dezaseis anos marchou para Am\u00e9rica, e estivo baixo a protecci\u00f3n dun t\u00edo seu, Alfonso Ni\u00f1o, familiar do bispo Diego Osorio de Escobar. P\u00e9rez de Barcia estudou gram\u00e1tica e filosof\u00eda en Puebla e foi Diego Osorio quen o ordenou con menores; con vinte e cinco anos graduouse en filosof\u00eda na Universidade de M\u00e9xico, onde tam\u00e9n estudou dereito.\nOrdenado presb\u00edtero en 1680. O 25 de abril de 1683 foi un dos fundadores do colexio de San Miguel de Bel\u00e9n, situado na cidade de M\u00e9xico.\nPertenceu \u00e1 Congregaci\u00f3n do Oratorio de San Filipe Neri (\"Congregatio Oratorii Sancti Philippi Nerii\") e logrou algunha sona como prosista e poeta.\nO sacerdote Juli\u00e1n Guti\u00e9rrez de D\u00e1vila, compa\u00f1eiro de congregaci\u00f3n, publicou en M\u00e9xico unha \"Vida de Domingo P\u00e9rez de Barcia\", na que salienta as s\u00faas virtudes piadosas e recolle unha escolma do su labor literario."}
{"id": "553174", "revid": "23204", "url": "https://gl.wikipedia.org/wiki?curid=553174", "title": "Arb\u00ebresh\u00eb", "text": ""}
{"id": "553176", "revid": "98629", "url": "https://gl.wikipedia.org/wiki?curid=553176", "title": "Pobo arb\u00ebresh\u00eb", "text": "Os arb\u00ebresh\u00eb, tam\u00e9n co\u00f1ecidos como albaneses de Italia ou italo-albaneses, son un grupo etnoling\u00fc\u00edstico que habita no sur de Italia, principalmente concentrados en aldeas espalladas nas rexi\u00f3ns de Puglia, Basilicata, Calabria, Campania, Molise e Sicilia. Son descendentes na s\u00faa maior\u00eda dos tosks, que fuxiron de Morea entre os s\u00e9culos XIV e XVIII despois do avance do Otom\u00e1n nos Balc\u00e1ns.\nDurante a Idade Media, os arb\u00ebresh\u00eb instal\u00e1ronse no Reino de N\u00e1poles en varias ondas de migraci\u00f3n, tras o estabelecemento do Reino de Albania, a morte do heroe nacional alban\u00e9s Gjergj Kastrioti Sk\u00ebnderbeu e a paulatina conquista otom\u00e1 do Imperio Bizantino."}
{"id": "553178", "revid": "23204", "url": "https://gl.wikipedia.org/wiki?curid=553178", "title": "Albaneses de Italia", "text": ""}
{"id": "553179", "revid": "23204", "url": "https://gl.wikipedia.org/wiki?curid=553179", "title": "Italo-albaneses", "text": ""}
{"id": "553183", "revid": "98629", "url": "https://gl.wikipedia.org/wiki?curid=553183", "title": "Axiotaxe", "text": "En dereito, ch\u00e1mase axiotaxe (palabra derivada de \"axio\" a trav\u00e9s do franc\u00e9s \"agiotage\" e esta do italiano aggio que significa \"engadido\") \u00e1 especulaci\u00f3n de comercio que se fai cambiando o papel moeda en di\u00f1eiro efectivo ou o di\u00f1eiro efectivo en papel, aproveitando certas circunstancias para lograr xuros aumentados. A fraude de acci\u00f3ns de microcapitalizaci\u00f3n , a manipulaci\u00f3n do mercado e a usura son delitos actuais vinculados \u00e1 axiotaxe.\nA axiotaxe manti\u00f1a o valor dos efectos p\u00fablicos, pero facilita aos donos do di\u00f1eiro o medio de enriquecerse sen traballar, aparta moitos fondos das empresas \u00fatiles e d\u00e1 lugar a fraudes, afacendo aos homes a faltar aos seus empe\u00f1os e a satisfacer as s\u00faas d\u00e9bedas cunha parte delas. O axiotista ou axiotador \u00e9 a persoa que se emprega na axiotaxe, isto \u00e9, no cambio de letras de cambio e efectos p\u00fablicos por met\u00e1lico ou ao rev\u00e9s. \nRegulamento.\nEn Italia, de onde prov\u00e9n o termo, \u00e9 un delito descrito no artigo 2637 do c\u00f3digo civil.\nNo Imperio Alem\u00e1n e no Imperio Austroh\u00fangaro, \u00e1 \u00e9poca de gran crecemento do Gr\u00fcnderzeit sucedeulle outra de especulaci\u00f3n e axiotaxe. Nos sucesivos estados herdeiros deses imperios a regulaci\u00f3n do axiotaxe en relaci\u00f3n \u00e1 bolsa de valores e do xogo foi controvertida na xurisprudencia e na literatura especializada.\nA\u00ednda que en certas circunstancias os axiotistas contrib\u00faan a manter o cr\u00e9dito dos efectos p\u00fablicos, no entanto, como chegou a crerse que alg\u00fans se val\u00edan de malas artes para aumentar o dem\u00e9rito do papel do goberno a fin de facer maior a s\u00faa ganancia, en Espa\u00f1a prohibiuse absolutamente en real decreto de 6 de abril de 1799 a toda clase de persoas mesturarse con ning\u00fan pretexto como corredores ou mediadores na negociaci\u00f3n de vales reais, baixo a pena irremisible de desterro por catro anos e a dez leguas de distancia do pobo onde se abeirase, pola primeira vez, e a de presidio por igual termo en caso de reincidencia, permitindo s\u00f3 intervir en devandita negociaci\u00f3n aos corredores xurados do n\u00famero de cada praza coa indispensable condici\u00f3n de levar nos seus libros asentos formais destas negociaci\u00f3ns e de observar as mesmas solemnidades que polas ordenanzas est\u00e1banlles prescritas con respecto \u00e1s letras de cambio ; \"nota i, tit. 6, lib. 9, Nov.\" \"Rec.\""}
{"id": "553184", "revid": "22570", "url": "https://gl.wikipedia.org/wiki?curid=553184", "title": "Bandada", "text": "Unha bandada, bandado ou bando, \u00e9 un grupo de aves, en xeral da mesma especie, a\u00edda que non necesariamente, que act\u00faan de modo homox\u00e9neo mentres voan ou se alimentan. \nEste termo \u00e9 similar ao concepto de manda entre os mam\u00edferos. \nEtolox\u00eda.\nOs beneficios de asoci\u00e1rense en bandadas son variados, e cada bandada f\u00f3rmase para un prop\u00f3sito espec\u00edfico. Ser parte dunha bandada tam\u00e9n ten custos, sobre todo para as aves subordinadas socialmente, que son sometidas polas dominantes; e tam\u00e9n en ocasi\u00f3ns se sacrifica certa eficiencia \u00e1 hora de alimentarse. \nOs principais beneficios son a seguridade que produce un gran n\u00famero de exemplares, e un aumento, polo xeral, da eficiencia na busca de alimentos. E defensa contra os depredadores \u00e9 especialmente importante en h\u00e1bitats pechados, como os bosques, onde a t\u00e1ctica da emboscada \u00e9 moi com\u00fan, e unha gran cantidade de ollos contrib\u00faen a un bo sistema de alerta r\u00e1pida. Isto levou ao desenvolrmento de bandadas compostas por pequenos n\u00fameros de moitas especies diferentes e unidas para a alimentaci\u00f3n; estas bandadas aumentan a seguridade e reducen a competencia potencial polos recursos, en comparaci\u00f3n coas bandadas monoespec\u00edficas."}
{"id": "553185", "revid": "23204", "url": "https://gl.wikipedia.org/wiki?curid=553185", "title": "Token Vexator Canadiensis", "text": "Os \"tokens\" Vexator Canadiensis son unha serie de moedas cu\u00f1adas en cobre ou en lat\u00f3n, sen indicaci\u00f3n de valor, emitidas de xeito privado (\"tokens\") na provincia do Baixo Canad\u00e1 durante a d\u00e9cada de 1830, \u00e1s que se lles atrib\u00fae car\u00e1cter sat\u00edrico-pol\u00edtico.\nTodas estas pezas presentan unha aparencia moi descoidada e reproducen nos seus anversos un busto vagamente reco\u00f1ecible como masculino, e unha imaxe feminina no reverso que lembra a de Britannia. A s\u00faa lenda do anverso \u2014\u2014, pola que se co\u00f1ece esta serie, p\u00f3dese entender como un xeito de protesta sat\u00edrica contra un gobernador impopular do Canad\u00e1 ou mesmo como Guillerme IV, como \"acosador do Canad\u00e1\", ou, noutras interpretaci\u00f3ns, poder\u00eda representar simplemente un trampeiro comerciante de peles. Para alg\u00fans autores, esta imprecisi\u00f3n ser\u00eda deliberada para permitir ao seu emisor ser acusado de sedici\u00f3n.\nMalia amosaren a data de 1811 \u2014e, probablemente nun s\u00f3 caso, a de 1810\u2014 nos seus reversos, considerouse que estas moedas foron emitidas nalg\u00fan momento da d\u00e9cada de 1830 e que a data anterior servir\u00eda para eludir as leis que prohib\u00edan a importaci\u00f3n de novas emisi\u00f3ns de \"tokens\". No entanto, alg\u00fans estudos numism\u00e1ticos recentes cuestionan esta hip\u00f3tese e soste\u00f1en que ser\u00edan emitidos m\u00e1is preto da data que amosan.\nCo\u00f1\u00e9cense polo menos tres variedades principais, sen tomar en consideraci\u00f3n variantes menores de cu\u00f1o. Cu\u00f1\u00e1ronse en tiraxes reducidas, polo que son pezas raras que alcanzan no mercado numism\u00e1tico prezos elevados.\nCaracterizaci\u00f3n.\nAlg\u00fans destes to \"tokens\" est\u00e1n cu\u00f1ados en cobre e outros en lat\u00f3n, e o seu rango de pesos \u00e9 moi amplo, desde os 3,0 gramos aos 6,5 gramos. Co\u00f1\u00e9cese mesmo un exemplar que chega aos 8 gramos.\nAnverso.\nO anverso representa un busto dun home ollando cara \u00e1 esquerda, co cabelo ondulado e cun aspecto descoidado. Tradicionalmente ent\u00e9ndese que a lenda do anverso \u00e9 a expresi\u00f3n latina , a\u00ednda que en ocasi\u00f3ns tam\u00e9n se poder\u00eda entender como ; e segundo o caso poder\u00eda traducirse, respectivamente como \"acosador do Canad\u00e1\" ou como \"cazador (trampeiro) canadense\". A lenda est\u00e1 gravada dunha maneira moi descoidada e co \"\" de invertido. Ademais, alg\u00fans autores, na s\u00faa descrici\u00f3n do busto, interpretan que este ten a lingua de f\u00f3ra. Algunhas variedades do anverso presentan tam\u00e9n unha estrela debaixo do busto.\nReverso.\nNo reverso reprod\u00facese unha figura sedente claramente feminina, tam\u00e9n cun aspecto moi descoidado, que semella a cl\u00e1sica representaci\u00f3n da Britannia da moeda de cobre inglesa, rodeada pola lenda , coa a data 1811 ou, moito m\u00e1is raramente, 1810 no exergo. Unha interpretaci\u00f3n desta lenda \u00e9: \"Non che gustar\u00eda atrapalos?\". Partindo a lenda aparece adoito unha estrela de cinco puntas, a\u00ednda que existe unha variante con tres estrelas.\nEstudo numism\u00e1tico.\nPrimeiros estudos.\nO primeiro autor en describir os \"tokens\" Vexator Canadiensis foi Alfred Sandham, no seu traballo de 1869 titulado \"Coins, Tokens and Medal of the Dominion of Canada\". Sandham non cuestionou a data que figura impresa nestas moedas e, xa que logo, considerounas como as primeiras emitidas en territorio canadense, no canto de ser importada de f\u00f3ra do pa\u00eds. No seu cat\u00e1logo describiu tres exemplares, que situou como os n\u00fameros 5, 6 e 7 baixo a ep\u00edgrafe \"Canada\", a\u00ednda que menciona que ti\u00f1a co\u00f1ecemento doutras variedades, que difer\u00edan \"no xeito de escribir ou na puntuaci\u00f3n\". Sandham interpretou que a figura feminina dos reversos estaba \"bailando\".\nEn 1874 publicouse o segundo estudo acerca destas moedas, obra de William Kingsford, titulado \"A Canadian Political Coin\". A maior parte desta monograf\u00eda c\u00e9ntrase no trasfondo pol\u00edtico do Alto Canad\u00e1 na d\u00e9cada de 1810 que, na s\u00faa opini\u00f3n, conduciu \u00e1 emisi\u00f3n destes \"tokens\", e menciona que na s\u00faa maior\u00eda foron atopados no Quebec. Kingsford foi o primeiro en interpretar a lenda dos reversos como \"Non che gustar\u00eda atrapalos?\" Base\u00e1ndose na data que aparec\u00eda nas moedas e na lenda , o \"acosador do Canad\u00e1\" corresponder\u00edase co xeneral James Craig, que fora gobernador xeral do Canad\u00e1 ata ese mesmo ano (1811). \nEsta tese de Kingsford foi recollida por Pierre-Napol\u00e9on Breton no seu cat\u00e1logo ilustrado de numism\u00e1tica canadense publicado en 1894, quen, ao describir os antecedentes hist\u00f3ricos destas moedas, tam\u00e9n afondou no car\u00e1cter ditatorial do Goberno colonial de Craig. Breton tam\u00e9n menciona que todos os exemplares destes \"tokens\" aos que el tivera acceso estaban \"mal cu\u00f1ados\" e era \"imposible atopar alg\u00fan en bo estado\". En tanto que Sandham mencionaba tres variedades, Breton s\u00f3 enumerou d\u00faas, que catalogou cos n\u00fameros 558 e 559, ao tempo que sinala que cada unha ten as s\u00faas propias variantes. Utilizando unha escala de dez graos \u2014na que o 10 lle corresponde \u00e1 m\u00e1is rara\u2014, Breton atrib\u00faelle a estas pezas un grao de rareza de 3, a\u00ednda que sinala que \"est\u00e1n a converterse raras\".\nEn 1910, o numism\u00e1tico estadounidense Howland Wood descubriu unha variante dos \"tokens\" Vexator Canadiensis que presentaba nos anversos unha cabeza de maior tama\u00f1o, sen lenda ningunha e coa data de 1810 baixo o busto. O reverso, que describiu como \"variante co vestido da figura feminina que parece feito de plumas\", aproxim\u00e1base ao catalogado por Bret\u00f3n co n\u00famero 558 \u2014a\u00ednda que coa data de 1811\u2014. Wood especulou, por tanto, con que estes tokens foran concibidos con anterioridade \u00e1 marcha de John Craig, ou tam\u00e9n con que o anverso corresponder\u00eda a un cu\u00f1o experimental posto en servizo de xeito improvisado. Non apareceu ning\u00fan outro exemplar destes \"tokens\" coa data de 1810 desde a descuberta de Wood, polo que se considera como \"probablemente \u00fanico\". O esp\u00e9cime co\u00f1ecido forma parte da Colecci\u00f3n Nacional de Moeda, do Museo do Banco do Canad\u00e1.\nO estudo m\u00e1is exhaustivo sobre os Vexator Canadiensis foi o levado a cabo polo numism\u00e1tico canadense Robert W. McLachlan, no seu artigo \"When Was the Vexator Canadensis Issued?\", publicado en 1915. Logo de revisar persoalmente entre 25 e 30 esp\u00e9cimes destas moedas, s\u00f3 puido atopar as d\u00faas variantes principais que coincid\u00edan coas descritas por Breton. Xa que logo, consideraba as tres variantes sinaladas por Sandham como un erro, e interpretaba o traballo deste como \"preparado \u00e1s pr\u00e9sas, sen un exame axeitado das pezas descritas\". McLachlan consultou a dous expertos en lingua latina, que coincidiron na interpretaci\u00f3n de Kingsford da inscrici\u00f3n como \"Non che gustar\u00eda atrapalos?\". \nDada a lixeireza destes \"tokens\", McLachlan pensa que non deberon de ser aceptadas como moedas de medio penique xa en 1811, e que non hai probas de que se produciran cu\u00f1axes no Canad\u00e1 nunha data tan temper\u00e1. Esta situaci\u00f3n ter\u00eda cambiado, no entanto, na d\u00e9cada de 1830, cando xurdiron outros \"tokens\" lixeiros \u2014entre eles os \"tokens\" Blacksmith, aos que McLachlan considera que se parecen os Vexator Canadiensis\u2014, que tam\u00e9n se caracterizaban polo confuso das s\u00faas lendas. McLachlan tam\u00e9n sinalou que moitos dos tokens cu\u00f1ados para seren usados no Baixo Canad\u00e1 a mediados da d\u00e9cada de 1830 portaban datas anteriores, como os tokens de Tiffin, que amosaban a data de 1812, os de Harp, de 1820, e os de medio penique brit\u00e1nicos, que se emitiron por vez primeira na d\u00e9cada de 1730, durante o reinado de Xurxo II. \nAo atopar exemplares dos \"tokens\" Vexator Canadiensis en similar proporci\u00f3n en Montreal e en Quebec, McLachlan consideraba m\u00e1is probable que estes fosen cu\u00f1ados en Montreal e non antes de 1835. Este autor chegou tam\u00e9n \u00e1 conclusi\u00f3n de que o \"acosador\" ou \"torturador\" sinalado poder\u00eda ser moi probablemente Guillerme IV e de que, a\u00ednda que o emisor quer\u00eda satirizar secretamente a Administraci\u00f3n do Baixo Canad\u00e1 desde a perspectiva franco-canadense, a motivaci\u00f3n principal era o lucro mediante a emisi\u00f3n de \"tokens\" infravalorados para a circulaci\u00f3n.\nUnha an\u00e1lise das lendas dos \"tokens\" Vexator Canadiensis realizada na d\u00e9cada de 1960 conclu\u00edu que era probable que quen dese\u00f1ara estas moedas tivese co\u00f1ecementos numism\u00e1ticos, xa que deb\u00eda estar familiarizado con lendas similares dos co\u00f1ecidos como \"tokens de evasi\u00f3n\" dos Estados Unidos e de Inglaterra, e s\u00f3 unha persoa ben formada poder\u00eda ser quen de \"idear unha peza as\u00ed e compor unha lenda orixinal en lat\u00edn\".\nEstudos modernos.\nO cat\u00e1logo de 2012 publicado por W. K. Cross sobre os \"tokens\" coloniais canadenses reco\u00f1ece tres variantes dos tokens Vexator Canadiensis, entre elas as cu\u00f1axes en cobre e en lat\u00f3n. Desde ent\u00f3n apareceron novas variantes, entre elas dous esp\u00e9cimes distintos cunha soa cara gravada.\nO hist\u00f3rico artigo de McLachlan's acerca destas moedas foi reexaminado en tempos m\u00e1is recentes, pondo en d\u00fabida aspectos como a s\u00faa suposta relaci\u00f3n cos tokens Blacksmith, a s\u00faa dataci\u00f3n na d\u00e9cada de 1830, como pensaba McLachlan, e mesmo se estaban destinados \u00e1 s\u00faa posta en circulaci\u00f3n. O numism\u00e1tico Wayne Jacobs revisou a historia e os estudos sobre estas moedas nun artigo de 1996, no que propuxo que os \"vexators\" eran, de feito, un \"pase de loxa\" utilizado polos membros da Irmandade de Cazadores, polo que nunca estar\u00edan destinados \u00e1 circulaci\u00f3n, sen\u00f3n a identificar aos membros desta loxa.\nMediante fluorescencia de raios-X decubriuse que d\u00faas das variedades destes tokens son id\u00e9nticas na s\u00faa composici\u00f3n elemental, o que suxire que se fabricaron ao mesmo tempo ou que, polo menos, proced\u00edan do mesmo lote de pranchas de cobre.\nA cantidade total de tokens Vexator Canadiensis dispo\u00f1ibles para os coleccionistas actuais estimouse entre 300 e 400."}
{"id": "553191", "revid": "1888", "url": "https://gl.wikipedia.org/wiki?curid=553191", "title": "Heriberto Fuertes G\u00f3mez", "text": "Heriberto Fuertes G\u00f3mez, finado na Ca\u00f1iza en agosto de 1948, foi un m\u00e9dico e pol\u00edtico galego.\nTraxectoria.\nFillo de Gerardo Fuertes e Mar\u00eda G\u00f3mez. Foi un dos promotores con Modesto \u00c1lvarez V\u00e1zquez, Jos\u00e9 Benito Gonz\u00e1lez \u00c1lvarez e Emilio Rodr\u00edguez Arias do peri\u00f3dico \"Nueva Ca\u00f1iza\". M\u00e9dico da Ca\u00f1iza, na Segunda Rep\u00fablica foi elixido concelleiro da Ca\u00f1iza. Presidente de Izquierda Republicana da Ca\u00f1iza, foi proposto polo Bloque Popular de Izquierdas como alcalde en abril de 1936. Co golpe de Estado do 18 de xullo de 1936 foi detido e encarcerado en Vigo. En 1939 pasou a ser m\u00e9dico do H\u00edo. Foi nomeado m\u00e9dico de asistencia p\u00fablica domiciliaria de Covelo en 1942, e de Crecente en 1945. Finou nun accidente de tr\u00e1fico na estrada de Ponte Pedras a Pontevedra a principios de agosto de 1948.\nVida persoal.\nCasou na Ca\u00f1iza con Nazareth Bacelar Queimadelos, filla de Antonio Bacelar Vesteiro, en 1928, e foi pai de Jos\u00e9 Gerardo, Juan, Heriberto Alejandro e Carlos Antonio Fuertes Bacelar."}
{"id": "553204", "revid": "25871", "url": "https://gl.wikipedia.org/wiki?curid=553204", "title": "Pen\u00ednsula de Creuddyn", "text": "Pen\u00ednsula de Creuddyn ( ) \u00e9 o termo xeogr\u00e1fico para unha pequena pen\u00ednsula no municipio do condado de Conwy en Gales. Incl\u00fae Llandudno, Rhos-on-Sea, Deganwy, Penrhyn Bay e Llandudno Junction. A poboaci\u00f3n total da pen\u00ednsula \u00e9 de 38.952 habitantes. Limita aproximadamente co mar de Irlanda, o r\u00edo Conwy, a ba\u00eda de Conwy e a autoestrada A55.\nO Gran Orme at\u00f3pase ao final da pen\u00ednsula, e preto est\u00e1 o Pequeno Orme. Hai varios outeiros de pedra calcaria duns 100 metros de altura, inclu\u00edndo Bryn Euryn, Bryn Pydew, Mynydd Pant, Coed Gaer, Bryniau e o castelo de Deganwy. O Gran Orme alcanza os 207 metros, e o Pequeno 141 metros. A zona adoita chamarse simplemente \"Y Creuddyn\", sendo o nome gal\u00e9s do commote medieval (unidade administrativa dentro dun \"cantref\" ) que corresponde aproximadamente \u00e1 propia pen\u00ednsula, a\u00ednda que algo maior. \nO colexio de educaci\u00f3n secundaria gal\u00e9s Ysgol y Creuddyn est\u00e1 situado na pen\u00ednsula."}
{"id": "553205", "revid": "23204", "url": "https://gl.wikipedia.org/wiki?curid=553205", "title": "Cantref", "text": "Un cantref (: [\u02c8kantr\u025b(v)]; plural cantrefi) era unha divisi\u00f3n da terra no Gales medieval, particularmente importante na administraci\u00f3n da lei galesa.\nDescrici\u00f3n.\nNa idade media, Gales estaba dividido en \"cantrefs\" que, \u00e1 s\u00faa vez, se subdivid\u00edan en \"cymydau\" ou \"cwmwt\" (commotes). A palabra \"cantref\" deriva de Cant (cen) e tref (\"vila\" en gal\u00e9s moderno, a\u00ednda que antigamente us\u00e1base para aldeas ou asentamentos menores). Consid\u00e9rase que o \"cantref\" \u00e9 a unidade orixinal, mentres que os \"commotes\" ser\u00edan unha divisi\u00f3n posterior. Os \"cantrefs\" pod\u00edan variar considerablemente en tama\u00f1o; moitos se divid\u00edan en dous ou tres commotes, pero o maior, o \"Cantref Mawr\" or \"Gran Cantref\" en Ystrad Tywi (actual Carmarthenshire) inclu\u00eda sete \"commotes\". Para dar unha idea do tama\u00f1o dun \"cantref\", a illa de Anglesey estivo dividida en tres\u02d0 Cemais, Aberffraw e Rhosyr.\nHistoria.\nA antig\u00fcidade do sistema de \"cantrefs\" queda demostrada polo feito de que a mi\u00fado marcan a fronteira entre dialectos do idioma gal\u00e9s. Alg\u00fans foron orixinariamente reinos por dereito propio, outros poden ter sido unidades artificiais creadas m\u00e1is tarde.\nOs \"cantrefs\" tiveron especial importancia na administraci\u00f3n da lei galesa. Cada cantref tivo o seu propio tribunal, que era unha asemblea de \"uchelwyr\", os principais propietarios de terras do \"cantref\". Estaba presidido polo rei, se estaba presente no \"cantref\", ou por un representante seu. Ademais dos xu\u00edces haber\u00eda un secretario, un porteiro e \u00e1s veces dous \u00abintercesores\u00bb profesionais. O tribunal do \"cantref\" ocup\u00e1base dos crimes, a determinaci\u00f3n dos l\u00edmites e as cuesti\u00f3ns relativas \u00e1 herdanza. M\u00e1is tarde, os tribunais de cada commote fix\u00e9ronse cargo de moitas das funci\u00f3ns do cantref, e nalgunhas zonas os nomes dos \"commotes\" son moito m\u00e1is co\u00f1ecidos que o nome dos \"cantrefs\" dos que formaban parte.\nO Libro Vermello de Hergest (1375-1425) proporciona unha lista detallada de \"cantrefs\" e \"commotes\" a finais do s\u00e9culo XIV e principios do s\u00e9culo XV. A lista ten ambig\u00fcidades nalgunhas partes, especialmente na secci\u00f3n de Gwynedd. Tam\u00e9n hai que ter en conta que o n\u00famero e organizaci\u00f3n de \"cantrefs\" e \"commotes\" na Alta Idade Media foi algo diferente ao aqu\u00ed mostrado. Incl\u00faense a continuaci\u00f3n os \"cantrefs\" desta lista, coa ortograf\u00eda orixinal do manuscrito xunto con, no seu caso, o equivalente moderno en gal\u00e9s est\u00e1ndar\u02d0"}
{"id": "553207", "revid": "22570", "url": "https://gl.wikipedia.org/wiki?curid=553207", "title": "Maelienydd", "text": " G w o n e d d Rhos Tegeingl Rom\u00e1ntico Rom\u00e1ntico Dunoding Meirionnydd cabeza- lago Edeyrn- i\u00f3n C l a w d d O f f a P o w o s Cargos anti- t\u00edas L\u00f3strego Maelienydd Elfael Ceredigion Brecknock Glamorgan Glywysing Ewias Erging Gwent El sabe Dyfed S. e o l l w g O Mar Celta Quil\u00f3metroMaelienydd ou Maeliennydd foi un cantref e un se\u00f1or\u00edo no leste do Gales medio, que inclu\u00eda a \u00e1rea situada entre o r\u00edo Ithon no oeste e o bosque de Radnor na fronteira inglesa no leste. A zona, que \u00e9 predominantemente monta\u00f1osa, forma parte dos actuais Powys.\nXeograf\u00eda.\nAo leste Maelienydd limita con Herefordshire en Inglaterra, ao sur co cantref de Elfael, ao oeste co commote (ou \"chwmwd\") de Vendrryn e ao norte co cantref de Arwystli en Powys e o commote de Kerry. Foi clasificado como parte da rexi\u00f3n medieval de Wye e Severn, que se atopa entre o reino de Powys ao norte e Brecknock ao sur.\nNalg\u00fan momento durante a Idade Media, Maelienydd estaba dividida en tres commotes, \u00e9 dicir :\nCynllo era o patr\u00f3n de Maelienydd , cunha igrexa en Llanbister. Cefnllys era o centro principal do cantref. M\u00e1is tarde, a abad\u00eda de Cwm Cir foi constru\u00edda polos cistercienses no leste do cantref.\nHistoria.\nMaelienydd foi posibelmente un pequeno reino ou se\u00f1or\u00edo independente no inicio de Gales que se estend\u00eda m\u00e1is ao sur que o cantref medieval, inclu\u00edndo a zona preto do actual no seu territorio. Pouco se sabe da s\u00faa historia inicial.\nMaelienydd converteuse nunha zona de grande importancia estrat\u00e9xica tras a chegada dos normandos, debido \u00e1 s\u00faa localizaci\u00f3n. Parece que estaba baixo control normando en 1093, cando se constru\u00edu o castelo de Cymaron, pero no s\u00e9culo XII converteuse nunha zona disputada polos se\u00f1ores galeses locais, especialmente Cadwallon ap Madog, e os poderosos Mortimers. En 1179 Cadwallon foi asasinado por alg\u00fans dos homes de Roger Mortimer cando regresou a Powys despois de visitar Henrique II de Inglaterra. Como Cadwallon era nominalmente o rei, Roger Mortimer foi encarcerado polo rei, que pretend\u00eda socavar o poder dos se\u00f1ores normandos independentes das marcas, e Maelienydd foi herdada polo fillo de Cadwallon, Maelgwn ap Cadwallon. Cando Roger Mortimer sa\u00edu da prisi\u00f3n apoderouse de gran parte do se\u00f1or\u00edo, pero m\u00e1is tarde Maelgwn recuperou a s\u00faa posesi\u00f3n coa axuda de Rhys ap Gruffudd de Deheubarth . Despois da morte de Rhys, o territorio foi de novo ocupado polos Mortimers.\nA loita polo control de Maelienydd continuou no s\u00e9culo XIII, cando se converteu nunha plataforma de batalla entre as forzas do rei de Inglaterra e Llywelyn o Grande e Llywelyn ap Gruffudd de Gwynedd. Durante ese tempo libraronse varias batallas en Maelienydd, inclu\u00edndo o Castelo de Cefnlly e Chymaron.\nCrese que unha das principais versi\u00f3ns das (leis galesas), a versi\u00f3n consolidada, foi elaborada en Maelienydd cando estaba baixo a influencia de Rhys ap Gruffudd de Deheubarth na segunda metade do s\u00e9culo XII.\nDespois da ca\u00edda do Pa\u00eds de Gales independente en 1283, Maelienydd foi un dos \"douscentos\" unidos para formar Radnorshire."}
{"id": "553208", "revid": "23204", "url": "https://gl.wikipedia.org/wiki?curid=553208", "title": "Cynllo", "text": "Cynllo foi un santo gal\u00e9s, nado nalg\u00fan momento do s\u00e9culo V. Segundo unha tradici\u00f3n, era fillo de Bar (ou 'Mor') ap Ceneu ap Coel Godebog ( Coel Hen ) do Vello Norte e, polo tanto, un dos \"Coeling\", descendentes de Coel, como Llywarch Hen. Pero outras fontes fan del irm\u00e1n de San Teilo .\nOs lugares asociados coa planificaci\u00f3n en Gales incl\u00faen d\u00faas aldeas chamadas Llangynllo ( Llangynllo (Powys) e Llangynllo (Ceredigion) ). En Powys est\u00e1 Pistyll Cynllo, un famoso pozo da parroquia de Llanbister . Na Idade Media, era o patr\u00f3n de Maelienydd. Tam\u00e9n foi o patr\u00f3n de Rhayader ( Cwmwd Deuddwr ) e Llangoedmor en Ceredigion.\nNon se sabe case nada da s\u00faa vida, pero hai referencias a el nun famoso poema atribu\u00eddo ao bardo Taliesin, \"Dyhuddiant Elffin\"\".\nA vixilia festiva cel\u00e9brase o 8 de agosto ."}
{"id": "553211", "revid": "98629", "url": "https://gl.wikipedia.org/wiki?curid=553211", "title": "Notostr\u00e1ceos", "text": "A dos notostr\u00e1ceos, \"Notostraca\", \u00e9 unha orde de crust\u00e1ceos branqui\u00f3podos. \nCo\u00f1\u00e9cense f\u00f3siles de notostr\u00e1ceos de m\u00e1is de 200 mill\u00f3ns de anos de antig\u00fcidade. \nNa actualidade abrangue unha soa familia, a dos tri\u00f3psidos (\"Triopsidae\"), con tan s\u00f3 dous x\u00e9neros.\nAs s\u00faas especies co\u00f1\u00e9cense como camar\u00f3ns c\u00e1gado.\nTaxonom\u00eda.\nDescrici\u00f3ns.\nA orde foi descrita en 1867 polo bi\u00f3logo mari\u00f1o e de auga doce noruegu\u00e9s Georg Ossian Sars.\nA familia describiuna en 1909 o xe\u00f3logo alem\u00e1n Konrad Keilhack, nun traballo publicado en \"Brauer's S\u00fcsswasserf. Deutschl\"., 10: 7.\nEtimolox\u00edas.\nO nome cient\u00edfico \"Notostraca\" est\u00e1 formado pola uni\u00f3n dos elementos \"not\"- e -\"ostraca\", tirados dos termos do grego antigo \u03bd\u1ff6\u03c4\u03bf\u03c2 \"n\u014dtos\" \"costas\", e \u1f44\u03c3\u03c4\u03c1\u03b1\u03ba\u03bf\u03bd \u200e\"\u00f3stracon\", \"cuncha\" (de molusco, de tartaruga).\nEn canto \"Triopsidae\" est\u00e1 formado pola adici\u00f3n ao nome do seu x\u00e9nero tipo, \"Triops\", o sufixo do lat\u00edn cient\u00edfico -\"\u012ddae\", propio dos nomes das familias de animais.\nX\u00e9neros.\nA familia \"Triopsidae\" comprende dous x\u00e9neros:\nCaracter\u00edsticas.\nOs notostr\u00e1ceos son animais que viven en xeral en augas doces e que presentan unha serie de trazos que permiten distinguilos claramente do resto dos branqui\u00f3podos.\nAs especies dos dous x\u00e9neros actuais est\u00e1n considerados f\u00f3siles viventes, e non cambiaron significativamente desde o Tri\u00e1sico. \nTe\u00f1en o corpo formado por tres tagmas: c\u00e9falon, t\u00f3rax e pleon; os dous primeiros e parte do pleon est\u00e1n cubertos por unha casca dorsal en forma de escudo.\nEsta casca fai inconfund\u00edbel a esta orde, e recorda un pouco aos cangrexos de ferradura (orde dos xifosuros, da clase dos merostomados), animais mari\u00f1os de moito maior tama\u00f1o.\nPos\u00faen un ollo naupliano e dous ollos compostos s\u00e9siles. O segundo par de antenas e as maxilas est\u00e1n reducidas ou faltan por completo.\nO t\u00f3rax consta de 11 segmentos, cada un cun par de ap\u00e9ndices (torac\u00f3podos) de tipo filopodial, \u00e9 dicir, aplanados, foli\u00e1ceos e lobulados. O pleon consta de 13 a 33 segmentos, con 29 a 52 pares de ap\u00e9ndices (ple\u00f3podos), de estrutura similar aos torac\u00f3podos. O telson pos\u00faee un par de cercos anelados moi longos.\nCiclo de vida.\nNas poboaci\u00f3ns dos notostr\u00e1ceos do hemisferio norte dase con frecuencia un fen\u00f3meno de partenox\u00e9nese, segundo o cal, de ovos non fecundados nacen unicamente fembis, sendo os machos case inexistentes. Mentres que, a medida que se avanza cara aos tr\u00f3picos, os machos poden chegar incluso a superar en n\u00famero \u00e1s femias.\nO macho adh\u00edrese ao cacho da femia e xunta seu 11\u00ba par de patas coas da femia. Tanto os ovos fecundados, como os que non o son, almac\u00e9nanse nun compartimento que se encontra en 11\u00ba par de patas."}
{"id": "553212", "revid": "22795", "url": "https://gl.wikipedia.org/wiki?curid=553212", "title": "Notostraca", "text": ""}
{"id": "553213", "revid": "5863", "url": "https://gl.wikipedia.org/wiki?curid=553213", "title": "Supervisory control and data acquisition", "text": ""}
{"id": "553214", "revid": "5863", "url": "https://gl.wikipedia.org/wiki?curid=553214", "title": "Supervisory Control and Data Acquisition", "text": ""}
{"id": "553215", "revid": "5863", "url": "https://gl.wikipedia.org/wiki?curid=553215", "title": "Supervisory Control And Data Acquisition", "text": ""}
{"id": "553216", "revid": "5863", "url": "https://gl.wikipedia.org/wiki?curid=553216", "title": "HMI/SCADA", "text": ""}
{"id": "553217", "revid": "5863", "url": "https://gl.wikipedia.org/wiki?curid=553217", "title": "SCADA Security", "text": ""}
{"id": "553225", "revid": "1131", "url": "https://gl.wikipedia.org/wiki?curid=553225", "title": "Lake Grace", "text": "O top\u00f3nimo Lake Grace pode referirse a:"}
{"id": "553228", "revid": "89787", "url": "https://gl.wikipedia.org/wiki?curid=553228", "title": "Lake Grace, Australia Occidental", "text": "Lake Grace \u00e9 unha pequena cidade de Australia Occidental.\nXeograf\u00eda.\nSituada a 286 msnm, enc\u00f3ntrase a 350 km ao sueste de Perth. \u00c9 a sede do condado de Lake Grace. Segundo censo de 2016 ti\u00f1a 548 habitantes.\nPrecipitaci\u00f3ns.\nLake Grace recibe normalmente 353,3 mm de precipitaci\u00f3ns anuais, con 16,3 mm en xaneiro."}
{"id": "553241", "revid": "25871", "url": "https://gl.wikipedia.org/wiki?curid=553241", "title": "The Garden of the Gods", "text": ""}
{"id": "553247", "revid": "25871", "url": "https://gl.wikipedia.org/wiki?curid=553247", "title": "Birds, Beasts, and Relatives", "text": ""}
{"id": "553249", "revid": "29398", "url": "https://gl.wikipedia.org/wiki?curid=553249", "title": "Jos\u00e9 \u00c1ngel Iribar", "text": "Jos\u00e9 \u00c1ngel Iribar Kortajarena, nado en Zarautz o 1 de marzo de 1943, \u00e9 un exfutbolista e ex adestrador vasco. \nPorteiro hist\u00f3rico do Athletic Club, \u00e9 un dos xogadores m\u00e1is importantes da historia do club, as\u00ed como o futbolista que m\u00e1is partidos oficiais disputou coa s\u00faa camiseta (614). Ga\u00f1ou co Athletic dous campionatos de Copa (1969 e 1973) e un Trofeo Zamora nas 18 tempadas que ocupou a porter\u00eda de San Mam\u00e9s. Ademais, foi tres veces subcampi\u00f3ns de Copa, unha vez subcampi\u00f3n de Liga e xogou a final da Copa da UEFA en 1977.\nFoi o gardameta indiscutible da selecci\u00f3n espa\u00f1ola entre 1964 a 1976, e formou parte do once titular que ga\u00f1ou a Eurocopa de 1964 contra a Uni\u00f3n Sovi\u00e9tica. \nRetirouse ao final da tempada 1979/80, a\u00ednda que foi o 12 de decembro de 1979 cando disputou o seu \u00faltimo partido como profesional. Posteriormente, pasou a traballar como adestrador nas categor\u00edas inferiores do Athletic, e adestrou o primeiro equipo na tempada 1986/87. Posteriormente exerceu de adestrador de porteiros ata 2001.\nTraxectoria.\nComezos.\nNaceu o 1 de marzo de 1943 na localidade guipuscoana de Zarautz, nun baserri chamado Makatza. Durante a s\u00faa infancia comezou a xogar ao f\u00fatbol na praia de Zarautz. Estudou no Colexio La Salle e, posteriormente, aprendeu o oficio de torneiro na Escola de Mestres Antonianos. Durante un tempo traballou no torno nunha pequena empresa.\nO primeiro equipo no que xogou, con 12 anos, foi o Salleko infantil. Pouco despois pasou a xogar no equipo dos Antonianos e m\u00e1is tarde no xuvenil do CD Zarautz.\nBasconia.\nEn 1961, con 18 anos, pasou unha proba para fichar polo CD Basconia, que militaba en Segunda Divisi\u00f3n, cando este equipo a\u00ednda non era filial do Athletic. Debutou na categor\u00eda de prata na s\u00e9tima xornada contra o Indautxu, aproveitando unha lesi\u00f3n de Arego e xa non volveu sa\u00edr do once titular.\nCo Basconia xogou a Copa do Xeneral\u00edsimo 1961/62 e, para sorpresa de moitos, eliminou ao Atl\u00e9tico de Madrid, club que militaba en Primeira Divisi\u00f3n e que ga\u00f1ara as d\u00faas \u00faltimas edici\u00f3ns do torneo. A grande actuaci\u00f3n de Iribar nesa eliminatoria e ao longo da tempada chamou a atenci\u00f3n de varios clubs de todo o pa\u00eds, como o FC Barcelona, o Valencia CF ou o Atl\u00e9tico de Madrid, que estaban interesados en adquirir os seus servizos.\nFinalmente, o Athletic Club pagoulle ao CD Basconia un traspaso dun mill\u00f3n de pesetas polo xogador, cifra r\u00e9cord para a \u00e9poca.\nAthletic Club.\nA s\u00faa primeira tempada no Athletic non foi doada, xa que a porter\u00eda estaba ocupada polo internacional Carmelo Cedr\u00fan, que fora o dono indiscutible da meta branca e vermella durante m\u00e1is de dez anos. O 23 de setembro de 1962, debido \u00e1 lesi\u00f3n de Carmelo, debutou como xogador do equipo vasco substitu\u00edndo ao porteiro bisca\u00ed\u00f1o aos 61 minutos de xogo, nun partido contra o CD M\u00e1laga. O 14 de abril de 1963 foi titular por primeira vez nunha derrota por 3-2 ante o Real Betis. O 21 de abril de 1963 xogou o seu primeiro partido en San Mam\u00e9s, que acabou cunha derrota ante o Real Madrid (0\u20131) tras un gol de penalti de Pusk\u00e1s.\nNa seguinte tempada, con Carmelo lesionado, Iribar consolidouse como porteiro titular. As s\u00faas boas actuaci\u00f3ns val\u00e9ronlle a admiraci\u00f3n da afecci\u00f3n e, ademais, relegou definitivamente ao banco a Carmelo, que marchou ao Espanyol ao final da tempada.\nEn 1969 ga\u00f1ou o seu primeiro t\u00edtulo co Athletic ao vencer ao Elche por 1-0 na final da Copa do Xeneral\u00edsimo. Na tempada 1969/70 estivo preto de ga\u00f1ar o campionato de liga, pero unha derrota en Valencia, na pen\u00faltima xornada de liga, deixou ao equipo como subcampi\u00f3n. Ese ano f\u00edxose co trofeo Zamora, ao encaixar 20 goles en 30 partidos de liga. Durante a tempada 1970/71 mantivo a porter\u00eda a cero durante 1.018 minutos en San Mam\u00e9s. O seu momento m\u00e1is delicado foi en 1973, cando estivo varios meses gravemente enfermo debido \u00e1 febre tifoide. O 29 de xu\u00f1o do mesmo ano conquistou o seu segundo t\u00edtulo ao vencer por 2-0 ao Castell\u00f3n na final da Copa.\nNa tempada 1976/77 foi subcampi\u00f3n tanto da Copa da UEFA como da Copa do Rei, tras perder sendas finais contra a Juventus e o Real Betis respectivamente. Na quenda de penaltis ante o Betis, Iribar tirou o vix\u00e9simo lanzamento, sendo detido polo gardameta contrario, o tam\u00e9n vasco Esnaola, o que fixo que o t\u00edtulo fose a parar \u00e1s vitrinas andaluzas. \nFoi porteiro do Athletic Club ata 1980, acadando as 18 tempadas e convert\u00e9ndose nun referente e nun s\u00edmbolo do club. Titular indiscutible, a s\u00faa presenza relegou ao banco a todos os gardametas que coincidiron con el no equipo, como Javier Etxebarria, Juan Manuel Zamora, Juan Antonio Deusto, V\u00edctor Marro, Juan Antonio Zaldua ou Jos\u00e9 Luis Burgue\u00f1a. Na tempada 1979/80, Helmut Senekowitsch deixouno no banco tralas primeiras xornadas, preferindo no seu lugar a Peio Aguirreoa. Foi homenaxeado o 31 de maio de 1980 nun partido, disputado en San Mam\u00e9s, ante a Real Sociedad.\nTrala s\u00faa retirada foi adestrador das categor\u00edas inferiores do Athletic Club (infantil e cadete). En 1983 colleu as rendas do Bilbao Athletic, na Segunda Divisi\u00f3n, categor\u00eda na que se proclamou subcampi\u00f3n na s\u00faa primeira tempada. Na campa\u00f1a 1986-87 pasou a ocupar o banco do primeiro equipo do Athletic Club, rematando terceiro na liga e semifinalista na Copa do Rei. Foi adestrador de porteiros do primeiro equipo entre 1990 e 2001 e, posteriormente, foi designado polo presidente Javier Ur\u00eda como representante institucional do club, acompa\u00f1ando habitualmente ao primeiro equipo nas s\u00faas viaxes. Tam\u00e9n foi adestrador da selecci\u00f3n de Euskadi durante case vinte anos, deixando o posto en 2011 e sendo substitu\u00eddo por Javier Irureta.\nSelecci\u00f3n espa\u00f1ola.\nFoi internacional coa selecci\u00f3n espa\u00f1ola en 49 ocasi\u00f3ns. O seu debut internacional foi o 11 de marzo de 1964, cando acababa de cumprir 21 anos, nunha goleada por 5-1 contra Irlanda, nun partido de clasificaci\u00f3n para a Eurocopa de 1964. Ese foi o inicio dunha longa carreira baixo os paus da selecci\u00f3n, onde se converter\u00eda no titular indiscutible durante a seguinte d\u00e9cada. Ese mesmo ver\u00e1n foi o porteiro titular de Espa\u00f1a na Eurocopa. Xogou as semifinais contra Hungr\u00eda e tam\u00e9n a final ante a Uni\u00f3n Sovi\u00e9tica, capitaneada por outro hist\u00f3rico porteiro, Lev Iashin. O gol do dianteiro galego Marcelino deulle a Eurocopa a Espa\u00f1a, ga\u00f1ando as\u00ed Iribar o primeiro t\u00edtulo da s\u00faa carreira deportiva, no seu cuarto partido como internacional.\nDisputou o Mundial de Inglaterra de 1966, xogando tres partidos contra a Arxentina, Su\u00edza e Alema\u00f1a Occidental. O seu \u00faltimo partido coa selecci\u00f3n espa\u00f1ola foi o 24 de abril de 1976 contra Alema\u00f1a Occidental, con resultado de 1-1. \nSelecci\u00f3n vasca.\nO 16 de agosto de 1979 capitaneou a selecci\u00f3n do Pa\u00eds Vasco no amigable disputado en San Mam\u00e9s ante Irlanda.\nXogou outros dous partidos co equipo de Euskadi, un deles de homenaxe a Jos\u00e9 Mar\u00eda Lizarralde, ante o Real Valladolid, e outro de homenaxe a Jos\u00e9 Eulogio G\u00e1rate ante o Atl\u00e9tico de Madrid.\nImplicaci\u00f3n en pol\u00edtica.\nDurante a Transici\u00f3n espa\u00f1ola e coincidindo coa recta final da s\u00faa carreira deportiva, Iribar tivo unha importante implicaci\u00f3n na pol\u00edtica. O 5 de decembro de 1976, antes dun derbi ante a Real Sociedad no Estadio de Atocha, Iribar e o capit\u00e1n realista Inaxio Kortabarria saltaron ao terreo de xogo portando unha ikurri\u00f1a, que situaron ambos cerimoniosamente no c\u00edrculo central do campo. Daquela esta bandeira era ilegal, xa que a\u00ednda non comezara o proceso autonomista en Espa\u00f1a. Foi a primeira exposici\u00f3n p\u00fablica da bandeira que foi tolerada polas autoridades da \u00e9poca, xa que ambos os xogadores non foron detidos nin procesados nesa ocasi\u00f3n.\nNos anos seguintes apoiou publicamente \u00e1 esquerda abertzale. O 19 de outubro de 1978 presentouse como membro da primeira Mesa Nacional da coalici\u00f3n independentista Herri Batasuna, da que foi polo tanto un dos fundadores. Xunto a Telesforo Monz\u00f3n, Patxi Zabaleta, Jon Idigoras ou Francisco Letamend\u00eda, entre outros, formou parte da coalici\u00f3n como independente. Nese momento, a Mesa Nacional, m\u00e1is que \u00f3rgano de goberno da coalici\u00f3n, funcionaba como unha Xunta de apoio a HB. Nesa primeira Mesa Nacional, Iribar actuou como representante de Biscaia."}
{"id": "553259", "revid": "1131", "url": "https://gl.wikipedia.org/wiki?curid=553259", "title": "Igrexa da Milagrosa de Ourense", "text": "A Igrexa da Milagrosa \u00e9 un templo cat\u00f3lico do s\u00e9culo XX situado no barrio de Cruz Alta, en Ourense (Galiza).\nHistoria.\nA Congregaci\u00f3n da Misi\u00f3n, fundada por San Vicente de Pa\u00fal en Francia en 1625, chegou a Espa\u00f1a (en concreto, a Barcelona) en 1704 procedente de Italia. Tres padres pa\u00fales impartiron varias misi\u00f3ns en Ourense en 1866, a m\u00e1is destacada a de Xinzo de Limia. En 1869 predicar\u00edan unha Novena Misi\u00f3n no Santuario da Nosa Se\u00f1ora dos Milagres do Medo. Estabelec\u00e9ronse nel de maneira definitiva por encomenda do bispo da diocese e converteron o templo na \u00fanica comunidade de Padres Pa\u00fales de Galiza. Pola s\u00faa banda, a residencia dos padres pa\u00fales na cidade de Ourense foi fundada en 1902 no n\u00famero 23 da r\u00faa de Alba (actual r\u00faa Cardeal Quiroga). Anos despois trasladouse aproximadamente ao n\u00famero 28, na beirarr\u00faa oposta.\nEn 1967 o sacerdote Domingo Garc\u00eda envioulle unha carta con data de 29 de agosto ao bispo de Ourense \u00c1ngel Temi\u00f1o S\u00e1iz. Nela solicitaba a creaci\u00f3n da Parroquia da Milagrosa tras servir a comunidade durante d\u00e9cadas na Igrexa de Santa Mar\u00eda Nai:\nO bispo, tras obter un informe favor\u00e1bel por parte do cabido o 22 de setembro, concedeulle a licenza para o levantamento da parroquia. Foi creada por Decreto Ordinario publicado no Bolet\u00edn Eclesi\u00e1stico da diocese de Ourense o 1 de maio de 1971. O templo foi constru\u00eddo nun vi\u00f1edo propiedade dos Irm\u00e1ns Pa\u00fales co\u00f1ecido como \u00abFonte do Monte\u00bb. Este foi valorado en 11 900 000 pesetas durante a realizaci\u00f3n dos tr\u00e1mites para edificar a igrexa. O inmoble da r\u00faa Cardeal Quiroga foi taxado en 4 mill\u00f3ns de pesetas.\nA construci\u00f3n da igrexa e dos edificios auxiliares comezou o 1 de febreiro de 1971. Os oficios de Semana Santa lev\u00e1ronse a cabo desde o 15 de agosto dese ano nos baixos de diversos edificios da contorna. Tras o fin das obras o 24 de marzo de 1973, o santuario foi inaugurado a tarde do 10 de maio. Os oficios de Semana Santa daquel ano xa se celebraran no novo templo. Temi\u00f1o S\u00e1iz, quen bendeciu a igrexa con motivo da s\u00faa inauguraci\u00f3n, doou unha imaxe da Virxe Milagrosa realizada en m\u00e1rmore branco de Alacant polo escultor Nicanor Carballo. O padre \u00c1ngel Dopazo Salgado regalou un \u00f3rgano Hammond, adquirido por 380 000 pesetas. Varias fregresas e fregueses doaron o sagrario e varios c\u00e1lices, e tam\u00e9n entregaron igualmente di\u00f1eiro en met\u00e1lico para a adquisici\u00f3n de bancos.\nDescrici\u00f3n.\nExterior.\nO templo, ao cal se accede a trav\u00e9s dunha escalinata, presenta unha fachada sinxela cun soportal. Os laterais consisten nunha combinaci\u00f3n de muros de pedra graduados e paredes lisas con discretos contrafortes. Na cuberta destaca unha colorida c\u00fapula c\u00f3nica acristalada de seis caras, coroada por unha cruz como principal ornamento exterior.\nInterior.\nO interior, cunha superficie de 738 m\u00b2 e capacidade para unhas 400 persoas, pos\u00fae unha \u00fanica nave de planta hexagonal. No seu muro frontal sit\u00faase unha sinxela capela maior, influenciada pola simplicidade ornamental estabelecida nos principios do Concilio Vaticano II. \nO altar, constru\u00eddo en pedra, ten forma de trapecio invertido. Nel resalta unha letra M atravesada por unha cruz, s\u00edmbolo representativo da Medalla Milagrosa. Na parte posterior ao altar sit\u00faase unha talla de Cristo crucificado no centro, unha imaxe de San Vicente de Pa\u00fal \u00e1 esquerda e outra da Virxe Milagrosa \u00e1 dereita. Os laterais da capela est\u00e1n compostos por paneis con motivos circulares calados, e o sagrario fica desprazado cara a esquerda, no canto de estar situado no centro. \nA nave caracter\u00edzase pola luminosidade proporcionada por catro vidreiras cadradas de gran tama\u00f1o, divididas en parellas por unha trabe en cada unha das paredes laterais. Outro trazo distintivo \u00e9 a carencia de ornamentos, s\u00f3 ten d\u00faas tallas amais das da capela maior: unha imaxe p\u00e9trea da Virxe Milagrosa, realizada por Carballo no lado da ep\u00edstola, e unha talla de San Xos\u00e9, sobre un pedestal de madeira decorado cun arco oxival, no lado do Evanxeo.\nNa entrada sit\u00faanse dous cadros: o da esquerda mostra o martirio de San Francisco R\u00e9gis Clet e o da dereita, o de San Juan Gabriel Perboyre. O templo alberga unha cripta onde est\u00e1n os sal\u00f3ns de reuni\u00f3ns e catequeses, e unha tribuna de planta trapezoidal e balaustrada de madeira. Destaca en particular o falso teito, cun \u00f3culo hexagonal situado baixo a c\u00fapula que fornece luz natural \u00e1 nave.\nContorna.\nA car\u00f3n do templo at\u00f3pase a residencia dos Irm\u00e1ns Pa\u00fales. Xunto a ela, nun pequeno macizo, \u00e1chase un cruceiro, obra de Nicanor Carballo, inaugurado o 27 de outubro de 2001. Este cruceiro mostra, amais das t\u00edpicas imaxes de Cristo crucificado e a Piet\u00e0, tallas da Virxe Milagrosa e San Vicente de Pa\u00fal no corpo do monumento."}
{"id": "553273", "revid": "22795", "url": "https://gl.wikipedia.org/wiki?curid=553273", "title": "Shire of Lake Grace", "text": ""}
{"id": "553276", "revid": "23204", "url": "https://gl.wikipedia.org/wiki?curid=553276", "title": "Estadounidenses de orixe galega", "text": ""}
{"id": "553278", "revid": "23204", "url": "https://gl.wikipedia.org/wiki?curid=553278", "title": "Inmigraci\u00f3n galega en Cuba", "text": ""}
{"id": "553279", "revid": "23204", "url": "https://gl.wikipedia.org/wiki?curid=553279", "title": "Inmigraci\u00f3n galega en M\u00e9xico", "text": ""}
{"id": "553282", "revid": "25871", "url": "https://gl.wikipedia.org/wiki?curid=553282", "title": "Sushi Books", "text": ""}
{"id": "553283", "revid": "23204", "url": "https://gl.wikipedia.org/wiki?curid=553283", "title": "Inmigraci\u00f3n galega nos Estados Unidos de Am\u00e9rica", "text": ""}
{"id": "553284", "revid": "23204", "url": "https://gl.wikipedia.org/wiki?curid=553284", "title": "Inmigraci\u00f3n galega na Arxentina", "text": ""}
{"id": "553286", "revid": "23204", "url": "https://gl.wikipedia.org/wiki?curid=553286", "title": "Ceredigion", "text": "Ceredigion \u00e9 un condado rural do oeste de Gales. Ten unha poboaci\u00f3n de 72.884 habitantes, dos cales o 52% son falantes de gal\u00e9s (Censo de 2001) . As s\u00faas principais cidades son Aberystwyth, Cardigan, Lampeter, Llandysul, Tregaron e Aberaeron. En termos de goberno local, Ceredigion est\u00e1 administrado polo Consello Provincial de Ceredigion e est\u00e1 dividido en 51 concellos.\nCidades e vilas principais.\nTref Aberaeron, Aberarth, Aberporth, Tref Aberteifi, Tref Aberystwyth, Beulah, Blaenanerch, Blaenpennal, Blaenporth, Blaenrheidol, Bow Street, Y Borth, Bwlchllan, Bwlchyfadfa, Capel Bangor, Capel Cynnon, Capel Dewi, Capel Seion, Tref Ceinewydd, Ceulanmaesmawr, Ciliau Aeron, Dole, Dyffryn Aeron, Dyffryn Arth, Eglwysfach, Y Faenor, Ffostrasol, Ffwrnais, Glandyfi, Llanfihangel Genau'r Glyn, Henfynyw, Llanarth, Llanbadarn Fawr, Tref Llanbedr Pont Steffan, Llancynfelyn, Llanddewi Brefi, Llandyfriog, Llandysiliogogo, Llandysul, Llanfair Clydogau, Llanfarian, Llanfihangel Ystrad, Llangeitho, Llangoedmor, Llangrannog, Llangwyryfon, Llangybi, Llanilar, Llanrhystud, Llansanffraid, Llanwenog, Llanwnnen, Lledrod, Melindwr, Nantcwnlle, Penbryn, Penrhyn-coch, Plwmp, Pontarfynach, Pontsaeson, Pontsian, Post-bach, Post-mawr, Rhydowen, Talgarreg, Talybont, Tirymynach, Trawscoed, Trefeurig, Tref Tregaron, Troedyraur, Waunfawr, Y Ferwig, Ysbyty Ystwyth, Ystrad Fflur e Ystrad Meurig.\nEisteddfodau.\nEisteddfod Nacional.\nO \"eisteddfod\" (en gal\u00e9s /\u0259(i)\u02c8st\u025b\u00f0v\u0254d/; en plural \"eisteddfodau\" /-st\u025b\u00f0'v\u0254da\u0268/) \u00e9 o festival gal\u00e9s por excelencia, unha mestura de literatura, m\u00fasica e espect\u00e1culos de teatro e danza. \nUn Eisteddfod nacional celebrouse en Ceredigion en 1976 e 1992. Para m\u00e1is informaci\u00f3n consultar:\nUrdd Eisteddfod 2010.\nEn 2010, o \"eisteddfod\" anual Urdd Gobaith Cymru chegou a Ceredigion. Foi a primeira vez desde o Lampeter eisteddfod en 1999."}
{"id": "553289", "revid": "5863", "url": "https://gl.wikipedia.org/wiki?curid=553289", "title": "S\u00edmbolos de Galicia", "text": "Os s\u00edmbolos nacionais de Galicia son s\u00edmbolos que se usan para representar a Galicia, reflectindo diferentes aspectos da s\u00faa cultura e historia. Os tres s\u00edmbolos oficiais de Galicia son a bandeira, o escudo e o himno, e como s\u00edmbolos institucionais est\u00e1n regulados pola promulgada o 29 de maio de 1984, sendo empregados oficialmente pola Xunta de Galicia."}
{"id": "553290", "revid": "89787", "url": "https://gl.wikipedia.org/wiki?curid=553290", "title": "Condado de Lake Grace", "text": "O condado de Lake Grace (en ingl\u00e9s \"Shire of Lake Grace\") \u00e9 unha \u00e1rea de goberno local de Australia no sueste do estado de Australia Occidental, en Australia.\nXeograf\u00eda.\nO condado, ten unha altitude media de 364 msnm, e est\u00e1 situado aproximadamente a 350 km ao leste-sueste de Perth, a capital do estado. Ocupa unha superficie de 10 379,2 km, e segundo o censo de 2016 ti\u00f1a 1268 habitantes, polo que a s\u00faa densidade de poboaci\u00f3n era de 10 379,2 hab./km.\nO condado incl\u00fae oito localidades:\nO centro administrativo do condado \u00e9 a cidade de Lake Grace.\nHistoria.\nO distrito de \"Lake Grace Road\" creouse o 22 de decembro de 1922. O 1 de xullo de 1961 converteuse nunha Comarca (\"Shire\") baixo a \"Lei de goberno local de 1960\", que reformou todos os distritos en condados. "}
{"id": "553292", "revid": "23204", "url": "https://gl.wikipedia.org/wiki?curid=553292", "title": "S\u00edmbolos nacionais de Galicia", "text": ""}
{"id": "553295", "revid": "25871", "url": "https://gl.wikipedia.org/wiki?curid=553295", "title": "Botchan", "text": "Botchan (en ) \u00e9 unha novela do escritor xapon\u00e9s Natsume S\u014dseki, escrita en 1906. Traduciuno Mona Imai ao galego en 2011 para Rinoceronte Editora, e posteriormente foi reeditado en 2015 dentro do selo da mesma editorial chamado Sushi Books.\nA novela ten certos puntos de autobiograf\u00eda do autor e \u00e9 unha das que m\u00e1is \u00e9xito ten no Xap\u00f3n, at\u00e9 o punto de que o protagonista \u00e9 un personaxe dos que \"todo o mundo\" co\u00f1ece. \nArgumento.\n\"Botchan\" en xapon\u00e9s quere dicir \"se\u00f1orito\", co dobre sentido que tam\u00e9n ten en galego, \u00e9 dicir, o fillo dun se\u00f1or pero tam\u00e9n unha persoa sen experiencia \u00e1 que lle gusta de vivir sen traballar. O protagonista \u00e9 un mozo que nos explica as s\u00faas orixes familiares en Toquio, onde non era moi apreciado e todas as atenci\u00f3ns \u00edan cara ao seu irm\u00e1n, a que non atura. Cando morren os seus pais, o seu irm\u00e1n d\u00e9ixalle uns cartos cos que decide formarse nunha escola de f\u00edsica. Esta formaci\u00f3n serviralle para conseguir un traballo como profesor de matem\u00e1ticas no sur do pa\u00eds, concretamente na illa de Shikoku, que el ve como un lugar provinciano e cheo de xente sen sentido da lealdade. En Toquio deixa tan s\u00f3 a Kiyu, a serventa da familia, quen lle promete que o estar\u00e1 agardando e que sempre lle chama \"botchan\". \nO protagonista \u00e9 un mozo inxenuo, que se deixa influ\u00edr polos seus colegas profesores de instituto coa mala sorte de que se pon a mal cos que son m\u00e1is amig\u00e1beis e se achega a xente pouco respectable. Os seus costumes m\u00e1is ou menos elevados (ou propios da capital), ser\u00e1n un punto feble cando chega \u00e1 escola, xa que ser\u00e1n obxecto de burla e difamaci\u00f3n. Por sorte, acaba apreciando os verdadeiros compa\u00f1eiros e vendo o comportamento hip\u00f3crita dos que quixeron manipulalo, de xeito que despois dunha serie de leas, decide dimitir do seu posto e volver a Toquio, cousa que o pon extremadamente contento. En Toquio enc\u00f3ntrase con Kiyu, que o estaba a agardar e que o coidar\u00e1 at\u00e9 a s\u00faa morte."}
{"id": "553298", "revid": "23204", "url": "https://gl.wikipedia.org/wiki?curid=553298", "title": "\u00c1reas de goberno local de Australia", "text": "\u00c1reas de goberno local de Australia (en ingl\u00e9s \"Local government Area, LGA\"), \u00e9 un termo usado en Australia para referirse ao nivel m\u00e1is baixo de goberno e administraci\u00f3n dos diversos estados e territorios do pa\u00eds.\nO termo \u00e9 tam\u00e9n sin\u00f3nimo de \"municipio\". As autoridades do goberno local en todo o pa\u00eds te\u00f1en funci\u00f3ns e poderes similares, pero te\u00f1en diferentes designaci\u00f3ns oficiais nos diferentes estados e, segundo sexan urbanas ou rurais. A maior\u00eda dos municipios urbanos en todos os estados son \"cidades\". \nMoitos en Australia Occidental son oficialmente \"cidades\", incluso dentro da \u00e1rea metropolitana de Perth. Moitas \u00e1reas rurais en Queensland, Nova Gales do Sur, Victoria e Australia Occidental son \"condados\", mentres que as zonas rurais en Australia do Sur te\u00f1en \"consellos de distrito\", e os de Tasmania usan oficialmente o t\u00edtulo de \"municipio\".\n\u00c9 en gran parte por esta raz\u00f3n polo que o t\u00e9rmino \"\u00e1rea de goberno local\", ou simplemente \"AGL\", vese favorecido polo termo \"municipio\", cuxo uso poder\u00eda conducir facilmente a confusi\u00f3ns. Nos \u00faltimos anos, os cambios nas estruturas do goberno local australiano deron lugar a novas designaci\u00f3ns oficiais, mentres que outros termos caeron en desuso. \nA mediados da d\u00e9cada de 1990, o goberno do estado de Victoria fusionou case todos os municipios, aboliron moitas cidades e condados, todas as cidades e todos menos un. Queenscliff, ao sur de Melbourne, \u00e9 agora o \u00fanico lugar en Australia que oficialmente \u00e9 un distrito. Mentres tanto, moitas \"cidades rurais\" transform\u00e1ronse en \"\u00e1reas\" maiormente rurais, onde a cidade central \u00e9 o suficientemente grande, en termos de poboaci\u00f3n, para ser considerada unha cidade. En moitos deses casos, esa cidade fora gobernada previamente por un consello da cidad ahora desaparecido. A reestruturaci\u00f3n do goberno local en Nova Gales do Sur e Queensland na d\u00e9cada seguinte deu lugar \u00e1s designaci\u00f3ns municipais de \"rexi\u00f3n\" e \"\u00e1rea\".\nComo vemos, os nomes xen\u00e9ricos dos gobernos locais var\u00edan dun estado a outro, e os exemplos incl\u00faen distrito, cidade, condado, rexi\u00f3n, cidade rural e aldea. Moitas \u00e1reas de goberno local de Nova Gales do Sur e algunhas de Australia Meridional non te\u00f1en un status legal, como condado, sen\u00f3n que son co\u00f1ecidas simplemente como \"\u00c1reas\" e os seus concellos simplemente como \"Xuntas\"; por exemplo, o Consello de Burwood en lugar de Burwood, Concello. Actualmente hai preto de 700 \u00e1reas de goberno local en Australia.\nA Asociaci\u00f3n de Goberno Local de Australia (\"Australian Local Government Association, ALGA\") \u00e9 a voz nacional do goberno local, que representa a 537 concelloa de todo o pa\u00eds. Na s\u00faa estrutura, \u00e9 unha federaci\u00f3n de asociaci\u00f3ns de gobernos locais estatais e territoriais."}
{"id": "553308", "revid": "96271", "url": "https://gl.wikipedia.org/wiki?curid=553308", "title": "Parroquia da Milagrosa (Ourense)", "text": ""}
{"id": "553309", "revid": "15490", "url": "https://gl.wikipedia.org/wiki?curid=553309", "title": "Pablo Dom\u00ednguez Prieto", "text": "Pablo Dom\u00ednguez Prieto, nado en Madrid o 3 de xullo de 1966 e finado no Moncayo o 15 de febreiro de 2009, foi un sacerdote, fil\u00f3sofo e te\u00f3logo espa\u00f1ol, e decano da Facultade de Teolox\u00eda San D\u00e1maso de Madrid. Impulsou, as\u00ed mesmo, a fundaci\u00f3n da Facultade de Filosof\u00eda San D\u00e1maso de Madrid. Ambas instituci\u00f3ns at\u00f3panse na actualidade adscritas \u00e1 Universidade San D\u00e1maso.\nTraxectoria.\nEstudou en San D\u00e1maso entre 1984 e 1989 e foi ordenado sacerdote en 1991. Continuou os seus estudos de filosof\u00eda na Universidade de M\u00fcnster, na Universidade Pontificia Comillas e na Universidade Complutense de Madrid. Nesta \u00faltima obtivo un doutoramento e traballou como capel\u00e1n. Exerceu como catedr\u00e1tico de Filosof\u00eda sistem\u00e1tica en San D\u00e1maso dende 1998.\nComo fil\u00f3sofo e te\u00f3logo impartiu numerosos cursos e conferencias e escribiu varios artigos e libros. Foi membro do consello de redacci\u00f3n da revista \"Communio\" e da \"Revista espa\u00f1ola de teolox\u00eda\", as\u00ed como colaborador asiduo do programa radiof\u00f3nico \"A lanterna da Igrexa\" na COPE. Ademais, foi profesor convidado en varias universidades, como a de Alcal\u00e1 de Henares, a Facultade de Teolox\u00eda de El Callao (Per\u00fa) e o Seminario Redemptoris Mater de \u00c1msterdam.\nMoi afeccionado ao monta\u00f1ismo, faleceu nun accidente no Moncayo xunto con Sara de Jes\u00fas G\u00f3mez, profesora da Universidade Francisco de Vitoria. En 2010 publicouse o seu \u00abtestamento espiritual\u00bb, \"Hasta la cumbre,\" que recolle as conferencias que deu antes de morrer no Mosteiro de Santa Mar\u00eda de la Caridad, en Tulebras (Navarra).\nO documental \"La \u00faltima cima\", dirixido por Juan Manuel Cotelo e estreado o 3 de xu\u00f1o de 2010, relata a s\u00faa vida. Foi un \u00e9xito en Espa\u00f1a e nalgunhas cidades de Latinoam\u00e9rica.\nA aula principal de conferencias da Universidad San D\u00e1maso de Madrid, na planta baixa da s\u00faa sede central na r\u00faa Jerte, leva o seu nome."}
{"id": "553314", "revid": "88215", "url": "https://gl.wikipedia.org/wiki?curid=553314", "title": "Jos\u00e9 \u00c1ngel Iribar Kortajarena", "text": ""}
{"id": "553319", "revid": "88215", "url": "https://gl.wikipedia.org/wiki?curid=553319", "title": "Enrique Mart\u00edn Navarro", "text": "Enrique Mart\u00edn Navarro, co\u00f1ecido como Quique, nado en Valladolid o 3 de xu\u00f1o de 1924 e finado en Valencia o 12 de abril de 2016, foi un futbolista espa\u00f1ol.\nTraxectoria.\nNado en Valladolid, seu pai era Garda Civil e desapareceu nunha revolta en Sevilla, non volvendo saber nada m\u00e1is del. S\u00faa nai, catal\u00e1, ti\u00f1a familia en Castell\u00f3, cidade \u00e1 que foron vivir.\nComezou a xogar ao f\u00fatbol no colexio onde estivo internado, os Salesianos de Valencia, para despois pasar ao Sindicato Espa\u00f1ol Universitario (SEU) de Castell\u00f3. Despois da guerra civil, con 15 anos, ingresou no Villarreal CF, e aos 17 fichou polo CD Castell\u00f3n. Inicialmente xogaba como centrocampista, pero durante a tempada 1942/43 foi convocado polo primeiro equipo para xogar como porteiro, xa que os seus dous porteiros titulares estaban lesionados, posto no que continuou o resto da s\u00faa carreira. En xullo de 1943 trasladouse ao Barcelona para fichar polo Espanyol, pero non chegou a un acordo e finalmente foi fichado polo FC Barcelona. Defendeu a camiseta do Barcelona durante sete tempadas, nas que foi case sempre suplente de homes como Velasco ou Ramallets. Ga\u00f1ou tres ligas e unha Copa Latina, sendo a tempada 1944/45 na que m\u00e1is partidos disputou, un total de 13. En 1950 marchou ao Valencia CF, onde tomou o relevo de Ignacio Eizaguirre. Defendeu a porter\u00eda valenciana ata a tempada 1956/57, ga\u00f1ando unha Copa do Xeneral\u00edsimo en 1954, con Quincoces como adestrador. Rematou a s\u00faa carreira xogando co Levante na Segunda Divisi\u00f3n.\nUnha vez retirado traballou como adestrador, dirixindo principalmente clubs valencianos . Comezou dirixindo o Alcoyano onde a\u00ednda disputou dous partidos como futbolista na tempada 1958/59. Despois adestrou ao Levante UE e ao Real Oviedo en Primeira Divisi\u00f3n, e ao CE Const\u00e0ncia e UE Lleida en Segunda, entre outros equipos."}
{"id": "553320", "revid": "98629", "url": "https://gl.wikipedia.org/wiki?curid=553320", "title": "Georg Ossian Sars", "text": "Georg Ossian Sars, nado o 20 de abril de 1837 en Kinn, Noruega, e findo o 9 de abril de 1927 en Oslo, foi un bi\u00f3logo mari\u00f1o e de auga doce noruegu\u00e9s.\nTraxectoria.\nGeorg Ossian Sars naceu o 20 de abril de 1837 en Kinn, Noruega, e era fillo do pastor Michael Sars e da s\u00faa esposa Maren Sars; o historiador Ernst Sars era o seu irm\u00e1n m\u00e1is vello, e a cantante Eva Nansen era a s\u00faa irm\u00e1 nova. Pasou a infancia en Manger, Hordaland, onde o seu pai era o cura local. Estudou de 1852 a 1854 na escola da Catedral de Bergen, e desde 1854 na escola da Catedral de Christiania, pasando despois \u00e1 Universidade de Christiana (hoxe Universidade de Oslo) en 1857. Desenvolveu o seu interese pola historia natural mentres estudaba medicina; despois de recolectar pulgas de auga nos lagos locais, con Wilhelm Lilljeborg, descubriu novas especies, o que deu lugar \u00e1 s\u00faa primeira publicaci\u00f3n cient\u00edfica. Georg Ossian Sars ti\u00f1a boa memoria e excelentes habilidades de debuxo, e ilustrou algunhas das obras zool\u00f3xicas do seu pai.\nSars foi un investigador pioneiro e fundador dos estudos sobre o ictioplancto. En 1864, fue encomendado polo goberno noruegu\u00e9s para investigar os caladoiros pesqueiros da costa norueguesa. Un dos seus primeiros descubrimentos foi que os ovos de \"Gadus morhua\" eran pel\u00e1xicos, isto \u00e9, que se encontraban en columnas de auga abertas. Continuou recibindo o patrocinio do goberno ao longo de toda a s\u00faa carreria.\nO campo principal das investigaci\u00f3ns de Sars foi sobre os crust\u00e1ceos e a s\u00faa sistem\u00e1tica. Describiu moitas novas especies, especialnte na s\u00faa obra mestra, \"An Account of the Crustacea of Norway\".\nGeorg Ossian Sars non casou, falecendo o 9 de abril de 1927 en Oslo.\u200b\nHonores.\nEponimia.\nO profesor Sars \u00e9 recordado nos nomes cient\u00edficos dunha serie de invertebrados mari\u00f1os, as\u00ed como na revista \"Sarsia\", do Centro Internacional Sars de Biolox\u00eda Molecular Mari\u00f1a, e m\u00e1is no buque oceanogr\u00e1fico insignia noruegu\u00e9s \"RV G.O.Sars\".\u200b\nAbreviatura.\nA abreviatura Sars empr\u00e9gase para indicar a Georg Ossian Sars como autoridade na descrici\u00f3n e taxonom\u00eda en zoolox\u00eda."}
{"id": "553327", "revid": "89787", "url": "https://gl.wikipedia.org/wiki?curid=553327", "title": "Konrad Keilhack", "text": "Friedrich Ludwig Heinrich Konrad Keilhack, nado o 16 de agosto de 1858 en Oschersleben, Saxonia, e finado o 10 de marzo de 1944 en Berl\u00edn, foi un xe\u00f3logo alem\u00e1n.\nTraxectoria.\nKeilhack defendeu en 1881 a s\u00faa tese de doutoramento en Filosof\u00eda na Universidade Humboldt de Berl\u00edn. Uniuse \u00e1 \"Geologische Landesanstalt\" prusiana, onde se converteu en \"Landesgeolog\" (xe\u00f3logo estatal) en 1890 e, en 1914 director de departamento e l\u00edder do traballo de cartograf\u00eda. En 1896 foi nomeado profesor asociado, e en 1900 en profesor da Academia de Berg.\nAs s\u00faas investigaci\u00f3ns trat\u00e1ronse case exclusivamente das formaci\u00f3ns cuaternarias do norte de Alema\u00f1a. Escribiu o \"Lehrbuch der praktischen Geologie\" (1896; cuarta edici\u00f3n de 1922) e publicou a partir de 1901 na revista \"Geologisches Zentralblatt\". \nEn 1892 foi elixido membro da Leopoldina, na secci\u00f3n de Xeolox\u00eda e Paleontolox\u00eda. \nKeilhack foi o fundador do \"Calendario dos Xe\u00f3logos\" (\"Geologenkalender\") e do \"Geologische Zentralblatt\" (1901-1937). \nFoi presidente da Sociedade Xeol\u00f3xica de Alema\u00f1a de 1917 a 1919.\nMorreu aos 86 anos nun atentado en Berl\u00edn. Est\u00e1 enterrado no cemiterio berlin\u00e9s de Frohnau.\nAbreviatura.\nA abreviatura Keilhack empr\u00e9gase para indicar a Konrad Keilhack como autoridade na descrici\u00f3n e taxonom\u00eda en zoolox\u00eda."}
{"id": "553328", "revid": "785", "url": "https://gl.wikipedia.org/wiki?curid=553328", "title": "S\u00edmbolos de Galiza", "text": ""}
{"id": "553329", "revid": "785", "url": "https://gl.wikipedia.org/wiki?curid=553329", "title": "S\u00edmbolos nacionais de Galiza", "text": ""}
{"id": "553331", "revid": "23204", "url": "https://gl.wikipedia.org/wiki?curid=553331", "title": "Oschersleben", "text": "Oschersleben \u00e9 unha cidade alem\u00e1 do \"Landkreis\" (Distrito rural) de B\u00f6rde, no Land de Saxonia-Anhalt.\nXeograf\u00eda.\nO municipio, situado a 85 msnm, a 35 km ao suroeste de Magdeburgo, na f\u00e9rtil chaira do \"Magdeburger B\u00f6rde\", regada polo r\u00edo Bode, ocupa unha superficie de 165,53 km.\nNo censo de 2020 ti\u00f1a unha poboaci\u00f3n de 19 396 habitantes, polo que a s\u00faa densidade de poboaci\u00f3n, nese ano, era de 100 hab./km.\nOschersleben \u00e9 a estaci\u00f3n ferroviaria m\u00e1is importante da li\u00f1a Magdeburgo-Halberstadt-Thale.\nA cidade \u00e9 co\u00f1ecida pola presenza do circu\u00edto de velocidade Motorsport Arena Oschersleben, constru\u00eddo no solar dunha antiga f\u00e1brica aeron\u00e1utica, no que cada ano se celebran competici\u00f3ns nacionais e internacionais, como a F\u00f3rmula 2, o DTM, a FIA \u200b\u200bGT, o Campionato do Mundo de Turismos e o Campionato do Mundo de Superbike."}
{"id": "553333", "revid": "5863", "url": "https://gl.wikipedia.org/wiki?curid=553333", "title": "Francisco del Valle-Incl\u00e1n y de los Santos", "text": ""}
{"id": "553334", "revid": "5863", "url": "https://gl.wikipedia.org/wiki?curid=553334", "title": "Francisco del Valle-Incl\u00e1n e de los Santos", "text": ""}
{"id": "553335", "revid": "5863", "url": "https://gl.wikipedia.org/wiki?curid=553335", "title": "Constante G. Font\u00e1n e Illas", "text": ""}
{"id": "553337", "revid": "5863", "url": "https://gl.wikipedia.org/wiki?curid=553337", "title": "Andr\u00e9s Aguiar e Caama\u00f1o", "text": ""}
{"id": "553338", "revid": "5863", "url": "https://gl.wikipedia.org/wiki?curid=553338", "title": "Pedro Antonio Fernando de Castro de Andrade e Portugal", "text": ""}
{"id": "553339", "revid": "5863", "url": "https://gl.wikipedia.org/wiki?curid=553339", "title": "Pedro Antonio Fern\u00e1ndez de Castro Andrade e Portugal", "text": ""}
{"id": "553340", "revid": "5863", "url": "https://gl.wikipedia.org/wiki?curid=553340", "title": "Narciso Correal e Freire de Andrade", "text": ""}
{"id": "553341", "revid": "89787", "url": "https://gl.wikipedia.org/wiki?curid=553341", "title": "Kopano Matlwa", "text": "Kopano Matlwa, nada en Pretoria no ano 1985, \u00e9 unha escritora e m\u00e9dica surafricana. Est\u00e1 considerada como unha das representantes da chamada \"Born Free\", xeraci\u00f3n surafricana que medrou ap\u00f3s a \u00e9poca do apartheid. Na s\u00faa obra trata cuesti\u00f3ns como a raza, a pobreza, o sexismo e a xenofobia."}
{"id": "553342", "revid": "5863", "url": "https://gl.wikipedia.org/wiki?curid=553342", "title": "Xoaqu\u00edn Antonio D\u00edaz de R\u00e1bago e D\u00edaz de Mier", "text": ""}
{"id": "553343", "revid": "5863", "url": "https://gl.wikipedia.org/wiki?curid=553343", "title": "Estanislao Fabricio Xos\u00e9 Fern\u00e1ndez de la Cigo\u00f1a e N\u00fa\u00f1ez", "text": ""}
{"id": "553344", "revid": "5863", "url": "https://gl.wikipedia.org/wiki?curid=553344", "title": "Carlos Ram\u00f3n Fort e Pazos", "text": ""}
{"id": "553346", "revid": "5863", "url": "https://gl.wikipedia.org/wiki?curid=553346", "title": "Diego Osorio de Escobar e Lamas", "text": ""}
{"id": "553347", "revid": "5863", "url": "https://gl.wikipedia.org/wiki?curid=553347", "title": "Xos\u00e9 Pardo-Baz\u00e1n e Mosquera", "text": ""}
{"id": "553348", "revid": "5863", "url": "https://gl.wikipedia.org/wiki?curid=553348", "title": "Gabriel Pita da Veiga e Sanz", "text": ""}
{"id": "553349", "revid": "5863", "url": "https://gl.wikipedia.org/wiki?curid=553349", "title": "Xusto Pico de la Coa\u00f1a", "text": ""}
{"id": "553350", "revid": "5863", "url": "https://gl.wikipedia.org/wiki?curid=553350", "title": "Xusto Pico de la Coa\u00f1a e Vinjoy", "text": ""}
{"id": "553351", "revid": "5863", "url": "https://gl.wikipedia.org/wiki?curid=553351", "title": "Xusto Pico de Coa\u00f1a e Vinjoy", "text": ""}
{"id": "553352", "revid": "5863", "url": "https://gl.wikipedia.org/wiki?curid=553352", "title": "Xusto Pico de Coa\u00f1a Vinjoy", "text": ""}
{"id": "553353", "revid": "25871", "url": "https://gl.wikipedia.org/wiki?curid=553353", "title": "Distritos de Alema\u00f1a", "text": "Os distritos (en alem\u00e1n \"Kreis\", plural \"Kreise\") son unidades administrativas de Alema\u00f1a (excepto nas tres cidades estado: Berl\u00edn, Bremen e Hamburgo) que te\u00f1en un nivel intermedio entre os estados federados (\"L\u00e4nder\") e os niveis locais ou municipios (en alem\u00e1n, \"Gemeinden\"). \nEstas unidades corresponden a unidades administrativas de nivel 3 na Nomenclatura das unidades territoriais estat\u00edsticas (NUTS 3) e son aproximadamente equivalentes aos condados dos Estados Unidos.\nO termo oficial en todos os estados, menos en dous, \u00e9 \"Landkreis\", e \"Kreis\" nos estados de Renania do Norte-Westfalia e Schleswig-Holstein.\nA maior\u00eda das grandes cidades de Alema\u00f1a non forman parte de ning\u00fan \"Kreis\", sen\u00f3n que combinan as funci\u00f3ns dun municipio e dun \"Kreis\"; a tal cidade denom\u00ednase \"kreisfreie Stadt\" (literalmente, \"cidade sen distrito\"), termo oficial en todos os estados menos un), ou \"Stadtkreis\" (literalmente \"distrito urbano\"; termo oficial en Baden-W\u00fcrttemberg).\nNo se deben confundir coa \"Regierungsbezirk\" (rexi\u00f3n administrativa), que \u00e9 outro tipo de distrito.\nAnteriormente, o t\u00edtulo similar \"Reichskreis\" (C\u00edrculo Imperial) refer\u00edase a grupos de estados do Sacro Imperio Romano Xerm\u00e1nico. \nO termo relacionado \"Landeskommissariat\" utilizouse para divisi\u00f3ns administrativas similares nalg\u00fans territorios alem\u00e1ns at\u00e9 o s\u00e9culo XIX. \nAlema\u00f1a est\u00e1 dividida actualmente en 439 distritos.\nTipos de distritos.\nA maior\u00eda dos distritos (295) son rurais. As cidades con m\u00e1is de 100 000 habitantes (ou menos, nalg\u00fans estados) non pertenecen a ning\u00fan distrito, sen\u00f3n que asumen elas mesmas tales responsabilidades formando un distrito por elas mesmas. Estes son os distritos urbanos (\"Kreisfreie St\u00e4dte\" ou \"Stadtkreise\"). \nEn 2011 exist\u00edan 107 distritos urbanos, formando xunto cos rurais un total de 402 distritos. En Renania do Norte-Westfalia hai algunhas cidades con m\u00e1is de 100 000 habitantes que non forman distritos urbanos, como Iserlohn, Recklinghausen, Siegen, Paderborn, Bergisch Gladbach, Witten ou Neuss.\nParlamento do distrito.\nO parlamento do distrito (\"Kreistag\") \u00e9 o \u00f3rgano lexislativo do distrito e \u00e9 o respons\u00e1bel da administraci\u00f3n propia local. O parlamento \u00e9 elixido directamente cada cinco anos, salvo en Baviera, onde se elixe cada seis anos, e en Schleswig-Holstein, onde se fai cada catro."}
{"id": "553354", "revid": "5863", "url": "https://gl.wikipedia.org/wiki?curid=553354", "title": "Xusto Pico de Coa\u00f1a", "text": ""}
{"id": "553355", "revid": "5863", "url": "https://gl.wikipedia.org/wiki?curid=553355", "title": "Ram\u00f3n de la Sagra e Periz", "text": ""}
{"id": "553356", "revid": "5863", "url": "https://gl.wikipedia.org/wiki?curid=553356", "title": "Ram\u00f3n de la Sagra Periz", "text": ""}
{"id": "553357", "revid": "5863", "url": "https://gl.wikipedia.org/wiki?curid=553357", "title": "Ram\u00f3n Dionisio Jos\u00e9 de la Sagra y Peris", "text": ""}
{"id": "553358", "revid": "5863", "url": "https://gl.wikipedia.org/wiki?curid=553358", "title": "Ram\u00f3n de la Sagra y Peris", "text": ""}
{"id": "553359", "revid": "5863", "url": "https://gl.wikipedia.org/wiki?curid=553359", "title": "Xoaqu\u00edn de la Sagra e Periz", "text": ""}
{"id": "553360", "revid": "5863", "url": "https://gl.wikipedia.org/wiki?curid=553360", "title": "Xoaqu\u00edn de la Sagra", "text": ""}
{"id": "553361", "revid": "5863", "url": "https://gl.wikipedia.org/wiki?curid=553361", "title": "Antonio Valc\u00e1rcel e L\u00f3pez de Lemos", "text": ""}
{"id": "553365", "revid": "27155", "url": "https://gl.wikipedia.org/wiki?curid=553365", "title": "Fameniano", "text": "O Fameniano, Famenniano ou Fameniense \u00e9 unha divisi\u00f3n da escala temporal xeol\u00f3xica, que \u00e9 a \u00faltima idade do Devoniano Superior e, por tanto, do per\u00edodo Devoniano. Foi nomeado pola rexi\u00f3n natural de Famenne no sur de B\u00e9lxica.\nComezou hai 374,5 \u00b1 2,6 mill\u00f3ns de anos e terminou hai 359,2 \u00b1 2,5 mill\u00f3ns de anos. Foi precedido polo Frasniano e seguido polo Tournasiano.\nFoi nesta idade cando apareceron os primeoros tetr\u00e1podos. Nos mares, un abundante grupo de cefal\u00f3podos amonoides chamados clim\u00e9nidos apareceu, os placodermos e os trilobites empezaron a declinar, e os tibur\u00f3ns a predominar. En xeral, moitas especies extinguironse nesta \u00e9poca na Extinci\u00f3n masiva do Devoniano."}
{"id": "553367", "revid": "98629", "url": "https://gl.wikipedia.org/wiki?curid=553367", "title": "Aberteifi", "text": "Aberteifi en gal\u00e9s e Cardigan na s\u00faa forma anglicizada e tam\u00e9n a m\u00e1is estendida noutras linguas, \u00e9 unha cidade galesa duns 4.000 habitantes (2007) na ba\u00eda do mesmo nome.\nTop\u00f3nimos.\nCardigan \u00e9 a forma anglicizada de Ceredigion que deriva do nome de Ceredig co sufixo territorial -ion que significa \"terra de Ceredig\". P\u00e9nsase que Ceredig foi un dos fillos de Cunedda que estableceu a dinast\u00eda de Gwynedd no s\u00e9culo V. Desde o s\u00e9culo XIII, Ceredigion (Cardiganshire) converteuse no nome do condado e \"Cardigan\" quedou restrinxido \u00e1 vila ou cidade.\nAberteifi \u00e9 o top\u00f3nimo gal\u00e9s. \"Aber\" significa desembocadura ou r\u00eda, e aparece en moitos top\u00f3nimos de Gales. \"Teifi\" \u00e9 o nome do r\u00edo: de \"Tam\", \u00e1 s\u00faa vez derivado de \"Taf\", un grupo de nomes de r\u00edos celtas e europeos que significan algo as\u00ed como \"fluir\" (outra hip\u00f3tese antiga \u00e9 que signifique \"escuro\") . Nese grupo est\u00e1n, por exemplo, os r\u00edos T\u00e1mese, Team, Tame e Tawe e os hidr\u00f3nimos galegos Tamuxe, Tambre, T\u00e1moga e T\u00e1mega .\nA peza de roupa \u00abc\u00e1rdigan\u00bb non debe o seu nome \u00e1 vila, sen\u00f3n a James Brudenell, s\u00e9timo Conde de Cardigan (1797\u20131868), participante na Guerra de Crimea, que a ter\u00eda feito despois de se lle queimar por accidente parte da chaqueta.\nXeograf\u00eda.\nLocalizaci\u00f3n.\nA cidade est\u00e1 no condado de Ceredigion, que se chamou \"Cardiganshire\" at\u00e9 1996. Aberteifi - Cardigan est\u00e1 na marxe norte do Teifi preto da s\u00faa desembocadura na ba\u00eda de Cardigan, no bordo de Ceredigion con Pembrokeshire. A pequena illa deshabitada de Cardigan Island at\u00f3pase na desembocadura do Teifi en Gwbert. A estrada A487 de Fishguard a Caernarfon pasa pola vila. Cardigan foi a capital do condado de Cardiganshire at\u00e9 1974. \nInfraestruturas.\nO centro rexional de Gales Occidental ten un hospital, un colexio, un centro cultural con cine, concello, teatro e tendas. \nPeirao.\nAbeteifi - Cardigan ten porto desde principios da Idade Media. Creceu en importancia e na \u00e9poca de Isabel I sendo o m\u00e1is importante de Gales despois de Milford Haven. No s\u00e9culo XIX constru\u00eduse un pequeno estaleiro e un barrio de cordeleiros. A finais do s\u00e9culo XIX, m\u00e1is de 300 veleiros e m\u00e1is de 1.000 mari\u00f1eiros estaban rexistrados no porto da vila; Al\u00ed constru\u00edronse 300 barcos en cinco estaleiros. A lousa de Cilgerran era exportada polo porto. O peirao tam\u00e9n se utilizaba para a pesca e a exportaci\u00f3n de arenque e salm\u00f3n. Cando o r\u00edo se colmou, as operaci\u00f3ns portuarias paraliz\u00e1ronse a principios do s\u00e9culo XX. Os plans para descubrir a conca portuaria nunca se realizaron.\nIrmanamento.\nCardigan est\u00e1 irmandado con Brioude, en Francia e con localidade de Trevelin, provincia de Chubut, un dos lugares de migraci\u00f3n galesa na Arxentina.\nHistoria.\nEn 1093 o anglo-normando Lord Arnulf de Montgomery constru\u00edu o castelo de Cardigan na desembocadura do Teifi, que uns anos despois foi destru\u00eddo por galeses. \nEn 1110 constru\u00eduse outro castelo de madeira, arredor do cal xurdiu un asentamento. Despois de varios asedios sen \u00e9xito, o castelo foi conquistado en 1165 por Rhys ap Gruffydd, pr\u00edncipe de Deheubarth, quen constru\u00edu un castelo de pedra, sendo o primeiro castelo de Gales en ser constru\u00eddo en pedra por un pr\u00edncipe gal\u00e9s.\nEn 1376 tivo lugar no castelo un concurso de poetas e m\u00fasicos, que se considera o primeiro Eisteddfod. O \"National Eisteddfod de Gales\" tivo lugar na cidade d\u00faas veces no s\u00e9culo XX: en 1942 e 1976.\nDespois da morte de Rhys ap Gruffydd en 1197, o castelo e a vila foron duramente disputados entre os seus herdeiros e os ingleses e cambiaron de mans varias veces. O rei Xo\u00e1n I deulle \u00e1 cidade unha primeira carta en 1199. En 1240 Cardigan finalmente caeu en mans dos ingleses, que constru\u00edron al\u00ed unha muralla de pedra. Durante a guerra civil inglesa o castelo foi atacado polas tropas parlamentarias. Oliver Cromwell constru\u00edu unha escola gratu\u00edta no s\u00e9culo XVII, derru\u00edda no s\u00e9culo XIX.\nCultura.\nAs atracci\u00f3ns culturais de Cardigan incl\u00faen unha ponte fluvial de seis arcos (1726), un concello de estilo neog\u00f3tico prerrafaelita de Ruskin (1859), un mercado cuberto e un almac\u00e9n no porto con obradoiros artes\u00e1ns.\nO cami\u00f1o costeiro de Pembrokeshire remata en St Dogmael's. Un destino popular \u00e9 a ba\u00eda de Llangranog, onde o compositor Edward Elgar pasou vacaci\u00f3ns en 1902; as canci\u00f3ns galesas que escoitaba nos seus paseos inspiraron a s\u00faa \"Introduction and Allegro for Strings (Introduci\u00f3n e Allegro para cordas)\".\nAs ru\u00ednas do castelo foron de propiedade privada at\u00e9 2003 e quedaron en mal estado, dende ent\u00f3n foron amplamente restauradas e serven de centro educativo e cultural desde 2014.\nLingua galesa.\nA lingua galesa f\u00e1lase predominantemente na vila. M\u00e1is de 70 % dos residentes entenden e falan gal\u00e9s; 48 % tam\u00e9n pode escribilo. En 2003, o Concello adoptou un plan de acci\u00f3n ling\u00fc\u00edstica para preservar e promover a lingua."}
{"id": "553369", "revid": "22795", "url": "https://gl.wikipedia.org/wiki?curid=553369", "title": "Fameniense", "text": ""}
{"id": "553371", "revid": "98629", "url": "https://gl.wikipedia.org/wiki?curid=553371", "title": "Cardigan", "text": "Cardigan pode referirse a:"}
{"id": "553372", "revid": "98629", "url": "https://gl.wikipedia.org/wiki?curid=553372", "title": "Triops", "text": "Triops \u00e9 un x\u00e9nero de pequenos crust\u00e1ceos da clase dos branqui\u00f3podos, orde dos notostr\u00e1ceos, un dos dous que comprende a s\u00faa \u00fanica familia, a dos tri\u00f3psidos.\nA s\u00faa morfolox\u00eda externa (fenotipo) aparentemente non cambiou desde o Tri\u00e1sico (por exemplo, \"Triops cancriformis\", que vive desde hai 220 mill\u00f3ns de anos) \u00e9 probabelmente a \u00abespecie animal vivente m\u00e1is vella sobre a Terra\u00bb.\nTaxonom\u00eda.\nDescrici\u00f3n.\nO x\u00e9nero foi descrito en 1909 polo sacerdote, bot\u00e1nico e entom\u00f3logo alem\u00e1n Franz von Paula Schrank.\nEtimolox\u00eda.\nO nome \"Triops\" est\u00e1 formado pola uni\u00f3n dos elementos \"tri\"- e -\"ops\". O primeiro procede do lat\u00edn \"tri\"-, calco do grego antigo \u03c4\u03c1\u03b9-, derivado de \u03c4\u03c1\u03b9\u03b1 \"tres\", e o segundo do grego antigo \u1f64\u03c8 \"\u1e53ps\", \"ollo\". Literalmente, \"os que te\u00f1en tres ollos\". \nSin\u00f3nimos.\nAdemais de polo nome actualmente v\u00e1lido, o x\u00e9neor co\u00f1eceuse tam\u00e9n polos sin\u00f3nimos: \nEspecies.\nNa actualidade reco\u00f1\u00e9cense as seguintes especies dentro do x\u00e9nero:\nCaracter\u00edsticas.\nTe\u00f1en un tama\u00f1o medio de 4 a 6 cm, pero algunhas especies poden alcanzar os 15 cm. Os triops caracter\u00edzanse por teren unha cabeza en forma de ferradura. Como o seu nome indica, te\u00f1en tres ollos (ver etimolox\u00eda). Como todos os notostr\u00e1ceos pos\u00faen un ollo naupliano e dous ollos compostos s\u00e9siles. (Ver as caracter\u00edsticas en Notostr\u00e1ceos).\nOs dous ollos m\u00e1is grandes realizan a funci\u00f3n do \u00f3rgano visual. O terceiro \u00e9 \u00e1 vez un \u00f3rgano que detecta a luz e a temperatura, permit\u00edndolles desprazarse cara \u00e1s condici\u00f3ns m\u00e1is favor\u00e1veis \"a priori\" (onde a produtividade vinculada \u00e1 fotos\u00edntese ser\u00e1 probabelmente m\u00e1is importante e, polo tanto, o seu alimento m\u00e1is abundante). \nOs triops son fot\u00f3filos (amantes da luz) e pola noite son irresistiblemente atra\u00eddos pola luz, o que os fai vulner\u00e1beis \u00e1 contaminaci\u00f3n lum\u00ednica. A disposici\u00f3n dos seus ollos non lles permite ver a comida nin as gravas, rochas ou sedimentos sobre os que se moven, pero contan con outros sensores para iso.\nBiolox\u00eda.\nH\u00e1bitat.\nOs triops enc\u00f3ntrase en lagoas ou lagoas temporais en gran parte do mundo, incluso en Australia, onde unha especie \u00e9 curiosamente pr\u00f3xima (xen\u00e9tica e morfoloxicamente) a unha especie que vive en Alasca a 11 000 km de distancia, probabelmente grazas ao transporte de ovos por parte dunha ave migratoria, \"Limosa lapponica\".\nEsperanza de vida.\nA s\u00faa esperanza de vida \u00e9 bastante curta, da orde dunha estaci\u00f3n quente, incluso en catividade, onde raramente superan os 2 meses. Para sobreviviren, estas especies compensan esta curta esperanza de vida cunha forte adaptaci\u00f3n dos ovos (microsc\u00f3picos) \u00e1 deshidrataci\u00f3n e \u00e1 calor, o que lles permite sobrevivir varios anos f\u00f3ra da auga.\nDurante 2004 as abundantes precipitaci\u00f3ns no macizo de Ahaggar (Alxeria) rexeneraron vellos puntos de auga (g\u00fceltas) que levaban anos completamente secos. Inmensas dunas estaban cubertas dunha especie herb\u00e1cea que creceu de s\u00fapeto. Decenas de triops se retorc\u00edan en grandes estanques, ent\u00f3n foron identificados como a especie \"Triops numidicus\" polo Museo Nacional de Historia Natural de Francia de Par\u00eds. O seu tama\u00f1o era de polo menos de 8 a 10 cm de longo.\nNutrici\u00f3n.\nOs triops alim\u00e9ntanse de residuos org\u00e1nicos, microflora do fondo e pequenos organismos. En catividade, aceptan alimentos destinados a peixes tropicais, as\u00ed como maz\u00e1s ou cenorias finamente picadas.\nParentes e rexistro f\u00f3sil.\nO x\u00e9nero \"Triops\" p\u00f3dese distinguir do \u00fanico outro x\u00e9nero vivo dos notostr\u00e1ceos, \"Lepidurus\", pola forma do telson (o final da s\u00faa \"cola\"), que s\u00f3 ten un par de extensi\u00f3ns caudais longas e finas en \"Triops\", mentres que \"Lepidurus\" tam\u00e9n presenta un proceso central similar a unha placa. S\u00f3 24 horas despois da eclosi\u00f3n xa semellan versi\u00f3ns en miniatura da forma adulta.\nOs tr\u00edops ch\u00e1manse \u00e1s veces \"f\u00f3siles vivos\", xa que os f\u00f3siles que foron atribu\u00eddos a este x\u00e9nero atop\u00e1ronse en rochas de centos de mill\u00f3ns de anos de antig\u00fcidade. Por\u00e9n, unha an\u00e1lise coidadosa destes f\u00f3siles non pode asignar definitivamente estes exemplares a \"Triops\". As estimaci\u00f3ns do reloxo molecular suxiren que \"Triops\" separouse de \"Lepidurus\" durante o Tri\u00e1sico ou o Xur\u00e1sico, hai entre 152,3 e 233,5 mill\u00f3ns de anos. As primeiras li\u00f1axes diverxentes de \"Triops\" vivos encontr\u00e1rose en zonas que forman parte do antigo supercontinente Gondwana, o que suxire que \"Triops\" se orixinou en Gondwana. \nOs triops p\u00f3denseencontrar en \u00c1frica, Australia, Asia, Am\u00e9rica do Sur, Europa e nalgunhas partes de Am\u00e9rica do Norte onde o clima \u00e9 adecuado. Alg\u00fans ovos quedan sen eclosionar do grupo anterior e eclosionan cando a chuvia empapa a zona. Os triops adoitan atoparse nas lagoas temporais primaverais."}
{"id": "553373", "revid": "22795", "url": "https://gl.wikipedia.org/wiki?curid=553373", "title": "Triopsidae", "text": ""}
{"id": "553374", "revid": "27249", "url": "https://gl.wikipedia.org/wiki?curid=553374", "title": "Tri\u00f3psidos", "text": "A dos tri\u00f3psidos (\"Triopsidae\") \u00e9 unha familia de crust\u00e1ceos da\nclase dos branqui\u00f3podos, a \u00fanica comprendida na orde dos notostr\u00e1ceos. As s\u00faas especies co\u00f1\u00e9cense como camar\u00f3ns c\u00e1gado.\nTaxonom\u00eda.\nDescrici\u00f3n.\nA familia foi descrita en 1909 polo xe\u00f3logo alem\u00e1n Konrad Keilhack, nun traballo publicado en \"Brauer's S\u00fcsswasserf. Deutschl.\" 10: 7.\nEtimolox\u00eda.\nO nome \"Triopsidae\" est\u00e1 formado pola adici\u00f3n ao nome do seu x\u00e9nero tipo, \"Triops\", o sufixo do lat\u00edn cient\u00edfico -\"\u012ddae\", propio dos nomes das familias de animais.\nX\u00e9neros.\nA familia comprende tan s\u00f3 dous x\u00e9neros:\nCaracter\u00edsticas.\nAmbos os dous x\u00e9neros consid\u00e9ranse f\u00f3siles viventes, xa que existen formas similares desde o Devoniano. \nO corpo est\u00e1 formado por tres tagmas: c\u00e9falon, t\u00f3rax e pleon; os dous primeiros e parte do pleon est\u00e1n cubertos por unha casca dorsal, ancha e plana, en forma de escudo, que oculta a cabeza. Esta casca fainos inconfund\u00edbeis e recordan un pouco aos cangrexos de ferradura (orde dos xifosuros, da clase dos merostomados), animais mari\u00f1os de moito maior tama\u00f1o.\nTe\u00f1en un par de ollos copostos, s\u00e9siles, e mais un naupliano. O abdome \u00e9 longo, parece segmentado e leva numerosos pares de patas aplanadas. O t\u00f3rax consta de 11 segmentos, cada un cun par de ap\u00e9ndices (torac\u00f3podos) de tipo filopodial, \u00e9 dicir, aplanados, foli\u00e1ceos e lobulados. O pleon consta de 13 a 33 segmentos, con 29 a 52 pares de ap\u00e9ndices (ple\u00f3podos), de estrutura similar aos torac\u00f3podos. O telson pos\u00faee un par de cercos anelados moi longos. \nA plasticidade fenot\u00edpica entre os taxons dificulta a identificaci\u00f3n a nivel de especie, e vese agravada a\u00ednda m\u00e1is pola variaci\u00f3n no modo de reproduci\u00f3n. \nSon omn\u00edvoros que viven no fondo de pozas temporais e lagos pouco profundos."}
{"id": "553375", "revid": "1131", "url": "https://gl.wikipedia.org/wiki?curid=553375", "title": "Fil\u00f3podo (ap\u00e9ndice)", "text": "En zoolox\u00eda denom\u00ednase fil\u00f3podo un ap\u00e9ndice tor\u00e1cico birr\u00e1meo provisto de exitos ou epipoditos dilatados e achatados, natatorio e filtrador (e respiratorio), foli\u00e1ceo (en forma de folla), de cut\u00edcula moi fina, cuxa turxencia se debe \u00e1 presi\u00f3n interna da hemolinfa, que est\u00e1 presente en diversos crust\u00e1ceos, como os branqui\u00f3podos, os cefaloc\u00e1ridos e os filoc\u00e1ridos."}
{"id": "553376", "revid": "27155", "url": "https://gl.wikipedia.org/wiki?curid=553376", "title": "Fil\u00f3podo", "text": "O termo fil\u00f3podo pode referirse a:"}
{"id": "553377", "revid": "89787", "url": "https://gl.wikipedia.org/wiki?curid=553377", "title": "Filoc\u00e1ridos", "text": "A dos filoc\u00e1ridos (\"Phyllocarida\") \u00e9 unha subclase de crust\u00e1ceos malacostr\u00e1ceos.\nTaxonom\u00eda.\nDescrici\u00f3n.\nA subclase foi descrita en 1879 polo entom\u00f3logo, xe\u00f3logo e paleont\u00f3logo estadounidense Alpheus Spring Packard.\nClasificaci\u00f3n.\nOs filoc\u00e1ridos subdividense en catro ordes, das cales so unha te\u00f1en representantes actuais:\nCaracter\u00edsticas.\nOs filoc\u00e1ridos constit\u00faen seguramente o grupo m\u00e1is antigo de malacostr\u00e1ceos, con representantes f\u00f3siles desde o C\u00e1mbrico inferior. Presentan os caracteres morfol\u00f3xicos m\u00e1is primitivos e, probabelmente, deles derivan os demais malacostr\u00e1ceos. \nC\u00f3mpre destacar que pos\u00faen 20 segmentos corporais, cinco cef\u00e1licos, oito tor\u00e1cicos e sete no pleon, a diferenza do resto dos malacostr\u00e1ceos, que te\u00f1en s\u00f3 seis segmentos no pleon (e 19 en total). So se co\u00f1ecen 36 especies actuais."}
{"id": "553378", "revid": "98629", "url": "https://gl.wikipedia.org/wiki?curid=553378", "title": "Entroido de Vilari\u00f1o de Conso", "text": "O Entroido de Vilari\u00f1o de Conso \u00e9 a serie de celebraci\u00f3ns populares que te\u00f1en lugar en Vilari\u00f1o de Conso durante o tempo do Entroido. En marzo de 2016, o conxunto de festexos foi engadido \u00e1 listaxe de festas de interese tur\u00edstico de Galicia. \nCalendario.\nO Entroido de Vilari\u00f1o d\u00e1 comezo o xoves de compadres, dez d\u00edas antes do domingo de Entroido. Nese d\u00eda as mulleres da vila elaboran o lardeiro, un boneco de palla que se viste con pezas de roupa roubadas aos homes. O lardeiro \u00e9 pendurado nun lugar alto, ben vis\u00edbel, e de dif\u00edcil acceso, como burla e desaf\u00edo para os mozos que te\u00f1en que tentar recuperalo. Esta tradici\u00f3n rep\u00edtese na semana seguinte, no xoves de comadres, sendo nesta ocasi\u00f3n os var\u00f3ns os que fabrican e penduran o boneco, chamado agora lardeira, con roupa das mulleres.\nDesde o xoves de compadres, primeiro d\u00eda das festas, desfilan polas parroquias do concello os foli\u00f3ns, agrupaci\u00f3ns musicais formadas polos veci\u00f1os. Estes grupos festeiros marchan ao ritmo dos caracter\u00edsticos tambores de Entroido, de ferramentas de traballo (gada\u00f1as, fouces, martelos, sachos), e doutros instrumentos como cornos, trompetas ou cornetas de metal. Cada aldea de Vilari\u00f1o (Mormentelos, Chaguazoso, San Cristovo, Conso etc\u00e9tera) forma o seu propio foli\u00f3n, e con el visitan as outras, levando a festa dun a outro lugar.\nOs foli\u00f3ns van sempre acompa\u00f1ados polos boteiros, as m\u00e1scaras de Entroido propias da comarca vianesa. Estas personaxes, armadas con mocas, lideran o foli\u00f3n encarg\u00e1ndose de pedir permiso de entrada nas aldeas que se visitan, de abrir o paso a comitiva entre as multitudes e da animaci\u00f3n xeral cos seus bailes e carreiras. A diferenza dos boteiros de Viana do Bolo ou da Gudi\u00f1a, os boteiros de Vilari\u00f1o levan unha mitra rectangular sobre a m\u00e1scara. O percurso dos foli\u00f3ns adoita rematar cunha \"fari\u00f1ada\", unha divertida batalla entre os asistentes na que se guindan presadas de fari\u00f1a.\nO domingo de Entroido, chamado aqu\u00ed \"Domingo Gordo\", todos os foli\u00f3ns desfilan de ma\u00f1a por Vilari\u00f1o e x\u00fantanse para xantar a car\u00f3n do r\u00edo. \u00c9 a tam\u00e9n tradicional \"Festa do cabrito\". Polo ser\u00e1n os foli\u00f3ns tocan outra vez, nunha competencia entre eles por ver cal mant\u00e9n a festa durante m\u00e1is tempo. \u00c9 habitual que alg\u00fans tambores rachen e que os tocadores rematen por deitar sangue das s\u00faas mans sobre eles. \nNo martes de Entroido o foli\u00f3n percorre, por \u00faltima vez, a aldea rematando na praza. Al\u00ed ten lugar un combate oral en ton sat\u00edrico entre homes e mulleres. Cando finalizan as coplas qu\u00e9imanse publicamente os lardeiros na praza e d\u00e1 comezo unha \u00faltima e m\u00e1is intensa fari\u00f1ada. No d\u00eda seguinte, m\u00e9rcores de cinsa, cel\u00e9brase o Enterro da Sardi\u00f1a, acto acompa\u00f1ado por unha sardi\u00f1ada que d\u00e1 por rematado o Entroido at\u00e9 o ano seguinte."}
{"id": "553380", "revid": "15490", "url": "https://gl.wikipedia.org/wiki?curid=553380", "title": "Prosopography of Anglo-Saxon England", "text": "A Prosopography of Anglo-Saxon England (PASE) \u00e9 unha base de datos e un sitio web asociado que ten como obxectivo reunir todo o que se escribiu en rexistros contempor\u00e1neos sobre calquera persoa que vivise na Inglaterra anglosaxoa, nunha prosopograf\u00eda. A base de datos en li\u00f1a PASE, presenta detalles (que denomina \"factoides\") das vidas de cada individuo rexistrado que viviu na Inglaterra anglosaxoa ou estivo estreitamente relacionado coa Inglaterra entre 597 e 1087, con citas espec\u00edficas (e moitas veces citas de) de cada fonte primaria que describe cada \"factoide\".\nPASE foi financiada polo British Arts and Humanities Research Council de 2000 a 2008 como un importante proxecto de investigaci\u00f3n baseado no King's College de Londres no Departamento de Historia e no Centre for Computing in the Humanities, e no Departamento de Anglosax\u00f3ns, n\u00f3rdicos e celtas da Universidade de Cambridge.\nA primeira fase do proxecto foi lanzada pola Academia Brit\u00e1nica o 27 de maio de 2005 e est\u00e1 dispo\u00f1ible gratuitamente en Internet. Unha segunda fase (PASE2), foi publicada o 10 de agosto de 2010, e engadiu \u00e1 base de datos informaci\u00f3n extra\u00edda principalmente do Domesday Book."}
{"id": "553382", "revid": "98629", "url": "https://gl.wikipedia.org/wiki?curid=553382", "title": "Gorsedd", "text": "Un gorsedd (, plural \"gorseddau\") \u00e9 unha comunidade ou reuni\u00f3n de bardos actuais. A palabra de orixe galesa significa \"trono\". Tam\u00e9n se escribe gorsedh en Cornualla e goursez na Breta\u00f1a. Cando o termo se usa sen cualificaci\u00f3n, adoita referirse ao Gorsedd Cymru, de Gales. Por\u00e9n, existen outros gorseddau, como o c\u00f3rnico Gorsedh Kernow, o bret\u00f3n Goursez Vreizh e Gorsedd e Wladfa, no asentamento gal\u00e9s na Patagonia.\nFinalidade.\nGorseddau existe para promover a creaci\u00f3n de poes\u00eda e m\u00fasica. Como parte disto, a s\u00faa actividade m\u00e1is vis\u00edbel p\u00f3dese ver no Eisteddfod.\nHistoria.\nGorsedd Cymru foi fundado orixinalmente como Gorsedd Beirdd Ynys Prydain en 1792 por Edward Williams, co\u00f1ecido como Iolo Morganwg, quen tam\u00e9n inventou gran parte do seu ritual, supostamente baseado nas actividades dos antigos druidas celtas. Hoxe, gran parte do seu ritual ten influencia cristi\u00e1, e Cynan (m\u00e1is tarde Archdruid). O Gorsedd fixo a s\u00faa primeira aparici\u00f3n nun Eisteddfod no Ivy Bush Inn en Carmarthen en 1819, e mant\u00edvose a s\u00faa estreita asociaci\u00f3n co Festival. \u00c9 unha asociaci\u00f3n de poetas, escritores, m\u00fasicos, artistas e persoas que fixeron unha contribuci\u00f3n significativa e distinguida \u00e1 lingua, \u00e1 literatura e \u00e1 cultura galesas.\nA orixe ficticia destas cerimonias foi establecida polo profesor GJ Williams en obras sobre Iolo Morganwg.\nSimbolox\u00eda.\nO s\u00edmbolo que se adoita usar para representar un Gorsedd \u00e9 unha li\u00f1a tripla, a li\u00f1a media en posici\u00f3n vertical e as d\u00faas exteriores inclinadas cara \u00e1 parte superior do centro, as\u00ed: /|\\. Este s\u00edmbolo, chamado \" awen \", expl\u00edcase a mi\u00fado como representando o sol. A palabra \"awen\" significa \"musa\" en gal\u00e9s.\nNa Galiza.\nManuel Murgu\u00eda foi o primeiro autor galego que mencionou o Gorsedd. O celtismo galego reclamara dende as p\u00e1xinas de A Nosa Terra e de N\u00f3s que Galiza tivese representaci\u00f3n no Gorsedd de Gales ou a Breta\u00f1a. Vicente Risco foi quen mellor o co\u00f1eceu e quen propuxo crear unha instituci\u00f3n galega inspirada en parte no Gorsedd, na s\u00faa obra \"Doutrina e ritual da Moi Nobre Galega Orde do Sancto Graal\".\nEn 1899 o diario \"El Eco de Santiago\" publicou unha descrici\u00f3n no artigo \"Las fiestas celticas de Cardiff. Los \u00faltimos dru\u00eddas.\" No s\u00e9culo XX houbo participaci\u00f3n musical galega no Eisteddfod, e tam\u00e9n no XXI, e en 2007 por primeira vez a lingua galega tivo presenza no festival. \nEn 2020 a directora do Centro de Estudos Galegos en Gales da Universidade Bangor, Helena Migu\u00e9lez-Carballeira, foi aceptada no Gorsedd Beirdd Ynys Prydain."}
{"id": "553385", "revid": "138885", "url": "https://gl.wikipedia.org/wiki?curid=553385", "title": "FC Hradec Kr\u00e1lov\u00e9", "text": "O FC Hradec Kr\u00e1lov\u00e9 \u00e9 un club de f\u00fatbol checo con sede na cidade de Hradec Kr\u00e1lov\u00e9. Milita na Primeira Divisi\u00f3n Checa.\nFoi fundado en 1905 e conta no seu palmar\u00e9s cun t\u00edtulo da liga checoslovaca, conquistado na tempada 1959/60, e unha Copa Checa, ga\u00f1ada en 1995.\nDisputou a Copa de Europa 1960\u201361, onde foi eliminado polo Barcelona nos cuartos de final, e a Recopa 1995/96 onde caeu en oitavos de final ante o Dinamo de Moscova. A partir do ano 2000 sufriu varios ascensos e descensos entre a primeira e a segunda divisi\u00f3n do f\u00fatbol checo.\nHistoria.\nO Hradec Kr\u00e1lov\u00e9 xogou por primeira vez na Primeira Divisi\u00f3n de Checoslovaquia en 1956. Descendeu despois de d\u00faas tempadas, pero regresou para a tempada 1959/60, na que acabou ga\u00f1ando a liga. Este t\u00edtulo permitiulle participar na Copa de Europa 1960-61, onde foi eliminado polo Barcelona nos cuartos de final.\nO equipo volveu descender en 1963. Posteriormente viviu catro per\u00edodos m\u00e1is na Primeira Divisi\u00f3n Checoslovaca ata a disoluci\u00f3n do pa\u00eds en 1993. O Hradec xogou ent\u00f3n na nova Primeira Divisi\u00f3n Checa desde o seu inicio en 1993 ata descender ao final da tempada 1999/00 . O seu mellor resultado de liga nese per\u00edodo foi o 8\u00ba posto, que logrou na tempada 1998/99. Durante a d\u00e9cada de 1990 o club logrou o seu segundo t\u00edtulo, a Copa Checa, competici\u00f3n que ga\u00f1ou en 1995, ao derrotar na final o Viktoria \u017di\u017ekov. Grazas a isto o equipo clasificouse para a Recopa de Europa, onde foi eliminado en oitavos de final polo Dinamo de Moscova .\nO Hradec Kr\u00e1lov\u00e9 volveu \u00e1 m\u00e1xima categor\u00eda en 2001 tras proclamarse campi\u00f3n da segunda divisi\u00f3n. Despois de s\u00f3 d\u00faas tempadas, o club volveu rematar nos postos de descenso e baixou de novo \u00e1 segunda categor\u00eda. Pasaron sete anos antes de que o club lograse un novo ascenso, consum\u00e1ndose este tras ga\u00f1ar a segunda divisi\u00f3n 2009/10. Na tempada 2010-11 o Hradec igualou a s\u00faa mellor posici\u00f3n hist\u00f3rica na liga checa, o oitavo posto."}
{"id": "553386", "revid": "88215", "url": "https://gl.wikipedia.org/wiki?curid=553386", "title": "Spartak Hradec Kr\u00e1lov\u00e9", "text": ""}
{"id": "553387", "revid": "88215", "url": "https://gl.wikipedia.org/wiki?curid=553387", "title": "DSO Spartak Hradec Kr\u00e1lov\u00e9", "text": ""}
{"id": "553388", "revid": "88215", "url": "https://gl.wikipedia.org/wiki?curid=553388", "title": "SK Hradec Kr\u00e1lov\u00e9", "text": ""}
{"id": "553389", "revid": "88215", "url": "https://gl.wikipedia.org/wiki?curid=553389", "title": "SKP Spartak Hradec Kr\u00e1lov\u00e9", "text": ""}
{"id": "553398", "revid": "1888", "url": "https://gl.wikipedia.org/wiki?curid=553398", "title": "Constante Generoso Font\u00e1n Illas", "text": ""}
{"id": "553399", "revid": "98629", "url": "https://gl.wikipedia.org/wiki?curid=553399", "title": "Jigeum Uri Hakgyoneun", "text": "Jigeum Uri Hakgyoneun (en ) \u00e9 unha serie de televisi\u00f3n surcoreana de terror adolescente e apocalipse zombi. Est\u00e1 protagonizada por Park Ji-hu, Yoon Chan-young, Cho Yi-hyun, Lomon, Yoo In-soo, Lee Yoo-mi, Kim Byung-chul, Lee Kyu-hyung e Jeon Bae-soo. A serie transcorre principalmente nun instituto de Corea do Sur cando de s\u00fapeto estala unha apocalipse zombie que ameaza a seguridade dos estudantes. Bas\u00e9ase no webtoon de Naver \"Now at Our School\" obra de Joo Dong-geun, o cal foi publicado entre 2009 e 2011."}
{"id": "553402", "revid": "88215", "url": "https://gl.wikipedia.org/wiki?curid=553402", "title": "Peter Wulf", "text": "Peter Wulf, nado en Hamburgo o 13 de marzo de 1938 e finado o 28 de xullo de 1995, foi un futbolista alem\u00e1n que xogaba de centrocampista. Militou durante case toda a s\u00faa carreira no Hamburger SV, ga\u00f1ando un campionato alem\u00e1n e unha Copa de Alema\u00f1a.\nTraxectoria.\nEn 1957 pasou do Viktoria Harburg ao Hamburger SV. Na s\u00faa primeira tempada xogou no equipo afeccionado do club, marcando 21 goles na liga de afeccionados de Hamburgo. Desde a tempada 1958/59 foi membro do primeiro equipo, que militaba na Oberliga, a m\u00e1xima categor\u00eda do f\u00fatbol alem\u00e1n por aquel ent\u00f3n. Debutou na xornada 3, nunha vitoria por 1-0 contra o VfL Wolfsburg. Marcou 5 goles en 14 partidos durante a s\u00faa primeira tempada. Xogou no club ata 1963, ga\u00f1ando cinco t\u00edtulos seguidos da Oberliga Norte, nun equipo no que destacaban Uwe Seeler e Klaus St\u00fcrmer. En 1960 proclamouse campi\u00f3n do campionato alem\u00e1n, a\u00ednda que non xogou na final contra o FC K\u00f6ln.\nNa tempada 1960/61 o seu equipo acadou as semifinais da Copa de Europa. Wulf disputou o partido de ida contra o FC Barcelona no Camp Nou (1-0) e tam\u00e9n o de volta no Volksparkstadion, onde conseguiu o primeiro gol do encontro, batendo a Ramallets cun tiro libre. Xogou tam\u00e9n o partido de desempate en Bruxelas, onde a vitoria foi para o equipo catal\u00e1n, grazas a un solitario gol de Evaristo. En 1962 marcou 22 goles en 23 partidos de liga, o que o converteu no segundo m\u00e1ximo goleador do HSV. Marcou un total de 58 goles en 94 partidos da Oberliga co club de Hamburgo, aos que sumou outros tres goles en 23 partidos do campionato alem\u00e1n.\nEn 1963 ga\u00f1ou a final da DFB-Pokal, derrotando ao Borussia Dortmund por 3-0, cun triplete de Uwe Seeler. A continuaci\u00f3n deu comezo a primeira tempada da nova Bundesliga, na que xogou durante as seguintes campa\u00f1as, marcando 15 goles en 44 partidos.\nDeixou o club en 1966, pasando ent\u00f3n ao SC Sperber Hamburg, xunto a outros antigos xogadores do Hamburger SV, como Horst Dehn, Erwin Piechowiak ou Rolf Schwartau. Al\u00ed marcou 11 en 29 partidos da liga rexional, e a continuaci\u00f3n pasou a xogar tres tempadas no FC La Chaux-de-Fonds su\u00edzo antes de retirarse."}
{"id": "553404", "revid": "23204", "url": "https://gl.wikipedia.org/wiki?curid=553404", "title": "Di\u00e1spora galega na Arxentina", "text": ""}
{"id": "553405", "revid": "88215", "url": "https://gl.wikipedia.org/wiki?curid=553405", "title": "Jos\u00e9 Luis Diestro", "text": "Jos\u00e9 Luis Diestro S\u00e1iz, nado en Santander o 19 de marzo de 1919 e finado o 17 de xu\u00f1o de 1997, foi un futbolista e adestrador espa\u00f1ol. Xogaba como defensa e militou durante case toda a s\u00faa carreira como xogador no Real Oviedo, co que disputou 257 partidos oficiais.\nTraxectoria.\nDebutou na Primeira Divisi\u00f3n co Racing de Santander, na primeira xornada da tempada 1939/40, fronte ao H\u00e9rcules. En 1942 fichou polo Oviedo, club no que militou durante as seguintes 12 tempadas, 10 delas na m\u00e1xima categor\u00eda. Xogou un total de 257 partidos oficiais co club asturiano, sendo no momento da s\u00faa retirada un dos futbolistas con m\u00e1is partidos da historia do club.\nPosteriormente foi adestrador e dirixiu entre outros clubs o propio Oviedo, na Primeira Divisi\u00f3n en 1965. Volveu adestrar o club ovetense na tempada 1978/79, logrando o ascenso a Segunda Divisi\u00f3n."}
{"id": "553406", "revid": "88215", "url": "https://gl.wikipedia.org/wiki?curid=553406", "title": "Jos\u00e9 Luis Diestro S\u00e1iz", "text": ""}
{"id": "553408", "revid": "25871", "url": "https://gl.wikipedia.org/wiki?curid=553408", "title": "Castelo de Sant Antoni", "text": "O castelo de Sant Antoni \u00e9 unha fortaleza situada na localidade de Fornells, no concello de Es Mercadal, en Menorca. Foi constru\u00eddo no s\u00e9culo XVII no porto da localidade, e grazas a esta construci\u00f3n naceu a poboaci\u00f3n.\nNa actualidade s\u00f3 quedan uns poucos restos da estrutura, xa que foi desmantelado polos espa\u00f1ois trala dominaci\u00f3n brit\u00e1nica, igual que o castelo de Sant Felip. A torre de Fornells at\u00f3pase preto do castelo.\nProtecci\u00f3n.\nO 30 de novembro de 1993 foi declarado Ben de Interese Cultural."}
{"id": "553412", "revid": "23204", "url": "https://gl.wikipedia.org/wiki?curid=553412", "title": "Alpheus Spring Packard", "text": "Alpheus Spring , tam\u00e9n co\u00f1ecido como Alpheus Spring Packard Jr. para distinguilo do seu pai, nado o 19 de febreiro de 1839 en Brunswick, Maine, e finado o 14 de febreiro de 1905 en Providence, Rhode Island, foi un entom\u00f3logo, paleont\u00f3logo, profesor universitario estadounidense (e tam\u00e9n cirurxi\u00e1n na guerra civil).\nTraxectoria.\nPackard era fillo de Alpheus Spring Packard Sr. e irm\u00e1n de William Alfred Packard. Foi profesor de Zoolox\u00eda e Xeolox\u00eda na Universidade Brown en Providence, Rhode Island, desde 1878 at\u00e9 a s\u00faa morte. Destacou como un dos defensores do neolamarckismo durante a eclipse do darwinismo. \nO seu traballo principal foi a taxonom\u00eda e a anatom\u00eda dos artr\u00f3podos, e as achegas \u00e1 entomolox\u00eda econ\u00f3mica, \u00e1 zooxeograf\u00eda e \u00e1 filoxenia e metamorfoses dos insectos. Packard foi nomeado para a Comisi\u00f3n Entomol\u00f3xica dos Estados Unidos en 1877, onde serviu con Charles Valentine Riley e Cyrus Thomas. \nEscribiu libros de texto escolares, como \"Zoology for High Schools and Colleges\" (und\u00e9cima edici\u00f3n, 1904). A s\u00faa \"Monograph of the Bombycine Moths of North America\" publicouse en tres partes (1895, 1905 e 1915). \nEn 1878 foi elixido membro da \"American Philosophical Society\". \nPackard describiu m\u00e1is de 500 novas especies animais, especialmente bolboretas e avela\u00ed\u00f1as, e foi un dos fundadores da revista \"The American Naturalist\".\nMorte.\nAlpheus Spring Packard Jr. faleceu en Providence, Rhode Island o 14 de febreiro de 1905. \nAbreviatura.\nA abreviatura Packard empr\u00e9gase para reco\u00f1ecer a Alpheus Spring Packard como autoridade na descric\u00f3n e taxonom\u00eda e zoolox\u00eda. "}
{"id": "553414", "revid": "98629", "url": "https://gl.wikipedia.org/wiki?curid=553414", "title": "Brunswick, Maine", "text": "Brunswick \u00e9 un \"town\" do condado de Cumberland, Maine, Estados Unidos.\nXeograf\u00eda.\nO \"town\" (literalmente \"cidade\", \"vila\" ou \"pobo\") \u00e9 a unidade b\u00e1sica do goberno local (equivalente a municipio) nos seis estados de Nova Inglaterra. Os \"towns\" de Nova Inglaterra cobren toda a superficie do estado, en forma similar aos \"townships\" noutros estados, e son corporaci\u00f3ns municipais efectivas. \nBrunswick, situada a unha altitude media de 24 msnm, ocupa unha supeficie de 140,72 km\u00b2 (dos que 121,15 km\u00b2 son de terra e 19,57 km\u00b2 de auga.\nSegundo o Censo dos Estados Unidos de 2020, ti\u00f1a unha poboaci\u00f3n de 21\u00a0756 habitantes, polo que a s\u00faa densidade de pobaci\u00f3n, nese ano, era de 179,6 hab./km\u00b2.\nDemograf\u00eda.\nDas 21\u00a0756 persoas residentes no municipio segundo o Censo dos Estados Unidos de 2020, o 87,54 % eran brancos, o 3,60 % eran hispanos ou latinos dunha mestura de razas, o 2,28 % asi\u00e1ticos, o 1,71 % afroamericanos, o 1,24 % doutras etnias, o 0,29 % amerindios e o 0,03 % insulares do Pac\u00edfico.\n\u00c1rea metropolitana.\nBrunswick forma parte da \u00e1rea metropolitana de Portland-South Portland-Biddeford, e o municio alberga o Bowdoin College (onde estudou no s\u00e9culo XIX o destacado entom\u00f3logo Alpheus Spring Packard), o Bowdoin International Music Festival, o Bowdoin College Museum of Art, o Peary-MacMillan Arctic Museum e o Maine State Music Theatre. \nAntigamente foi a sede da Estaci\u00f3n Aeronaval de Brunswick, que foi pechada o 31 de maio de 2011 e desde ent\u00f3n foi parcialmente liberada para a s\u00faa remodelaci\u00f3n como \"Brunswick Landing\"."}
{"id": "553418", "revid": "98629", "url": "https://gl.wikipedia.org/wiki?curid=553418", "title": "Mar\u00eda Jos\u00e9 Ulla", "text": "Mar\u00eda Jos\u00e9 Ulla Madro\u00f1ero, nada na Coru\u00f1a o 6 de xu\u00f1o de 1945 e finada en Madrid o 30 de xaneiro de 2022, foi unha modelo, Miss Espa\u00f1a (1964) e empresaria galega.\nTraxectoria.\nO seu pai era de Consuegra (Toledo). Foi elixida Miss Espa\u00f1a en 1964 en Madrid. O evento, que contou con vinte e d\u00faas participantes, celebrouse no Teatro Cervantes de M\u00e1laga o 9 de maio de 1964. Entre os organizadores do evento estaba o seu futuro esposo, o xornalista Jos\u00e9 Antonio Plaza, con quen casou cinco anos despois. Tiveron unha filla chamada Carmen. \nParticipou nas selecci\u00f3ns de Miss Mundo (Londres, 14 de novembro de 1964) onde conseguiu ser Top 15 e Miss Universo (Miami Beach, 1 de agosto de 1964), onde non conseguiu clasificarse. Posteriormente dedicouse \u00e1 m\u00fasica, sendo unha das fundadoras do primeiro conxunto m\u00fasico vocal feminino de Espa\u00f1a, \"Las chic\", xunto a \u00c1ngela Escribano, Isabel Anger e a dinamarquesa Doris Ken. Foi tam\u00e9n unha empresaria de \u00e9xito no sector audiovisual."}
{"id": "553419", "revid": "22795", "url": "https://gl.wikipedia.org/wiki?curid=553419", "title": "Zooxeograf\u00eda", "text": ""}
{"id": "553421", "revid": "5132", "url": "https://gl.wikipedia.org/wiki?curid=553421", "title": "Agust\u00edn Ubal", "text": "Agust\u00edn Ubal Agostini, nado o 19 de xullo de 2003 en Montevideo, \u00e9 un xogador profesional internacional de baloncesto uruguaio con pasaporte italiano. Actualmente xoga para o Surne Bilbao Basket cedido polo FC Barcelona. Ocupa a posici\u00f3n de base cunha altura de 1,99 metros."}
{"id": "553423", "revid": "89787", "url": "https://gl.wikipedia.org/wiki?curid=553423", "title": "Alpheus Spring Packard Sr.", "text": "Alpheus Spring Packard, tam\u00e9n co\u00f1ecido como Alpheus Spring Packard Sr. para non confundilo cun dos seus fillos co mesmo nome, nado o 23 de decembro de 1798 e finado o 13 de xullo de 1884 foi un acad\u00e9mico estadounidense que foi profesor durante m\u00e1is de 40 anos no Bowdoin College.\nTraxectoria.\nPackard estudou na Phillips Exeter Academy, e graduouse no Bowdoin College en 1816. \nFoi o xenro do presidente do Bowdoin College, o reverendo Jesse Appleton, polo seu primeiro matrimonio con Frances Appleton. \nFormado como ministro (cl\u00e9rigo), pasou toda a s\u00faa vida porfesional no Bowdoin College, primeiro como titor (1819\u20131824) e logo como educador, bibliotecario, e despois como profesor de linguas antigas e literatura cl\u00e1sica (1824\u20131865), e durante os dous \u00faltimos anos da s\u00faa vida, foi o presidente en funci\u00f3ns do colexio desde o curso 1883\u201384 at\u00e9 a s\u00faa morte. \nFoi pai de catro fillos e unha filla da s\u00faa primeira esposa: Alpheus Spring Packard Jr., cirurxi\u00e1n na Guerra Civil, e famoso entom\u00f3logo que mantivo correspondencia con Charles Darwin (a\u00ednda que discrepaba das s\u00faas ideas), e profesor na Universidade Brown; William Alfred Packard; Charles A. Packard, e George Packard. \nDespois da morte da s\u00faa esposa Packard casou coa se\u00f1ora C. W. McLellan e tivo un quinto fillo, Robert L. Packard, que se formou, como todos os seus medio irm\u00e1ns, en Bowdoin. \nPackard foi, ademais, unha figura clave na Sociedade Hist\u00f3rica de Maine desde a s\u00faa fundaci\u00f3n en 1822 at\u00e9 a s\u00faa morte.\nAlgunhas obras.\nNo Bowdoin College, George Mitchell enumerou trece publicaci\u00f3ns de Packard. Entre elas:\nMorte.\nMorreu o 13 de xullo de 1884 en Squirrel Island, Maine. Est\u00e1 enterrado no Pine Grove Cemetery de Brunswick, Maine."}
{"id": "553424", "revid": "98629", "url": "https://gl.wikipedia.org/wiki?curid=553424", "title": "Catedral de Santa Sof\u00eda de K\u00ediv", "text": "A catedral de Santa Sof\u00eda de K\u00ediv () \u00e9 un monumento arquitect\u00f3nico sobresa\u00ednte da capital ucra\u00edna, constru\u00edda durante a Rus de K\u00ediv. A catedral, xunto co mosteiro de K\u00ediv-Pechersk, foi o primeiro sitio de Ucra\u00edna inscrito na lista de Patrimonio da Humanidade da UNESCO, en 1990.\nA catedral \u00e9 o principal compo\u00f1ente do Santuario Nacional \u00abSanta Sof\u00eda\u00bb, a instituci\u00f3n estatal responsable da conservaci\u00f3n do complexo catedralicio xunto con outros monumentos hist\u00f3ricos da cidade.\nHistoria.\nO nome do edificio prov\u00e9n da catedral de Hagia Sophia de Constantinopla (que significa \u00abSanta Sabedor\u00eda\u00bb) e est\u00e1 adicada \u00e1 Sagrada Sabedor\u00eda de Deus, m\u00e1is que a unha santa de nome Sof\u00eda. Segundo unha teor\u00eda menos popular, o seu modelo foi a catedral de Santa Sof\u00eda de N\u00f3vgorod, coas s\u00faas 13 c\u00fapulas de carballo, que Iaroslav I o Sabio decidiu imitar en pedra como un xesto de gratitude aos cidad\u00e1ns de N\u00f3vgorod, que lle axudaran a asegurar o trono de K\u00ediv en 1019.\nSegundo as vellas cr\u00f3nicas da Rus de K\u00ediv, a catedral foi fundada a comezos do s\u00e9culo XI polo Pr\u00edncipe de K\u00ediv Iaroslav I o Sabio. Investigaci\u00f3ns recentes demostraron que a catedral foi fundada en realidade polo seu pai, Vladimiro I o Grande, e completada polo seu fillo.\nOrixinalmente foi o lugar de enterramento dos gobernantes da Rus de K\u00ediv, entre eles Vladimiro II Mon\u00f3maco, Vs\u00e9volod Iarosl\u00e1vich e Iaroslav I o Sabio, a\u00ednda que s\u00f3 a tumba deste \u00faltimo se conserva hoxe en d\u00eda.\nDespois do saqueo da cidade por Andr\u00e9i Bogoliubski, do Principado de Vlad\u00edmir-S\u00fazdal, no 1169, seguido polos t\u00e1rtaros mongois no 1240, a catedral quedou en mal estado.\nTrala Uni\u00f3n de Brest a catedral quedou en mans da Igrexa greco-cat\u00f3lica ucra\u00edna, ata que foi reclamada polo bispo metropolitano ortodoxo ucra\u00edno Petr\u00f3 Mohyla no 1633. Mohyla encargou traballos de restauraci\u00f3n, e a parte superior do edificio foi meticulosamente reconstru\u00edda, segundo o modelo do arquitecto ucra\u00edno Octaviano Mancini en estilo barroco ucra\u00edno, ao tempo que se conservaba o interior bizantino. A obra seguiu ata 1740 co atam\u00e1n cosaco Iv\u00e1n Mazepa.\nDespois da Revoluci\u00f3n Rusa de 1917, e durante a campa\u00f1a antirelixiosa sovi\u00e9tica dos anos 1920, o plan do goberno prev\u00eda a demolici\u00f3n da catedral e a transformaci\u00f3n do lugar nun parque adicados aos Heroes de Perekop, por unha vitoria do Ex\u00e9rcito Vermello na guerra civil rusa en Crimea. A catedral salvouse da destruci\u00f3n grazas aos esforzos de moitos cient\u00edficos e historiadores. Non obstante, en 1934, as autoridades sovi\u00e9ticas confiscaron a estrutura, inclu\u00eddo o conxunto arquitect\u00f3nico circundante dos s\u00e9culos XVII e XVIII, e design\u00e1rono como museo arquitect\u00f3nico e hist\u00f3rico.\nA finais da d\u00e9cada de 1980, as autoridades sovi\u00e9ticas, e m\u00e1is tarde as ucra\u00ednas, prometeron devolver o edificio \u00e1 Igrexa ortodoxa rusa. Pero debido a varios cismas e facci\u00f3ns dentro da Igrexa, a devoluci\u00f3n foi aprazada. O edificio actualmente permanece como un museo do Cristianismo na Ucra\u00edna."}
{"id": "553428", "revid": "1131", "url": "https://gl.wikipedia.org/wiki?curid=553428", "title": "Julio Antonio Mato", "text": "Julio Antonio Mato Pazos, nado en Barro (Noia), o 2 de maio de 1937 e finado en Noia o 25 de agosto de 2023, foi un exfutbolista galego co\u00f1ecido como Matito. Xogaba como dianteiro e chegou a actuar en varios equipos da Primeira Divisi\u00f3n. Militou entre outros no Ourense, no Betis, no Oviedo e no Compostela, e deixou o f\u00fatbol federado en 2014, aos 77 anos de idade, despois de varias d\u00e9cadas xogando na categor\u00eda de veteranos.\nTraxectoria.\nComezou a xogar ao f\u00fatbol no colexio dos Salesianos e no Noia, pasando logo ao Arenal de Santiago, onde xogaba de interior, chegando a xogar unha fase de ascenso a Terceira Divisi\u00f3n. As s\u00faas boas actuaci\u00f3ns chamaron a atenci\u00f3n de varios equipos, entre eles o Celta de Vigo, o Deportivo da Coru\u00f1a e o Indautxu. En maio de 1956 disputou co Deportivo da Coru\u00f1a un amigable en Vilagarc\u00eda de Arousa contra unha combinaci\u00f3n de xogadores e exxogadores do Arousa, partido no que tam\u00e9n xogou coa camiseta do club coru\u00f1\u00e9s Veloso, dianteiro do Club Santiago. Con todo, rexeitou todas as ofertas para poder continuar os seus estudos en Compostela, e en outubro asinou co Club Santiago, co que debutou nun partido contra o Xuvenil en Riazor.\nEn xaneiro de 1960 converteuse en novo xogador do Ourense, que militaba na Segunda Divisi\u00f3n. Debutou na categor\u00eda de prata nunha vitoria por 3-0 sobre o Sporting de Gij\u00f3n, e acabou a tempada no terceiro posto da t\u00e1boa. Marcou dous goles na Copa do Xeneral\u00edsimo dese ano, o primeiro deles na vitoria por 5-3 sobre o Rayo Vallecano, e o segundo contra o Espanyol, equipo da Primeira Divisi\u00f3n ao que o Ourense eliminou nos dezaseisavos de final. Na tempada 1960/61 marcou 8 goles en 29 partidos, rematando o equipo na cuarta praza.\nEn 1961 fichou polo Betis de Ferdinand Dau\u010d\u00edk, co que debutou na Primeira Divisi\u00f3n na quinta xornada da tempada 1961/62 contra o Racing de Santander no Benito Villamar\u00edn. Militou durante tres tempadas no club andaluz, disputando un total de 10 encontros oficiais. \nEn febreiro de 1964 foi cedido ao Real Oviedo, que ocupaba as derradeiras prazas da Primeira divisi\u00f3n. Foi unha petici\u00f3n do novo adestrador, o galego Eduardo Toba, que pediu tam\u00e9n os reforzos de Arsenio e Jaime Blanco. Debutou na xornada 21 fronte ao Murcia, e foi titular nos restantes partidos da competici\u00f3n. O equipo conseguiu sa\u00edr dos postos de descenso directo nos que levaba metido varias xornadas e acabou clasificado para xogar a fase pola permanencia. Finalmente conseguiu manterse na m\u00e1xima categor\u00eda ao derrotar ao H\u00e9rcules por un global de 4-2.\nEn 1964 fichou polo Atl\u00e9tico de Madrid, que o cedeu ao Elche, onde xogou s\u00f3 tres partidos oficiais. No seu \u00faltimo partido en Primeira marcou o seu \u00fanico gol na categor\u00eda, precisamente contra o seu antigo equipo, o Betis. Ao remate da tempada, con 27 anos e cansados da suplencias, deixou o f\u00fatbol profesional e regresou a Galicia. Asinou ent\u00f3n coa SD Compostela, club no que militou durante tres tempadas na Terceira Divisi\u00f3n, ata 1968.\nNa d\u00e9cada de 1970 xogou varias tempadas no Noia, ata os 41 anos, e foi adestrador do equipo en varias etapas. A continuaci\u00f3n continuou xogando ao f\u00fatbol na categor\u00eda de veteranos, militando ata os 77 anos no Metal Noia da s\u00faa vila natal.\nReco\u00f1ecementos.\nEn 2018, na s\u00faa honra, o Estadio Municipal de San L\u00e1zaro de Noia pasou a chamarse Estadio Municipal Julio Mato."}
{"id": "553430", "revid": "22795", "url": "https://gl.wikipedia.org/wiki?curid=553430", "title": "Alpheus Spring Packard Jr.", "text": ""}
{"id": "553443", "revid": "22795", "url": "https://gl.wikipedia.org/wiki?curid=553443", "title": "A. S. Packard", "text": ""}
{"id": "553445", "revid": "624", "url": "https://gl.wikipedia.org/wiki?curid=553445", "title": "191 a. C.", "text": ""}
{"id": "553449", "revid": "5863", "url": "https://gl.wikipedia.org/wiki?curid=553449", "title": "Pedro II da Breta\u00f1a", "text": "Pedro II de Breta\u00f1a chamado o Simple ou Pedro de Guengamp, nado en Nantes o 7 de xullo de 1418 e finado no mesmo lugar o 22 de setembro de 1457, foi duque da Breta\u00f1a de 1450 a 1457, fillo de Xo\u00e1n V o Angl\u00f3filo, duque da Breta\u00f1a e Xoana de Francia. Tam\u00e9n foi conde de Guengamp (1421-1457), conde de Montfort e outros t\u00edtulos.\nTraxectoria.\nRecibiu o condado de Guengamp en 1421 e cando ti\u00f1a pouco m\u00e1is de 20 anos loitou contra os ingleses en Normand\u00eda en 1449 e 1450 co seu irm\u00e1n, o duque Francisco I da Breta\u00f1a, e o seu t\u00edo o condestable de Richemont toman varias cidades, entre elas. Coutances, Saint-L\u00f4 e Foug\u00e8res. Converteuse en duque \u00e1 morte de Francisco I. Este non ti\u00f1a fillos, e seguindo as disposici\u00f3ns do primeiro Tratado de Gu\u00e9rande (1365) que exclu\u00eda as fillas, nomeou para suceder ao seu irm\u00e1n Pedro, con preferencia \u00e1s s\u00faas fillas, Margarida da Breta\u00f1a e Mar\u00eda da Breta\u00f1a. Pedro II perseguiu aos asasinos do seu outro irm\u00e1n, Xil da Breta\u00f1a.\nCasou en xu\u00f1o de 1441 con Fran\u00e7oise de Amboise (1427 - 1485), filla de Lu\u00eds de Amboise, vizconde de Thouars e pr\u00edncipe de Talmont, a quen a igrexa conceder\u00e1 a condici\u00f3n de \"benaventurada\". Pero non houbo fillos deste matrimonio. O seu t\u00edo Artur sucedeuno como Artur III da Breta\u00f1a.\nEn 1455, Pedro II e a s\u00faa esposa, a benaventurada Fran\u00e7oise de Amboise, non pod\u00edan ter fillos. Cos problemas de sa\u00fade de Pedro II, xurdiu a cuesti\u00f3n da s\u00faa sucesi\u00f3n. Para evitar que o trono da Breta\u00f1a caese en mans estranxeiras, o duque decidiu casar a s\u00faa sobri\u00f1a, Margarida da Breta\u00f1a, filla do seu irm\u00e1n m\u00e1is vello Francisco I da Breta\u00f1a, co seu curm\u00e1n, Francisco da Breta\u00f1a, conde de \u00c9tampes, futuro duque da Breta\u00f1a. Para selar esta uni\u00f3n, o duque convocou os estados da Breta\u00f1a en Vannes, onde se reuniron o xoves 13 de novembro de 1455 no sal\u00f3n superior da Cohue; al\u00ed reun\u00edronse os principais se\u00f1ores bret\u00f3ns, as\u00ed como os bispos, os abades e os representantes das cidades. Todos eles aprobaron a uni\u00f3n matrimonial desexada por Pedro II.\nA voda comezou o 16 de novembro cunha misa na catedral de San Pedro de Vannes, presidida polo bispo de Nantes, Guillerme de Malestroit. Seguiron os banquetes e bailes no castelo do Armi\u00f1o, e as competici\u00f3ns cabaleirescas animaron a Praza das Lizas:O relativamente curto reinado deste duque non marcou demasiado a historia do pa\u00eds. Os seus contempor\u00e1neos describiron a Pedro II o Simple como ben aconsellado pola s\u00faa muller, pero pouco feito para a funci\u00f3n ducal, pesado de corpo e esp\u00edrito, e afectado por frecuentes cambios de humor. Participou na batalla de Castillon en 1453.\nFixo constru\u00edr cando a\u00ednda era s\u00f3 conde de Guengamp, unha tumba esculpida na colexiata de Notre-Dame de Nantes, que desapareceu coa revoluci\u00f3n. C\u00f3ntase que na apertura da s\u00faa tumba (quizais polos revolucionarios) s\u00f3 se descubriu no seu interior un manequ\u00edn; naceu ent\u00f3n o misterio sobre o verdadeiro destino deste duque e especulouse que ter\u00eda arranxado a s\u00faa falsa morte para escapar."}
{"id": "553451", "revid": "624", "url": "https://gl.wikipedia.org/wiki?curid=553451", "title": "Pedro I de Montfort", "text": ""}
{"id": "553452", "revid": "25871", "url": "https://gl.wikipedia.org/wiki?curid=553452", "title": "Siri Kolu", "text": "Siri Kolu, nada o 18 de xullo de 1972 en Kouvola, \u00e9 unha escritora e profesora de teatro na cidade de Vantaa. Kolu \u00e9 directora de expresi\u00f3n teatral e mestra de artes teatrais."}
{"id": "553454", "revid": "25871", "url": "https://gl.wikipedia.org/wiki?curid=553454", "title": "Condado de Guengamp", "text": "O condado de Guengamp ou Guingamp foi unha xurisdici\u00f3n feudal ef\u00e9mera da Breta\u00f1a que existiu durante o s\u00e9culo XI e desapareceu a mediados do XII. O seu centro era Guengamp.\nNa divisi\u00f3n de 1035 Guengamp foi para E\u00f3n I quen tomou o t\u00edtulo de conde de Penthi\u00e8vre; \u00e1 s\u00faa morte en 1079 deixou ao seu fillo primox\u00e9nito Godofredo I o condado de Penthi\u00e8vre e ao seu fillo Estevo I os se\u00f1or\u00edos de Tregor e Goelo. En 1093 morreu Godofredo I de Penthi\u00e8vre e herdouno Estevo, que ademais foi por matrimonio conde de Guengamp. Casou coa condesa herdeira Havisa, de orixe desco\u00f1ecida.\nO sobri\u00f1o de Henrique, Conan IV da Breta\u00f1a (1156-1166), arrebatoulle (1160) Tregor e Guengamp e deixouno con Goelo e Avaugour. Ent\u00f3n Guengamp pasou aos duques da Breta\u00f1a."}
{"id": "553455", "revid": "98629", "url": "https://gl.wikipedia.org/wiki?curid=553455", "title": "Dafnis e Cloe", "text": "Dafnis e Cloe (, \"Daphnis kai Chlo\u0113\") \u00e9 unha novela escrita en grego antigo no Imperio Romano, a \u00fanica obra co\u00f1ecida de Longus.\nDefinici\u00f3n e estilo.\nEst\u00e1 ambientada na illa grega de Lesbos, onde se sup\u00f3n que viviu o autor. O seu estilo \u00e9 ret\u00f3rico e buc\u00f3lico; os pastores e pastoras son moi convencionais, pero o autor transmite interese humano a ese mundo idealizado. \"Dafnis e Cloe\" par\u00e9cese m\u00e1is a unha novela moderna que o seu principal rival entre os romances er\u00f3ticos gregos, \"Aethiopica\" de Heliodoro, que destaca m\u00e1is pola s\u00faa trama que pola s\u00faa caracterizaci\u00f3n.\nResumo.\n\u00c9 a historia do neno Dafnis e a nena Cloe, ambos abandonados ao nacer xunto a uns s\u00edmbolos identificativos. O cabreiro Lamon descobre a Dafnis e un pastor chamado Dryas atopa a Cloe. Cada un decide criar o fillo que atopa como propio. Dafnis e Cloe crecen xuntos, pastoreando os raba\u00f1os para os seus pais adoptivos. Nam\u00f3ranse pero, sendo inxenuos, non entenden o que lles pasa. Filetas, un vello e sabio pastor de vacas, expl\u00edcalles o que \u00e9 o amor e dilles que a \u00fanica cura \u00e9 o bico. Eles fan iso. Finalmente, Lycaenion, unha muller da cidade, educa a Dafnis no amor. Daphnis, con todo, decide non probar a s\u00faa habilidade recentemente adquirida en Cloe, porque Lycaenion dille a Dafnis que Cloe \"berrar\u00e1 e chorar\u00e1 e mentir\u00e1 sangrando [como se fose asasinada]\". Ao longo do libro, Cloe \u00e9 cortexada por pretendentes, dous dos cales (Dorcon e Lampis) tentan secuestrala con \u00e9xito dispar. Tam\u00e9n \u00e9 levada por asaltantes dunha cidade pr\u00f3xima e salvada pola intervenci\u00f3n do deus Pan. Mentres tanto, Dafnis cae nun pozo, \u00e9 golpeada e secuestrada por piratas e case \u00e9 violada. Ao final, Dafnis e Cloe son reco\u00f1ecidos polos seus pais biol\u00f3xicos, casan e viven a s\u00faa vida no pa\u00eds.\nPersonaxes.\nOs personaxes da novela incl\u00faen:\nTradici\u00f3n textual.\nAt\u00e9 principios do s\u00e9culo XIX, faltaba preto dunha p\u00e1xina de texto; cando Paul Louis Courier, mentor de Stendhal, foi a Italia, en tempos de Napole\u00f3n, atopou a que faltaba nun dos \"plutei\" (mesa de lectura romana ou lugar para gardar manuscritos) da Biblioteca Laurenziana de Florencia. Por\u00e9n, tan pronto como copiou o texto, trastornou o tinteiro e derramou tinta por todo o manuscrito. Os fil\u00f3logos italianos ficaron indignados, especialmente aqueles que estudaran o pluteo dando \"unha descrici\u00f3n m\u00e1is exacta\" (\"\") dela, e acus\u00e1rono de telo feito iso a prop\u00f3sito. Courier escribiu un libelo para se defender, e mesmo chegou a dicir que tal libelo foi o que o fixo atopar o seu verdadeiro estilo dicindo logo que \"atopara o seu estilo nunha mancha\". \nInfluencias e adaptaci\u00f3ns.\nA primeira edici\u00f3n vern\u00e1cula de \"Daphnis e Chloe\" foi a versi\u00f3n francesa de Jacques Amyot, publicada en 1559. Xunto \u00e1 \"Diana\" de Jorge de Montemayor (publicada nese mesmo ano), contribu\u00edron a inaugurar unha moda europea da ficci\u00f3n pastoral nos s\u00e9culos XVI e XVII. \"Daphnis e Chloe\" foi o modelo de \"La Sireine\" de Honor\u00e9 d'Urf\u00e9, a \"Aminta\" de Torquato Tasso e \"O xentil pastor\" de Allan Ramsay . A novela \"Paul et Virginie\" de Jacques-Henri Bernardin de Saint-Pierre faise eco da mesma historia.\nA historia presentouse en numerosas edici\u00f3ns ilustradas, inclu\u00edndo unha edici\u00f3n limitada de 1937 con xilograf\u00edas de Aristide Maillol e unha edici\u00f3n ilustrada por Marc Chagall. Foi traducida ao galego por M\u00aa Teresa Amado e revisada por Juan Jos\u00e9 Moralejo , publicado pola editorial Galaxia en 1994.\nA obra de 1952 \"Shiosai\" (\"O son das ondas\" ), escrita polo xapon\u00e9s Yukio Mishima tras unha visita a Grecia, consid\u00e9rase inspirada neste mito. Outra obra baseada nela \u00e9 a novela de 1923 \"Le Bl\u00e9 en herbe\" de Colette.\nO filme de 1987 \"The Princess Bride\" cont\u00e9n semellanzas con \"Dafnis e Cloe\".\nRadio.\nA obra foi adaptada a unha obra de radio de 45 minutos en 2006 por Hattie Naylor."}
{"id": "553456", "revid": "89787", "url": "https://gl.wikipedia.org/wiki?curid=553456", "title": "Grupo Wagner", "text": "O Grupo Wagner (en ruso: \u0413\u0440\u0443\u043f\u043f\u0430 \u0412\u0430\u0433\u043d\u0435\u0440\u0430, \"Gruppa Vagnera\"), tam\u00e9n denominado PMC Wagner, ChVK Wagner (ChVK corresp\u00f3ndese coas siglas, en ruso, de Compa\u00f1\u00eda Militar Privada), ou CHVK Vagner (\u0427\u0412\u041a \u0412\u0430\u0433\u043d\u0435\u0440\u0430 \"ChVK Vagnera\", \u0427\u0430\u0441\u0442\u043d\u0430\u044f \u0412\u043e\u0435\u043d\u043d\u0430\u044f \u041a\u043e\u043c\u043f\u0430\u043d\u0438\u044f \u0412\u0430\u0433\u043d\u0435\u0440\u0430) \u00e9 unha organizaci\u00f3n paramilitar de orixe rusa. Hai quen o describen como unha empresa militar privada que act\u00faa en varias rexi\u00f3ns do mundo, principalmente no leste de Ucra\u00edna e en Siria. Outras fontes catal\u00f3gano como un escuadr\u00f3n secreto das Forzas Armadas de Rusia, quen o empregan como brazo de apoio en conflitos nos que Rusia est\u00e1 comprometida ou involucrada.\nTr\u00e1tase dunha das organizaci\u00f3ns m\u00e1is secretas de Rusia. O feito de ser mercenario, de feito, viola as leis rusas. Crese que at\u00e9 10.000 persoas foron contratadas polo Wagner nos \u00faltimos dez anos.\nO Grupo non controla o seu persoal de maneira directa. Fanse contratos por traballos de curta duraci\u00f3n para funci\u00f3ns especializadas. Tam\u00e9n se selecciona persoal de seguridade en compa\u00f1\u00edas creadas para o efecto, que ser\u00e1n as que executen o traballo. As persoas candidatas pasan exames f\u00edsicos e revisi\u00f3ns das s\u00faas habilidades e experiencia. A continuaci\u00f3n, comezan un per\u00edodo de adestramento nunhas instalaci\u00f3ns nas proximidades de Krasnodar. Pasada esa fase env\u00edase o persoal ao estranxeiro. De algu\u00e9n morrer en acci\u00f3n, \u00e9 pouco prob\u00e1bel que o seu cad\u00e1ver sexa repatriado.\nHistoria.\nSegundo os informes, o fundador da compa\u00f1\u00eda \u00e9 Dmitri Val\u00e9rievich Utkin, nado en 1970 no \u00f3blast de Kirovogrado, daquela, parte da RSS de Ucra\u00edna. Segundo a declaraci\u00f3n do Servizo de Seguridade de Ucra\u00edna en setembro de 2017, Utkin aparentaba ser un leal cidad\u00e1n ucra\u00edno. At\u00e9 2013 foi tenente coronel e comandante de brigada da unidade das forzas especiais Spetsnaz GRU (o 700\u00ba destacamento independente Spetsnaz da 2\u00aa brigada independente) do Departamento Central de Intelixencia (GRU) de Rusia. \nTras retirarse ese ano, comezou a traballar para a empresa privada Moran Security Group, fundada por veteranos militares rusos. A compa\u00f1\u00eda, que realizou misi\u00f3ns de seguridade e capacitaci\u00f3n en todo o mundo, especializouse en seguridade contra a piratar\u00eda. O mesmo ano, altos xerentes da empresa crearon unha organizaci\u00f3n con sede en San Petersburgo, \"Corpo Eslavo\", que encabezou os contratistas para \"protexer os campos petrol\u00edferos e os oleodutos\" en Siria. Utkin logrou sobrevivir a esa desastrosa misi\u00f3n. \nO Grupo Wagner presentouse en 2014, xunto con Utkin, no \u00f3blast de Lugansk (Ucra\u00edna). O nome prov\u00e9n do propio distintivo de chamada de Utkin, \"Wagner\", que seica elixiu debido \u00e1 s\u00faa paix\u00f3n polos dramas musicais deste compositor alem\u00e1n. \"Radio Liberty\" citou os informantes dicindo que a fe nativa eslava (un culto pag\u00e1n moderno) era favorecida polo liderado do grupo Wagner. En agosto de 2017 o turco Yeni \u015eafak especulou con que Utkin fose s\u00f3 un home de palla da compa\u00f1\u00eda, tras quen se agochar\u00eda o verdadeiro l\u00edder.\nO 9 de decembro de 2016, Dmitri Utkin foi fotografado co presidente Vladimir Putin nun acto de condecoraci\u00f3ns. Dic\u00edase que Aleksandr Kuznetsov \"Ratibor\" era o comandante da primeira compa\u00f1\u00eda de reco\u00f1ecemento e asalto de Wagner; Bog\u00e1tov, o comandante da cuarta; e Tr\u00f3shev, o \"director executivo\" da compa\u00f1\u00eda. D\u00edas despois, o voceiro do Kremlin confirmou a presenza na recepci\u00f3n do Kremlin de Dmitri Utkin en representaci\u00f3n da rexi\u00f3n de N\u00f3vgorod. Disque a recepci\u00f3n organizouse para quen recibiran o galard\u00f3n da Orde de Coraxe e o t\u00edtulo de Heroe de Rusia, sen dar m\u00e1is detalles.\nHogano, o grupo \u00e9 considerado unha das maiores organizaci\u00f3ns militares privadas do mundo. Por\u00e9n, moitas an\u00e1lises afirman que o grupo \u00e9, en realidade, un escuadr\u00f3n secreto do goberno ruso, designado para intervir en conflitos onde Rusia non quere involucrarse oficialmente. Hai constancia de que nas s\u00faas filas figuran tam\u00e9n membros ucra\u00ednos e serbios, estes \u00faltimos en menor n\u00famero. Tr\u00e1tase dunha organizaci\u00f3n extremadamente xen\u00f3foba, mesmo con v\u00ednculos confirmados con organizaci\u00f3ns neonazis.\nSegundo varios medios rusos, o Grupo Wagner est\u00e1 financiado polo Estado ruso e por empresarios pr\u00f3ximos ao mesmo. Un deles \u00e9 Evgueni Prigozhin, un adi\u00f1eirado asociado do presidente Putin, quen tam\u00e9n controla a Axencia de Investigaci\u00f3n de Internet.\nLugares de acci\u00f3n.\nO grupo actuou na Guerra do Donb\u00e1s, o conflito interno do Sud\u00e1n, a Segunda guerra civil centroafricana e a guerra civil siria. Centenares de membros morreron o 7 de febreiro de 2018 nun ataque da chamada Coalici\u00f3n Internacional contra o Estado Isl\u00e1mico e o Levante, liderada polos EUA, na provincia siria de Dayr az-Zawr na batalla de Khasham. \nCrese que o grupo act\u00faa tam\u00e9n en Libia dando apoio ao xeneral Khalifa Haftar, o home forte no leste do pa\u00eds africano, xa que Moscova busca aumentar a s\u00faa influencia no pa\u00eds. De feito, crese que xa hai d\u00faas bases rusas secretas no lugar. \nUnha exclusiva da axencia Reuters desvelou que un grupo de aproximadamente 400 paramilitares do Grupo Wagner poder\u00eda atoparse en Venezuela para protexer o presidente Nicol\u00e1s Maduro, tras o agravamento da crise venezolana.\nDesde 2019 reportouse a presenza do grupo en Mozambique, en combate contra grupos xihadistas na provincia de Cabo Delgado.\nSanci\u00f3ns da Uni\u00f3n Europea.\nO 13 de decembro de 2021, o Consello da Uni\u00f3n Europea ditou sanci\u00f3ns contra o Grupo Wagner e os seus respons\u00e1beis, inclu\u00eddos Utkin e Prigozhin, pola violaci\u00f3n de dereitos humanos en Siria, Libia, a Rep\u00fablica Centroafricana, Sud\u00e1n e Mozambique, as\u00ed como pola s\u00faa actuaci\u00f3n armada contra a integridade territorial, a soberan\u00eda e a independencia de Ucra\u00edna."}
{"id": "553457", "revid": "83328", "url": "https://gl.wikipedia.org/wiki?curid=553457", "title": "Inmaculada Meng\u00edbar", "text": "Inmaculada Meng\u00edbar, nada en C\u00f3rdoba o 5 de xu\u00f1o de 1962, \u00e9 unha escritora feminista espa\u00f1ola. Licenciada en Filolox\u00eda Hisp\u00e1nica, reivindica o seu dereito como muller \u00e1 produci\u00f3n, fronte ao tradicional papel da reproduci\u00f3n e as\u00ed o reflicte nas s\u00faas obras. Actualmente reside en Torremolinos."}
{"id": "553463", "revid": "5863", "url": "https://gl.wikipedia.org/wiki?curid=553463", "title": "Iv\u00e1n Bilibin", "text": "Iv\u00e1n Y\u00e1kovlevich B\u00edlibin (en ruso: \"\u0418\u0432\u0430\u043d \u042f\u043a\u043e\u0432\u043b\u0435\u0432\u0438\u0447 \u0411\u0438\u043b\u0438\u0431\u0438\u043d\") nado o 16 de agosto de 1876 e finado o 7 de febreiro de 1942, foi un dos ilustradores m\u00e1is influentes do s\u00e9culo XX e dese\u00f1adores esc\u00e9nicos que tomou parte no Mir iskusstva e contribu\u00edu aos Ballets Rusos. A longo da s\u00faa carreira, estivo fortemente inspirado polo folclore eslavo.\nBiograf\u00eda.\nIv\u00e1n B\u00edlibin naceu nun suburbio de San Petersburgo. Estudou con Ili\u00e1 Repin e ampliou os seus estudos en M\u00fanic. Entre 1902 e 1904 B\u00edlibin viaxou polo norte de Rusia, onde quedou fascinado pola arquitectura antiga de madeira e o folclore ruso. Publicou os seus achados na monograf\u00eda \"Artes folcl\u00f3ricas do norte de Rusia\" en 1904. Outra influencia importante na s\u00faa arte foron as impresi\u00f3ns tradicionais xaponesas.\nB\u00edlibin obtivo renome en 1899, cando publicou as s\u00faas innovadoras ilustraci\u00f3ns de contos de fadas rusos. Durante a Revoluci\u00f3n Rusa de 1905, realizou caricaturas revolucionarias. A Revoluci\u00f3n de Outubro (1917), con todo, resultoulle allea. Despois de curtos per\u00edodos no Cairo e Alexandr\u00eda, estableceuse en Par\u00eds en 1925. A\u00ed dedicouse a decorar mansi\u00f3ns privadas e igrexas ortodoxas. Segu\u00eda estra\u00f1ando a s\u00faa terra natal e, despois de decorar a embaixada sovi\u00e9tica en 1936, regresou \u00e1 URSS. Deu conferencias na Academia Sovi\u00e9tica das Artes at\u00e9 1941. B\u00edlibin morreu de inanici\u00f3n durante o sitio de Leningrado e foi enterrado nunha fosa com\u00fan.\nVida persoal.\nB\u00edlibin casou en 1902 cunha antiga alumna, a pintora rusa de orixe irlandesa e ilustradora de contos infant\u00eds Mary Chambers. Tiveron dous fillos, Alexander (1903-1972) e Iv\u00e1n (1908-1993). Xa divorciado, en 1912 volveu casar con outra exalumna, a graduada na Escola de Belas Artes Renn\u00e9e O'Connell, bisneta de Daniel O'Connell. En 1923 casou coa s\u00faa terceira e \u00faltima esposa, a pintora rusa Alexandra Schyekatikhina-Pototskaya, con quen tivo unha exposici\u00f3n conxunta en \u00c1msterdam en 1929."}
{"id": "553464", "revid": "98629", "url": "https://gl.wikipedia.org/wiki?curid=553464", "title": "Juan Latino", "text": "Juan Latino, tam\u00e9n co\u00f1ecido como Juan de Sessa e como Ioannes Latinus, nado cerca de 1518 e finado entre 1594 e 1597 en Granada foi un poeta e humanista do Renacemento espa\u00f1ol. P\u00f3deselle considerar a primeira persoa racializada negra que recibiu estudos universitarios e que alcanzou unha c\u00e1tedra (que foi de Gram\u00e1tica e Lingua Latina na Universidade de Granada). \nBiograf\u00eda.\nJuan naceu sobre 1518, fillo dunha escrava et\u00edope, comprada por Lu\u00eds Fern\u00e1ndez de C\u00f3rdoba e Z\u00fa\u00f1iga, IV conde de Cabra, e a s\u00faa esposa Elvira Fern\u00e1ndez de C\u00f3rdoba, II duquesa de Sessa, filla do Gran Capit\u00e1n. Juan Latino afirmou ter nacido cristi\u00e1n en Etiop\u00eda, antes de ser convertido en escravo. O seu ac\u00e9rrimo inimigo literario, Le\u00f3n Roque de Santiago, asegurou que era fillo natural de Lu\u00eds Fern\u00e1ndez de C\u00f3rdoba e Z\u00fa\u00f1iga, e por tanto medio-irm\u00e1n de Gonzalo, algo que ning\u00fan dos seus opositores coet\u00e1neos afirmaron.\nFoi asignado ao fillo dos seus se\u00f1ores Gonzalo, algo m\u00e1is novo que el e con quen desenvolver\u00eda unha forte relaci\u00f3n. En 1524, faleceu a duquesa en Italia, e dous anos despois far\u00edao o conde, instal\u00e1ndose Gonzalo e as s\u00faas irm\u00e1s en Granada ao coidado da s\u00faa avoa materna, onde Gonzalo foi educado e instru\u00eddo nas artes liberais. Durante eses anos, Juan aproveitou a educaci\u00f3n que impart\u00edan ao novo duque ao participar con el nas lecci\u00f3ns. M\u00e1is tarde, ao ter que acompa\u00f1alo \u00e1s s\u00faas clases na Universidade de Granada, logrou seguilas tam\u00e9n, todo un reto, \"pois non lle estaba permitido entrar nas aulas e ti\u00f1a que escoitar desde f\u00f3ra\".\nFoi \"manumitido\" en 1538 e continuou os seus estudos en Granada. Al\u00ed estiveron tam\u00e9n, e talvez chegar\u00edaos a co\u00f1ecer, Juan Bosc\u00e1n, Garcilaso de la Vega e Juan Rufo; con este \u00faltimo adoit\u00e1base confundir a Juan Latino, xa que compuxo un poema de igual t\u00edtulo que el, \"Austriada\". O asunto desa composici\u00f3n \u00e9pica en hex\u00e1metros latinos ti\u00f1a que ver coa estancia de Juan de Austria en Granada, o que suxeriu a Deza encargarlle a Juan Latino a tarefa de escribir un gran poema que cantase a gran faza\u00f1a da vitoria de Lepanto en versos latinos; \u00e9 de supor que para solicitar informaci\u00f3n de primeira man entrevistouno por ent\u00f3n. \nO 2 de febreiro de 1546 obtivo o t\u00edtulo de Bacharel en Filosof\u00eda. Namorou dunha das alumnas \u00e1 que daba clases de m\u00fasica, a nova nobre Ana de Carleval, filla dun administrador do Ducado de Sessa. O caso \u00e9 que a infrecuente relaci\u00f3n frutificou, o casamento tivo lugar entre 1547 e 1548, seica impulsado por alg\u00fan feito consumado, e o matrimonio tivo catro fillos.\nEn 1556 alcanzou o grao de licenciado universitario e o 31 de decembro de 1556 recibiu na Universidade para rexela, de Pedro Guerrero, arcebispo de Granada, a c\u00e1tedra de Gram\u00e1tica e de Lingua Latina da Catedral, cargo que desempe\u00f1ou durante vinte anos.\nO 3 de decembro de 1578, morreu o seu amigo da infancia e protector Gonzalo Fern\u00e1ndez de C\u00f3rdoba, e Juan Latino coment\u00e1balle ao novo arcebispo, Juan M\u00e9ndez de Salvatierra, tam\u00e9n de humilde berce, o seu agarimo ao seu amigo da infancia nunha sentida elix\u00eda: \"Tanto pueden las letras -le-, que al faltarnos \u00e9stas, ni vos sali\u00e9redes del campo tras de un arado, ni yo de una caballeriza almohazando caballos\".\nRetirado da docencia en 1586, falecido entre 1594 e 1597, foi enterrado na igrexa de Santa Ana, onde tam\u00e9n o ser\u00edan a s\u00faa esposa e descendentes.\nObras.\nA produci\u00f3n po\u00e9tica conservada de Juan Latino res\u00famese en tres volumes: "}
{"id": "553465", "revid": "1131", "url": "https://gl.wikipedia.org/wiki?curid=553465", "title": "Estadio do Lodairo", "text": ""}
{"id": "553467", "revid": "1131", "url": "https://gl.wikipedia.org/wiki?curid=553467", "title": "Universidade de Kingston", "text": "A Universidade de Kingston (anteriormente Kingston University London) \u00e9 unha universidade p\u00fablica situada en Kingston upon Thames, Londres, Reino Unido. Foi fundada en 1899, por\u00e9n, s\u00f3 se converteu en universidade en 1992 despois de ser o Kingston Polytechnic.\nHistoria.\nKingston foi fundada como Kingston Technical Institute en 1899. En 1930, a Kingston School of Art separouse, para converterse m\u00e1is tarde en Kingston College of Art. Kingston foi reco\u00f1ecido como Colexio Rexional de Tecnolox\u00eda polo Ministerio de Educaci\u00f3n en 1957. En 1970, fusionouse co College of Art para converterse en Kingston Polytechnic, ofrecendo 34 t\u00edtulos de licenciatura, dos cales 17 eran graos acad\u00e9micos. En 1975, Kingston fusionouse co Gipsy Hill College of Education, fundado en 1917, incorporando o colexio ao College in Kingston Division of Educational Studies. \nA Universidade de Kingston ga\u00f1ou o \"status\" universitario a trav\u00e9s da Lei de Educaci\u00f3n Superior de 1992. En 1993, Kingston abriu o campus de Roehampton Vale e en 1995, Kingston adquiriu o museo Dorich House.\nCampus.\nPenrhyn Road.\nEste \u00e9 o campus universitario principal situado preto do centro do \"municipio\" de Kingston. Ademais de equipamentos docentes, conta con biblioteca, centro de sa\u00fade e comedor. Alberga cursos de grao en Artes e Ciencias Sociais, Enxe\u00f1ar\u00eda Civil, Topograf\u00eda e Planificaci\u00f3n, Inform\u00e1tica e Sistemas de Informaci\u00f3n e Matem\u00e1ticas, Ciencias da Terra e Xeograf\u00eda, Estat\u00edstica, Biociencias, Farmacia, Qu\u00edmica e Ciencias Farmac\u00e9uticas e Radiograf\u00eda. Ao outro lado da r\u00faa est\u00e1 o Reg Bailey Theatre cunha zona esc\u00e9nica utilizada por estudantes de teatro e danza.\nKingston Hill.\nCos seus propios sal\u00f3ns e numerosos aparcadoiros (inclu\u00eddo o aparcadoiro de sete pisos) Kingston Hill atende principalmente a cursos de Enfermer\u00eda, Dereito, Educaci\u00f3n, Negocios, M\u00fasica, Sa\u00fade e Ciencias Sociais. Antes de 1989 o campus era co\u00f1ecido como \"Gipsy Hill\". \nKnights Park.\nO campus est\u00e1 situado en Grange Road, preto de Penrhyn Road, alberga a Facultade de Arte, Dese\u00f1o e Arquitectura e ofrece cursos de grao en Arquitectura, Historia da Arte e Dese\u00f1o, Dese\u00f1o de interiores, Dese\u00f1o de produtos e mobles, Dese\u00f1o Gr\u00e1fico, Produci\u00f3n de pel\u00edculas, Fotograf\u00eda, Ilustraci\u00f3n e Animaci\u00f3n, Belas Artes e Moda.\nRoehampton Vale.\nO campus de Roehampton Vale est\u00e1 situado na avenida Friars, nos arredores de Kingston. Abarca a maior\u00eda dos cursos de Enxe\u00f1ar\u00eda (excepto Enxe\u00f1ar\u00eda Civil). As instalaci\u00f3ns do lugar incl\u00faen un t\u00fanel de vento, talleres de enxe\u00f1er\u00eda, simulador de voo, capacidade para voar o avi\u00f3n de negocios Learjet-200, as\u00ed como recursos de aprendizaxe de automoci\u00f3n e aeron\u00e1utica.\nFacultades.\nA Universidade de Kingston \u00e9 dividida en cinco facultades:"}
{"id": "553468", "revid": "22570", "url": "https://gl.wikipedia.org/wiki?curid=553468", "title": "Juan Rivas Fern\u00e1ndez", "text": "Juan Rivas, nado en Pontevedra en 1974, \u00e9 un pintor, fot\u00f3grafo e docente galego. Reside en Mar\u00edn e foi profesor de ensino medio en Maside e A Illa de Arousa.\nFormaci\u00f3n.\nLicenciado pola Facultade de Belas Artes de Pontevedra, na Universidade de Vigo, en 1999. Estudou na Universidade de Kingston en Londres, cunha bolsa Erasmus no curso 1996-97). Obtivo tam\u00e9n a bolsa de pintura do Concello de Moj\u00e1car (Almer\u00eda, 1999). Bolsa Novos Valores (Deputaci\u00f3n de Pontevedra, 2005) e \"Artist in Residence\" \u2013 Krems an der Donau (Austria, 2009).\nTraballos.\nRivas realiza obras consistentes en debuxar a paisaxe en soportes que formen \u00e1 s\u00faa vez parte da paisaxe, como un poste, farola, pedra, etc. de maneira que unha vez rematado o debuxo, dende ese punto, se poidan ver a paisaxe e o seu debuxo, con t\u00e9cnicas r\u00e1pidas como pastel, xices, lapis de cores, rotuladores, etc. para captar a luz do momento. Logo ese debuxo \u00e9 recollido nunha fotograf\u00eda que \u00e1 s\u00faa vez constit\u00fae a obra que se presenta nas salas de exposici\u00f3n.\nExposici\u00f3ns.\nEntre outras, ten realizado exposici\u00f3ns como: \"Luz que nunca se apaga\" Galer\u00eda Estampa, Madrid e Pazo Torrado de Cambados ; \"\u00c1lbum Buzzati\" Espacio Valverde, Madrid (2015). \"Paisajes Tuneados\" Galer\u00eda Estampa, Madrid (2012). \"N\u00f6 Dokumentationszentrum f\u00fcr Moderne Kunst\", St. P\u00f6lten, Austria; \"Share your dreams\", Junge kunst aus der EU, Suppan Contemporary, Viena, Austria (2009). Di\u00e1logos pict\u00f3ricos (con Juan Moreno Bad\u00eda). 2015 e 2020 no Pazo de Cultura de Pontevedra."}
{"id": "553469", "revid": "89787", "url": "https://gl.wikipedia.org/wiki?curid=553469", "title": "Eric Bogle", "text": "Eric Bogle, nado en Peebles, Escocia, o 23 de setembro de 1944, \u00e9 un cantautor folk escoc\u00e9s naturalizado australiano. Emigrou a Australia aos 25 anos, establec\u00e9ndose preto de Adelaida, no sur de Australia. As canci\u00f3ns de Bogle cubren unha variedade de temas e te\u00f1en sido interpretadas por moitos artistas. D\u00faas das m\u00e1is co\u00f1ecidas son \"No Man's Land\" (ou \"The Green Fields of France\") e \"And the Band Played Waltzing Matilda\", sendo esta \u00faltima nomeada como unha das 30 canci\u00f3ns australianas APRA en 2001, como parte das celebraci\u00f3ns polo 75 aniversario da Asociaci\u00f3n Australasian Performing Right.\nPrimeiros anos.\nO seu pai era sinalizador do ferrocarril que tocaba a gaita. Bogle comezou a escribir de neno. Despois de asistir \u00e1 escola at\u00e9 os dezaseis anos, traballou en varios oficios: obreiro, oficinista e barman. En 1969, emigrou a Australia e inicialmente viviu na capital, Canberra, onde traballou como contable. En 1980 mudouse a Queensland antes de establecerse en Adelaida. \nCarreira.\nBogle aprendeu por si mesmo a tocar a guitarra e uniuse a unha banda de skiffle e rock. Foi o l\u00edder de \"Eric and the Informers\" en Escocia. As s\u00faas primeiras influencias foron Lonnie Donegan, Elvis Presley e Ewan MacColl. Recorreu \u00e1 m\u00fasica folk antes de emigrar a Australia; as s\u00faas primeiras canci\u00f3ns escritas concern\u00edan aos seus pais. Unha destas, \"Leaving Nancy\", que cantaba o d\u00eda en que marchou de casa rumbo a Australia, sendo a \u00faltima vez que viu a s\u00faa nai Nancy, foi a mi\u00fado versionada, sobre todo por The Dubliners e The Fureys. Cando viv\u00eda en Canberra uniuse \u00e1 escena da m\u00fasica folk local e actuaba ocasionalmente. \nVarias das s\u00faas canci\u00f3ns m\u00e1is famosas falan da inutilidade ou da perda da guerra. Entre estas destaca \"And The Band Played Waltzing Matilda\", de 1971. A letra relata as experiencias dun membro do Corpo de Ex\u00e9rcitos de Australia e Nova Zelandia (ANZAC) na batalla de Gallipoli. Tam\u00e9n se interpretou como unha reacci\u00f3n \u00e1 guerra de Vietnam.\nOutra das s\u00faas canci\u00f3ns m\u00e1is co\u00f1ecidas, \"No Man's Land\", tam\u00e9n \u00e9 tem\u00e1tica da Primeira guerra mundial. Esta canci\u00f3n co\u00f1\u00e9cese comunmente como \"The Green Fields of France,\" un t\u00edtulo que lle deron por primeira vez The Fureys, e que posteriormente se utilizou en versi\u00f3ns posteriores. A canci\u00f3n ref\u00edrese \u00e1 tradicional canci\u00f3n escocesa \"Flowers of the Forest\" que se toca sobre a tumba dun soldado da Primeira guerra mundial. Bogle deu deliberadamente ao soldado morto un nome irland\u00e9s (\"Willie McBride\") como contraposici\u00f3n ao sentimento anti-irland\u00e9s prevalente en Gran Breta\u00f1a durante a d\u00e9cada de 1970. Esta canci\u00f3n foi versionada por Alex Beaton (con \"A Scottish Soldier\" de \"The Water is Wide\"), Plethyn (\"Gwaed ar eu Dwylo\", cantada en gal\u00e9s por \"Blas y Pridd\"), e Hannes Wader (\"Es ist an der Zeit\" (\u00c9 o tempo)). O cantante folk estadounidense Charlie Zahm tam\u00e9n ten unha versi\u00f3n no seu \u00e1lbum \"Festival Favorites\", e tam\u00e9n cantante folk estadounidense Robert Marr no seu \u00e1lbum \"Celticism\" de 2011. A letra da canci\u00f3n foi referida polo ex primeiro ministro brit\u00e1nico Tony Blair en 2003 como o seu poema favorito contra a guerra. \n\"As if he Knows\" (2001) ampl\u00eda o tema do despilfarro da guerra para describir a tristeza dos soldados australianos montados en Palestina en 1918 cando se ven obrigados a disparar aos seus cabalos, \"que tan pouco ped\u00edan e tanto deron\", antes do embarque.\nOutra canci\u00f3n destacada de tem\u00e1tica semellante, pero cunha ambientaci\u00f3n m\u00e1is contempor\u00e1nea, \u00e9 \"My Youngest Son Came Home Today\", inspirada no \"The Troubles,\" coa historia dun mozo morto durante unha loita en Irlanda do Norte. Cabe destacar que a canci\u00f3n non toma partido no conflito; non menciona se o personaxe titular \u00e9 nacionalista irland\u00e9s ou leal. Non obstante, a canci\u00f3n foi adoptada polos nacionalistas e agora est\u00e1 asociada ao republicanismo irland\u00e9s. Cando Billy Bragg versionou a canci\u00f3n, cambiou a li\u00f1a \"so\u00f1os de \"liberdade\" incumpridos\" (que se fai eco da linguaxe dos nacionalistas) por \"so\u00f1os de \"gloria\" incumpridos\". \nAs canci\u00f3ns de Bogle cobren unha ampla gama de temas e temas, inclu\u00edndo c\u00f3micas (T\"he Aussie Bar-BQ\" ), s\u00e1tiras (\"I Hate Wogs\"), canci\u00f3ns de protesta e canci\u00f3ns serias sobre a condici\u00f3n humana como \"Now I'm Easy.\" A s\u00faa canci\u00f3n \"Safe in the Harbour\" \u00e9 unha homenaxe a Stan Rogers. \"Katie and the Dreamtime Land\" \u00e9 unha homenaxe \u00e1 cantante folk estadounidense Kate Wolf, que morreu de leucemia en 1986. Outras canci\u00f3ns co\u00f1ecidas, de tem\u00e1tica m\u00e1is lixeira, incl\u00faen d\u00faas homenaxes \u00e1s mascotas falecidas, \"Little Gomez\" e \"Nobody's Moggy Now\" e un reco\u00f1ecemento aos seus seguidores da m\u00fasica folk con \"Do You Sing Any Dylan?\".\nEn 2000 publicouse unha colecci\u00f3n de cinco CD, \"Singing The Spirit Home\". O seu primeiro e \u00fanico DVD de actuaci\u00f3n en directo foi lanzado en maio de 2009.\nBogle levou a cabo unha extensa xira de concertos polo Reino Unido (\u00e1s veces tam\u00e9n con aparici\u00f3ns en Europa continental), cada tres anos desde 1985. Estas xiras adoitan inclu\u00edr un elenco secundario de cantantes e m\u00fasicos australianos, a maior\u00eda das veces John Munro e Brent Miller. Bogle dixo que a s\u00faa xira de 2009, con John Munro, ser\u00eda a s\u00faa \u00faltima xira no exterior. O 27 de xu\u00f1o presentou un \"especial de s\u00e1bado pola noite\" con Martyn Wyndham-Read, Johnny Collins e Les Sullivan en Watford, pr\u00f3ximo a Londres.\nAs xiras m\u00e1is recentes en Australia inclu\u00edron aos m\u00fasicos de Adelaida Emma Luker (viol\u00edn) e Pete Titchener (guitarra/baixo).\nBogle foi un artista destacado no National Folk Festival de Canberra durante a Pascua de 2011, e foi un artista habitual no Port Fairy Folk Festival que se celebra en Victoria cada marzo. \nTributos.\nO 25 de xaneiro de 1987, Eric Bogle foi nomeado Membro da Orde de Australia, \"En reco\u00f1ecemento ao servizo \u00e1s artes esc\u00e9nicas como compositor e cantante\". \nMoitas das canci\u00f3ns de Bogle foron versionadas por outros artistas; inclu\u00edndo June Tabor, The Clancy Brothers, The Dubliners, The Pogues, De Dannan, Dropkick Murphys, The Corries, Mary Black, etc.. En maio de 2001, a Australasian Performing Right Association (APRA), como parte das celebraci\u00f3ns do seu 75 aniversario, nomeou a s\u00faa canci\u00f3n, \"And the Band Played Waltzing Matilda\", como unha das 30 mellores canci\u00f3ns australianas de todos os tempos. "}
{"id": "553473", "revid": "88215", "url": "https://gl.wikipedia.org/wiki?curid=553473", "title": "Julio Antonio Mato Pazos", "text": ""}
{"id": "553475", "revid": "88215", "url": "https://gl.wikipedia.org/wiki?curid=553475", "title": "Juan Baena", "text": "Juan Baena Ruiz, nado en Ceuta o 18 de maio de 1950 e finado en Alacant o 28 de setembro de 2012, foi un futbolista espa\u00f1ol. Integrante hist\u00f3rico do H\u00e9rcules, \u00e9 o futbolista con m\u00e1is partidos oficiais disputados co club, un total de 362 en 12 tempadas. Comezou xogando de dianteiro, ata que o seu adestrador no equipo alacantino, Arsenio Iglesias, atrasou a s\u00faa posici\u00f3n ata a defensa.\nTraxectoria.\nFormouse como futbolista na canteira do Betis, pasando polo seu filial, o Triana, antes de subir ao primeiro equipo na tempada 1969/70. Debutou na Segunda Divisi\u00f3n o 8 de decembro de 1969, nun partido contra o Bilbao Athletic. Na seguinte tempada, con Antonio Barrios como adestrador, o Betis logrou o ascenso, pero Baena sa\u00edu cedido ao Logro\u00f1\u00e9s, tam\u00e9n de Segunda.\nNa tempada seguinte volveu sa\u00edr cedido, desta vez ao H\u00e9rcules, que estaba adestrado por Ignacio Eizaguirre. Debutou co equipo alacantino nun encontro de Segunda fronte ao Pontevedra, facendo o gol do empate (1-1). Marcou outros 8 goles ata o final da tempada, acabando o H\u00e9rcules en postos de promoci\u00f3n de permanencia. O equipo xogou ent\u00f3n unha eliminatoria fronte ao Cartagena a ida e volta, marcando Baena un gol en cada un dos encontros e contribu\u00edndo dese xeito \u00e1 salvaci\u00f3n.\nO seu bo rendemento fixo que ao remate da cesi\u00f3n, a directiva do club alacantino o fichase en propiedade. Continuou xogando de dianteiro co adestrador Jen\u0151 Kalm\u00e1r, pero trala chegada ao banco de Arsenio Iglesias, este decidiu atrasar a s\u00faa posici\u00f3n, primeiro ao centro do campo e logo ata a defensa. Con Arsenio como t\u00e9cnico o H\u00e9rcules ascendeu a Primeira e obtivo os mellores resultados da s\u00faa historia, obtendo un quinto e un sexto posto na liga. A estrea de Baena na m\u00e1xima categor\u00eda produciuse o 7 de setembro de 1974, nun encontro ante o Murcia, mentres que o seu primeiro gol chegou un mes e medio despois fronte ao M\u00e1laga.\nMilitou no H\u00e9rcules ata a s\u00faa retirada en 1983, sumando 362 partidos oficiais e 57 goles, sendo o futbolista con m\u00e1is partidos da historia do club. Trala s\u00faa retirada dedicouse \u00e1 Medicina e foi m\u00e9dico do H\u00e9rcules durante 7 anos. Faleceu o 28 de setembro de 2012, ao non poder superar unha operaci\u00f3n cir\u00farxica cerebral \u00e1 que foi sometido."}
{"id": "553477", "revid": "1131", "url": "https://gl.wikipedia.org/wiki?curid=553477", "title": "As Fontelas, Pez\u00f3s, Pez\u00f3s", "text": "As Fontelas \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 615 metros sobre o nivel do mar, o casar\u00edo local\u00edzase a 4,5 km da vila, e capital do concello, de Pez\u00f3s e en 2021 ti\u00f1a unha poboaci\u00f3n de 1 habitante."}
{"id": "553478", "revid": "89787", "url": "https://gl.wikipedia.org/wiki?curid=553478", "title": "Charles du Fresne, se\u00f1or du Cange", "text": "Charles du Fresne, Sieur du Cange ou Du Cange, nado en Amiens o 18 de decembro de 1610 e finado en Par\u00eds o 23 de outubro de 1688, foi un fil\u00f3logo, lexic\u00f3grafo e historiador da Idade Media europea e do Imperio Romano de Oriente.\nTraxectoria.\nEra o quinto fillo de Louis Du Fresne, sieur de Fr\u00e9deval et du Cange, t\u00edtulo que herdar\u00eda do seu pai cando este morreu. Estudou nos xesu\u00edtas de Amiens e despois dereito en Orle\u00e1ns e obtivo o t\u00edtulo de avogado en 1631 en Par\u00eds. Regresou a Amiens onde se fixo cargo da notar\u00eda do seu pai. En 1638 casou con Catherine Du Bos, coa que tivo dez fillos, dos cales catro sobreviviron ao seu pai. En 1645 mercoulle ao seu sogro o nomeamento de Tesoureiro de Francia, que ocupou ata 1668 e que lle permitiu vivir centrado na investigaci\u00f3n, tarefa \u00e1 que se dedicou con intensidade e laboriosidade. En 1669, a familia enstalouse en Par\u00eds para fuxir da peste que asolaba o norte. Morreu al\u00ed aos 78 anos.\nDu Cange tam\u00e9n estudou linguas para poder facer estudos de historia e arqueolox\u00eda medievais e do Imperio Romano de Oriente. Tam\u00e9n se dedicou \u00e1 historia da s\u00faa cidade e rexi\u00f3n natal: Amiens e a Picard\u00eda. Ademais das s\u00faas publicaci\u00f3ns, deixou unha serie de obras in\u00e9ditas as\u00ed como un gran volume de correspondencia cos seus colegas, materiais que se conservan en bibliotecas (a Biblioth\u00e8que nationale de France, a Biblioth\u00e8que de l'Arsenal en Par\u00eds e a biblioteca municipal). de Amiens).\nO \"Glossarium mediae et infimae Latinitatis\".\nA obra m\u00e1is importante de Du Cange \u00e9 o \"Glossarium mediae et infimae Latinitatis\" (\u00e9 dicir, '\"Glosario da latinidade media e tard\u00eda\"'), Par\u00eds, 1678. Esta obra, e o \"Glossarium ad scriptores mediae et infimae Graecitatis (\"\"'Glosario do grego medieval e tard\u00edo\"'), que publicou dez anos despois, foron reeditados e reelaborados e a\u00ednda son consultados polos estudosos. O seu traballo pioneiro foi individualizar o lat\u00edn e o grego medievais a partir das s\u00faas formas cl\u00e1sicas; as\u00ed tam\u00e9n contribu\u00edu significativamente ao inicio dos estudos da ling\u00fc\u00edstica hist\u00f3rica.\nPara a historia da publicaci\u00f3n do glosario, coa primeira edici\u00f3n, e as sucesivas ampliaci\u00f3ns (por parte dos beneditinos de Saint-Maur, de Dom Carpentier, de Henschel) que aumentaron notabelmente o n\u00famero de volumes, v\u00e9xase o artigo de G\u00e9raud. O glosario incl\u00fae longas citas de documentos en lat\u00edn medieval, as\u00ed como documentos de Catalu\u00f1a a trav\u00e9s da obra de P\u00e8ire de Marca. Tam\u00e9n hai extensos artigos enciclop\u00e9dicos sobre a vida, o dereito e outros aspectos da Idade Media. E tam\u00e9n hai textos non latinos, en franc\u00e9s antigo.\nA posteridade.\nO estudo do lat\u00edn medieval, iniciado por Du Cange, continuou coa publicaci\u00f3n doutros dicionarios (p. ex. JF Niermeyer, \"Mediae Latinitatis Lexicon Minus\") e dicionarios de lat\u00edn medieval nunha zona determinada (ver \"Glossarium Mediae Latinitatis Cataloniae\"). A \"Union Acad\u00e9mique Internationale\" dese\u00f1ou un dicionario do lat\u00edn europeo medieval e publica o \"Archivum latinitatis medii aevi\", co subt\u00edtulo \"Bulletin Du Cange\" (acceso en li\u00f1a )."}
{"id": "553480", "revid": "23204", "url": "https://gl.wikipedia.org/wiki?curid=553480", "title": "Gran Consello dos Crees", "text": "O Gran Consello dos Crees (GCC), (en , \"Eeyou Istchee\"), \u00e9 un consello tribal que representa e goberna nove comunidades crees no norte do Quebec (Canad\u00e1), d\u00faas comunidades m\u00e1is integran a organizaci\u00f3n pero o seu status non se confirmou legalmente. Os membros electos do Gran Consello dos Crees son os mesmos que os do Goberno da Naci\u00f3n Cree. Dende 2017, un acordo sobre a gobernanza da naci\u00f3n cre que asinaron o goberno canadense e os crees de Eeyou Istchee garante a este \u00faltimo o autogoberno e un goberno responsable. A s\u00faa sede est\u00e1 en Nemaska.\nHistoria.\nO Gran Consello dos Crees creouse en 1974 como consecuencia do conflito que se orixinara en abril de 1971 entre os cree e o goberno quebequ\u00e9s por mor do proxecto hidroel\u00e9ctrico da ba\u00eda de James ao anunciar as autoridades do Quebec a s\u00faa intenci\u00f3n de desenvolver o potencial hidr\u00e1ulico dos r\u00edos da rexi\u00f3n. Antes de 1974 os crees da rexi\u00f3n rex\u00edanse polas s\u00faas estruturas pol\u00edticas tradicionais, de car\u00e1cter local e que se organizaba para explotar os recursos naturais (caza, pesca). As terras divid\u00edanse en territorios familiares encabezados por un \"ucim\u00e2u\". \nEntre 1971 e 1974, os crees do Quebec participaron na Asociaci\u00f3n dos Indios do Quebec e, como tal, desempe\u00f1aron un papel fundamental na oposici\u00f3n dos nativos do Quebec ao proxecto da ba\u00eda de James. Antes de maio de 1972, o goberno quebequ\u00e9s e Hydro-Quebec consideraban dous proxectos distintos, un centrado no Grande Rivi\u00e8re no norte que \u00eda afectar directamente a vila e mais os terreos de caza de Fort George e outro, o \"Complexo Nottaway-Broadback-Rupert (NBR)\" afectaba os r\u00edos do sur onde se sit\u00faan a maior\u00eda das localidades crees da rexi\u00f3n.\nO Gran Consello dos Crees representou os crees do Quebec durante as negociaci\u00f3ns co goberno quebequ\u00e9s e co canadense sobre a realizaci\u00f3n do proxecto hidroel\u00e9ctrico e sobre o reco\u00f1ecemento dos seus dereitos como aut\u00f3ctonos sobre das terras da rexi\u00f3n da ba\u00eda de James e, xa que logo, foi un dos asinantes en novembro de 1975 da Convenci\u00f3n da ba\u00eda de James e do norte quebequ\u00e9s. \nEn 2002 tras anos de litixios xudiciais o Gran Consello dos Crees e o goberno quebequ\u00e9s asinaron un acordo co\u00f1ecido como \"La Paix des Braves\" que supuxo unha nova era de colaboraci\u00f3n e unha nova relaci\u00f3n de naci\u00f3n a naci\u00f3n entre os crees e o Quebec, dunha duraci\u00f3n de tres anos o acordo conta con tres obxectivos: desenvolvemento econ\u00f3mico e comunitario dos crees, resolver os litixios entre os crees e o goberno quebequ\u00e9s e posta en valor dos recursos naturais do territorio cree.\nO Goberno da Naci\u00f3n Cree.\nO Goberno da Naci\u00f3n Cree (\"\u1404\u14c5\u144e\u142f\u1528\u1426\u148b\u1489\u14f2\", \"\u1404\u1528\u152b\u144e\u142f\u1528\u1426\u148b\u1489\u14f2\", \"Cree Nation Government\", \"Gouvernement de la nation crie\") formouse en 1978 co nome de Autoridade Rexional Cree e serve como a autoridade administrativa da Naci\u00f3n Cree de Eeyou Istchee e fornece programas e servizos \u00e1s comunidades. O goberno \u00e9 responsable pola protecci\u00f3n ambiental e \u00e9 tam\u00e9n o corpo legal que representa \u00e1 naci\u00f3n na administraci\u00f3n provincial e federal.\nMalia o Goberno da Naci\u00f3n Cree e o Gran Consello dos Cree seren entidades xur\u00eddicas diferentes te\u00f1en a mesma composici\u00f3n, o mesmo \u00f3rgano de administraci\u00f3n, as mesmas estruturas gobernativas e de feito a Naci\u00f3n Cree tr\u00e1taas na s\u00faa xesti\u00f3n como unha \u00fanica entidade.\nO 24 de xullo de 2012 adoptou o seu actual nome e conta con 309 empregados.\nForza Policial Eeyou Eenou.\nA Forza Policial Eeyou Eenou opera so a administraci\u00f3n do Goberno da Naci\u00f3n Cree e conta con destacamentos locais nas nove comunidades que legalmente integran o goberno cree, a s\u00faa sede central est\u00e1 en Chisasibi.\nComunidades.\nO Gran Consello dos Crees re\u00fane legalmente nove comunidades, pero d\u00faas m\u00e1is integran os organismos da instituci\u00f3n."}
{"id": "553481", "revid": "624", "url": "https://gl.wikipedia.org/wiki?curid=553481", "title": "Du Cange", "text": ""}
{"id": "553484", "revid": "22795", "url": "https://gl.wikipedia.org/wiki?curid=553484", "title": "Rutenia (hom\u00f3nimos)", "text": "O top\u00f3nimo Rutenia pode referirse a:"}
{"id": "553486", "revid": "88215", "url": "https://gl.wikipedia.org/wiki?curid=553486", "title": "Estadio Municipal de San L\u00e1zaro", "text": ""}
{"id": "553488", "revid": "15490", "url": "https://gl.wikipedia.org/wiki?curid=553488", "title": "PMC Wagner", "text": ""}
{"id": "553489", "revid": "624", "url": "https://gl.wikipedia.org/wiki?curid=553489", "title": "Charles Du Fresne", "text": ""}
{"id": "553490", "revid": "624", "url": "https://gl.wikipedia.org/wiki?curid=553490", "title": "Charles du Fresne", "text": ""}
{"id": "553492", "revid": "98629", "url": "https://gl.wikipedia.org/wiki?curid=553492", "title": "Estereoc\u00e9ano", "text": "Estereoc\u00e9ano foi un ef\u00e9mero grupo de m\u00fasica eletr\u00f3nica, con influencias doutros estilos musicais como o pop, galego que cantou en castel\u00e1n. Estaba formado por Alberto Regueira (guitarras), Rafa M. Villarino (teclados), Carlos Rodr\u00edguez (teclados) e Juan Rivas (voz e guitarra) .\nHistoria.\nEstereoc\u00e9ano formouse no 1997 baixo a direcci\u00f3n Juan Rivas, m\u00fasico vigu\u00e9s que formou parte de varios conxuntos. En 1998 mandaron unha maqueta ao desaparecido programa de Radio 3 \"Siglo 21\". Dende ese momento o produtor, m\u00fasico e DJ Big Toxic interesouse por eles e a banda sacou o disco \"Caleidosc\u00f3pico\", coa discogr\u00e1fica Polygram baixo a s\u00faa produci\u00f3n e a de Pablo Iglesias. A primeira apaici\u00f3n do sinxelo \"En tu nuca\" no ver\u00e1n de 1998 chamou a atenci\u00f3n das emisoras de radio, inclu\u00eddos os \"Directos de Radio 3,\" e foi inclu\u00edda no recompilatorio de \u201cSiglo 21\u201d.\nNeste traballo mest\u00faranse sons da m\u00fasica popular dos anos 60 e 70, chill out ou drum &amp; bass. No \u00e1lbum at\u00f3pase un ambiente \u00edntimo, escuro \u00e1s veces, en m\u00fasicas cumo \"En tu nuca\", \"Nunca me ir\u00e9 de ti\", \"Envejeceremos juntos\" ou \"Invierno\", e outro m\u00e1is festivo, alegre e tropical como \"Lejana flor\" ou \"Nunca nos diremos adi\u00f3s\". A segunda canci\u00f3n en ser promocionada nas emisoras foi \"Lejana flor\", da que tam\u00e9n sacaron un videoclip.\nO seu primeiro e \u00fanico disco titulouse \"Caleidosc\u00f3pico,\" en referencia ao instrumento \u00f3ptico l\u00fadico, o calidoscopio. Ao pouco da publicaci\u00f3n, a compa\u00f1\u00eda multinacional Mercury/Polygram, foi absorvida por Universal, o disco caeu no esquecemento e ao pouco o grupo separouse.\n\"Caleidosc\u00f3pico\", por\u00e9n, foi considerado pola revista \"Zona de Obras\" un dos dez discos imprescind\u00edbeis de bandas galegas e un dos mellores do ano pola revista \"La Luna\" (diario \"El Mundo\"). Alcanzou o n\u00famero un na lista de m\u00fasica independente de \"El Pa\u00eds de las tentaciones\" e realizaron diversas actuaci\u00f3ns en directo, inclu\u00edndo de abreconcertos de Enrique Bunbury.\nJuan Rivas en solitario continuou traballando nunha li\u00f1a m\u00e1is pop e publicando discos, o primeiro \"Devenir del para\u00edso\", en 2002, con EMI. Dirixe o festival 'Vive Nigr\u00e1n' e ocasionalmente participou no programa 'Boas tardes' da TVG, e foi entrevistado no Zigzag diario.\nDiscograf\u00eda.\nSinxelos.\nO dese\u00f1o gr\u00e1fico para o \u00e1lbum e os sinxelos foi feito por Javier Aramburu."}
{"id": "553493", "revid": "98629", "url": "https://gl.wikipedia.org/wiki?curid=553493", "title": "Youssou N'Dour", "text": "Youssou Madjigu\u00e8ne Ndour, nado en Dakar o 1 de outubro de 1959, \u00e9 un cantante, m\u00fasico, actor, empresario e pol\u00edtico senegal\u00e9s. En 2004, a revista \"Rolling Stone\" describiuno como \"quizais o cantante vivo m\u00e1is famoso\" no Senegal e en gran parte de \u00c1frica.\nTraxectoria.\nEtnicamente, N'Dour \u00e9 serer, nado dun pai serer e unha nai toucouleur. Por\u00e9n, culturalmente, N'Dour \u00e9 wolof.\nYoussou N'Dour comezou a actuar dende moi novo, con tan s\u00f3 doce anos de idade, logrando facerse popular en pouco tempo. O seu punto de partida foi o \"mbalax\", m\u00fasica popular do pa\u00eds, xurdida como unha mestura do estilo dos tradicionais griot, ou narradores de contos, cos ritmos afrocubanos tra\u00eddos co regreso dos caribe\u00f1os a \u00c1frica Occidental entre anos 40 e 60. A mediados dos anos 1970 esta fusi\u00f3n remesturouse con ritmos de danzas senegalesas, solos de saxof\u00f3n, guitarras, percusi\u00f3ns marcadas e c\u00e1nticos relixiosos suf\u00eds musulm\u00e1ns. Ademais, os m\u00fasicos novos senegaleses recibiron as influencias do jazz e do rock norteamericanos, con m\u00fasicos como Jimi Hendrix, James Brown ou o mexicano Carlos Santana. Todo se uniu nun Dakar cosmopolita, que \u00e1 s\u00faa vez trataba de descubrir a s\u00faa herdanza musical con trobadores tradicionais ou cantantes. Neste ambiente, o \"mbalax\" atopou un baluarte en Youssou N'Dour.\nAos quince anos, N'Dour uniuse a Super Diamono e en 1975 foi de xira co grupo por \u00c1frica Occidental. En 1976 asinou un contrato para cantar coa Star Band de Ibra Kasse no club Kasse's Miami de Dakar, onde se converteu nunha sensaci\u00f3n. En 1978, N'Dour e outros membro do grupo deix\u00e1rono para formar \u00c9toile de Dakar, unha banda que fixo importantes contribuci\u00f3ns ao \"mbalax\". A\u00ednda que se converteron rapidamente nun grupos m\u00e1is populares da cidade, a banda durou pouco por problemas internos. \nComprometido social e politicamente, en 1985 organizou un concerto pola liberaci\u00f3n do l\u00edder surafricano Nelson Mandela e en 1988 actuou na xira mundial de Amnist\u00eda Internacional \"Human Rights Now! Tour\". Tam\u00e9n traballou para a ONU e UNICEF e participou no Proxecto Joko para instalar internet no Senegal.\nCo paso dos anos, N'Dour converteuse nun dos m\u00fasicos africanos m\u00e1is co\u00f1ecidos, colaborando con estrelas da m\u00faisca pop occidental como Peter Gabriel, Sting, Wyclef Jean, Paul Simon, Bruce Springsteen, Neneh Cherry ou Tracy Chapman e africanos como Manu Dibango. En 1994, N'Dour estreou o seu maior \u00e9xito, a canci\u00f3n triling\u00fce \"7 Seconds\", d\u00fao con Neneh Cherry. En 1998 escribiu e interpretou xunto coa cantautora belga Axelle Red a canci\u00f3n \"Le Cour des Grands\", himno da Copa Mundial de F\u00fatbol dese ano.\nO 16 de outubro de 2000, N'Dour foi nomeado Embaixador de Boa Vontade da FAO.\nEn 2000 ga\u00f1ou un Premio Pr\u00edncipe Claus e en 2005 recibiu un Premio Grammy polo seu \u00e1lbum \"Egypt\". En maio de 2013 foi galardoado co premio musical Polar da m\u00fasica.\nA principios de 2012 anunciou plans para presentarse como candidato na elecci\u00f3n presidencial do Senegal, competindo contra o presidente Abdoulaye Wade. Non obstante, foi descualificado por d\u00fabidas sobre a lexitimidade das sinaturas que achegara. N'Dour adheriuse ao candidato da oposici\u00f3n Macky Sall, que derrotou a Wade na segunda rolda en marzo de 2012. N'Dour foi nomeado ministro de Cultura e Turismo en abril de 2012 como parte do goberno do novo primeiro ministro Abdoul Mbaye. Foi apartado do posto o 2 de setembro de 2013 co nomeamento do goberno do primeiro ministro Aminata Tour\u00e9. N'Dour foi ent\u00f3n nomeado conselleiro especial do presidente con rango de ministro, coa misi\u00f3n de promover o pa\u00eds no estranxeiro."}
{"id": "553495", "revid": "624", "url": "https://gl.wikipedia.org/wiki?curid=553495", "title": "Procopio de Gaza", "text": "Procopio de Gaza, nado en Gaza c. 465 e finado na mesma cidade en 528, foi un ret\u00f3rico grego e cristi\u00e1n que viviu en Gaza no s\u00e9culo VI e pertenceu \u00e1 Segunda sof\u00edstica.\nTraxectoria.\nPens\u00e1base que era irm\u00e1n do bispo Zacar\u00edas. Cons\u00e9rvanse del varios escritos profanos (por exemplo, un eloxio do emperador bizantino Anastasio I e cento sesenta e d\u00faas cartas), as\u00ed como unha catena ou cadea de obras exex\u00e9ticas (sobre o Octateuco\",\" os \"Libros dos Reis\", as \"Cr\u00f3nicas\", \"Isa\u00edas\", \"Proverbios\", \"Cantares\" e \"Eclesiast\u00e9s\") que se atopan entre as m\u00e1is antigas, e cuxas principais fontes son Basilio de Cesarea, Gregorio de Nazianzo e Cirilo de Alexandr\u00eda.\nConsiderado o principal representante da famosa Escola de Gaza, que cultivou a arte oratoria ao m\u00e1is puro e aticista estilo grego antigo, pasou a maior parte da s\u00faa vida nesa cidade ensinando e escribindo; sen tomar partido nas liortas teol\u00f3xicas que axitaron o seu tempo. Suponse que foi un alumno de Doroteo de Gaza.\nParte da s\u00faa produci\u00f3n foi transmitida por manuscritos baixo o nome do seu disc\u00edpulo \"\u03a7\u03bf\u03c1\u03af\u03ba\u03b9\u03bf\u03c2\" (Coricio de Gaza), quen tam\u00e9n compuxo un \"Encomio\". As s\u00faas obras p\u00f3dense atopar na Patrolox\u00eda \"grega\" de Migne, LXXXVII; as s\u00faas cartas en \"Epistolographi graeci\", editadas por R. Hercher (1873)."}
{"id": "553497", "revid": "15490", "url": "https://gl.wikipedia.org/wiki?curid=553497", "title": "Rutenia", "text": "Rutenia \u00e9 un ex\u00f3nimo actualmente utilizado para nomear \u00e1 rexi\u00f3n onde viven os rutenos (eslavos orientais).\nActualmente enc\u00f3ntrase dividida entre varios estados. No presente adoitan chamarse \"rutenos\" aos ucra\u00ednos occidentais e, en moitos casos, aos ucra\u00ednos que, en lugar de seguir a fe da Igrexa ortodoxa, pertenecen \u00e1 Igrexa cat\u00f3lica rutena ou \u00e1 Igrexa greco-cat\u00f3lica ucra\u00edna, d\u00faas Igrexas orientais cat\u00f3licas presentes na actual Ucra\u00edna.\nOrixinariamente foi utilizado no lat\u00edn medieval como unha das varias designaci\u00f3ns para as rexi\u00f3ns dos eslavos orientais e ortodoxos orientais, e un arca\u00edsmo utilizado para a designaci\u00f3n das terras da R\u00fas (en antigo eslavo oriental: \u0420\u0479\u0301\u0441\u044c / \"Rus\" e / \"R\u00fas'kaya zemly\u00e1\", , ). \nEsta variante, que se remonta ao antigo nome da tribo celta dos rutenos (), foi trasladada polos cronistas de Europa occidental a Rusia debido \u00e1 s\u00faa consonancia. A antiga terra da R\u00fas foi gobernada pola Dinast\u00eda Rur\u00edcovich.\nO \u00faltimo dos Rur\u00edcovich gobernou como tsar de Rusia no s\u00e9culo XVI."}
{"id": "553499", "revid": "47401", "url": "https://gl.wikipedia.org/wiki?curid=553499", "title": "Youssou Ndour", "text": ""}
{"id": "553500", "revid": "47401", "url": "https://gl.wikipedia.org/wiki?curid=553500", "title": "Youssou Madjigu\u00e8ne Ndour", "text": ""}
{"id": "553501", "revid": "5863", "url": "https://gl.wikipedia.org/wiki?curid=553501", "title": "Segunda sof\u00edstica", "text": "A finais do s\u00e9culo I, durante os s\u00e9culos II, III e IV ata ben entrado o s\u00e9culo\u00a0V, xurdiu dentro do chamado helenismo un renacemento da ret\u00f3rica grega denominado Segunda sof\u00edstica por un dos seus membros, Fil\u00f3strato, autor dunhas \"Vidas dos sofistas.\" \nEntre os principais autores desta corrente at\u00f3panse Nicetas de Esmirna, considerado por Fil\u00f3strato o iniciador desta corrente, o seu disc\u00edpulo Escopeliano, Marco Antonio Polem\u00f3n, Herodes \u00c1tico, Elio Ar\u00edstides, Di\u00f3n de Prusia, Favorino de Arl\u00e9s, Alcifr\u00f3n, Claudio Eliano, o propio Fil\u00f3strato, Luciano de Samosata, Ateneo de N\u00e1ucratis, Apolodoro, Fil\u00f3n de Alexandr\u00eda, M\u00e1ximo de Tiro, Libanio, Himerio, Temistio, o emperador Xuliano o Ap\u00f3stata, Procopio de Gaza, Coricio de Gaza e Eneas de Gaza, e o que sen d\u00fabida \u00e9 o m\u00e1is importante deles, Plutarco de Queronea. "}
{"id": "553505", "revid": "88215", "url": "https://gl.wikipedia.org/wiki?curid=553505", "title": "Juan Baena Ruiz", "text": ""}
{"id": "553506", "revid": "624", "url": "https://gl.wikipedia.org/wiki?curid=553506", "title": "Fil\u00f3strato", "text": "Co nome de Fil\u00f3strato co\u00f1\u00e9cense varias personalidades do mundo grego antigo:"}
{"id": "553510", "revid": "23204", "url": "https://gl.wikipedia.org/wiki?curid=553510", "title": "Ban (t\u00edtulo)", "text": "O ban era un t\u00edtulo nobiliario en Croacia, atribu\u00eddo ao gobernador do territorio do Reino de Croacia, que se chamaba banato. Ti\u00f1an poderes militares e civ\u00eds. En 1625, o ban croata pasou a formar parte da C\u00e1mara de Magnates de Hungr\u00eda. O cargo foi abolido en 1918. O t\u00edtulo tam\u00e9n se usa en certas \u00e1reas de Hungr\u00eda e Bosnia. O termo Banato designaba en principio a unha provincia fronteiriza gobernada por un ban.\nEn Zagreb, at\u00f3pase o Palacio do Ban, un edificio neobarroco que agora \u00e9 a sede do goberno da Rep\u00fablica de Croacia. O seu bombardeo do 7 de outubro de 1991 supuxo un punto de inflexi\u00f3n na desintegraci\u00f3n de Iugoslavia. \nEtimolox\u00eda.\nA palabra protoeslava tard\u00eda \"*ban\u044a\" consid\u00e9rase que non \u00e9 de orixe l\u00e9xica eslava nativa e xeralmente argum\u00e9ntase que pode ser un pr\u00e9stamo dunha lingua t\u00farquica, pero tal derivaci\u00f3n \u00e9 moi criticada polos historiadores modernos que m\u00e1is ben argumentan a orixe de Europa occidental.A orixe do t\u00edtulo entre os croatas medievais desco\u00f1\u00e9ces e \u00e9 dif\u00edcil determinar a fonte exacta e reconstru\u00edr a forma primitiva da palabra turca da que se deriva. \nSegundo a teor\u00eda dominante expl\u00edcase xeralmente como unha derivaci\u00f3n do nome persoal do gobernante \u00c1varo de Panonia, Bayan, que \u00e9 unha derivaci\u00f3n da ra\u00edz proto-turca \"*b\u0101j-\" \"rico, riqueza\"; adoita considerarse un pr\u00e9stamo do iraniano \"ba\u00eda\" (do protoiran\u00ed \"* baga-\" \"deus; se\u00f1or\"). \nDentro da teor\u00eda altaica, a palabra turca deriva das proto-altaicas \"*b\u0113\u01efu\" \"numerosa, grande\". O t\u00edtulo \"ban\" tam\u00e9n foi derivado do nome Bojan, e tam\u00e9n se propuxo o iraniano; o dicionario persa-ingl\u00e9s de E. H. Palmer, onde se menciona que o sufixo nominal \"b\u00e0n\" ou \"v\u00e0n\" deriva do verbo (que significa \"gardar, xestionar\"), compo\u00f1endo \"b\u00e2gh-ban\" (xardineiro), \"der -b\u00e2n\" (gardador de portas), \"nigah-b\u00e0n\" (garda de rexistros), \"raz-b\u00e0n\" (garda de vi\u00f1edos), \"galah-b\u00e0n\" (pastor), \"kad-b\u00e1n\u00fa\" (se\u00f1ora; \"shahbanu\") as\u00ed como o verbo \"ban\u00e1\" (constru\u00edr), \"b\u00e1ni ; bann\u00e1\" (construtor).; o t\u00edtulo \"ba(n)daka\" (secuaz, servo leal, vasalo real), un ep\u00edteto de alto rango na Inscrici\u00f3n de Behistun usado polo rei aquem\u00e9nida Dar\u00edo I para os seus xenerais e s\u00e1trapas, palabra que tam\u00e9n poder\u00eda derivar de \"shahr-b\u0101n\" (garda da cidade), do antigo persa \"x\u0161a\u03b8rap\u0101(van)\", rexistrado como \"x\u0161a\u00e7ap\u0101van\" (\ud800\udfa7\ud800\udfc1\ud800\udfc2\ud800\udfb1\ud800\udfa0\ud800\udfba\ud800\udfa0, protector da provincia)."}
{"id": "553511", "revid": "23204", "url": "https://gl.wikipedia.org/wiki?curid=553511", "title": "Pobo ruteno", "text": "Rutenos (en ucra\u00edno: \"\u0440\u0443\u0441\u0438\u043d\u0438\"; transliteraci\u00f3n: \"rusyny)\" \u00e9 un termo que foi utilizado inicialmente para referirse aos Rus, os habitantes da Rus de K\u00ediv. \nM\u00e1is tarde este termo acabou diversific\u00e1ndose, para referirse aos rutenos modernos: os ucran\u00ednos, os rutenos brancos (belarusos) e os rutenos vermellos (rusinos).\nHistoria.\nXunto cos lituanos e samoxitios, os rutenos constitu\u00edron a poboaci\u00f3n principal do Gran Ducado de Lituania."}
{"id": "553512", "revid": "85894", "url": "https://gl.wikipedia.org/wiki?curid=553512", "title": "Bloques de apartamentos modernistas de Berl\u00edn", "text": "Os Bloques de apartamentos modernistas de Berl\u00edn () \u00e9 un Patrimonio da Humanidade designado en 2008, que comprende seis bloques de vivendas subvencionadas separadas en Berl\u00edn. Datados principalmente dos anos da Rep\u00fablica de Weimar (1919\u20131933), cando a cidade de Berl\u00edn era particularmente progresista social, pol\u00edtica e culturalmente, son exemplos destacados do movemento de reforma da edificaci\u00f3n que contribu\u00edu a mellorar as condici\u00f3ns de vivenda e de vida para persoas con baixos ingresos mediante enfoques innovadores para a arquitectura e a planificaci\u00f3n urbana. Os bloques tam\u00e9n ofrecen exemplos excepcionais de novas tipolox\u00edas urbanas e arquitect\u00f3nicas, con novas soluci\u00f3ns de dese\u00f1o, as\u00ed como innovaci\u00f3ns t\u00e9cnicas e est\u00e9ticas.\nBruno Taut, Martin Wagner e Walter Gropius estiveron entre os principais arquitectos destes proxectos que exerceron unha influencia considerable no desenvolvemento da vivenda en todo o mundo."}
{"id": "553513", "revid": "89787", "url": "https://gl.wikipedia.org/wiki?curid=553513", "title": "Rexi\u00f3n de Zakarpatia", "text": "A \u00f3blast de Zakarpatia ou Transcarpatia, (, \"Zakarpats'ka oblast\") \u00e9 unha \u00f3blast do suroeste de Ucra\u00edna. \nA s\u00faa capital \u00e9 \u00dazhgorod (en ucra\u00edno, Uzhhorod). Outras cidades importantes son Muk\u00e1cheve e Chop.\nXeograf\u00eda.\nLimita ao norte coa \u00f3blast de Le\u00f3polis, ao leste coa \u00f3blast de Ivano-Frankivsk, ao sur con Romenia, ao suroeste con Hungr\u00eda, ao oeste con Eslovaquia e ao noroeste con Polonia.\nPoboaci\u00f3n.\nA\u00ednda que os ucra\u00ednos son maioritarios, tam\u00e9n hai importantes poboaci\u00f3ns de h\u00fangaros (12,1 % da poboaci\u00f3n, maioritarios nas zonas fronteirizas), rusinos, romaneses, eslovacos e xitanos.\nPrincipais cidades.\nAs maiores cidades da \u00f3blast son:\nEconom\u00eda.\nA s\u00faa econom\u00eda est\u00e1 baseada na exportaci\u00f3n de vi\u00f1o e madeira cos pa\u00edses veci\u00f1os.\nHistoria.\nEntre o s\u00e9culo X e o ano 1918 Transcarpatia foi parte do reino de Hungr\u00eda tras a s\u00faa invasi\u00f3n, posteriormente pasou a Checoslovaquia. A rexi\u00f3n foi independente brevemente durante a primavera de 1939 declarando a s\u00faa independencia como \"Ucra\u00edna dos C\u00e1rpatos\", antes de ser ocupada por Hungr\u00eda at\u00e9 a segunda guerra mundial, cando se incorporou \u00e1 Uni\u00f3n Sovi\u00e9tica dentro da Rep\u00fablica Socialista Sovi\u00e9tica de Ucra\u00edna.\nSinonimia.\nOutros nomes cos que se co\u00f1ece a Zakarpatia son \"Zakarpatya\", \"Transcarpacia\", \"Transcarpatia\" ou \"Rutenia subcarp\u00e1tica\". Noutras linguas a \u00f3blast \u00e9 co\u00f1ecida como:"}
{"id": "553515", "revid": "624", "url": "https://gl.wikipedia.org/wiki?curid=553515", "title": "Fil\u00f3strato de Atenas", "text": "Fil\u00f3strato de Atenas (en ; ), nado c. 175 e finado c. 250, foi un escritor grego, co\u00f1ecido sobre todo por ser o bi\u00f3grafo de Apolonio de Tiana.\nTraxectoria.\nEntre os seus mestres estaban Proclo de N\u00e1ucratis e Ant\u00edpatro de Hier\u00e1pole. Escribiu varias obras que levan o seu nome, pero os estudosos est\u00e1n divididos sobre se realmente as escribiu todas, xa que a sintaxe do nome non \u00e9 id\u00e9ntica e nalg\u00fan caso dise que era ateniense cando Eunapio di que era de Lemnos e Focio di que era de Tiro. Probabelmente era de Lemnos, que en certo modo era ser ateniense, e estudou ret\u00f3rica con Proclo de N\u00e1ucratis na escola de Atenas. Co mesmo nome, Fil\u00f3strato, hai polo menos cinco sofistas ou fil\u00f3sofos que adoitan confundirse nas fontes.\nSu\u00eddas di que tivo como rival en Atenas a Front\u00f3n de Emisa, e a Apsines de G\u00e1dara como amigo e colega. Su\u00eddas sit\u00faao a\u00ednda vivo no reinado de Filipo o \u00c1rabe (244-249). Non est\u00e1 claro cando Fil\u00f3strato se trasladou de Atenas a Roma, pero era membro do selecto c\u00edrculo de escritores e fil\u00f3sofos que atraera a emperatriz Xulia Domna, esposa de Septimio Severo. Parece que a vida de Apolonio foi un encargo da emperatriz, pero o feito de que non lle dedicase o libro significa que Xulia Domna xa morrera cando rematou a obra.\nAs s\u00faas obras co\u00f1ecidas son:"}
{"id": "553517", "revid": "17467", "url": "https://gl.wikipedia.org/wiki?curid=553517", "title": "\u00d3blast de Zakarpattia", "text": ""}
{"id": "553518", "revid": "5863", "url": "https://gl.wikipedia.org/wiki?curid=553518", "title": "Guillermo Meij\u00f3n Couselo", "text": ""}
{"id": "553519", "revid": "13949", "url": "https://gl.wikipedia.org/wiki?curid=553519", "title": "Pobo rusino", "text": "Os rusinos (en rusino: \u0420\u0443\u0441\u0438\u043d\u044b, \"Rusiny\"), tam\u00e9n chamados rusn\u00edacos (en rusino: \u0420\u0443\u0441\u043d\u0430\u0446\u044b, \"Rusnatsy\"), rutenos ou carpatorrutenos (ex\u00f3nimo arcaico), son un grupo \u00e9tnico eslavo oriental que fala unha lingua eslava co\u00f1ecida como lingua rutena ou rusino. \nOs rusinos modernos descenden dunha minor\u00eda rutena que non adoptou a identidade \u00e9tnica ucra\u00edna no s\u00e9culo XX. Alg\u00fans gobernos prohiron a utilizaci\u00f3n do termo \"rusino\" como, a partir de 1945 na Transcarpatia sovi\u00e9tica e Polonia e, na d\u00e9cada de 1950 en Checoslovaquia.\nHoxe en d\u00eda, Eslovaquia, Polonia, Hungr\u00eda, a Rep\u00fablica Checa, Serbia e Croacia reco\u00f1ecen oficialmente aos rusinos como unha minor\u00eda \u00e9tnica. En 2007 reco\u00f1eceuse aos rusinos como pertencentes a unha etnia separada en Ucra\u00edna por parte do Consello Rexional de Zakarpatia. Os rusinos de Ucra\u00edna te\u00f1en a cidadan\u00eda ucra\u00edna, e a maior\u00eda adoptaron a identidade \u00e9tnica ucra\u00edna. A maior\u00eda das persoas que se autoidentifican como rusinos \u00e9tnicos viven f\u00f3ra de Ucra\u00edna.\nDos 1,2 mill\u00f3ns de persoas de orixe rusina, s\u00f3 55\u00a0000 se identificaron pol\u00edtica ou etnicamente como rusos, de acordo cos censos contempor\u00e1neos. A clasificaci\u00f3n \u00e9tnica dos rusinos, por\u00e9n, \u00e9 controvertida, xa que os estudosos contempor\u00e1neos o reclaman por separado como un grupo \u00e9tnico eslavo oriental distinto dos rusos, ucra\u00ednos e belarusos. A maior\u00eda dos expertos ucra\u00ednos, as\u00ed como alg\u00fans rusinos ao autoidentificarse, consideran aos rusinos un subgrupo \u00e9tnico do pobo ucra\u00edno. Por\u00e9n, estudosos lemkos discuten ese argumento.\nOs termos \"rusino\", \"rusniaco\", \"lisaco\" (\u041b\u0438\u0448\u0430\u0446i, \"lishatsi\") ou \"lemko\" son considerados nomes hist\u00f3ricos locais, sin\u00f3nimos dos ucra\u00ednos carp\u00e1ticos. En cambio, outros soste\u00f1en que os termos \"lemko\" ou \"rusniaco\" son meras variaci\u00f3ns rexionais para os rusinos.\nLocalizaci\u00f3n.\nAt\u00e9 mediados do s\u00e9culo XIX, os ucra\u00ednos \u00e9tnicos cham\u00e1banse a si mesmos \u00abrusinos\u00bb (en ucran\u00edno: \u0420\u0443\u0441\u0438\u043d\u0438, \"rusini\"). Este termo segue utiliz\u00e1ndose hoxe en d\u00eda, e enc\u00f3ntrase nas canci\u00f3ns populares de Ucra\u00edna. A partir de ent\u00f3n, o etn\u00f3nimo \"ucra\u00ednos\" empezou a extenderse por raz\u00f3ns pol\u00edticas para substitu\u00edr ao etn\u00f3nimo \"rusino\", ao inicio na Ucra\u00edna Slobod\u00e1 (Ucra\u00edna Libre), nas beiras do r\u00edo Dni\u00e9per, para logo propagarse cara ao oeste no primeiro terzo do s\u00e9culo XX.\nHoxe, un grupo minoritario segue identific\u00e1ndose co etn\u00f3nimo \"rusino\". Tr\u00e1tase principalmente de habitantes da rexi\u00f3n monta\u00f1osa transcarp\u00e1tica (no oeste de Ucra\u00edna) e \u00e1reas adxacentes en Eslovaquia, que a usan para diferenciarse dos ucra\u00ednos que viven nas rexi\u00f3ns centrais de Ucra\u00edna. Despois de ter evitado o etn\u00f3nimo de \"ucra\u00ednos\", os rusinos afirman unha identidade local e \u00e9tnica separadaa. O seu car\u00e1cter distintivo como unha nacionalidade, por\u00e9n, est\u00e1 en disputa.\nOs rusinos que se identifican como tales te\u00f1en tradicionalmente orxe ou tia\u00f1an antepasados procedentes dos C\u00e1rpatos orientais, rexi\u00f3n a mi\u00fado denominada \u00abRutenia carp\u00e1tica\u00bb ou \u00absubcarp\u00e1tica\u00bb. Hai comunidades rutenas asentadas na chaira pan\u00f3nica, en partes da actual Serbia (sobre todo na provincia norte de Voivodina), as\u00ed como na actual Croacia (na rexi\u00f3n de Eslavonia). Tam\u00e9n migraron e establec\u00e9ronse na cidade de Prnjavor, ao norte da actual Bosnia e Hercegovina. Estas migraci\u00f3ns foron favorecidas polo Imperio austroh\u00fangaro para repoboar esas zonas tras a retirada delas do Imperio otom\u00e1n.\nMoitos rusinos emigraron aos Estados Unidos, Canad\u00e1 e Australia. Coa chegada das comunicaci\u00f3ns modernas como Internet, puideron volver a conectarse como unha comunidade. Xorden preocupaci\u00f3ns con respecto \u00e1 preservaci\u00f3n do seu legado \u00fanico \u00e9tnico e cultural."}
{"id": "553520", "revid": "5863", "url": "https://gl.wikipedia.org/wiki?curid=553520", "title": "Her\u00f3dico de Babilonia", "text": "Her\u00f3dico de Babilonia (lat\u00edn \": Herodicus\", grego \u1f29\u03c1\u03cc\u03b4\u03b9\u03ba\u03bf\u03c2) foi un poeta grego da segunda metade do s\u00e9culo II que escribiu un importante epigrama atacando aos gram\u00e1ticos da escola de Aristarco, un epigrama citado por Ateneo de Naucratis e que forma parte da \"Antolox\u00eda grega\".\nDo contido do epigrama p\u00f3dese deducir que este Her\u00f3dico babil\u00f3nico \u00e9 a mesma persoa que o gram\u00e1tico Herodieo, a quen Ateneo menciona como \"Herodieus ho Crateteios\" (\u1f41 \u039a\u03c1\u03b1\u03c4\u03ae\u03c4\u03b5\u03b9\u03bf\u03c2). Probabelmente foi o sucesor ou un dos primeiros sucesores de Crates de Malos e un dos que apoiou a escola de P\u00e9rgamo contra os seguidores de Aristarco. Escribiu a comedia \u039a\u03c9\u03bc\u1ff3\u03b4\u03bf\u03cd\u03bc\u03b5\u03bd\u03b1\u03b9 \"Komod\u00famenai Persoas satirizadas nas comedias\", Ateneo tam\u00e9n fai referencia a outras d\u00faas obras, \u03c3\u03cd\u03bc\u03bc\u03b9\u03ba\u03c4\u03b1 \u1f51\u03c0\u03bf\u03bc\u03bd\u03ae\u03bc\u03b1\u03c4\u03b1 \"Tratados diversos\" e \u03a0\u03c1\u1f78\u03c2 \u03c4\u1f78\u03bd \u03a6\u03b9\u03bb\u03bf\u03c3\u03c9\u03ba\u03c1\u03ac\u03c4\u03b7\u03bd \"Contra os admiradores de S\u00f3crates\". "}
{"id": "553521", "revid": "25871", "url": "https://gl.wikipedia.org/wiki?curid=553521", "title": "Rusinos", "text": ""}
{"id": "553524", "revid": "5132", "url": "https://gl.wikipedia.org/wiki?curid=553524", "title": "Algodoneros de Uni\u00f3n Laguna", "text": "Os Algodoneros de Uni\u00f3n Laguna son un equipo profesional de b\u00e9isbol mexicano con sede en Torre\u00f3n, Coahuila, que compite na Liga Mexicana de B\u00e9isbol (LMB). O club foi fundado en 1940 co nome de Uni\u00f3n Laguna debido ao patrocinio da Compa\u00f1\u00eda Jabonera la Uni\u00f3n. Entre 2003 e 2017 o equipo recibiu o nome de Vaqueros Laguna. O club pos\u00fae no seu palmar\u00e9s dous t\u00edtulos de liga: 1942 e 1950. Desde 1982 o seu estadio como local \u00e9 o Estadio Revoluci\u00f3n, estadio con capacidade para 9\u00a0500 espectadores."}
{"id": "553525", "revid": "5132", "url": "https://gl.wikipedia.org/wiki?curid=553525", "title": "Vaqueros de Uni\u00f3n Laguna", "text": ""}
{"id": "553526", "revid": "5132", "url": "https://gl.wikipedia.org/wiki?curid=553526", "title": "Vaqueros Uni\u00f3n Laguna", "text": ""}
{"id": "553528", "revid": "5132", "url": "https://gl.wikipedia.org/wiki?curid=553528", "title": "Vaqueros Laguna", "text": ""}
{"id": "553530", "revid": "15490", "url": "https://gl.wikipedia.org/wiki?curid=553530", "title": "ChVK Wagner", "text": ""}
{"id": "553531", "revid": "15490", "url": "https://gl.wikipedia.org/wiki?curid=553531", "title": "CHVK Vagner", "text": ""}
{"id": "553535", "revid": "89787", "url": "https://gl.wikipedia.org/wiki?curid=553535", "title": "Highland Clearances", "text": "Highland Clearances (\"limpeza\" das Highlands) en ingl\u00e9s e Fuadach nan G\u00e0idheal (expulsi\u00f3n dos gaels) en ga\u00e9lico escoc\u00e9s, foi un desprazamento forzado da poboaci\u00f3n das Highlands, principalmente entre 1750 e 1860. Este desprazamento provocou unha migraci\u00f3n masiva cara aos Lowlands e cara ao estranxeiro. Estas \"limpezas\" formaron parte dun cambio xeral no sistema agr\u00edcola do Reino Unido, pero este desprazamento en concreto, pola s\u00faa cronolox\u00eda tard\u00eda, a ausencia de protecci\u00f3n legal para os arrendatarios a curto prazo baixo as leis escocesas, a ruptura brusca co sistema de clans anterior, as\u00ed como a brutalidade de moitas das ordes de expulsi\u00f3n, fixeron das \"Highland clearances\" un evento traum\u00e1tico que adquiriu notoriedade.\nOs procesos que despoboaron as zonas rurais do sur de Escocia durante a Revoluci\u00f3n agr\u00edcola brit\u00e1nica co\u00f1\u00e9cese como \"Lowland Clearances\", pero o efecto sobre a zona setentrional de Escocia -na que se falaba en ga\u00e9lico escoc\u00e9s e mant\u00ed\u00f1ase a cultura semifeudal dos clans- produciu a aparici\u00f3n de protestas e de resentimento por parte dos descendentes dos que foron obrigados a emigrar, ou ben obrigados a subsistir nos suburbios das cidades ou en pequenas zonas marxinais (transformados en \"crofters\", arrendatarios de pequenos terreos, e traballando para os terratenentes en condici\u00f3ns infrahumanas)."}
{"id": "553537", "revid": "89787", "url": "https://gl.wikipedia.org/wiki?curid=553537", "title": "Servicio de Evacuaci\u00f3n de Refugiados Espa\u00f1oles", "text": "O Servicio de Evacuaci\u00f3n de Refugiados Espa\u00f1oles ou Servicio de Emigraci\u00f3n de los Republicanos Espa\u00f1oles (SERE) foi o primeiro organismo de auxilio aos republicanos exiliados logo da derrota na Guerra Civil Espa\u00f1ola, creado en Par\u00eds en febreiro de 1939 e adscrito \u00e1 direcci\u00f3n de Juan Negr\u00edn (en xullo de 1939 creouse a Junta de Auxilio a los Republicanos Espa\u00f1oles, na \u00f3rbita de Indalecio Prieto). O seu presidente foi Pablo de Azc\u00e1rate, que fora embaixador de Espa\u00f1a en Londres durante a guerra, a\u00ednda que o verdadeiro control estivo nas mans do ministro de Facenda no exilio, Francisco M\u00e9ndez Aspe.\nAnte a presi\u00f3n das autoridades francesas, encirradas polo goberno franquista, o SERE desapareceu a comezos de 1940, sendo disolto oficialmente o 16 de maio de 1940, apenas un mes antes da ca\u00edda de Par\u00eds ante os nazis.\nHistoria.\nFrancisco M\u00e9ndez Aspe foi o principal responsable do SERE, debido ao seu control das \"finanzas\" do exilio. En abril de 1939 o presidente do Goberno, Juan Negr\u00edn, designou a Alejandro Viana Esper\u00f3n xefe da Secci\u00f3n de Emigraci\u00f3n do SERE. Debido ao control das finanzas por M\u00e9ndez Aspe, os postos de presidente, que ocupaba Pablo de Azc\u00e1rate, e ata certo punto do director, ocupado por Bibiano Fern\u00e1ndez Osorio-Tafall, eran superfluos, raz\u00f3n pola cal Azc\u00e1rate, que xa presentara por primeira vez a s\u00faa dimisi\u00f3n ao constitu\u00edrse a JARE, e Osorio-Tafall presentaron a s\u00faa dimisi\u00f3n en outubro de 1939. O posto de presidente suprimiuse. No caso de Osorio-Tafall a s\u00faa dimisi\u00f3n tivo tam\u00e9n unha dimensi\u00f3n pol\u00edtica polas s\u00faas diferenzas con Negr\u00edn, posto que non volveu participar en actividades pol\u00edticas. Non as\u00ed no caso de Azc\u00e1rate. M\u00e9ndez Aspe encargouse da reorganizaci\u00f3n do servizo.\nEn representaci\u00f3n do SERE creouse en M\u00e9xico o Comit\u00e9 T\u00e9cnico de Ayuda a los Refugiados Espa\u00f1oles (CTARE) encabezado polo doutor Jos\u00e9 Puche \u00c1lvarez e cuxo obxectivo foi recibir, aloxar, proporcionar auxilio e distribu\u00edr aos inmigrantes polo territorio mexicano. O SERE foi o responsable dalgunhas das expedici\u00f3ns de refuxiados cara Am\u00e9rica m\u00e1is co\u00f1ecidas: a bordo do buque \"Sinaia\" (S\u00e8te 25/05/1939-Veracruz 13/06/1939; 1599 refuxiados), o \"Ipanema\" e o \"Mexique\". Calc\u00falanse nus 6000 os refuxiados chegados aos Estados Unidos Mexicanos da man do SERE.\nEn xullo de 1939 o SERE suspendeu as axudas sen dar m\u00e1is explicaci\u00f3ns, presuntamente esgotados os seus recursos. O CTARE pediu auxilio econ\u00f3mico \u00e1 delegaci\u00f3n (mexicana) da JARE, presidida por Prieto, para atender as necesidades econ\u00f3micas requiridas para o desembarque dos aproximadamente 600 pasaxeiros do buque \"Cuba\". O CTARE tam\u00e9n suspendeu o servizo de comedores e albergues en M\u00e9xico en xullo de 1940. Todas as xesti\u00f3ns da JARE encami\u00f1adas a facer posibles embarques colectivos de refuxiados espa\u00f1ois, en Francia ou no norte de \u00c1frica, resultaron infrutuosas, se ben en 1941 conseguiu facer efectiva a viaxe do buque portugu\u00e9s \"Quanza\" desde Casablanca con case 400 refuxiados, e en marzo de 1942 o do buque \"Nyassa\" con outros 800.\nA todos estes buques cabe engadir a viaxe do \"Winnipeg\", xestionada por Pablo Neruda, que entrou no porto de Valpara\u00edso (Chile) o 3 de setembro de 1939 con arredor de 2200 pasaxeiros.\nCo obxectivo de escolarizar aos fillos dos refuxiados, o SERE creou en M\u00e9xico o Instituto Luis Vives (agosto de 1939), a\u00ednda hoxe en funcionamento. Ademais, en 1940 cre\u00e1ronse noutras localidades (Veracruz, C\u00f3rdoba, Torre\u00f3n, Tampico e Tapachula as\u00ed como os que funcionaron en Xalapa e en Cuernavaca) os \"colegios Cervantes\".\nA xesti\u00f3n do SERE recibiu duras cr\u00edticas do historiador libertario Francisco Olaya Morales, que considera probado documentalmente que os seus fondos proced\u00edan do espolio, foron administrados sen ning\u00fan control, e en beneficio \u00fanico de altos cargos republicanos af\u00edns a Negr\u00edn.\nLegado documental.\nOs arquivos do CTARE est\u00e1n dende 1981 no Arquivo Hist\u00f3rico do Instituto Nacional de Antropolog\u00eda e Historia de M\u00e9xico. Os arquivos de Juan Negr\u00edn est\u00e1n depositados na Fundaci\u00f3n Juan Negr\u00edn, As Palmas de Gran Canaria, cedidos pola s\u00faa neta Carmen Negr\u00edn."}
{"id": "553538", "revid": "624", "url": "https://gl.wikipedia.org/wiki?curid=553538", "title": "Isilo", "text": "Isilo (do grego antigo: \u1f3c\u03c3\u03c5\u03bb\u03bb\u03bf\u03c2) foi un poeta nado probabelmente en Epidauro no s\u00e9culo -IV.\nTraxectoria.\nO seu nome foi descuberto durante as escavaci\u00f3ns no Templo de Asclepio de Epidauro, nunha inscrici\u00f3n gravada en pedra en 72 li\u00f1as en verso (tetr\u00e1metros e hex\u00e1metros trocaicos), escrita principalmente en dialecto d\u00f3rico. Ao principio hai d\u00faas li\u00f1as en prosa que din que o autor \u00e9 Isilo e que o poema est\u00e1 dedicado a Asclepio e Apolo de Malea. O poema cont\u00e9n algunhas observaci\u00f3ns pol\u00edticas e mostra preferencia polo goberno aristocr\u00e1tico. O seu valor literario \u00e9 escaso, pero \u00e9 importante porque lle d\u00e1 a Asclepio unha nova ascendencia. Na versi\u00f3n m\u00e1is co\u00f1ecida, Apolo xerou a Asclepio con Cor\u00f3nide, filla de Flexias de Trikala, en Tesalia . Mentres estaba embarazada, Cor\u00f3nide traizoou a Apolo, quen a matou e salvou a Asclepio. Segundo Isilo, Zeus deulle a musa Erato a Malo, rei de Epidauro, e a s\u00faa filla Cleofemo casou con Flexias, que m\u00e1is tarde se converter\u00eda en rei de Epidauro, segundo esta versi\u00f3n, e tiveron unha filla, Egla, chamada tam\u00e9n Cor\u00f3nide. Apolo namorouse dela e eles xeraron a Asclepio. Esta nova xenealox\u00eda pretend\u00eda fundamentar a primac\u00eda do culto de Asclepio en Epidauro sobre o que el establecera en Trikala.\nTam\u00e9n \u00e9 un poema de agradecemento pola axuda que Asclepio prestou a Esparta contra \u201cFilipo\u201d, cando dirixiu un ex\u00e9rcito contra ese pa\u00eds para derrocar a monarqu\u00eda. O propio deus deu instruci\u00f3ns ao xove poeta, que entrara no Asclepeion para rezar pola recuperaci\u00f3n dunha enfermidade, e inmediatamente comunicou a boa nova aos espartanos. O Filipo ao que se refire o poema poder\u00eda identificarse con Filipo II de Macedonia, que invadiu o Peloponeso despois da batalla de Queronea no -338, ou Filipo V, que emprendeu unha campa\u00f1a similar no -218"}
{"id": "553540", "revid": "1888", "url": "https://gl.wikipedia.org/wiki?curid=553540", "title": "SERE", "text": ""}
{"id": "553544", "revid": "111586", "url": "https://gl.wikipedia.org/wiki?curid=553544", "title": "Brne Karnaruti\u0107", "text": "Brne Karnaruti\u0107, nado en Zadar, arredor de 1515 e finado en 1573, foi un poeta renacentista croata. A s\u00faa obra m\u00e1is famosa foi \"Vazetje Sigeta grada\", unha \u00e9pica hist\u00f3rica sobre a batalla de Szigetv\u00e1r.\nTraxectoria.\nNaceu en Zadar sobre 1515, de antiga familia nobre. Despois da escola en Zadar, estudou Dereito, probabelmente en Padua. Serviu como capit\u00e1n no ex\u00e9rcito da Rep\u00fablica de Venecia, liderando un escuadr\u00f3n de cabaler\u00eda croata na Guerra Otom\u00e1n-Veneciana (1537\u20131540). Despois traballou como avogado en Zadar, onde morreu arredor do 1573.\nObras.\nAdaptou a metamorfose de Ovidio sobre P\u00edramo e Tisbe baixo o t\u00edtulo de \"Izvrsita ljubav i napokon nemila i nesri\u0107na smrt Pirama i Tizbe\" (Venecia, 1586). Moito m\u00e1is famosa \u00e9 a outra obra de Karnaruti\u0107: \"Vazetje Sigeta grada\" (Venecia, 1584), a gran epopea hist\u00f3rica croata sobre a batalla de Szigetv\u00e1r e a morte do ban Nikola IV Zrinski e dos defensores de Szigetv\u00e1r (1566)."}
{"id": "553545", "revid": "15490", "url": "https://gl.wikipedia.org/wiki?curid=553545", "title": "Juan de Sessa", "text": ""}
{"id": "553546", "revid": "15490", "url": "https://gl.wikipedia.org/wiki?curid=553546", "title": "Ioannes Latinus", "text": ""}
{"id": "553550", "revid": "1888", "url": "https://gl.wikipedia.org/wiki?curid=553550", "title": "Manuel Fern\u00e1ndez L\u00f3pez", "text": "Manuel Fern\u00e1ndez L\u00f3pez, nado na Coru\u00f1a en 1908 e finado na mesma cidade o 11 de xullo de 1937, foi un m\u00e9dico galego. \nTraxectoria.\nM\u00e9dico municipal de hixiene da Pasaxe. Cu\u00f1ado de Lu\u00eds Seoane. Afiliado ao Partido Galeguista. Organizou mitins en Perillo, O Burgo e a contorna. Logo do golpe de Estado do 18 de xullo de 1936 agochou na s\u00faa casa a republicanos que se atopaban en perigo e colaborou na organizaci\u00f3n de fugas a territorio controlado polo goberno republicano, sobre todo Asturias. Foi detido o 24 de febreiro de 1937 e a s\u00faa casa rexistrada, por axudar ao deputado socialista Luis Rufilanchas que estaba fuxido. Foi procesado xunto con outras 24 persoas polo delito de rebeli\u00f3n militar e xulgado en consello de guerra do 17 ao 19 de maio. Foi condenado a morte con Luis Rufilanchas, Genaro Ruano Sanjurjo, Domingo Rey Lago, Francisco Gonz\u00e1lez Agilda, Rotilio Naya Rodr\u00edguez, Conrado Naya Rodr\u00edguez, Manuel R\u00faa Losada, Delfino Li\u00f1eira Fraga, Juan S\u00e1nchez Serantes, Argimiro Aradas Leiro, Francisco Meizoso Veiga, Carlos Ponte Pati\u00f1o, Nicol\u00e1s Veiga N\u00fa\u00f1ez, Jos\u00e9 Santiago Garc\u00eda Rey, Manuel Mart\u00ednez Pi\u00f1\u00f3, Emilio Zufia Moreno, Jos\u00e9 M\u00e9ndez Serantes, Jos\u00e9 Santiago Temprano e Ram\u00f3n Lea Garc\u00eda. Foron executados o 11 de xullo de 1937 na Coru\u00f1a, excepto Conrado Naya, Juan S\u00e1nchez, Jos\u00e9 Santiago, Manuel Mart\u00ednez, Emilio Zufia, Jos\u00e9 M\u00e9ndez e Ram\u00f3n Lea aos que se lles conmutou a pena por cadea perpetua; Carlos Ponte foi condenado a 15 anos. Emilia P\u00e9rez Pazos e Generoso Rumbo Lafuente foron condenados a 20 anos; Enrique Sardinero Rey a 15 anos; Jos\u00e9 Lombard\u00eda Bargos e Luis Duro de La Iglesia foron absoltos."}
{"id": "553551", "revid": "1888", "url": "https://gl.wikipedia.org/wiki?curid=553551", "title": "Genaro Ruano Sanjurjo", "text": ""}
{"id": "553555", "revid": "17467", "url": "https://gl.wikipedia.org/wiki?curid=553555", "title": "Joaqu\u00edn Gago", "text": ""}
{"id": "553557", "revid": "124656", "url": "https://gl.wikipedia.org/wiki?curid=553557", "title": "Javier Gago", "text": ""}
{"id": "553559", "revid": "22795", "url": "https://gl.wikipedia.org/wiki?curid=553559", "title": "Lepidurus", "text": "Lepidurus \u00e9 un x\u00e9nero de pequenos crust\u00e1ceos da clase dos branqui\u00f3podos, orde dos notostr\u00e1ceos, un dos dous que comprende a s\u00faa \u00fanica familia, a dos tri\u00f3psidos. \n\u00c9 o m\u00e1is grande dos dous x\u00e9neros existentes na familia, (o outro \u00e9 \"Triops\"). Enc\u00f3ntranse habitualmente nas lagoas temporais primaverais e sobreviven aos per\u00edodos de seca grazas aos seus ovos en repouso de longa duraci\u00f3n. \nTaxonom\u00eda.\nDescrici\u00f3n.\nO x\u00e9nero foi descrito en 1819 polo zo\u00f3logo e bi\u00f3logo mari\u00f1o ingl\u00e9s William Elford Leach, nun traballo publicado en \"Dict. Sci. Nat\"., 14: 539.\nEtimolox\u00eda.\nO nome cient\u00edfico \"Lepidurus\" est\u00e1 formado pola uni\u00f3n dos elementos do lat\u00edn cient\u00edfico \"lepid\"- e -\"urus\". O primeiro est\u00e1 tirado do grego antigo \u03bb\u03b5\u03c0\u03af\u03c3 \"lep\u00eds\", \"escama\", e o segundo deriva do grego antigo \u03bf\u1f50\u03c1\u03ac \"our\u00e1\", \"cola\". Literalmente: \"os que te\u00f1en escamas na cola\".\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tame\u00e9n polos sin\u00f3nimos:\nEspecies.\nNa actualidade reco\u00f1\u00e9cense deno do x\u00e9nero as seguintes especies: "}
{"id": "553561", "revid": "85894", "url": "https://gl.wikipedia.org/wiki?curid=553561", "title": "Santiago Tirado Ser\u00e9n", "text": "Santiago Tirado Ser\u00e9n, nado en Cambados o 16 de decembro de 1939, \u00e9 un pol\u00edtico e mestre galego do PPdeG.\nTraxectoria.\nMestre en Vilanova. Foi elixido concelleiro por AP en Cambados nas municipais de 1983, sendo portavoz deste grupo na oposici\u00f3n trala renuncia de Ram\u00f3n Pe\u00f1a. Nas municipais de 1987 foi n\u00famero 2 de AP, e trala vitoria por maior\u00eda absoluta desta formaci\u00f3n foi primeiro tenente de alcalde. Os diversos problemas de sa\u00fade do alcalde Antonio Pillado supuxeron que asumise a alcald\u00eda de modo accidental de forma practicamente ininterrompida a partir de 1988. En marzo de 1990 asumiu oficialmente a alcald\u00eda, trala renuncia definitiva de Pillado Montero. Nas municipais de 1991 foi reelixido alcalde \u00f3 revalidar o PPdeG unha ampla maior\u00eda absoluta cun 63 % dos votos. Nas municipais de 1995 volveu ser reelixido con maior\u00eda absoluta. En maio de 1998 presentou a s\u00faa dimisi\u00f3n como alcalde, pero mantendo a acta de concelleiro, sendo substitu\u00eddo por Jos\u00e9 Manuel Cores Tour\u00eds. As\u00ed mesmo, foi deputado provincial entre 1991 e 1999. \nVolveu ser elixido concelleiro tralas municipais de 1999, encarg\u00e1ndose da conceller\u00eda de obras, pero en marzo do 2000 renunciou \u00e1 acta e foi nomeado asesor da Conseller\u00eda de Pol\u00edtica Territorial. En setembro de 2002 foi nomeado xerente do Consorcio de Bombeiros do Saln\u00e9s, permanecendo ata a s\u00faa xubilaci\u00f3n en agosto do 2007."}
{"id": "553562", "revid": "15490", "url": "https://gl.wikipedia.org/wiki?curid=553562", "title": "Lepidurus arcticus", "text": "Lepidurus arcticus \u00e9 unha especie de crust\u00e1ceo da clase dos branqui\u00f3podos, orde dos notostr\u00e1ceos, e familia dos tri\u00f3psidos, unha das 12 integradas no x\u00e9nero \"Lepidurus\".\nTaxonom\u00eda.\nDescrici\u00f3n.\nA especie foi descrita en 1793 polo m\u00e9dico, zo\u00f3logo e bot\u00e1nico alem\u00e1n que traballou en Rusia, baixo o nome de \"Monoculus arcticus\".\nEtimolox\u00edas.\nPara a do x\u00e9nero, ver \"Lepidurus\".\nO ep\u00edteto espec\u00edfico, \"arcticus\" fai referencioa a s\u00faa distribuci\u00f3n.\nSin\u00f3nimos.\nAdemais de polo seu nome actalmente alido, a especie coleceuse tam\u00e9 polos sin\u00f3nimos:\nDistribuci\u00f3n e caracter\u00edsticas.\n\"Lepidurus arcticus\" habita en pozas ef\u00e9meras, lagoas ou lagos permanentes de auga doce de Finlandia, Noruega, Suecia, Svalbard, Groenlandia, Islandia, norte de Rusia e as Illas Kuriles.\nA diferenza doutras especies de notostr\u00e1ceos, s\u00e1bese que \"Lepidurus arcticus\" coexiste con peixes, como \"Salvelinus alpinus\", \"Salmo trutta\", e \"Coregonus lavaretus\".\nAdemais, pode vivir a temperaturas da auga moito m\u00e1is fr\u00edas (4\u20137 \u00b0C) que as outras especies da s\u00faa orde. \n\u00c9 un depredador com\u00fan de \"Daphnia pulex\"."}
{"id": "553563", "revid": "124656", "url": "https://gl.wikipedia.org/wiki?curid=553563", "title": "Samuel Lago Oz\u00f3n", "text": "Samuel Lago Oz\u00f3n, nado en Vilastose (Mux\u00eda) en 1979, \u00e9 un enxe\u00f1eiro t\u00e9cnico agr\u00edcola e pol\u00edtico galego do PSdeG-PSOE.\nTraxectoria.\nLicenciado en Enxe\u00f1er\u00eda T\u00e9cnica Agr\u00edcola pola Universidade de Santiago de Compostela. Foi elixido concelleiro en Mux\u00eda polo PSdeG-PSOE tralas elecci\u00f3ns municipais de 2003, formando parte da oposici\u00f3n. Nas municipais de 2007 o PSdeG logrou a vitoria e Samuel Lago asumiu a conceller\u00eda de urbanismo, mant\u00e9ndose no cargo tralas municipais de 2011 e 2015, nas que os socialistas lograron a maior\u00eda absoluta con F\u00e9lix Porto \u00e1 fronte.\nDebido \u00f3 seu traballo de Uni\u00f3ns Agrarias en Cambados trasladouse a esta localidade, onde foi o n\u00famero 2 da candidatura socialista encabezada pola alcaldesa F\u00e1tima Abal nas municipais de 2019. Tras revalida-lo goberno foi nomeado tenente de alcalde e concelleiro de obras. En xaneiro de 2022, trala dimisi\u00f3n da alcaldesa, foi elixido novo alcalde de Cambados. Nas elecci\u00f3ns municipais de 2023 encabezou a candidatura do PSdeG-PSOE de Cambados e foi reelixido alcalde grazas ao apoio de Somos Cambados, BNG e Cambados Pode."}
{"id": "553565", "revid": "22795", "url": "https://gl.wikipedia.org/wiki?curid=553565", "title": "Leptostraca", "text": ""}
{"id": "553567", "revid": "124656", "url": "https://gl.wikipedia.org/wiki?curid=553567", "title": "Jos\u00e9 Manuel Varela Ferreiro", "text": "Jos\u00e9 Manuel Varela Ferreiro, nado en Val do Dubra o 20 de xu\u00f1o de 1984, \u00e9 un pol\u00edtico galego do PPdeG.\nTraxectoria.\nFoi elixido candidato do PPdeG \u00e1 alcald\u00eda de Val do Dubra nas elecci\u00f3ns municipais de 2019. En ditos comicios foi a segunda forza m\u00e1is votada tras Anova, e foi elixido alcalde co apoio de TEGA e un concelleiro independente cos que formou goberno. Nas municipais de 2023 encabezou de novo a candidatura do PPdeG e quedouse \u00e1s portas da maior\u00eda absoluta, mais non conservou a alcald\u00eda dado que o PSdeG-PSOE e Anova pactaron a elecci\u00f3n do socialista Diego D\u00edaz M\u00e9ndez como alcalde."}
{"id": "553574", "revid": "89787", "url": "https://gl.wikipedia.org/wiki?curid=553574", "title": "Leptostr\u00e1ceos", "text": "A dos leptostr\u00e1ceos (\"Leptostraca\") \u00e9 unha orde de crust\u00e1ceos da clase dos malacostr\u00e1ceos, a \u00fanica da subclase dos filoc\u00e1ridos.\nAs s\u00faas especies, entre elas as do ben estudado x\u00e9nero \"Nebalia\", enc\u00f3ntranse en todos os oc\u00e9anos do mundo e adoitan considerarse que son organismos filtradores.\nCrese que son os membros m\u00e1is primitivos da s\u00faa clase, a dos malacostr\u00e1ceos, e apareceron por primeira vez no rexistro f\u00f3sil durante o per\u00edodo C\u00e1mbrico. \nTaxonom\u00eda.\nDescrici\u00f3n.\nA suborde foi descrita en 1904 polo zo\u00f3logo escoc\u00e9s, especialista en carcinolox\u00eda, William Thomas Calman. \nEtimolox\u00eda.\nO nome cient\u00edfico \"Leptostraca\" est\u00e1 formado pola uni\u00f3n dos elementos de lat\u00edn cient\u00edfico \"lept\"- e -\"ostraca\". O primeiro deriva do adxectivo do grego antigo \u03bb\u03b5\u03c0\u03c4\u03cc\u03c2 \"lept\u00f3s\", \"fino\", delgado\", e o segundo do lat\u00edn cient\u00edfico -\"ostracum\", neutro tirado do grego antigo \u1f44\u03c3\u03c4\u03c1\u03b1\u03ba\u03bf\u03bd \u200e\"\u00f3stracon\", \"vasilla de barro\", \"anaco dunha vasilla rota\", e tam\u00e9n \"cuncha\" (de molusco ou de crust\u00e1ceo). Literalmente: \"os de casca fina\".\nSuborde.\nA orde s\u00f3 cont\u00e9n unha suborde, a dos nebali\u00e1ceos (\"Nebaliacea\").\nCaracter\u00edsticas.\nOs leptostr\u00e1ceos adoitan seren pequenos, normalmente miden de 5 a 15 mm de lonxitude.\nEstes crust\u00e1ceos dist\u00ednguense dos demais membros da s\u00faa clase por ter sete segmentos abdominais, en lugar de seis. A s\u00faa cabeza ten ollos compostos pedunculados, dous pares de antenas (unha birr\u00e1mea e outra unirr\u00e1mea) e un par de mand\u00edbulas, pero sen maxil\u00edpedos. \nA casca \u00e9 grande e comprende d\u00faas valvas que cobren a cabeza e o t\u00f3rax, inclu\u00edndo a maior\u00eda dos ap\u00e9ndices tor\u00e1cicos, e serve como bolsa de cr\u00eda para os embri\u00f3ns en desenvolvemento. Os seis primeiros segmentos abdominais levan ple\u00f3podos, mentres que o s\u00e9timo ten un par de furcas caudais (ap\u00e9ndices abdominais en forma de forcada), que poden ser hom\u00f3logas aos ur\u00f3podos doutros crust\u00e1ceos.\nTe\u00f1an as branquias nas extremidades tor\u00e1cicas, pero tam\u00e9n respiran a trav\u00e9s dunha membrana respiratoria no interior da casca. Os ovos eclosionan nun estadio postlarvario que carece dunha casca totalmente desenvolvida, pero que \u00e9 parecida \u00e1 dos adultos. "}
{"id": "553576", "revid": "89787", "url": "https://gl.wikipedia.org/wiki?curid=553576", "title": "Sergei Treschev", "text": "Sergei Treschev, nado en Krasnui Kustar, Rusia, o 18 de agosto de 1958, \u00e9 un cosmonauta ruso que formou parte das misi\u00f3ns STS-111 e STS-113 e foi membro da Expedici\u00f3n 5 \u00e1 Estaci\u00f3n Espacial Internacional.\nTraxectoria.\nTreshchev graduouse no Instituto de Enerx\u00eda de Moscova en 1982. En 1992 pasou a formar parte de RCS Energia, adestrando ata 1994 para ser cosmonauta e pasando de 1994 a 1996 no adestramento avanzado. Participou nas misi\u00f3ns STS-111 e STS-113 e sendo membro da Expedici\u00f3n 5 \u00e1 Estaci\u00f3n Espacial Internacional. Pasou un total de 184,93 d\u00edas no espazo."}
{"id": "553577", "revid": "75439", "url": "https://gl.wikipedia.org/wiki?curid=553577", "title": "Dean Chamberlain", "text": "Dean Chamberlain \u00e9 un fot\u00f3grafo e artista audiovisual especializado en efectos de iluminaci\u00f3n exclusivos e tempos de exposici\u00f3n prolongados. Os modelos famosos das s\u00faas fotos sentan at\u00e9 cinco horas mentres deixa o obturador da c\u00e1mara aberta e \"pinta\" o espazo que o rodea con luces cargadas e proxectadas de varias cores e formas, creando imaxes brillantes e coloridas. A s\u00faa t\u00e9cnica de fisiogramas foi descrita nunha das s\u00faas exposici\u00f3ns como \"\"Pintar coa luz a trav\u00e9s do tempo e do espazo\".\"\nChamberlain traballou como Artista Residente no Dartmouth College en 1989. En 1994, a s\u00faa obra aparece en \"Nervous Landscapes\", libro que acompa\u00f1ou unha exposici\u00f3n no Southeast Photography Museum. Co-fundou a Light Space Gallery en Venice, California en 2001 da que \u00e9 co-director. Desde 2003, Chamberlain \u00e9 colaborador de \"Mao Mag\", unha revista de arte e moda. Ovation TV presentou un documental sobre a s\u00faa obra en 2010. \nFixo fotograf\u00edas art\u00edsticas de persoas de moitos \u00e1mbitos. Unha serie de impresi\u00f3ns de edici\u00f3n limitada \"Psychedelic Pioneers\" inclu\u00edan retratos de Timothy Leary, Ram Dass, Albert Hofmann, Laura Huxley, Alexander Shulgin, Rick Doblin, Oscar Janiger, Stan Grof, Terence McKenna e John Lilly ; outra serie documentou a artistas como Keith Haring e Jeff Koons. Tam\u00e9n creou retratos para m\u00fasicos como David Bowie, Duran Duran, Debbie Harry, Paul McCartney, Madonna, Arcadia e Roy Orbison, e dirixiu v\u00eddeos musicais usando as mesmas t\u00e9cnicas de longa exposici\u00f3n: \"This One\" para Paul e Linda McCartney., \"Missing\" para Arcadia e \"All She Wants Is\" para Duran Duran, ga\u00f1ador dun MTV Video Music Award pola innovaci\u00f3n.\nChamberlain naceu en Boston, Massachusetts . Interesouse pola fotograf\u00eda cando ti\u00f1a trece anos usando unha c\u00e1mara Polaroid, e aos quince adquiriu a s\u00faa primeira Konica. Sempre quixo ser artista e inspirouse na s\u00faa avoa que o animou a pintar sobre lenzo. Asistiu ao Sheridan College e ao Rochester Institute of Technology e, aos seus vinte anos, sab\u00eda que era un pintor de luz e concentrouse nesa t\u00e9cnica desde ent\u00f3n. Estaba moi interesado no movemento psicod\u00e9lico e f\u00edxose amigo de Timothy Leary cara ao final da s\u00faa vida. En 2003, a s\u00faa galer\u00eda realizou unha exposici\u00f3n de arte e recordos que Chamberlain seleccionou dos arquivos de Leary despois da s\u00faa morte."}
{"id": "553580", "revid": "4817", "url": "https://gl.wikipedia.org/wiki?curid=553580", "title": "Eugene H. Trinh", "text": "Eugene Huu-Chau \"Gene\" Trinh, nado en Saig\u00f3n (Vietnam) o 14 de setembro de 1950, \u00e9 un astronauta vietnamita-estadounidense que formou parte da misi\u00f3n STS-50.\nTraxectoria.\nTrinh graduouse en enxe\u00f1ar\u00eda mec\u00e1nica e f\u00edsica aplicada na Universidade de Columbia en 1972. Ten un m\u00e1ster en ciencia e filosof\u00eda e un doutoramento en f\u00edsica aplicada pola Universidade Yale en 1974, 1975 e 1977 respectivamente. Participou na misi\u00f3n STS-50, pasando un total de 13,81 d\u00edas no espazo."}
{"id": "553581", "revid": "22795", "url": "https://gl.wikipedia.org/wiki?curid=553581", "title": "Carl Friedrich Wilhelm Claus", "text": "Carl Friedrich Wilhelm Claus, nado o 2 de xaneiro de 1835 en Kassel, e finado o 18 de xaneiro de 1899 en Viena, foi un zo\u00f3logo e anatomista alem\u00e1n. \nFoi un opositor \u00e1s ideas de Ernst Haeckel.\nTraxectoria.\nClaus estudou nas Universidades de Marburgo e de Giessen con Rudolf Leuckart. Traballou na universidade de W\u00fcrzburgo. En 1863 foi profesor de zoolox\u00eda en Marburgo, en 1870 en Gotinga e en 1873 en Viena.\nFoi xefe da estaci\u00f3n de investigaci\u00f3n oceanogr\u00e1fica de Trieste, e estaba especializado en zoolox\u00eda mari\u00f1a e al\u00ed o seu interese centrouse nos crust\u00e1ceos. \nDurante as s\u00faas investigaci\u00f3ns sobre biolox\u00eda celular acu\u00f1ou a palabra fagocito.\n\u00c9 co\u00f1ecido polo feito de que Sigmund Freud comezou os seus estudos sobre a a\u00ednda sen resolver a historia da vida da angu\u00eda. \nObras.\nEntre as s\u00faas numerosas obras destacan as seguintes:\nAbreviatura.\nA abreviatura Claus empr\u00e9gase para reco\u00f1ecer a Carl Friedrich Wilhelm Claus como autoridade na descrici\u00f3n e taxonom\u00eda en zoolox\u00eda."}
{"id": "553586", "revid": "4817", "url": "https://gl.wikipedia.org/wiki?curid=553586", "title": "Richard H. Truly", "text": "Richard Harrison Truly, nado en Fayette, Mississippi, o 12 de novembro de 1937, \u00e9 un astronauta estadounidense e vicealmirante da Armada dos Estados Unidos que formou parte das misi\u00f3ns STS-2 e STS-8.\nTraxectoria.\nTruly graduouse en enxe\u00f1ar\u00eda aeron\u00e1utica no Instituto de Tecnolox\u00eda de Georcia en 1959. Graduouse como aviador naval na escola de voo o 7 de outubro de 1960 e pasou a formar parte do corpo de astronautas da NASA en agosto de 1969. Participou nas misi\u00f3ns STS-2 e STS-8, pasando un total de 8,31 d\u00edas no espazo. Deixou a NASA en 1983 para pasar a ser o primeiro comandante do Mando Espacial Naval. Foi administrador da NASA entre 1989 e 1992."}
{"id": "553587", "revid": "4817", "url": "https://gl.wikipedia.org/wiki?curid=553587", "title": "Richard Truly", "text": ""}
{"id": "553588", "revid": "1131", "url": "https://gl.wikipedia.org/wiki?curid=553588", "title": "Francos, Pez\u00f3s, Pez\u00f3s", "text": "Francos \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 382 metros sobre o nivel do mar, a aldea local\u00edzase a 0,9 km da vila, e capital do concello, de Pez\u00f3s e en 2021 ti\u00f1a unha poboaci\u00f3n de 8 habitantes."}
{"id": "553589", "revid": "1888", "url": "https://gl.wikipedia.org/wiki?curid=553589", "title": "Domingo Rey Lago", "text": "Domingo Rey Lago, nado na Coru\u00f1a en 1890 e finado na mesma cidade o 11 de xullo de 1937, foi un tranviario e sindicalista galego.\nTraxectoria.\nTranviario, membro do Sindicato de Transporte da Coru\u00f1a da CNT. Co golpe de Estado do 18 de xullo de 1936 formou parte dun operativo que tentou sacar da Coru\u00f1a ao deputado socialista Luis Rufilanchas e foi detido con outras vinte e catro persoas a finais de febreiro de 1937. Foi procesado polo delito de rebeli\u00f3n militar e xulgado en consello de guerra do 17 ao 19 de maio. Foi condenado \u00e1 pena de morte con Luis Rufilanchas, Manuel Fern\u00e1ndez L\u00f3pez, Genaro Ruano Sanjurjo, Francisco Gonz\u00e1lez Agilda, Rotilio Naya Rodr\u00edguez, Conrado Naya Rodr\u00edguez, Manuel R\u00faa Losada, Delfino Li\u00f1eira Fraga, Juan S\u00e1nchez Serantes, Argimiro Aradas Leiro, Francisco Meizoso Veiga, Carlos Ponte Pati\u00f1o, Nicol\u00e1s Veiga N\u00fa\u00f1ez, Jos\u00e9 Santiago Garc\u00eda Rey, Manuel Mart\u00ednez Pi\u00f1\u00f3, Emilio Zufia Moreno, Jos\u00e9 M\u00e9ndez Serantes, Jos\u00e9 Santiago Temprano e Ram\u00f3n Lea Garc\u00eda. Foron executados o 11 de xullo de 1937 na Coru\u00f1a, excepto Conrado Naya, Juan S\u00e1nchez, Jos\u00e9 Santiago, Manuel Mart\u00ednez, Emilio Zufia, Jos\u00e9 M\u00e9ndez e Ram\u00f3n Lea aos que se lles conmutou a pena por cadea perpetua; Carlos Ponte foi condenado a 15 anos. Emilia P\u00e9rez Pazos e Generoso Rumbo Lafuente foron condenados a 20 anos; Enrique Sardinero Rey a 15 anos; Jos\u00e9 Lombard\u00eda Bargos e Luis Duro de La Iglesia foron absoltos.Abr\u00edronlle expediente de responsabilidades pol\u00edticas en 1941.\nVida persoal.\nCasou na Coru\u00f1a con Carmen Cedeira Zas en 1930."}
{"id": "553590", "revid": "55340", "url": "https://gl.wikipedia.org/wiki?curid=553590", "title": "Goberno da Naci\u00f3n Cree", "text": ""}
{"id": "553592", "revid": "5863", "url": "https://gl.wikipedia.org/wiki?curid=553592", "title": "Virgilio Fern\u00e1ndez de la Vega Lombau", "text": ""}
{"id": "553595", "revid": "5863", "url": "https://gl.wikipedia.org/wiki?curid=553595", "title": "Mar\u00eda Jes\u00fas Arrate Varela", "text": ""}
{"id": "553596", "revid": "5863", "url": "https://gl.wikipedia.org/wiki?curid=553596", "title": "Mar\u00eda Jes\u00fas Arrate Varela V\u00e1zquez", "text": ""}
{"id": "553598", "revid": "15490", "url": "https://gl.wikipedia.org/wiki?curid=553598", "title": "Ovatio", "text": ""}
{"id": "553599", "revid": "5863", "url": "https://gl.wikipedia.org/wiki?curid=553599", "title": "Arrate Varela V\u00e1zquez", "text": ""}
{"id": "553600", "revid": "5863", "url": "https://gl.wikipedia.org/wiki?curid=553600", "title": "Arrate Varela", "text": ""}
{"id": "553601", "revid": "89787", "url": "https://gl.wikipedia.org/wiki?curid=553601", "title": "Estaci\u00f3n das chuvias", "text": "A estaci\u00f3n das chuvias, tam\u00e9n co\u00f1ecida como tempada de chuvias ou estaci\u00f3n dos monz\u00f3ns, \u00e9 a \u00e9poca do ano en que se produce a maior parte da precipitaci\u00f3n media anual dunha rexi\u00f3n. Polo xeral ten unha duraci\u00f3n dun ou de varios meses. O termo \"estaci\u00f3n verde\" empr\u00e9gase \u00e1s veces como un eufemismo polos empresarios do turismo. As \u00e1reas con estaci\u00f3ns chuviosas at\u00f3panse dispersas ao longo dos tr\u00f3picos e subtr\u00f3picos principalmente no sueste e no oeste do hemisferio norte.\nSegundo a clasificaci\u00f3n clim\u00e1tica de K\u00f6ppen, para climas tropicais, un mes de estaci\u00f3n chuviosa def\u00ednese como un mes onde a precipitaci\u00f3n media \u00e9 de 60\u00a0mm ou m\u00e1is. A diferenza das zonas con climas de sabanas e monz\u00f3ns, o clima mediterr\u00e1neo ten invernos h\u00famidos e ver\u00e1ns secos. En cambio, as selvas tropicais non te\u00f1en estaci\u00f3ns secas ou h\u00famidas, xa que a precipitaci\u00f3n se distrib\u00fae por igual durante todo o ano. Algunhas zonas con estaci\u00f3ns de chuvias pronunciadas sofren unha rotura na precipitaci\u00f3n \u00e1 metade da tempada cando, a mediados da estaci\u00f3n c\u00e1lida, a zona de converxencia intertropical ou vaguada monz\u00f3nica m\u00f3vese cara ao polo m\u00e1is pr\u00f3ximo.\nO tempo tropical est\u00e1 dominado polo movemento do cinto de chuvias tropicais, que oscila do tr\u00f3pico do norte ao do sur no transcurso do ano. O cinto de chuvias tropicais at\u00f3pase no hemisferio sur, entre outubro e marzo. E, durante este per\u00edodo, o tr\u00f3pico do sur experimenta unha estaci\u00f3n chuviosa, onde a chuvia \u00e9 o com\u00fan. Tipicamente, a xornada in\u00edciase calorosa e asollada, cunha subida da humidade durante o d\u00eda e culminando en copiosas tormentas e chuvias torrenciais ao atardecer ou ao anoitecer. De abril a setembro, o cinto de chuvias pasa ao hemisferio norte, e ent\u00f3n este tr\u00f3pico do norte experimenta a s\u00faa estaci\u00f3n chuviosa.\nO cinto de chuvias alcanza tan ao norte como o tr\u00f3pico de C\u00e1ncer e tan ao sur como o tr\u00f3pico de Capricornio. Preto destas latitudes hai unha estaci\u00f3n chuviosa e outra seca, anualmente. No ecuador, hai d\u00faas estaci\u00f3ns chuviosas e d\u00faas secas, xa que o cinto de chuvias pasa al\u00ed d\u00faas veces ao ano, unha ao moverse ao norte e outra ao ir ao sur. Entre os tr\u00f3picos e o ecuador, as localidades poden experimentar unha curta estaci\u00f3n chuviosa e outra longa estaci\u00f3n chuviosa. A xeograf\u00eda local pode tam\u00e9n modificar substancialmente estes patr\u00f3ns clim\u00e1ticos.\nSe a tempada de chuvias se produce durante a estaci\u00f3n c\u00e1lida, o ver\u00e1n, a precipitaci\u00f3n cae principalmente durante a tarde e as primeiras horas da noite. A tempada de chuvias adoita ser o momento en que se pode observar unha mellora da calidade do aire e auga doce, as\u00ed como un crecemento notable da vexetaci\u00f3n, culminando en colleitas dos cultivos a finais desta tempada. A precipitaci\u00f3n pode causar inundaci\u00f3ns, e alg\u00fans animais vense obrigados a retirarse a terreos m\u00e1is altos. Aumenta a erosi\u00f3n e dimin\u00faen os nutrientes do chan. A incidencia de malaria aumenta nas zonas en que a tempada de chuvias coincide con temperaturas elevadas. Os animais te\u00f1en estratexias de adaptaci\u00f3n e de supervivencia para o r\u00e9xime m\u00e1is h\u00famido. Con frecuencia, a estaci\u00f3n seca anterior conduce \u00e1 escaseza de alimentos durante a tempada de chuvias, xa que os novos cultivos a\u00ednda te\u00f1en que madurar.\nCaracter\u00edstica das chuvias.\nNas zonas onde a chegada de fortes chuvias se asocian cun cambio do vento, a tempada de chuvias co\u00f1\u00e9cese conoce como monz\u00f3n. Dado que a precipitaci\u00f3n durante a estaci\u00f3n chuviosa se debe principalmente ao quecemento di\u00farno que conduce \u00e1 actividade de tormentas di\u00farnas dentro dunha masa de aire h\u00famida preexistente, as precipitaci\u00f3ns prod\u00facense principalmente durante a tarde e as primeiras horas da noite dentro dos r\u00e9ximes clim\u00e1ticos da sabana e do monz\u00f3n. Isto tam\u00e9n explica que gran parte da precipitaci\u00f3n total diaria caia durante os primeiros minutos do ball\u00f3n, antes de que as tormentas maduren na s\u00faa etapa estratiforme. A\u00ednda que a maior\u00eda das rexi\u00f3ns ten unha soa tempada de chuvias, as zonas nos tr\u00f3picos poden experimentar d\u00faas estaci\u00f3ns de chuvias dado que a vaguada monz\u00f3nica, ou zona de converxencia intertropical, pode pasar d\u00faas veces ao ano sobre as rexi\u00f3ns situadas nos tr\u00f3picos. As selvas tropicais, en cambio, te\u00f1en un r\u00e9xime de precipitaci\u00f3n equitativo ao longo do ano, e polo tanto non te\u00f1en unha tempada de chuvias.\nA situaci\u00f3n \u00e9 diferente para as rexi\u00f3ns que contan cun r\u00e9xime clim\u00e1tico mediterr\u00e1neo. No oeste dos Estados Unidos, durante a estaci\u00f3n fr\u00eda a partir de setembro a maio, os cicl\u00f3ns extratropicais do oc\u00e9ano Pac\u00edfico m\u00f3vense cara ao interior na rexi\u00f3n debido \u00e1 migraci\u00f3n cara ao sur da corrente en chorro durante a tempada de fr\u00edo. Este cambio na corrente en chorro trae gran parte da precipitaci\u00f3n anual \u00e1 rexi\u00f3n, e tam\u00e9n trae a posibilidade de fortes chuvias e fortes sistemas de baixa presi\u00f3n.\n\u00c1reas afectadas.\nAs \u00e1reas cun clima das sabanas na \u00c1frica Subsahariana, como Ghana, Burkina Faso, Darfur, Eritrea, Etiop\u00eda, e Botswana te\u00f1en unha tempada de chuvias distinta. Florida e o leste de Texas tam\u00e9n te\u00f1en unha tempada de chuvias que se clasifica como r\u00e9xime clim\u00e1tico das sabanas. As rexi\u00f3ns monz\u00f3nicas incl\u00faen o sueste de Asia (inclu\u00edndo Indonesia e Filipinas), as secci\u00f3ns septentrionais de Australia do Norte, Polinesia, Am\u00e9rica Central, o oeste e sur de M\u00e9xico, o deserto do suroeste dos Estados Unidos, o sur de G\u00fciana, partes do nordeste do Brasil.\nO norte de G\u00fciana experimenta d\u00faas estaci\u00f3ns chuviosas: unha na primavera e outra ao comezo do inverno. \u00c1frica occidental co\u00f1ece d\u00faas estaci\u00f3ns de chuvia ao longo da faixa sur, e unha soa na faixa norte. Dentro do r\u00e9xime do clima mediterr\u00e1neo, a costa oeste dos Estados Unidos e a costa de Italia, Grecia, e Turqu\u00eda experimentan unha tempada de chuvias nos meses do inverno. Do mesmo xeito, a tempada de chuvias no deserto de Negev de Israel est\u00e9ndese de outubro a maio. O deserto de Sonora local\u00edzase no l\u00edmite entre o clima mediterr\u00e1neo e monz\u00f3nico e recibe as d\u00faas estaci\u00f3ns de chuvias asociadas a cada r\u00e9xime clim\u00e1tico.\nEfectos.\nNas zonas tropicais, a chegada do monz\u00f3n resulta nun descenso das temperaturas altas no d\u00eda e un aumento das temperaturas baixas durante a noite. Nalgunhas zonas, como Hong Kong, a estaci\u00f3n chuviosa caracter\u00edzase por fortes chuvias e un vento oce\u00e1nico que producen unha mellora significativa da calidade do aire. No Brasil, a tempada de chuvias coincide con vientos alisios oce\u00e1nicos m\u00e1is febles. Durante a tempada de chuvias o nivel do pH da auga v\u00f3lvese m\u00e1is equilibrado pola recarga dos acu\u00edferos locais. A auga tam\u00e9n se suaviza porque os materiais disoltos na auga aparecen en menor concentraci\u00f3n durante a tempada de chuvias. Os regatos ou ramblas, que adoitan estar secos noutras \u00e9pocas do ano, \u00e9nchense de escorrent\u00eda e nalg\u00fans casos poden chegar a ter unha profundidade de ata tres metros. A lixiviaci\u00f3n do solo durante os per\u00edodos de fortes chuvias acelera o esgotamento dos nutrientes. A escorrent\u00eda excesiva das masas continentais ten un impacto significativo nas \u00e1reas oce\u00e1nicas pr\u00f3ximas, que son m\u00e1is estratificadas, ou menos mixtas, debido \u00e1s fortes correntes superficiais producidas polo escorremento de chuvias torrenciais.\nInundaci\u00f3ns.\nAs inundaci\u00f3ns pr\u00f3ducense cando a chuvia \u00e9 excesiva, o que pode conducir a deslizamentos de terra e fluxos de lodo nas zonas monta\u00f1osas. Os r\u00edos poden desbordarse e anegar as casas. As inundaciones poden ser exacerbados polos efectos dos incendios forestais que se produciron durante a estaci\u00f3n seca anterior, xa que os solos areosos ou compostos de marga poden volverse hidrof\u00f3bicos ou repelentes da auga. Hai varias formas en que as organizaci\u00f3ns gobernamentais axudan aos seus residentes a lidar coas inundaci\u00f3ns da estaci\u00f3n chuviosa. Elab\u00f3ranse mapas dos terreos anegables para identificar as zonas m\u00e1is propensas \u00e1s inundaci\u00f3ns. L\u00e9vanse a cabo campa\u00f1as para controlar a erosi\u00f3n, cunha divulgaci\u00f3n que se fai mesmo por tel\u00e9fono e internet.\nAdaptaci\u00f3ns.\nSeres humanos.\nA tempada de chuvias \u00e9 o principal per\u00edodo de crecemento da vexetaci\u00f3n no r\u00e9xime clim\u00e1tico das sabanas. Non obstante, isto tam\u00e9n significa que a tempada de chuvias adoita ser unha \u00e9poca con escaseza de alimentos ata que os cultivos acaden a s\u00faa plena madureze poden ser recollidas. Isto provoca un cambio no peso estacional dos habitantes de pa\u00edses en desenvolvemento, en que ocorre unha ca\u00edda de peso durante a tempada de chuvias ata o momento da primeira colleita, cando o peso aumenta novamente. A incidencia de malaria aumenta cando a tempada de chuvias coincide con temperaturas elevadas.\nAnimais.\nAs vacas paren a comezos da tempada de chuvias. O inicio da tempada de chuvias tam\u00e9n sinala a partida das bolboretas monarcas de M\u00e9xico. As especies de bolboretas tropicais son m\u00e1is activas durante a estaci\u00f3n chuviosa que na estaci\u00f3n seca, e te\u00f1en marcas esf\u00e9ricas m\u00e1is longas nas s\u00faas \u00e1s para protexerse contra depredadores di\u00farnos. Nos tr\u00f3picos e nas zonas m\u00e1is c\u00e1lidas das rexi\u00f3ns subtropicais, a estaci\u00f3n chuviosa leva a unha diminuci\u00f3n da salinidade nos humedais costeiros, e isto provoca un aumento da ani\u00f1aci\u00f3n dos crocodilos. Outras especies, como o \"Anaxyrus californicus\", desovan nos meses despois das chuvias estacionais. Os armadillos e as serpes de cascabel buscan terreos m\u00e1is elevados durante a tempada de chuvias."}
{"id": "553602", "revid": "111586", "url": "https://gl.wikipedia.org/wiki?curid=553602", "title": "Wilfred Owen", "text": "Wilfred Edward Salty Owen MC nado en Oswestry, Shropshire, o 18 de marzo de 1893 e finado en Sambre\u2013Oise Canal, Francia, o 4 de novembro de 1918, foi un poeta de guerra e soldado ingl\u00e9s, un dos principais poetas da Primeira guerra mundial.\nBiograf\u00eda.\nOwen naceu no condado de Shropshire, na fronteira co pa\u00eds de Gales, e ti\u00f1a tres irm\u00e1ns; dous irm\u00e1ns e unha irm\u00e1. Cando era moi pequeno, a familia trasladouse a Birkenhead, onde foi \u00e1 escola. M\u00e1is tarde, asistiu \u00e1 escola t\u00e9cnica de Shrewsbury. A\u00ednda que aprobou os exames necesarios para ir \u00e1 universidade, non puido ir porque os seus pais non pod\u00edan pagar as taxas. Antes da guerra, traballou como axudante dun vigairo, e logo marchou a Francia para ensinar ingl\u00e9s aos fillos dunha familia francesa. Aproximadamente un ano despois de que estalase a guerra, uniuse ao ex\u00e9rcito como oficial subalterno, e finalmente foi enviado de volta a Francia co Rexemento de Manchester en 1916.\nAs condici\u00f3ns para as tropas na fronte occidental eran moi duras, e Owen sufriu varias malas experiencias que o levaron a ser considerado non apto para seguir loitando. Foi enviado ao Craiglockhart War Hospital de Edimburgo para ser tratado por un psiquiatra. Mentres estaba al\u00ed, escribiu poes\u00eda e chegou a ser editor da revista do hospital, que se chamaba \"The Hydra\". Pouco despois, o poeta Siegfried Sassoon chegou ao hospital como paciente, e fix\u00e9ronse grandes amigos. Sassoon axudou a Owen coa s\u00faa escritura e presentouno a outros escritores e editores. A\u00ednda que Sassoon fixera unha protesta p\u00fablica contra a guerra co apoio de Bertrand Russell, axi\u00f1a volveu a Francia para seguir loitando. Mentres tanto, Owen recibiu un traballo no Northern Command Depot en Ripon, onde non tivo que loitar.\nCando se considerou que Owen estaba o suficientemente ben como para volver \u00e1 loita, os seus amigos estaban moi preocupados por el. Pasou unha tarde con Siegfried Sassoon, que fora enviado a casa despois de resultar gravemente ferido; Sassoon intentou persuadir a Owen para que non regresase, pero Owen non ti\u00f1a opci\u00f3n. Regresou a Francia en xullo de 1918.\nO 1 de outubro de 1918 dirixiu os seus homes nun ataque preto da aldea de Joncourt, e a s\u00faa valent\u00eda foi reco\u00f1ecida ao recibir a Cruz Militar. Por\u00e9n, pouco despois, mentres tentaba cruzar a canle de Sambre cos seus homes, foi asasinado. Morreu aos 25 anos, s\u00f3 unha semana antes do final da guerra.\nOwen nunca casou, e p\u00e9nsase que era homosexual, a\u00ednda que non hai probas que o demostren.\nPoemas.\nDous dos seus poemas m\u00e1is famosos son \"Anthem for Doomed Youth\" ( Himno para a mocidade condenada) e \"Dulce et decorum est\", que toma prestada unha frase de Horacio."}
{"id": "553603", "revid": "5863", "url": "https://gl.wikipedia.org/wiki?curid=553603", "title": "Benito Blanco-Rajoy Espada", "text": ""}
{"id": "553604", "revid": "5863", "url": "https://gl.wikipedia.org/wiki?curid=553604", "title": "Benito Blanco Rajoy y Espada", "text": ""}
{"id": "553605", "revid": "98629", "url": "https://gl.wikipedia.org/wiki?curid=553605", "title": "Encoro de Salime", "text": "O encoro de Salime \u00e9 un encoro espa\u00f1ol situado na Terra Eo-Navia do Principado de Asturias, sobre o leito do r\u00edo Navia. Inaugurouse en 1955 e ten unha capacidade de 265,60\u00a0hm\u00b3. Constit\u00fae o terceiro encoro constru\u00eddo no r\u00edo Navia, despois dos de Arb\u00f3n e Doiras. Estruturalmente \u00e9 un encoro de gravidade con 128 metros de altura, local\u00edzase na confluencia dos concellos de Pesoz, Allande e Grandas de Salime. A estrada AS-14 discorre sobre a presa. Aproveitase, fundalmentalmente, para hidroel\u00e9ctrica.\nA superficie ocupada polas augas \u00e9 de 685 ha dos concellos de Allande, Grandas de Salime e Ibias en Asturias e m\u00e1is de Negueira de Mu\u00f1iz en Galicia.\nHistoria.\nO proxecto.\nA idea de constru\u00edr unha central hidroel\u00e9ctrica na zona comezou a xestarse a mediados de 1940 na localizaci\u00f3n que previamente valorara Narciso Hern\u00e1ndez Vaquero. Non obstante, non foi ata os anos inmediatamente posteriores ao final da segunda guerra mundial cando o proxecto, obra do enxe\u00f1eiro de cami\u00f1os Enrique Becerril y Ant\u00f3n-Miralles coa colaboraci\u00f3n do arquitecto Joaqu\u00edn Vaquero Palacios, comezou a tomar forma.\nPara sufragar os custos das obras, en 1945 as sociedades an\u00f3nimas Hidroel\u00e9ctrica del Cant\u00e1brico e Electra de Viesgo constitu\u00edron, a partes iguais, a empresa Saltos del Navia en Comunidad, que contaba co apoio do Banco Urquijo, e foi a s\u00faa oficina de estudos a que elaborou os proxectos e m\u00e1is os informes t\u00e9cnicos.\nObras previas.\nEn 1946 comezaron as primeiras obras e para deixar seco o leito onde se \u00eda levantar o encoro, precisouse desviar o curso do r\u00edo Navia e escavar un t\u00fanel de 30\u00a0725\u00a0m\u00b3 revestido con 11\u00a0789\u00a0m\u00b3 de formig\u00f3n. Ademais, o cemento para a fabricaci\u00f3n do formig\u00f3n produc\u00edase in situ, para o que se constru\u00edron varios silos e moxegas, e houbo de se buscar dunha canteira pr\u00f3xima capaz de fornecer o enorme volume de pedra necesario.\nO fornecemento de cl\u00ednker, xeso e outros materiais que vi\u00f1an por v\u00eda mar\u00edtima, realizouse a trav\u00e9s dun telef\u00e9rico de 36\u00a0km de lonxitude que chegaba ata o porto de Navia. No seu momento, foi o maior dos telef\u00e9ricos constru\u00eddos en Espa\u00f1a e chegou a contar con oito estaci\u00f3ns. Tam\u00e9n se constru\u00edron torneiras, almac\u00e9ns, estradas, planos inclinados e catro poboados para acubillar aos m\u00e1is de 3500 obreiros que chegaron doutras rexi\u00f3ns de Espa\u00f1a, principalmente de Andaluc\u00eda.\nO encoro.\nO cerne da obra, o encoro e a central, constru\u00edronse entre 1948 e 1953. Utiliz\u00e1ronse 630\u00a0000\u00a0m\u00b3 de formig\u00f3n para levantar un encoro de gravidade con noiros do 5\u00a0% augas arriba e do 72\u00a0% augas abaixo, cun raio de 400 metros no seu coroamento, e cunha altura sobre os cimentos de 132 metros; o que o converteron no seu d\u00eda no meirande encoro de Espa\u00f1a e o segundo de Europa. Constitu\u00edu un dos primeiros expo\u00f1entes do \"xigantismo\" que presidiu moitos proxectos similares na Espa\u00f1a de mediados do s\u00e9culo\u00a0XX .\nA s\u00faa masa \u00e9 de 80 000 toneladas. Na parte superior ten unha lonxitude de 250 metro e no seu centro est\u00e1n os catro aliviadoiros, con comportas de 12 metros de longo por 7 de alto; cunha capacidade de drenaxe de 2000\u00a0m\u00b3 por segundo.\nEst\u00e1 situado 22\u00a0km augas arriba do encoro de Doiras, e houbo que superar enormes dificultades para o constru\u00edr. Espa\u00f1a estaba sumida na escaseza da posguerra e sufr\u00eda o embargo das potencias vencedoras na segunda guerra mundial, pola s\u00faa banda afectada pola s\u00faa propia posguerra. O proxecto, as\u00ed e todo, rematouse en 1955 a pesar da falta de medios. Malia a ONU decretar un embargo contra o r\u00e9xime franquista, a empresa brit\u00e1nica English Electric forneceu as turbinas e os xeradores, imprescindibles para a produci\u00f3n de enerx\u00eda el\u00e9ctrica .\nPosta en funcionamento.\nUnha vez constru\u00edda a presa, pero a\u00ednda sen terminar o seu coroamento, o 23 de setembro de 1953 taponouse o t\u00fanel de desv\u00edo de augas e comezou o encoro do r\u00edo Navia. Dous meses despois, o 23 de novembro, as augas alcanzaron o nivel do aliviadoiro provisional acondicionado nos bloques centrais. O 19 de decembro acoplouse \u00e1 rede el\u00e9ctrica nacional e principiou o primeiro grupo xerador a producir enerx\u00eda que se puxo en funcionamento, o actual n\u00ba 4. Outros dous fix\u00e9rono en xu\u00f1o e decembro de 1954, e o cuarto e \u00faltimo o 31 de marzo de 1955. A inauguraci\u00f3n oficial do conxunto foi o 24 de agosto de 1955.\nImpacto na zona.\nO encoro mudou para sempre a fisionom\u00eda da ribeira do Navia, augas arriba do encoro. Foi necesario alagar 1995 leiras, con m\u00e1is de 3000 parcelas, 25360 \u00e1rbores madereirias, 13\u00a0800 froiteiras e 14\u00a0051 cepeiras de vide; o que sup\u00f3n 685 hect\u00e1reas que, ademais, incl\u00faen ladeiras sen cultivo, predios urbanos, ru\u00ednas, patios, currais, oito pontes, cinco igrexas, varias capelas e catro cemiterios.\nNumerosas estradas e cami\u00f1os quedaron cortados ao alagar as augas do encoro parte dos seus trazados, como a antiga C-630, entre Verducedo e Grandas de Salime a trav\u00e9s de San Mart\u00edn del Valledor, Vilarpedre e o val do r\u00edo del Ouro, o que motivou a construci\u00f3n da actual estrada AS-14, a trav\u00e9s da parte superior do encoro, e que a empresa propietaria da central quedou obrigada a manter un servizo gratu\u00edto de barcas que cruzaban o encoro entre os puntos nas que as augas cubr\u00edan a antiga estrada.\nAlgo similar ocorreu entre as localidades luguesas de San Pedro de Ernes e Entralgo; ou entre Barcela e Negueira, onde tam\u00e9n se estableceron pasos con barcas.\nCentral hidroel\u00e9ctrica de Salime.\nA central hidroel\u00e9ctrica de Salime conta con catro grupos xeradores de 32 MW cada un, que entregan enerx\u00eda a unha tensi\u00f3n de 11\u00a0000 volts, e que se puxeron en funcionamento comercial entre 1953 e 1956, o que se traduce nunha potencia total de 128\u00a0MW e unha enerx\u00eda producida nun ano medio de 350\u00a0GWh .\nAs turbinas son tipo Francis verticais, alimentadas por tubos de 2,5 metros de di\u00e1metro, capaces de evacuar un caudal de 152\u00a0m\u00b3/s. Evac\u00faa a enerx\u00eda el\u00e9ctrica xerada a trav\u00e9s dunha rede de 132\u00a0kV .\nPertence \u00e1 empresa \"Saltos del Navia CB\", propiedade ao 50 % de HC Energ\u00eda e Endesa Generaci\u00f3n .\nArte.\nO arquitecto Joaqu\u00edn Vaqueiro Palacios e o seu fillo, Joaqu\u00edn Vaqueiro Turcios dotaron \u00e1s instalaci\u00f3ns de diversos elementos ornamentais e decorativos.\nO primeiro encargouse da fachada principal da galer\u00eda pola que se accede ao interior da planta, adorn\u00e1ndoa con diversos relevos de formig\u00f3n formando un mural que representa o proceso de produci\u00f3n de enerx\u00eda el\u00e9ctrica .\nPola s\u00faa banda, Vaquero Turcios dese\u00f1ou un miradoiro colgante na marxe dereita do r\u00edo, co\u00f1ecido como \"A boca da balea\", dende o que se pode admirar todo o conxunto. Seus son tam\u00e9n os murais que adornan a sala de turbinas. O de maior tama\u00f1o (60 metros de longo por 5 de alto) representa todo o proceso construtivo da central, dende os primeiros estudos ata a distribuci\u00f3n da enerx\u00eda el\u00e9ctrica, pasando pola primeira reuni\u00f3n do consello de administraci\u00f3n ou o \u00e9xodo da poboaci\u00f3n dos lugares asolagados polas augas. .\nAdemais, Vaquero Turcios pensara en debuxar os rostros de Picasso, Einstein, Planck e Freud. Por\u00e9n, a censura da \u00e9poca impediuno. Con motivo da restauraci\u00f3n dos murais realizada en 2001, Vaquero Turcios rescatou a idea, e decidiu realizala; e dende ent\u00f3n as s\u00faas facianas presiden a sala de turbinas ."}
{"id": "553606", "revid": "5863", "url": "https://gl.wikipedia.org/wiki?curid=553606", "title": "Benito Hermida Verea", "text": ""}
{"id": "553607", "revid": "55340", "url": "https://gl.wikipedia.org/wiki?curid=553607", "title": "Presa de Doiras", "text": ""}
{"id": "553608", "revid": "55340", "url": "https://gl.wikipedia.org/wiki?curid=553608", "title": "Presa de Salime", "text": ""}
{"id": "553611", "revid": "47401", "url": "https://gl.wikipedia.org/wiki?curid=553611", "title": "Estaci\u00f3n h\u00famida", "text": ""}
{"id": "553612", "revid": "47401", "url": "https://gl.wikipedia.org/wiki?curid=553612", "title": "Estaci\u00f3n das choivas", "text": ""}
{"id": "553613", "revid": "47401", "url": "https://gl.wikipedia.org/wiki?curid=553613", "title": "Estaci\u00f3n chuviosa", "text": ""}
{"id": "553614", "revid": "47401", "url": "https://gl.wikipedia.org/wiki?curid=553614", "title": "Tempada h\u00famida", "text": ""}
{"id": "553615", "revid": "23204", "url": "https://gl.wikipedia.org/wiki?curid=553615", "title": "Ottoline Morrell", "text": "Ottoline Morrell, nada Ottoline Violet Anne Cavendish-Bentinck en Tunbridge Wells o 16 de xu\u00f1o de 1873 e finada en Londres en 21 de abril de 1938, foi unha arist\u00f3crata brit\u00e1nica, mecenas, pacifista e anfitrioa da elite cultural do seu tempo. Era sobri\u00f1a de Elizabeth Bowes-Lyon, m\u00e1is tarde ra\u00ed\u00f1a nai do Reino Unido. En 1902 casou co deputado liberal Philip Morrell. Estudou no Somerville College da Universidade de Oxford.\nAnfitrioa cultural.\nLady Ottoline acolleu a numerosos cient\u00edficos e artistas na s\u00faa casa no distrito londiniense de Bloomsbury. Era unha anfitrioa habitual do grupo que m\u00e1is tarde se co\u00f1ecer\u00eda como C\u00edrculo de Bloomsbury, que contaba con membros co\u00f1ecidos como Virginia Woolf, Lytton Strachey, Bertrand Russell, John Maynard Keynes, EM Forster, Duncan Grant e Vanessa Bell. Tivo varios amantes, e mantivo unha relaci\u00f3n amorosa con Russell, as\u00ed como coa pintora Dora Carrington. Durante a primeira guerra mundial, Morrell foi unha dos principais pacifistas. Apoiou aos obxectores de conciencia activos, alg\u00fans dos cales tam\u00e9n pertenc\u00edan ao grupo de Bloomsbury, e animou a Sigfried Sassoon a presentar a carta contra a guerra no Parlamento. Durante este tempo ela tam\u00e9n constru\u00edu certa reputaci\u00f3n como paisaxista.\nLegado literario.\nMorrell foi fonte de inspiraci\u00f3n para varias obras literarias da s\u00faa \u00e9poca. Modelou para Mrs Bidlake en \"Point counter Point\" de Aldous Huxley de 1928 e para Hermione Roddice en \"Love and Women\" ( \"Mulleres namoradas\" ) de DH Lawrence. Alg\u00fans cr\u00edticos cren que tam\u00e9n foi a inspiraci\u00f3n para o libro de D. H. Lawrence \"Lady Chatterley's Lover,\" levado ao cine por Just Jaeckin en 1981 como \"O amante de Lady Chatterley.\" "}
{"id": "553619", "revid": "89787", "url": "https://gl.wikipedia.org/wiki?curid=553619", "title": "Estaci\u00f3n seca", "text": "A estaci\u00f3n seca \u00e9 unha expresi\u00f3n climatol\u00f3xica empregada comunmente ao describir o clima nos tr\u00f3picos. O clima nos tr\u00f3picos est\u00e1 dominado polo cinto de chuvias tropicais, que oscila do norte ao sur do tr\u00f3pico no transcurso do ano. Este cinto de chuvias tropicais permanece no hemisferio sur de outubro a marzo e, durante este tempo, o tr\u00f3pico norte experimenta a estaci\u00f3n seca, onde a precipitaci\u00f3n \u00e9 moi escasa, con xornadas tipicamente quentes e asolladas. De abril a setembro, o cinto de chuvias pasa ao hemisferio norte e o tr\u00f3pico do sur experimenta a s\u00faa estaci\u00f3n seca.\nDistribuci\u00f3n xeogr\u00e1fica.\nO cinto de chuivas tropicais at\u00f3pase no hemisferio sur aproximadamente de outubro a marzo; durante ese tempo, os tr\u00f3picos do norte te\u00f1en unha estaci\u00f3n seca con precipitaci\u00f3ns m\u00e1is escasas, e os d\u00edas adoitan ser asollados en todas as partes. De abril a setembro, o cinto de chuvias sit\u00faase no hemisferio norte e os tr\u00f3picos do sur te\u00f1en a s\u00faa estaci\u00f3n seca. Segundo a clasificaci\u00f3n clim\u00e1tica de K\u00f6ppen, para os climas tropicais, un mes de estaci\u00f3n seca def\u00ednese como un mes en que a precipitaci\u00f3n media \u00e9 inferior a 60\u00a0mm. \nO cinto de chuivas adoita chegar polo norte ata o tr\u00f3pico de C\u00e1ncer e polo sur ata o tr\u00f3pico de Capricornio. Anualmente, preto desas latitudes hai unha estaci\u00f3n chuviosa e unha estaci\u00f3n seca. No ecuador hai d\u00faas estaci\u00f3ns chuviosas e d\u00faas secas, xa que o cinto de chuvias pasa d\u00faas veces ao ano: unha cando se move ao norte e outra ao moverse ao sur. Entre os tr\u00f3picos e o ecuador as localidades poden experimentar unha curta estaci\u00f3n chuviosa e outra prolongada. A xeograf\u00eda local pode modificar substancialmente estes patr\u00f3ns clim\u00e1ticos.\nDoenzas.\nAs investigaci\u00f3ns realizadas indican que en \u00c1frica o inicio da estaci\u00f3n seca coincide cun aumento nos casos de xaramp\u00f3n, o que os investigadores cren que poder\u00eda atribu\u00edrse \u00e1 maior concentraci\u00f3n de persoas na estaci\u00f3n seca, xa que as operaci\u00f3ns agr\u00edcolas son practicamente imposibles sen risco. Durante este tempo, alg\u00fans agricultores marchan \u00e1s cidades, creando n\u00facleos de maior densidade de poboaci\u00f3n e permitindo que a doenza se propague m\u00e1is facilmente.\nInvestigaci\u00f3n.\nOs novos datos amosan que nas partes estacionais da selva amaz\u00f3nica de Am\u00e9rica do Sur, o crecemento e a cobertura da follaxe var\u00eda entre as estaci\u00f3ns seca e h\u00famida, con aproximadamente un 25\u00a0% m\u00e1is de follas e un crecemento m\u00e1is r\u00e1pido na estaci\u00f3n seca. Os investigadores cren que o propio Amazonas ten o efecto de traer o inicio da tempada de chuvias: ao facer crecer m\u00e1is follaxe, evap\u00f3rase m\u00e1is auga. Por\u00e9n, este crecemento aparece s\u00f3 nas partes non perturbadas da conca do Amazonas, onde os investigadores cren que as ra\u00edces poden chegar m\u00e1is fondas e recolectar m\u00e1is auga de chuvia. Tam\u00e9n se demostrou que os niveis de ozono son moito m\u00e1is altos na estaci\u00f3n seca que na estaci\u00f3n h\u00famida na conca do Amazonas.\nDuraci\u00f3n.\nEn Australia e en Suram\u00e9rica, a estaci\u00f3n seca \u00e1brese oficialmente entre maio e setembro. Polo menos nas \u00e1reas costeiras, o per\u00edodo entre a estaci\u00f3n seca e o comezo das chuvias monz\u00f3nicas (outubro a decembro) \u00e9 unha tempada de chuvias ocasionais e alta humidade."}
{"id": "553624", "revid": "25871", "url": "https://gl.wikipedia.org/wiki?curid=553624", "title": "Powys", "text": "Powys \u00e9 unha autoridade unitaria de Gales (Reino Unido), e tam\u00e9n un condado preservado. Foi establecido pola divisi\u00f3n administrativa o 1 de abril de 1974. Foi formado polos antigos condados de Montgomeryshire e Radnorshire, engadido \u00e1 maior\u00eda do condado de Brecknockshire e un pouco do antigo Denbighshire. As s\u00faas fronteiras corresp\u00f3ndense aproximadamentre coas do reino de Powys medieval. \u00c9 o \u00fanico condado preservado que non se dividiu en 1994, e tam\u00e9n o m\u00e1is grande no pa\u00eds.\nComo condado preservado, limita ao norte con Clwyd, ao noroeste con Gwynedd, ao oeste con Dyfed, ao suroeste con Glamorgan do Oeste, ao sur con Mid Glamorgan e ao sueste con Gwent. Coas novas \u00e1reas principais, ten fronteiras ao norte con Wrexham County Borough e Denbighshire, ao noroeste con Gwynedd , ao oeste con Ceredigion e Carmarthenshire, ao sur con Neath-Port Talbot, Merthyr Tydfil, Caerphilly e Blaenau Gwent, e ao sueste con Monmouthshire. Limita tam\u00e9n cos condados ingleses de Shropshire e Herefordshire.\nA capital de Powys \u00e9 Llandrindod Wells, pero a s\u00faa localidade m\u00e1is grande \u00e9 Y Drenewidd (Newtown). A poboaci\u00f3n en Powys foi estimada en 2010 como 131.000. A densidade de 25 por quil\u00f3metro cadro \u00e9 a m\u00e1is pequena en Gales. O 30,1% de Powys pode falar, escribir ou ler o idioma gal\u00e9s.\nXeograf\u00eda.\nBoa parte do condado \u00e9 monta\u00f1oso e por iso \u00e9 dif\u00edcil conducir do norte ao sur. O r\u00edo Severn, o m\u00e1is longo do Reino Unido, empeza no condado veci\u00f1o de Ceredigion e discorre nunhas localidades de Powys: Llanidloes, Caersws, Y Drenewidd - Newtown e Welshpool. O r\u00edo Wye, o quinto r\u00edo m\u00e1is longo, corre en Rhayader e Builth Wells, e Hai on Wye leva o seu nome. O d\u00e9cimo sexto r\u00edo m\u00e1is longo do Estado, o r\u00edo Teme, empeza en Powys e corre en Knighton. M\u00e1is ao sur hai o r\u00edo Usk en Brecon. Alg\u00fans dos r\u00edos te\u00f1en encoros para fornecer enerx\u00eda a unhas cidades grandes en Inglaterra do oeste e Gales do sur. O \u00fanico parque nacional en Powys \u00e9 Brecon Beacons no sur.\nEscudo.\nO escudo do condado \u00e9 principalmente negro (polas Y Mynyddoedd Duon, as Black Mountains) e ouro (simboliza miner\u00eda e a riqueza do condado). Hai tres fontes, que significan os r\u00edos e lagos. Arriba do escudo hai unha torre negra que significa a historia militar de Powys. Un mi\u00f1ato ten \"losanges\" (\u25ca rombos her\u00e1ldicos) que significan miner\u00eda de carb\u00f3n, e unha peza de la dourada que significa cr\u00eda de ovellas. O lema \"Powys Paradwys Cymru\" significa Powys, Para\u00edso de Gales en gal\u00e9s.\nComercio.\nDesde o decembro de 2007, o condado ten un Selo de comercio xusto."}
{"id": "553625", "revid": "111586", "url": "https://gl.wikipedia.org/wiki?curid=553625", "title": "Condados preservados de Gales", "text": "Gales div\u00eddese en oito condados preservados. Son \u00e1reas utilizadas para fins cerimoniais militares de lugartenencia (intendencia) e shrievalty (sede do sheriff) .\nEntre 1974 e 1996, foron utilizados para fins do goberno local.\nSete dos oito condados conservados est\u00e1n agora divididos en condados e \u00e1reas principais. Powys \u00e9 o \u00fanico que a\u00ednda existe, sendo ademais o maior entre os condados hist\u00f3ricos."}
{"id": "553626", "revid": "1888", "url": "https://gl.wikipedia.org/wiki?curid=553626", "title": "Jos\u00e9 Comesa\u00f1a P\u00e9rez", "text": "Jos\u00e9 Comesa\u00f1a P\u00e9rez, nado en Vigo cara a 1910 e finado en Vincios (Gondomar) o 6 de outubro de 1936, foi un albanel e pol\u00edtico galego.\nTraxectoria.\nFillo de Jos\u00e9 Benito Comesa\u00f1a e Adelina P\u00e9rez. Veci\u00f1o do barrio da Garita de Alcabre, era membro da Sociedad de Agricultores y Ganaderos de Alcabre, que en novembro de 1934 se constitu\u00edu como sindicato agrario, sendo elixido Jos\u00e9 Comesa\u00f1a como secretario. Co golpe de Estado do 18 de xullo de 1936 xunto con outros membros da directiva da sociedade, o seu irm\u00e1n Antonino Comesa\u00f1a P\u00e9rez, o seu primo Emilio Comesa\u00f1a Sobreira, e Fernando Costas Iglesias, foron ao cuartel da Garda Civil de Bouzas a pedir armas para opo\u00f1erse ao golpe, e non llas entregaron. O 30 de setembro foron detidos. Foron encerrados no front\u00f3n da r\u00faa Mar\u00eda Berdiales, de onde os sacou Francisco Gonz\u00e1lez Rodr\u00edguez o 6 de outubro para asasinalos. O seu cad\u00e1ver apareceu na Pasaxe de Vincios xunto co do seu irm\u00e1n Antonio e o de Emilio Gir\u00e1ldez Rodr\u00edguez.\nVida persoal.\nCasou con Eusebia Pampill\u00f3n Oitab\u00e9n e foi pai de Telmo e Margarita Comesa\u00f1a Pampill\u00f3n."}
{"id": "553627", "revid": "127505", "url": "https://gl.wikipedia.org/wiki?curid=553627", "title": "Emilio Comesa\u00f1a Sobreira", "text": "Emilio Comesa\u00f1a Sobreira, nado en Vigo cara a 1887 e finado en Vincios (Gondomar) o 6 de outubro de 1936, foi un carpinteiro e pol\u00edtico galego.\nTraxectoria.\nVeci\u00f1o de Alcabre, era membro da Sociedad de Agricultores y Ganaderos de Alcabre, que en novembro de 1934 se constitu\u00edu como sindicato agrario, sendo elixido Jos\u00e9 Comesa\u00f1a como vicepresidente. No ver\u00e1n de 1936 era o presidente do sindicato. Co golpe de Estado do 18 de xullo de 1936 xunto con outros membros da directiva da sociedade, os seus primos Antonio e Jos\u00e9 Comesa\u00f1a P\u00e9rez, e Fernando Costas Iglesias, foron ao cuartel da Garda Civil de Bouzas a pedir armas para opo\u00f1erse ao golpe, e non llas entregaron. O 30 de setembro foron detidos. Foron encerrados no front\u00f3n da r\u00faa Mar\u00eda Berdiales, de onde os sacou Francisco Gonz\u00e1lez Rodr\u00edguez o 6 de outubro para asasinalos. O seu cad\u00e1ver apareceu en Vichic\u00e1ns, na Volta da Matanza (Vincios, Gondomar), xunto cos de Fernando Costas e Manuel Enrique Villar Cimadevila.\nVida persoal.\nCasou con Aurora Fern\u00e1ndez e foi pai de Aurora, Argentina, Carmen, Sara, Emilio, Jos\u00e9 e Manuel Comesa\u00f1a Fern\u00e1ndez."}
{"id": "553628", "revid": "1888", "url": "https://gl.wikipedia.org/wiki?curid=553628", "title": "Jos\u00e9 Comesa\u00f1a", "text": ""}
{"id": "553629", "revid": "55340", "url": "https://gl.wikipedia.org/wiki?curid=553629", "title": "Encoro de Grandas de Salime", "text": ""}
{"id": "553630", "revid": "89787", "url": "https://gl.wikipedia.org/wiki?curid=553630", "title": "Alvan (m\u00fasico)", "text": "Alexis Morvan-Rosius, nado en Lorient o 17 de marzo de 1993, \u00e9 un m\u00fasico bret\u00f3n de m\u00fasica electr\u00f3nica, m\u00e1is co\u00f1ecido como Alvan. En 2022, representar\u00e1 a Francia no Festival de Eurovisi\u00f3n xunto ao grupo Ahez.\nTraxectoria.\nAlvan \u00e9 un m\u00fasico polinstrumentista, cantante e guitarrista de formaci\u00f3n. Malia comezar a facer m\u00fasica en 2011, non se dedicou profesionalmente \u00e1 s\u00faa carreira ata o ano 2015, asoci\u00e1ndose \u00e1 discogr\u00e1fica Flou e posteriormente a Inside Records. En 2016 publicou os seus primeiros \u00e1lbums, chegando a superar as 100.000 reproduci\u00f3ns en Spotify e Soundcloud. Ese mesmo ano ga\u00f1ou o concurso de novos talentos BPM Contest, acadando un contrato con Warner Music Group a trav\u00e9s da s\u00faa discogr\u00e1fica Elektra Records. Alvan ten participado en diversos festivais, destacando o Trans Musicales de Rennes, La Nuit de l'Erdre e Le Bal du Marquis.\nEn 2022, anunciou a s\u00faa candidatura para representar a Francia no Festival de Eurovisi\u00f3n, nun proxecto conxunto co tr\u00edo feminino Ahez. Ao ser escollidos como un dos 12 grupos que hab\u00edan competir no concurso \"Eurovision France, c'est vous qui d\u00e9cidez 2022,\" Alvan e Ahez clasific\u00e1ronse para a final, onde obtiveron o primeiro lugar tanto no voto do xurado como no televoto, ga\u00f1ando o concurso. Esta ser\u00e1 a segunda vez que Francia participe cunha canci\u00f3n en bret\u00f3n, despois de facelo Dan Ar Braz e L'H\u00e9ritage des Celtes na edici\u00f3n de 1996."}
{"id": "553631", "revid": "98629", "url": "https://gl.wikipedia.org/wiki?curid=553631", "title": "George Sassoon", "text": "George Thornycroft Sassoon, nado o 30 de outubro de 1936 e finado o 8 de marzo de 2006, foi un cient\u00edfico, enxe\u00f1eiro electr\u00f3nico, ling\u00fcista, tradutor e autor brit\u00e1nico. \nTraxectoria.\nVida temper\u00e1.\nSassoon era o \u00fanico fillo do poeta Siegfried Sassoon e Hester Gatty. Naceu en Londres, onde os seus pais alugaran unha casa, e foi bautizado en St Martin-in-the-Fields. \nAo mes de nacer, o seu pai escribiu en broma a Max Beerbohm: \"Preg\u00fantome se el se converter\u00e1 en primeiro ministro, poeta laureado, arcebispo de Canterbury ou simplemente editor de The Times Literary Supplement?\" \"Ou Mestre de The Quorn? Ou simplemente escudeiro de Heytesbury?\" \nEn 1947, os pais de separ\u00e1ronse, e el pasou boa parte da s\u00faa infancia coa s\u00faa nai en Ben Buie, na illa escocesa de Mull, onde lle axudou a dirixir unha granxa de ovellas. Entre outros lugares, estudou no King's College de Cambridge.\nCarreira.\nDestacou pola s\u00faa gran capacidade ling\u00fc\u00edstica, aprendendo idiomas como o serbocroata, o hebreo, o arameo e o klingon. Investigou fen\u00f3menos do espazo exterior e escribiu dous libros sobre hipot\u00e9ticas visitas extraterrestres.\nEntre as afecci\u00f3ns de Sasson estaben a interpretaci\u00f3n do piano-acorde\u00f3n, o cr\u00edcket, as ant\u00edpodas e a \"radio-amateur\" (o seu distintivo era GM3JZK).\nVida persoal.\nDespois da morte do seu pai, Sassoon herdou a gran casa de campo de Heytesbury en Wiltshire. Atopouno moi descoidado, traballou para restaurala, e loitou sen \u00e9xito para evitar que unha circunvalaci\u00f3n pasase polo parque da casa; no proceso, vendeu moitos dos papeis orixinais do seu pai para recadar fondos. A parte sur do parque foi expropiada en 1985 , separando a casa do seu campo de cr\u00edcket. Vendeu a casa en 1996 tras un incendio e trasladouse a unha propiedade menor na aldea de Sutton Veny.\nSassoon casou catro veces: con Stephanie Munro, en Inverness en 1955 (disolto en 1961); con Marguerite Dicks en 1961 (disolto en 1974); con Susan Christian-Howard en 1975 (disolto en 1982); e, por \u00faltimo, Alison Pulvertaft en 1994.\nA filla de George polo seu primeiro matrimonio, Kendall Sassoon, naceu pouco despois de que os seus pais se separasen. Ela \u00e9 a Patroa Xefa da Siegfried Sassoon Fellowship.\nA filla e o fillo de George polo seu terceiro matrimonio, Isobel (nada en 1976) e Thomas (nado en 1978), morreron ambos nun accidente de tr\u00e1fico en Somerset, en 1996. Sassoon morreu en Wiltshire dez anos despois, aos 69 anos, de cancro. O seu corpo foi enterrado na Illa de Mull nas H\u00e9bridas Interiores de Escocia."}
{"id": "553633", "revid": "22795", "url": "https://gl.wikipedia.org/wiki?curid=553633", "title": "Phyllocarida", "text": ""}
{"id": "553635", "revid": "22795", "url": "https://gl.wikipedia.org/wiki?curid=553635", "title": "Nebaliacea", "text": ""}
{"id": "553636", "revid": "1888", "url": "https://gl.wikipedia.org/wiki?curid=553636", "title": "Manuel Enrique Villar Cimadevila", "text": ""}
{"id": "553637", "revid": "15490", "url": "https://gl.wikipedia.org/wiki?curid=553637", "title": "George Thornycroft Sassoon", "text": ""}
{"id": "553639", "revid": "85894", "url": "https://gl.wikipedia.org/wiki?curid=553639", "title": "A Insua, Fisterra, Fisterra", "text": "A Insua, antigamente chamada A Insua de Duio, \u00e9 un lugar da parroquia de Fisterra, no concello coru\u00f1\u00e9s de Fisterra. Segundo o IGE en 2021 ti\u00f1a 122 habitantes (63 homes e 59 mulleres)."}
{"id": "553640", "revid": "785", "url": "https://gl.wikipedia.org/wiki?curid=553640", "title": "A Insua de Duio", "text": ""}
{"id": "553641", "revid": "23204", "url": "https://gl.wikipedia.org/wiki?curid=553641", "title": "Siegfried Sassoon", "text": "Siegfried Loraine Sassoon, nado en Matfield, Kent, o 8 de setembro de 1886 e finado en Heytesbury, Wiltshire, Reino Unido, o 1 de setembro de 1967, foi un escritor e poeta brit\u00e1nico. Os seus poemas antibelicistas, escritos tras a experiencia no ex\u00e9rcito brit\u00e1nico na Primeira guerra mundial, fix\u00e9ronse famosos e o maior reco\u00f1ecemento literario obt\u00edvoo pola autobiograf\u00eda novelada, co\u00f1ecida como \"trilox\u00eda Sherston\".\nPolos m\u00e9ritos militares, como traer de volta un soldado ferido durante un intenso fogo, foi nomeado comendador da Orde do Imperio Brit\u00e1nico e recibiu a Cruz Militar.\nPrimeiros anos e educaci\u00f3n.\nO seu pai, Alfred Ezra Sassoon Masri, pertenc\u00eda a unha familia de comerciantes xudeus, pero foi desherdado ao casar cunha cat\u00f3lica, Teresa, da familia de escultores Thornycroft, creadores dalgunhas c\u00e9lebres estatuas de Londres.\nSiegfried foi o segundo de tres fillos. O seu nome foi elixido pola s\u00faa nai, que sent\u00eda afecci\u00f3n pola m\u00fasica de Wagner. Cando Sassoon ti\u00f1a catro anos, os seus pais separ\u00e1ronse. O pai visitaba semanalmente os fillos na casa familiar, mentres a nai se pechaba na sala, molesta pola separaci\u00f3n. En 1894, Alfred Sassoon morreu de tuberculose aos 33 anos o que afectou moito ao neno. \nSassoon estudou na New Beacon de Kent e no Marlborough College de Wiltshire. Comezou estudos de Dereito e Historia no Clare College de Cambridge, sen chegar a terminalos. A universidade nomeouno membro numerario en 1953 e custodia e divulga os seus diarios. \nPublicou alg\u00fans libros sen \u00e9xito, at\u00e9 a parodia \"The Everlasting Mercy\" de John Masefield, co pseud\u00f3nimo de Saul Kain , que supuxo o seu primeiro \u00e9xito literario.\nServizo na guerra.\nMotivado polo patriotismo, Sassoon alistouse vendo que Europa \u00eda cara \u00e1 primeira guerra mundial. En agosto de 1914, durante a declaraci\u00f3n de guerra a Alema\u00f1a, estaba de servizo no Yeomanry Sussex. Debido a un accidente de equitaci\u00f3n, pasou a convalecencia en Inglaterra. A morte do seu irm\u00e1n m\u00e1is novo, Hamo, na batalla de Gal\u00edpoli afectoulle moito.\nEn maio de 1915, foi destinado como tenente nos Royal Welch Fusiliers, e en novembro enviado a Francia. Al\u00ed f\u00edxose amigo de Robert Graves; unidos pola vocaci\u00f3n po\u00e9tica, l\u00edan e discut\u00edan os seus traballos. Ao ver a realidade da guerra, Siegfried arrepiouse e o ton da s\u00faa escritura cambiou: mentres os primeiros poemas presentan un romanticismo e dozura diletantes, no prop\u00f3sito de transmitir o horror das trincheiras a unha audiencia arrulada pola propaganda patri\u00f3tica, asumiu un ton discordante. Detalles como corpos esnaquizados e en descomposici\u00f3n, sucidade, covard\u00eda e suicidios son marcas da s\u00faa obra nese momento, e a filosof\u00eda de \"non descualifique a verdade\" tivo un efecto significativo sobre o movemento da poes\u00eda modernista. \nOs per\u00edodos de servizo de Sassoon na Fronte Occidental caracteriz\u00e1ronse por acci\u00f3ns valentes, inclu\u00edndo a captura dunha trincheira na Li\u00f1a Hindenburg. El sa\u00eda a mi\u00fado na noite a redadas e patrullas e demostrou unha eficacia desapiadada como comandante. O afundimento na miseria que os soldados eran obrigados a soportar produciulle un valor man\u00edaco. Polas faza\u00f1as case suicidas, os seus homes alcum\u00e1rono \"Jack o Tolo\". O 25 de xullo de 1916 foi condecorado coa Military Cros; a cita reza: \nDeprimido pola morte do seu amigo David Cuthbert Thomas (\"Dick Tiltwood\" na trilox\u00eda Sherston), Sassoon negouse a volver ao servizo, e animado por amigos pacifistas, como Bertrand Russell e Lady Ottoline Morrell, decidiu en 1917 protestar contra a prolongaci\u00f3n da guerra. Con este fin, enviou unha carta ao comandante en xefe titulada \"Declaraci\u00f3n dun Soldado\", transmitida \u00e1 prensa e lida no Parlamento por un deputado af\u00edn. A declaraci\u00f3n falaba da futilidade da guerra: \n\"Estou a facer esta declaraci\u00f3n como un acto de desaf\u00edo intencional \u00e1 autoridade militar (...) Creo que a guerra na que unha vez entrei como defensiva e de liberaci\u00f3n, converteuse nunha guerra de agresi\u00f3n e de conquista\").\"\"\nEn lugar de enviar a Sassoon \u00e1 corte marcial, o Subsecretario de Estado para a Guerra, Ian MacPherson decidiu que non era apto para o servizo e mandouno ao Hospital de Craiglockhart, preto de Edimburgo, onde foi oficialmente tratado por neurastenia. Antes de rexeitar volver ao servizo, guindara o list\u00f3n da s\u00faa Cruz Militar ao r\u00edo Mersey. \nA novela \"Regeneration\" de Pat Barker \u00e9 un relato de ficci\u00f3n dese per\u00edodo, foi levada ao cine no filme do mesmo t\u00edtulo en 1997, protagonizado por James Wilby como Sassoon, e Jonathan Pryce como W. HR Rivers, o psiquiatra que foi unha especie de pai substituto para o mozo atormentado. A s\u00faa repentina morte en 1922 foi outro gran pau para Sassoon. \nEn Craiglockhart, Sassoon co\u00f1eceu ao poeta Wilfred Owen, quen grazas a el perseverou na ambici\u00f3n de escribir mellor poes\u00eda. Unha copia manuscrita do \"Himno \u00e1 mocidade condenada\" con correcci\u00f3ns manuscritas de Sassoon, exposta no Imperial War Museum de Londres, \u00e9 testemu\u00f1o da medida da s\u00faa influencia. Os documentos que se conservan mostran a profundidade do afecto de Owen e a s\u00faa admiraci\u00f3n por Sassoon. Ambos regresaron ao servizo en Francia, pero Owen foi morto en 1918. Sassoon, a pesar de todo, foi ascendido, e tras pasar un tempo f\u00f3ra de perigo en Palestina, regresou \u00e1 fronte onde foi ferido por fogo amigo na cabeza; pasou o resto da guerra en Gran Breta\u00f1a. Por ent\u00f3n fora promovido ao grao de capit\u00e1n, e a\u00ednda que renunciou ao seu cargo en 1919, mantivo o rango. Ap\u00f3s da guerra, Sassoon desempe\u00f1ou un gran papel ao dar a co\u00f1ecer o traballo de Owen a un p\u00fablico m\u00e1is amplo. A amizade entre os dous \u00e9 o tema da obra de teatro de Stephen MacDonald, \"Not About Heroes\".\nPosguerra.\nNa guerra Sassoon entrara en contacto con homes de clases sociais desfavorecidas, o que contribu\u00edu a que simpatizase co ideario socialista. Despois dun tempo en Oxford, onde frecuentaba os amigos dos c\u00edrculos literarios, militou brevemente en pol\u00edtica afili\u00e1ndose ao movemento obreiro, e en 1919 comezou un labor como editor literario do xornal socialista \"Daily Herald\". Nese per\u00edodo Sassoon foi o respons\u00e1bel de captar como cr\u00edticos a persoas como E. M. Forster e Charlotte Mew, e de encargar material orixinal a Arnold Bennett e Osbert Sitwell. Os seus intereses art\u00edsticos tam\u00e9n se estenderon \u00e1 m\u00fasica. En Oxford present\u00e1ronlle ao mozo m\u00fasico William Walton, de quen foi amigo e mecenas. Walton m\u00e1is tarde dedicar\u00eda a s\u00faa abertura \"Portsmouth Point\" a Sassoon en reco\u00f1ecemento ao seu apoio.\nSassoon emprendeu unha xira de conferencias polos Estados Unidos, e viaxou por Europa nun autom\u00f3bil ofrecido polo editor Frankie Schuster. Mentres tanto, empezara a practicar a homosexualidade de maneira aberta. Embarcouse nunha aventura amorosa co artista Gabriel Atkin, a quen fora presentado por amigos com\u00fans. Durante a s\u00faa xira polos Estados Unidos, atopouse cun novo actor que o tratou cruelmente. Con todo, foi adorado polo p\u00fablico feminino, entre eles o do Vassar College. \nSassoon era un gran admirador do poeta gal\u00e9s Henry Vaughan. Nunha visita ao Gales en 1923, visitou a s\u00faa tumba en Llansanffraid, Powys, e al\u00ed escribiu un dos seus poemas m\u00e1is co\u00f1ecidos de tempos de paz: \"Na tumba de Henry Vaughan\". A morte de tres dos seus m\u00e1is pr\u00f3ximos amigos nun curto espazo de tempo (Edmund Gosse, Thomas Hardy e o editor Frankie Schuster) chegoulle como outro rev\u00e9s grave para a s\u00faa felicidade persoal. \nAo mesmo tempo, Sassoon disp\u00fa\u00f1ase a tomar unha nova direcci\u00f3n: durante a s\u00faa permanencia nos Estados Unidos esbozara unha novela. En 1928, diversificouse na prosa con \"\"Memoirs of a Fox-Hunting Man\" (\"Memorias dun cazador de raposos\"), o primeiro volume publicado de forma an\u00f3nima dunha ficticia autobiograf\u00eda novelada, que foi aceptada case de inmediato como un cl\u00e1sico, o que lle trouxo ao autor nova fama como escritor de humor. O libro ga\u00f1ou o James Tait Black Award en 1928. Sassoon seguiu con \"Memoirs of an Infantry Officer\"\" (\"Memorias dun oficial de infantar\u00eda\") (1930) e \"Sherston's Progress\" (1936). Nos anos posteriores, revisou a s\u00faa nenez e mocidade en tres volumes da s\u00faa autobiograf\u00eda real, que tam\u00e9n foron amplamente aclamados. Este tres relatos titul\u00e1ronse \"The Old Century, The Weald of Youth\" e \"Sigfried's Journey.\"\nDespois dunha sucesi\u00f3n de aventuras amorosas con homes, inclu\u00eddo Glen Byam Shaw, o seu amigo \u00edntimo durante o resto da s\u00faa vida, Shaw casou coa actriz de \"The Ghost Train\", Angela Baddeley, e en 1933, Sassoon casou con Hester Gatty, moitos m\u00e1is nova que el. Isto levou ao nacemento dun fillo, algo que Sassoon anhelaba desde hab\u00eda moito tempo. Este neno, o seu \u00fanico fillo, George Sassoon (1936-2006) converteuse nun notable cient\u00edfico, ling\u00fcista e autor, e foi a adoraci\u00f3n de Siegfried, quen lle escribiu varios poemas. Con todo, o matrimonio rompeu despois da segunda guerra mundial. Sassoon, aparentemente, era incapaz de atopar un equilibrio entre a soidade que lle gustaba e a compa\u00f1\u00eda que tanto ansiaba.\nDesde 1945, Sassoon viviu reclu\u00eddo en Heytesbury, a\u00ednda que se mantivo en contacto cun c\u00edrculo que inclu\u00eda a E. M. Forster e J. R. Ackerley. Fixo estreita amizade con Vivien Hancock, directora da Greenways School \u00e1 que o seu fillo George asist\u00eda. Esta relaci\u00f3n provocou que a s\u00faa exesposa Hester fixese algunhas duras acusaci\u00f3ns contra Vivien Hancock, quen respondeu coa ameaza de acci\u00f3ns legais. Sassoon foi nomeado Comendador da Orde do Imperio Brit\u00e1nico en 1951.\nEn 1957, con 71 anos, converseuse ao catolicismo, e realizou visitas peri\u00f3dicas \u00e1s monxas de Stanbrook Abbey. A imprenta da abad\u00eda publicou edici\u00f3ns conmemorativas dalg\u00fans dos seus poemas. Durante este tempo tam\u00e9n se interesou en asuntos de car\u00e1cter sobrenatural, e uniuse ao Ghost Club. \nMorreu de cancro de est\u00f3mago sete d\u00edas antes de facer os 81 anos. Est\u00e1 enterrado en St Andrew de Mells (Somerset), nunha tumba pr\u00f3xima \u00e1 de Ronald Knox, sacerdote e escritor a quen admiraba.\nLegado.\nO 11 de novembro de 1985, Sassoon foi homenaxeado xunto a quince poetas b\u00e9licos da gran guerra, nunha lousa localizada na Abad\u00eda de Westminster na Poet's Corner. A inscrici\u00f3n foi escrita polo seu amigo e compa\u00f1eiro poeta de guerra Wilfred Owen. Di as\u00ed: \"O meu tema \u00e9 a guerra, e a compaix\u00f3n da guerra.\" \"A poes\u00eda est\u00e1 na compaix\u00f3n\".\nO \u00fanico fillo de Siegfried Sassoon, George Sassoon, morreu de cancro aos oitenta anos en 2006. George tivo tres fillos, dous dos cales morreron nun accidente de autom\u00f3bil en 1996. A filla de George polo seu primeiro matrimonio, Kendall Sassoon \u00e9 a Patroa Xefa da Siegfried Sassoon Fellowship.\nEn maio de 2007, a medalla cuxo list\u00f3n Sassoon guindara ao mar, achouse nun \u00e1tico na casa de Mull, onde o seu fillo vivira, e foi comprada polos Royal Welch Fusiliers para a exhibici\u00f3n no seu museo de Caernarfon.\nEn 2009, a Universidade de Cambridge anunciou plans para adquirir un valioso arquivo de documentos de Sassoon, en poder da s\u00faa familia, coa intenci\u00f3n de agregalos \u00e1 colecci\u00f3n de Sassoon na biblioteca da Universidade. O National Heritage Memorial Fund apoiou a compra con 550.000 libras do 1,25 mill\u00f3ns do prezo de venda acordado.\nNa cultura popular.\nVarios dos poemas de Sassoon foron musicalizados, alg\u00fans durante a s\u00faa vida, como Cyril Rootham, ou en tempos recentes por Ed Puddick e a Greater Manchester Jazz Orchestra.\nO filme de 1997 \"Regeneration\" c\u00e9ntrase na institucionalizaci\u00f3n do poeta de guerra ingl\u00e9s Siegfried Sassoon (James Wilby) e do gal\u00e9s Wilfred Owen (Stuart Bunce) e no seu tratamento polo psiquiatra William Rivers (Jonathan Pryce) no Craiglockart War Hospital de Edimburgo durante a guerra mundial. A pel\u00edcula c\u00e9ntrase especialmente no arco de personaxes do tenente Sassoon, quen, tras a s\u00faa carta aberta demandando unha paz negociada en \"The Times\", foi declarado tolo e permanece confinado no hospital ata que se ofrece voluntario para volver ao servizo activo na fronte occidental.\nA obra teatral \"Death Comes for the War Poets\" de 2017, de Joseph Pearce, tece \"un tapiz de versos\" sobre as viaxes militares e espirituais de Siegfried Sassoon e Wilfred Owen.\nA pel\u00edcula biogr\u00e1fica de 2021 \"Benediction\", dirixida por Terence Davies, estreada en 2022 nas salas galegas, relata varias etapas da vida de Sigfried Sassoon, interpretado polo actor Jack Lowden. Na mesma pel\u00edcula, Wilfred Owen \u00e9 interpretado por Matthew Tennyson."}
{"id": "553646", "revid": "5863", "url": "https://gl.wikipedia.org/wiki?curid=553646", "title": "Emma R\u00edos Maneiro", "text": ""}
{"id": "553650", "revid": "22570", "url": "https://gl.wikipedia.org/wiki?curid=553650", "title": "Nebali\u00e1ceos", "text": "A dos nebali\u00e1ceos (\"Nebaliacea\") \u00e9 unha suborde de crust\u00e1ceos da clase dos malacostr\u00e1ceos, subclase dos filoc\u00e1ridos, a \u00fanica da orde dos leptostr\u00e1ceos.\nTaxonom\u00eda.\nDescrici\u00f3n.\nA suborde foi descrita en 1904 polo zo\u00f3logo escoc\u00e9s, especialista en carcinolox\u00eda, William Thomas Calman. \nEtimolox\u00eda.\nO nome cient\u00edfico \"Nebaliacea\" est\u00e1 formado polo adici\u00f3n ao nome do seu x\u00e9nero tipo, \"Nebalia\", o sufixo -\"acea\". Este sufixo deriva do lat\u00edn -\"\u0101ceus\", -\"\u0101cea\", -\"\u0101ceum\", formas que se utilizan na linguaxe cient\u00edfica para formar adxectivos denominativos, denotando \"que aparenta\", \"que parece\", \"semellante a\".\nFamilias.\nA suborde comprende tres familias:"}
{"id": "553651", "revid": "25871", "url": "https://gl.wikipedia.org/wiki?curid=553651", "title": "Nebalia", "text": "\"Nebalia\" \u00e9 un x\u00e9nero de crust\u00e1ceos da clase dos malacostr\u00e1ceos, subclase dos filoc\u00e1ridos, orde dos leptostr\u00e1ceos, suborde dos nebali\u00e1ceos e familia dos nebal\u00edidos.\nTaxonom\u00eda.\nDescrici\u00f3n.\nO x\u00e9nero foi descrito en 1814 polo zo\u00f3logo e bi\u00f3logo mari\u00f1o ingl\u00e9s William Elford Leach,\nNa s\u00faa obra:\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos:\nEspecies.\nNa actualidae reco\u00f1\u00e9cense no x\u00e9nero as seguintes especies:"}
{"id": "553652", "revid": "22795", "url": "https://gl.wikipedia.org/wiki?curid=553652", "title": "Nebal\u00edidos", "text": "A dos nebal\u00edidos (\"Nebaliidae\") \u00e9 unha familia de crust\u00e1ceos da clase dos malacostr\u00e1ceos, subclase dos filoc\u00e1ridos, orde dos leptostr\u00e1ceos e suborde dos nebali\u00e1ceos.\nEsta familia \u00e9 a m\u00e1is grande das tres que compo\u00f1en a suborde dos nebali\u00e1ceos, xa que cont\u00e9n 33 das 40 especies descritas. As s\u00faas especies p\u00f3dense distinguir das das outras d\u00faas familias pola forma estreita da furca cauda (que \u00e9 m\u00e1is ampla nos nebaliopsid\u00eddos) e polos calin\u00f3foros, \u00f3rganos sesoriais das antenas dos machos adultos, que est\u00e1n inchados nos paranebal\u00edidos pero non nos nebal\u00edidos. \nTaxonom\u00eda.\nDescrici\u00f3n.\nA familia foi descrita en 1819 polo conservador do Museo de Historia Natural de Londres George Samouelle.\nEtimolox\u00eda.\nO nome cient\u00edfico da familia esta fomado, segundo a norma, pola ra\u00edz do nome do seu x\u00e9nero tipo coa adici\u00f3n do sufixo do lat\u00edn cient\u00edfico -\"\u012ddae\", propio dos nomes das familias de animais.\nX\u00e9neros.\nA familia comprende os seguintes cinco x\u00e9neros:"}
{"id": "553653", "revid": "22795", "url": "https://gl.wikipedia.org/wiki?curid=553653", "title": "Nebaliidae", "text": ""}
{"id": "553654", "revid": "23204", "url": "https://gl.wikipedia.org/wiki?curid=553654", "title": "George Samouelle", "text": "George Samouelle, nado contra 1790 e finado en 1846, foi un conservador do Museo de Historia Natural de Londres e entom\u00f3logo e malac\u00f3logo brit\u00e1nico.\nTraxectoria.\nGeorge Samouelle, empregado como libreiro para Longman &amp; Co, ingresou no Museo de Historia Natural, a pesar de \"non ter ningunha aptitude cient\u00edfica\", ao mesmo tempo que William Elford Leach.\nParece que Leach axudou moito a Samouelle, e Bate e Westwood afirmaron que \"o doutor Leach \u00e9 a principal autoridade para o traballo de Samouelle\". Cando Leach deixou o museo, Samouelle asumiu o seu cargo, pero \"parec\u00eda incapaz de traballar independentemente\". \nVinte anos despois, en 1840, despois de descoidar o seu traballo, beber, insultar aos seus superiores e, nunha ocasi\u00f3n, quitarlle as etiquetas aos exemplares de Adam White, Samouelle foi despedido.\nMorreu algo menos de cinco anos despois. \nSamouelle interesouse principalmente polos lepid\u00f3pteros, pero tam\u00e9n escribiu \"A nomenclature of British Entomology\", ou un cat\u00e1logo con m\u00e1is de 4000 especies das clases dos crust\u00e1ceos, miri\u00e1podos, ara\u00f1as, \u00e1caro e insectos etc., ordenados alfabeticamente. Neste traballo describiu novos x\u00e9neros e noutros varias ordes de insectos. \nSamouelle foi un dos membros fundadores do \"Entomological Club\" en 1826, xunto con Abraham Davies, Samuel Henson e Edward Newman. \nAbreviatura.\nA abreviatura Samouelle empr\u00e9gase para reco\u00f1ecer a George Samouelle como autoridade na descrici\u00f3n e taxonom\u00eda en zoolox\u00eda."}
{"id": "553655", "revid": "22795", "url": "https://gl.wikipedia.org/wiki?curid=553655", "title": "Berkeley, California", "text": "Berkeley \u00e9 unha cidade do condado de Alameda, no estado de California (Estados Unidos).\nA cidade \u00e9 famosa pola s\u00faa universidade, a Universidade de California en Berkeley, que est\u00e1 reco\u00f1ecida como unha das mellores do mundo.\nXeograf\u00eda.\nSituada na ba\u00eda de San Francisco, xunto a Oakland, e enfronte da cidade de San Francisco, a unha altitude de 52 msnm. a cidade ocupa unha superficie de 45,73 km.\nSegundo o censo de 2020 contaba cunha poboaci\u00f3n de 124 321 habitantes, polo que a s\u00faa densidade de poboaci\u00f3n, nese ano, era de 2 718,5 hab./km\u00b2. "}
{"id": "553657", "revid": "45328", "url": "https://gl.wikipedia.org/wiki?curid=553657", "title": "Token Sou Bouquet", "text": "Os \"tokens\" Sou Bouquet son unha serie de moedas de cobre emitidas por bancos privados principalmente para o seu uso na provincia do Baixo Canad\u00e1 a mediados e a finais da d\u00e9cada de 1830, co valor dun soldo (\"sou\") ou medio penique.\nA serie recibe este nome por mor do ramo de flores (\"bouquet\" en franc\u00e9s) atadas cunha cinta que caracteriza os anversos destas moedas. \nHai un gran n\u00famero de variantes destes \"tokens\", que se diferencian fundamentalmente polo n\u00famero e polo tipo das flores do ramo, as\u00ed como polas inscrici\u00f3ns de ambas as faces das moedas.\nInicialmente foron emitidas polos bancos do Baixo Canad\u00e1, mais posteriormente foron imitadas por especuladores, a\u00ednda que cun peso inferior ao regulamentario. Conforme os achados arqueol\u00f3xicos, tam\u00e9n tiveron circulaci\u00f3n no Alto Canad\u00e1. \nA s\u00faa produci\u00f3n consistiu en tiraxes moi amplas, polo que son moi com\u00fans no \u00e1mbito do coleccionismo numism\u00e1tico. Os seus prezos son accesibles e s\u00f3 algunhas variantes m\u00e1is escasas poden alcanzar prezos significativamente altos.\nCaracterizaci\u00f3n.\nAnversos.\nO ramo de flores dos anversos aparece rodeado por diferentes posibilidades de lendas, a\u00ednda que as m\u00e1is frecuentes son / ou / , ou similares, e nalg\u00fans casos poden inclu\u00edr tam\u00e9n unha alusi\u00f3n ao banco emisor.\nReversos.\nO motivo central com\u00fan dos reversos \u00e9 a menci\u00f3n ao valor facial da moeda, seguindo o sistema tradicional franc\u00e9s, , rodeada por unha coroa de loureiro e as palabras e . \nHistoria.\nA primeira emisi\u00f3n (1835).\nA principios do s\u00e9culo XIX, tanto no Baixo Canad\u00e1 como no Alto Canad\u00e1 hab\u00eda unha grande escaseza de moeda circulante, o que obrigaba os comerciantes a un esforzo por utilizaren as moedas procedentes doutros pa\u00edses, como Inglaterra, os Estados Unidos ou M\u00e9xico. \nPara remediar esta situaci\u00f3n, o Banco de Montreal emitiu en xullo 1835 a primeira destas moedas comerciais (\"tokens\") que se deu en co\u00f1ecer como \"Sou Bouquet\"; o seu valor facial era dun soldo (\"sou\") ou medio penique. A ceca onde se produciu esta primeira emisi\u00f3n foi a \"Soho Mint\", de Watt e Boulton, en Birmingham, Inglaterra. Este primeiro \"token\" da serie amosaba no anverso un dese\u00f1o floral composto por trevos, rosas, cardos e espigas de trigo, rodeado pola inscrici\u00f3n / , e o reverso est\u00e1 ocupado polo valor facial, , rodeado por unha coroa de loureiro e a lenda \nAs flores e as follas utilizadas para o anverso simbolizaban os pobos de proveniencia dos inmigrantes no Baixo Canad\u00e1: o trevo de Irlanda, a rosa de Inglaterra e os cardos de Escocia, e o trigo como o cultivo b\u00e1sico do Quebec. A inscrici\u00f3n alusiva ao valor facial do reverso era err\u00f3nea, xa que deber\u00eda ser , no canto de , polo que se sup\u00f3n que o autor dos cu\u00f1os era un gravador que non dominaba o franc\u00e9s. O seguinte lote de tokens emitidos polo Banco de Montreal inclu\u00eda xa o propio nome do banco, , en lugar da inscrici\u00f3n . Suponse que na primeira emisi\u00f3n non aparec\u00eda polo feito de que o banco carec\u00eda daquela do permiso oficial do Goberno provincial para a emisi\u00f3n de moeda, que chegou o ano seguinte.\nA serie Belleville.\nMentres que os bancos de Montreal emit\u00edan os tokens do Sou Bouquet co peso correcto para o seu valor, houbo especuladores que comezaron a importar exemplares cun dese\u00f1o similar pero cun peso lixeiramente inferior, co que se beneficiaban coa diferenza entre o valor facial e o custo de fabricaci\u00f3n das moedas. O axente de troco Dexter Chapin importou para o Baixo Canad\u00e1 unha gran cantidade destas moedas que foran cu\u00f1adas nunha ceca privada de Belleville, en Nova Jersey, e gravadas polo gravador desta ceca, John Gibbs.\nO \"sou da Rebeli\u00f3n\".\nO 23 e o 24 de outubro de 1837 tivo lugar en Saint-Charles a Asemblea dos Seis Condados (\"Assembl\u00e9e des six-comt\u00e9s\"). Trat\u00e1base dunha asemblea de l\u00edderes patriotas e arredor de 6.000 dos seus seguidores, en protesta polas chamadas Resoluci\u00f3ns Russell. Este foi o preludio da Rebeli\u00f3n do Baixo Canad\u00e1 de 1837. Nesta asemblea prop\u00faxose un boicot a todos os bens producidos en Inglaterra, as\u00ed como ao uso da moeda brit\u00e1nica. Como resultado, o Sou Bouquet ga\u00f1ou moito en popularidade na provincia e pasou a ser co\u00f1ecido como \"o \"sou\" dos patriotas\".\nEn 1837 elaborouse un novo cu\u00f1o para a cu\u00f1axe dun novo reverso co ramo de flores rodeado pola lenda / , en alusi\u00f3n ao banco emisor. Esta remodelaci\u00f3n do reverso orixinario, obra do gravador Joseph Arnault, incl\u00fae ademais dous s\u00edmbolos que aluden \u00e1 liberdade: un barrete frixio \u00e1 dereita e unha estrela \u00e1 esquerda. A estrela era, por outra banda, un motivo habitual das cu\u00f1axes dos Estados Unidos naquela \u00e9poca, o que probablemente implicase unha chamada \u00e1 aproximaci\u00f3n entre ambos os territorios, en tanto que o gorro frixio apelaba \u00e1 liberdade con respecto ao dominio brit\u00e1nico. Consonte alg\u00fans autores, estes s\u00edmbolos foron introducidos por alg\u00fan empregado do banco emisor que era membro da Sociedade de Fillos da Liberdade, unha facci\u00f3n militante da Asemblea dos Seis Condados, ou tam\u00e9n por algu\u00e9n do banco que simpatizaba coa s\u00faa causa. Todos os directores do Banco do Pobo foron sospeitosos de seren rebeldes e, posteriormente, emit\u00edronse contra eles ordes de arresto.\nNos Arquivos Nacionais do Canad\u00e1 achouse un manuscrito do que se afirma que esta moeda foi posta en circulaci\u00f3n en Saint-Charles o primeiro d\u00eda da Asemblea dos Seis Condados. Como ese ano foi tam\u00e9n o da Rebeli\u00f3n do Baixo Canad\u00e1, comezou a cham\u00e1rselle \"soldo da Rebeli\u00f3n\".\nA serie de Birmingham.\n\u00c1 medida que a popularidade do \"token\" Sou Bouquet \u00eda crecendo no Baixo Canad\u00e1, comezaron a xurdir especuladores an\u00f3nimos que importaron pezas similares cu\u00f1adas en Birmingham, Inglaterra, na mesma ceca de Soho de onde proced\u00eda a emisi\u00f3n orixinaria para o Banco de Montreal. Estas novas tiraxes adoitan amosar a lenda , a\u00ednda que tam\u00e9n \u00e9 frecuente que se utilice o seu equivalente en ingl\u00e9s, .\nEmisi\u00f3ns de Montreal.\nComo a demanda dos \"tokens\" Sou Bouquet seguiu crecendo, cu\u00f1\u00e1ronse tam\u00e9n outras variedades no propio Montreal. Estas novas emisi\u00f3ns eran moi variables canto \u00e1 calidade da cu\u00f1axe e tam\u00e9n no relativo ao seu peso e o seu tama\u00f1o. Todas as inscrici\u00f3ns das emisi\u00f3ns de Montreal est\u00e1n escritas en franc\u00e9s.\nFinal e substituci\u00f3n.\nAs numerosoas versi\u00f3ns non oficiais en circulaci\u00f3n, moitas delas por baixo do peso normativo, levaron o \"token\" Sou Bouquet a un punto cr\u00edtico, ata tal punto que os bancos do Baixo Canad\u00e1 deixaron de o aceptar. Na s\u00faa substituci\u00f3n, os bancos de Montreal comezaron a emitir peniques e medios peniques co\u00f1ecidos como \"tokens\" do habitante, en alusi\u00f3n ao motivo principal do seu dese\u00f1o. Unha normativa promulgada en xu\u00f1o de 1838 declarou que a \u00fanica moeda de curso legal que se aceptar\u00eda no Baixo Canad\u00e1 ser\u00eda a moeda de cobre emitida polo Reino Unido, ademais dos centavos estadounidenses e os novos tokens do habitante, emitidos polos bancos. Conforme se \u00edan devolvendo aos bancos os \"tokens\" Sou Bouquet que quedaban en circulaci\u00f3n, \u00edanse trocando pola nova moeda. Daquela, os \"tokens\" Sous Bouquet atoparon unha nova vida no Alto Canad\u00e1, a onde foron enviados, xa que as novas ordenanzas non eran aplicables naquel territorio. \nEstudo numism\u00e1tico.\nEsta serie de moedas foi descrita por primeira vez na literatura numism\u00e1tica polo primeiro numism\u00e1tico canadense relevante, R. W. McLachlan, no seu libro \"Canadian Numismatics\", publicado en 1886. Baixo o nome de serie \"un sou\", foi o primeiro en facer unha descrici\u00f3n exhaustiva dos seus antecedentes e as s\u00faas caracter\u00edsticas, e de achegar datos sobre a s\u00faa fabricaci\u00f3n, cando se co\u00f1ec\u00edan. McLachland describiu m\u00e1is de 40 variantes destes \"tokens\", organizadas en nove grupos principais ordenados pola similitude do seu dese\u00f1o e por quen se pensaba que fora o seu creador. Sinalou as diferenzas clave no tipo e no n\u00famero das flores her\u00e1ldicas utilizadas nos reversos, as\u00ed como nas diferenzas nas lendas e na forma da fita que ataba o caracter\u00edstico ramo.\nA denominaci\u00f3n de \"Sou Bouquet\" \u00e1 hora de describir estes tokens d\u00e9beselle ao numism\u00e1tico canadense Pierre-Napol\u00e9on Breton, que representou debuxos de moitas das variantes no seu libro \"Illustrated History of Coins and Tokens Relating to Canada\", publicado orixinariamente en 1890. No sistema de numeraci\u00f3n de Breton, estes tokens abranguen do n\u00famero 670 ao 716, cun total de 46 variantes principais. Breton seguiu m\u00e1is ou menos a orde que anteriormente establecera McLachlan no seu cat\u00e1logo, o que fixo que moitos \"tokens\" producidos m\u00e1is tarde aparecesen antes no seu sistema de numeraci\u00f3n, e as que se produciron primeiro aparezan ao final. As ilustraci\u00f3ns de Breton son moi detalladas e algunhas publicaci\u00f3ns modernas seguen a utilizalas, no canto de utilizaren fotograf\u00edas feitas \"ad hoc\", para axudar aos coleccionistas a distinguir entre as numerosas variantes. Breton clasificou os \"tokens\" Sou Bouquet en funci\u00f3n do n\u00famero de follas que conti\u00f1a a coroa do anverso.\nEsp\u00e9cimes cu\u00f1ados sobre pezas anteriores.\nMcLachlan mencionou tam\u00e9n que ti\u00f1a co\u00f1ecemento de \"tokens\" Sou Bouquet que foran cu\u00f1adas sobre diferentes tipos de moedas correspondentes a emisi\u00f3ns anteriores, entre elas moedas de lat\u00f3n coas imaxes do busto no anverso e a arpa no reverso, e tam\u00e9n sobre os co\u00f1ecidos como \"tokens\" de Tiffins. Estudos m\u00e1is recentes descubriron tam\u00e9n outras variantes desco\u00f1ecidas para os numism\u00e1ticos do s\u00e9culo XIX, entre as que se incl\u00fae polo menos unha emisi\u00f3n cu\u00f1ada sobre moedas anteriores. \nO numism\u00e1tico R. C. Willey describiu outros tipos de \"tokens\" anteriores que quedaran \"obsoletos cando os bancos xa non os aceptaban m\u00e1is que polo seu peso\". Willey clasificou outros exemplares de \"tokens\" Sou Bouquet que foran recu\u00f1ados sobre \"tokens\" de Brock, sobre \"tokens\" da serie de \"barcos, colonias e comercio\" e outros."}
{"id": "553658", "revid": "65337", "url": "https://gl.wikipedia.org/wiki?curid=553658", "title": "Sou Bouquet", "text": ""}
{"id": "553661", "revid": "23204", "url": "https://gl.wikipedia.org/wiki?curid=553661", "title": "Romeo James Beckham", "text": ""}
{"id": "553666", "revid": "89787", "url": "https://gl.wikipedia.org/wiki?curid=553666", "title": "Muixeranga (m\u00fasica)", "text": "A Muixeranga (voz valenciana, posible deformaci\u00f3n da palabra \"moixiganga\", que significa algo as\u00ed como \u00abfesta p\u00fablica de xente disfrazada\u00bb ou \u00abcomparsa\u00bb) \u00e9 unha canci\u00f3n tradicional da Comunidade Valenciana, que se interpreta con tamboril e dulzaina. \u00c9 t\u00edpica da festa da Muixeranga de Algemes\u00ed.\nEn 2010, distintas entidades e medios de comunicaci\u00f3n fix\u00e9ronse eco da denuncia presentada polo F\u00f2rum per a Mem\u00f2ria do Pa\u00eds Valenci\u00e0 na cal afirmaban que o Concello de Valencia prohibira interpretar esta obra durante os actos polas v\u00edtimas do franquismo."}
{"id": "553672", "revid": "1131", "url": "https://gl.wikipedia.org/wiki?curid=553672", "title": "Iago Toba Campa\u00f1a", "text": "Santiago Manuel \"Iago\" Toba Campa\u00f1a, nado en Mux\u00eda en 1987, \u00e9 un pol\u00edtico galego do PSdeG-PSOE.\nTraxectoria.\nArquitecto t\u00e9cnico. Foi elixido concelleiro do PSdeG-PSOE en Mux\u00eda nas municipais de 2015, ocupando a \u00e1rea de deportes no goberno de F\u00e9lix Porto Serantes. Nas municipais de 2019 foi candidato \u00e1 alcald\u00eda e foi elixido con maior\u00eda absoluta. Por\u00e9n, a comezos do ver\u00e1n de 2020 viuse obrigado a cesar 4 dos 7 ed\u00eds socialistas tras votaren en contra do orzamento municipal, gobernando en minor\u00eda o resto do mandato. Dende decembro de 2021 forma parte do Comit\u00e9 Nacional Galego do PSdeG, as\u00ed como da Executiva Provincial coru\u00f1esa do PSdeG como Secretario de Ordenaci\u00f3n do Territorio, a partir de febreiro de 2022.\nNas municipais de 2023 encabezou de novo a candidatura do PSdeG-PSOE e logrou a vitoria con maior\u00eda simple, 5 dos 11 concelleiros, polo que mantivo a alcald\u00eda como cabeza da lista m\u00e1is votada."}
{"id": "553677", "revid": "124656", "url": "https://gl.wikipedia.org/wiki?curid=553677", "title": "Juan Manuel Saborido Rama", "text": "Juan Manuel Saborido Rama, \"Moma\", nado en Lira (Carnota) o 12 de maio de 1965, \u00e9 un pol\u00edtico galego do PSdeG-PSOE.\nTraxectoria.\nOperario dunha empresa de cultivo de rodaballo. Foi membro das Xuventudes Socialistas de Galicia e formou parte de t\u00f3dalas candidaturas do PSdeG-PSOE en Carnota dendas elecci\u00f3ns municipais de 1999, sendo concelleiro dende 2003 ata 2015. Ocupou responsabilidades de goberno no bipartito de nacionalistas e socialistas ata 2007 e, posteriormente, de oposici\u00f3n ao PPdeG e logo \u00f3 BNG.\nNas municipais de 2019 encabezou a candidatura do PSdeG-PSOE \u00e1 alcald\u00eda e ga\u00f1ou con maior\u00eda simple, sendo elixido como o primeiro alcalde socialista de Carnota e gobernando en minor\u00eda. \u00c9 membro do Comit\u00e9 Nacional do PSdeG dende decembro de 2021. Nas municipais de 2023 foi reelixido alcalde con maior\u00eda absoluta."}
{"id": "553680", "revid": "88215", "url": "https://gl.wikipedia.org/wiki?curid=553680", "title": "Antal Nagy", "text": "Antal Nagy, nado en Budapest o 16 de maio de 1944, \u00e9 un exfutbolista h\u00fangaro. Xogaba como dianteiro e militou en clubs das principais ligas de Hungr\u00eda, B\u00e9lxica, Pa\u00edses Baixos, Francia, Espa\u00f1a, Alema\u00f1a e Portugal. Foi internacional coa selecci\u00f3n h\u00fangara, coa que participou no Mundial de Inglaterra de 1966.\nTraxectoria.\nComezou a s\u00faa carreira como futbolista no H\u00f3nved da s\u00faa cidade natal, co que foi campi\u00f3n da Copa de Hungr\u00eda e d\u00faas veces subcampi\u00f3n da liga h\u00fangara, e co que debutou na Recopa de Europa.\nEn 1968 trasladouse a Liexa, onde fichou polo Standard de Li\u00e8ge. A s\u00faa marcha de Hungr\u00eda provocou a perda da s\u00faa nacionalidade, sendo considerado dende ent\u00f3n un ap\u00e1trida. Na tempada 1968/69 foi o m\u00e1ximo goleador da Primeira divisi\u00f3n belga, da que se proclamou campi\u00f3n esa mesma campa\u00f1a. A continuaci\u00f3n pasou polos Pa\u00edses Baixos, onde xogou tres anos no Twente, antes de recalar no Olympique de Marseille, co que ga\u00f1ou a Copa de Francia de 1972. \nEn 1973 chegou a Espa\u00f1a, fichando polo H\u00e9rcules de Arsenio Iglesias, co que xogou na Segunda divisi\u00f3n, logrando o ascenso a Primeira. Contribu\u00edu con 10 goles, un deles anotado cun p\u00e9 descalzo, despois de ter perdido unha bota. Pasou logo polas filas do Wuppertaler SV, da Bundesliga alem\u00e1, antes de regresar ao f\u00fatbol espa\u00f1ol para xogar en Segunda coa Uni\u00f3 Esportiva Sant Andreu. Nos seus \u00faltimos anos como futbolista xogou no Caen franc\u00e9s, no Royal Antwerp belga e no Leix\u00f5es portugu\u00e9s, antes de pechar a s\u00faa carreira no mesmo equipo no que a comezara, o Budapest Honv\u00e9d.\nSelecci\u00f3n h\u00fangara.\nFoi tres veces internacional coa selecci\u00f3n h\u00fangara, coa que debutou en 1964, nun encontro amigable ante Iugoslavia. Formou parte do equipo h\u00fangaro no Mundial de 1966 en Inglaterra, a\u00ednda que non chegou a xogar ning\u00fan minuto na competici\u00f3n."}
{"id": "553682", "revid": "6098955", "url": "https://gl.wikipedia.org/wiki?curid=553682", "title": "Inventing Anna", "text": "Inventing Anna \u00e9 unha miniserie de televisi\u00f3n estadounidense creada e producida por Shonda Rhimes. Est\u00e1 inspirada na historia de Anna Sorokin e no artigo da revista \"New York\" titulado \"How Anna Delvey Tricked New York's Party People\" de Jessica Pressler. A serie estreouse en Netflix o 11 de febreiro de 2022. Julia Garner interpreta o papel de Anna Sorokin. A serie recibiu valoraci\u00f3ns mixtas da cr\u00edtica, que eloxiou as actuaci\u00f3ns (especialmente Garner) pero criticaron o ton inconsistente."}
{"id": "553686", "revid": "23204", "url": "https://gl.wikipedia.org/wiki?curid=553686", "title": "Convenci\u00f3n relativa \u00e1 conservaci\u00f3n da vida silvestre e do medio natural de Europa", "text": "O Convenio relativo \u00e1 Conservaci\u00f3n da Vida Silvestre e do Medio Natural de Europa, m\u00e1is co\u00f1ecido como Convenio de Berna foi un tratado internacional que ten como obxectivo garantir a conservaci\u00f3n da vida silvestre e do medio natural de Europa mediante unha cooperaci\u00f3n entre os Estados.\nEste Convenio asinouse en Berna o 19 de setembro de 1979, e a Uni\u00f3n Europea \u00e9 parte contratante desde a Decisi\u00f3n 82/72/CEE do Consello Europeo, de 3 de decembro de 1981, que entrou en vigor o 6 de xu\u00f1o de 1982.\nHistoria.\nNa Convenci\u00f3n de Washington de 1973 sobre Comercio Internacional de Especies Ameazadas de Flora e Fauna Silvestres inclu\u00eduse o primeiro cat\u00e1logo internacional de especies protexidas fronte \u00e1 explotaci\u00f3n comercial. Este convenio afectaba principalmente \u00e1 fauna e \u00e1 flora doutros continentes.\nPretend\u00edase mellorar esta situaci\u00f3n a trav\u00e9s de dous convenios asinados en 1979. Son o Convenio de Convenio de Bonn, sobre aves e outra sobre a fauna migradora, e o de Berna, sobre todo tipo flora e fauna ameazada.\nO Convenio de Berna foi o impulsor da creaci\u00f3n de cat\u00e1logos nacionais de especies protexidas nos Estados membros. En 1980 aprobouse o primeiro cat\u00e1logo espa\u00f1ol de especies de fauna protexidas, e en 1982 creouse o cat\u00e1logo de flora protexida."}
{"id": "553692", "revid": "5863", "url": "https://gl.wikipedia.org/wiki?curid=553692", "title": "Coregonus lavaretus", "text": "Coregonus lavaretus \u00e9 unha especie de peixes oste\u00edctios da orde dos salmoniformes, familia dos salm\u00f3nidos, subfamilia dos coregoninos e x\u00e9nero \"Coregonus\", do que \u00e9 a s\u00faa especie tipo.\nTaxonom\u00eda.\nDescrici\u00f3n.\nA especie foi descrita por Linneo na 10\u00aa edici\u00f3n do seu \"Systema Naturae\" baixo o nome de \"Salmo lavaretus\".\nSin\u00f3nimos.\nAdemais de polo seu nome actualmente v\u00e1lido, a especie co\u00f1eceuse polos sin\u00f3nimos:\nCaracter\u00edsticas.\nHai moitas diferenzas entre as diversas formas de \"Coregonus\" pero, en xeral, te\u00f1en un corpo afilado, un maxilar superior lixeiramente sobresa\u00ednte e unha aleta dorsal carnosa, t\u00edpica dos salm\u00f3nidos.&lt;br&gt;O foci\u00f1o \u00e9 curto e afiado, feito que distingue a esta especie das outras d\u00faas especies de \"Coregonus\" do norte de Europa, \"Coregonus albula\" e \"Coregonus peled\". O primeiro ten un maxilar inferior protuberante, mentres que, no segundo, ambos os maxilares te\u00f1en a mesma lonxitude.&lt;br&gt;O dorso de \"Coregonus lavaretus\" \u00e9 de cor verde azulada ou apardazada, os flancos son prateados e o ventre branco. As aletas son de cor gris escura.&lt;br&gt;\nRaramente alcanza m\u00e1is de 55 cm de longo ou supera os 2 kg de peso. \nBiolox\u00eda.\nEnd\u00e9mico dos lagos Bourget e de Aiguebelette, na conca do r\u00edo R\u00f3dano, en Francia, hai tempo tam\u00e9n se encontraba no lago L\u00e9man.\n\"Coregonus lavaretus\" alim\u00e9ntase principalmente de invertebrados que habitan no fondo, ou de zooplancto. Os esp\u00e9cimes m\u00e1is grandes tam\u00e9n consomen insectos que viven na superficie da auga e de alev\u00edns. A reproduci\u00f3n real\u00edzase no outono, entre setembro e novembro, dependendo en gran medida da temperatura da auga.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, tendo en conta que especie extinguiuse no lago L\u00e9man a principios do s\u00e9culo XX e, a\u00ednda que non hai ameazas actuais nin futuras para a especie nos pequenos lagos Bourget e Aiguebelette, pero que a introduci\u00f3n de coreg\u00f3nidos al\u00f3ctonos \u00e9 unha ameaza potencial, cualifica o seu status como \"VU\" (vulner\u00e1bel). "}
{"id": "553696", "revid": "55340", "url": "https://gl.wikipedia.org/wiki?curid=553696", "title": "Pedregullo", "text": ""}
{"id": "553697", "revid": "55340", "url": "https://gl.wikipedia.org/wiki?curid=553697", "title": "Pedrullo", "text": ""}
{"id": "553698", "revid": "55340", "url": "https://gl.wikipedia.org/wiki?curid=553698", "title": "Cascote", "text": ""}
{"id": "553699", "revid": "55340", "url": "https://gl.wikipedia.org/wiki?curid=553699", "title": "Entullo", "text": ""}
{"id": "553701", "revid": "1131", "url": "https://gl.wikipedia.org/wiki?curid=553701", "title": "Lixou, Pez\u00f3s, Pez\u00f3s", "text": "Lixou \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 501 metros sobre o nivel do mar, a aldea local\u00edzase a 9,2 km da vila, e capital do concello, de Pez\u00f3s e en 2021 ti\u00f1a unha poboaci\u00f3n de 7 habitantes."}
{"id": "553702", "revid": "55340", "url": "https://gl.wikipedia.org/wiki?curid=553702", "title": "Lixou", "text": ""}
{"id": "553703", "revid": "23204", "url": "https://gl.wikipedia.org/wiki?curid=553703", "title": "Selecci\u00f3n de f\u00fatbol de S\u00e1pmi", "text": "A selecci\u00f3n de f\u00fatbol de S\u00e1pmi \u00e9 o equipo de f\u00fatbol que representa ao pobo saami, que habita no extremo norte de Noruega, Suecia, Finlandia e Rusia. O equipo non est\u00e1 afiliado nin \u00e1 UEFA nin \u00e1 FIFA, polo que non participa nas s\u00faas competici\u00f3ns, a\u00ednda que \u00e9 membro da Confederaci\u00f3n de Asociaci\u00f3n de F\u00fatbol Independentes (ConIFA).\nEst\u00e1 organizada pola FA S\u00e1pmi, organizaci\u00f3n nada en 2014 e que \u00e9 sucesora da S\u00e1mi Football Association, que foi fundada en 2003 e disputou tres Copas do Mundo VIVA."}
{"id": "553706", "revid": "124656", "url": "https://gl.wikipedia.org/wiki?curid=553706", "title": "Lu\u00eds Rey Villaverde", "text": "Lu\u00eds Rey Villaverde, nado en Oroso en 1965, \u00e9 un pol\u00edtico galego do PSdeG-PSOE.\nTraxectoria.\nDurante 14 anos foi responsable sindical da Federaic\u00f3n Agroalimentaria e no 2005 creou a asociaci\u00f3n Escola Deportiva Xuventude Oroso. Foi secretario xeral do PSdeG en Oroso, conseguindo baixo o seu mandato a volta de Manuel Mir\u00e1s Franqueira \u00f3 partido no 2006, trala s\u00faa expulsi\u00f3n no 2002. \u00c9 concelleiro en Oroso polo PSdeG-PSOE dende as elecci\u00f3ns municipais de 2011, ocupando diversas \u00e1reas como cultura, deportes, obras, urbanismo, servizos e medio ambiente no goberno de Manuel Mir\u00e1s Franqueira. En maio de 2021, trala dimisi\u00f3n de Mir\u00e1s Franqueira, foi elixido novo alcalde de Oroso continuando o goberno cunha concelleira do BNG que se manti\u00f1a tralas anteriores municipais. Nas municipais de 2023 perdeu a alcald\u00eda en favor do candidato do PPdeG Alexander Doval, que logrou a maior\u00eda absoluta.\n "}
{"id": "553708", "revid": "47401", "url": "https://gl.wikipedia.org/wiki?curid=553708", "title": "Bjarni Tryggvason", "text": "Bjarni Valdimar Tryggvason, nado en Reiquiavik (Islandia) o 21 de setembro de 1945 e finado o 5 de abril de 2022, foi un astronauta canadense que formou parte da misi\u00f3n STS-85.\nTraxectoria.\nTryggvason graduouse en enxe\u00f1ar\u00eda f\u00edsica na Universidade da Columbia Brit\u00e1nica en 1972. Traballou como posgraduado en enxe\u00f1ar\u00eda con especializaci\u00f3n en matem\u00e1ticas aplicadas e f\u00edsica de flu\u00eddos na Universidade do Oeste de Ontario. Foi elixido como astronauta da Axencia Espacial Canadense en decembro de 1983, participando na misi\u00f3n STS-85 e pasando 11,85 d\u00edas no espazo."}
{"id": "553709", "revid": "4817", "url": "https://gl.wikipedia.org/wiki?curid=553709", "title": "Bjarni V. Tryggvason", "text": ""}
{"id": "553711", "revid": "67458", "url": "https://gl.wikipedia.org/wiki?curid=553711", "title": "Moniqui\u00f1a/Carmela Porteiro Lago", "text": ""}
{"id": "553713", "revid": "124656", "url": "https://gl.wikipedia.org/wiki?curid=553713", "title": "Manuel \u00c1ngel Leis M\u00edguez", "text": "Manuel \u00c1ngel Leis M\u00edguez, nado en Li\u00f1aio (Negreira) en 1977, \u00e9 un pol\u00edtico galego do PSdeG-PSOE.\nTraxectoria.\nTransportista de butano, \u00e9 presidente da Asociaci\u00f3n de Veci\u00f1os da parroquia de Li\u00f1aio. \u00c9 concelleiro en Negreira polo PSdeG-PSOE dende as elecci\u00f3ns municipais de 2007, nas cales ga\u00f1aron os socialistas, e ocupouse das \u00e1reas de deportes e participaci\u00f3n cidad\u00e1, ata a dimisi\u00f3n do alcalde Juan Garc\u00eda Fuentes en setembro de 2009, e posteriormente obras xa con Jorge Tu\u00f1as Caama\u00f1o de alcalde. Volveu ser concelleiro tralas municipais de 2011 nas que volveu ga\u00f1a-lo PSdeG, pero situouse na oposici\u00f3n debido a un pacto entre o PPdeG e o exalcalde Jos\u00e9 Blanco Pazos. Volveu ser concelleiro tralas municipais de 2015 nas que tras unha nova vitoria electoral os socialistas recuperaron o goberno, e f\u00edxose cargo das \u00e1reas de obras, urbanismo, parques e xard\u00edns, novamente con Jorge Tu\u00f1as Caama\u00f1o de alcalde.\nEn abril de 2017 Tu\u00f1as dimitiu como consecuencia dun xu\u00edzo, ante o cal asume a alcald\u00eda ata novembro dese mesmo ano, cando Tu\u00f1as, unha vez absolto, regresa \u00f3 posto. De cara \u00e1s municipais de 2019 foi o candidato socialista \u00e1 alcald\u00eda, trala retirada definitiva de Tu\u00f1as, e foi elixido alcalde con maior\u00eda absoluta. Nas municipais de 2023 foi reelixido alcalde co apoio do BNG."}
{"id": "553714", "revid": "23204", "url": "https://gl.wikipedia.org/wiki?curid=553714", "title": "Bigbug", "text": "Bigbug \u00e9 un filme franc\u00e9s de ciencia ficci\u00f3n escrito e dirixido por Jean-Pierre Jeunet. Estreouse o 11 de febreiro de 2022 a trav\u00e9s de Netflix. Est\u00e1 protagonizado por Elsa Zylberstein, Isabelle Nanty, Youssef Hajdi, Alban Lenoir e Fran\u00e7ois Levantal. Ambientado no mundo do futuro, onde as comunidades dispo\u00f1en de axudantes rob\u00f3ticos, un grupo de habitantes dos suburbios est\u00e1 encerrado para a s\u00faa propia casa polas normas de protecci\u00f3n polos seus robots dom\u00e9sticos. Ao mesmo tempo, des\u00e1tase unha revolta de androides con intelixencia artificial."}
{"id": "553717", "revid": "23204", "url": "https://gl.wikipedia.org/wiki?curid=553717", "title": "Ultras (filme)", "text": "Ultras \u00e9 un filme italiano de 2020 escrito e dirixido por Francesco Lettieri e protagonizado por Aniello Arena, Ciro Nacca e Simone Borrelli. Conta a historia dun grupo radical e violento de afeccionados de f\u00fatbol en N\u00e1poles, Italia.\nEstreouse o 20 de marzo de 2020 a trav\u00e9s de Netflix."}
{"id": "553720", "revid": "98629", "url": "https://gl.wikipedia.org/wiki?curid=553720", "title": "Volvo RM12", "text": "O Volvo RM12 \u00e9 un motor turboventilador de baixo \u00edndice de derivaci\u00f3n con potqueimador desenvolvido para o caza sueco Saab JAS 39 Gripen. O RM12 foi fabricado por Volvo Aero (agora GKN Aerospace Engine Systems) e tr\u00e1tase dunha versi\u00f3n do General Electric F404.\nDese\u00f1o e desenvolvemento.\nProducido por Volvo Aero (agora GKN Aerospace Engine Systems), o RM12 \u00b4un derivado do General Electric F404-400. Entre os cambios con respecto ao F404 incl\u00faense unha maior fiabilidade para operaci\u00f3ns cun \u00fanico motor (inclu\u00edda unha maior tolerancia aos impactos con paxaros), maior pulo, e a adopci\u00f3n dun sistema de control de motor dixital de autoridade completa (FADEC).\nO ventilador foi redese\u00f1ado completamente para que pasase un maior fluxo de aire para un maior pulo e para que fose m\u00e1is tolerante ao impacto de paxaros. O requisito era unha perda m\u00ednima de pulo, durante unha proba acadouse o 6% tras inxerir un paxaro de medio quilo do tama\u00f1o dunha pomba en condici\u00f3ns de engalaxe. Isto logrouse con pas da primeira etapa m\u00e1is grosas que se deforman (causando a perda de potencia) pero non rompen ou causan danos noutras partes do motor.\nTam\u00e9n se redese\u00f1aron varios subsistemas e compo\u00f1entes para reducir as demandas de mantemento. As entradas de aire do motor dese\u00f1\u00e1ronse para minimizar a reflexi\u00f3n radar dende o ventilador do motor, reducindo a secci\u00f3n transversal de radar do avi\u00f3n en conxunto. A unidade de control do motor anal\u00f3xica do F404 substitu\u00eduse polo Control Dixital de Motor, desenvolvido conxuntamente por Volvo e General Electric, que se comunica coa cabina de mando a trav\u00e9s de buses de datos dixitais e, como redundancia, un respaldo hidromec\u00e1nico. O respaldo hidromec\u00e1nico permaneceu no novo FADEC que Volvo comezou a desenvolver en 1996. General Electric fabricaba o 50% do motor. Elementos como os discos do ventilador/compresor e a caixa, ou o posqueimador eran fabricados en Suecia, onde se realizaba tam\u00e9n a montaxe final."}
{"id": "553721", "revid": "55340", "url": "https://gl.wikipedia.org/wiki?curid=553721", "title": "Presa de Grandas de Salime", "text": ""}
{"id": "553722", "revid": "88215", "url": "https://gl.wikipedia.org/wiki?curid=553722", "title": "Ferenc Szusza", "text": "Ferenc Szusza, nado en Budapest o 1 de decembro de 1923 e finado na mesma cidade o 1 de agosto de 2006, foi un futbolista e adestrador h\u00fangaro. Dianteiro hist\u00f3rico do \u00dajpest, militou nese club durante 21 anos, marcando 393 goles. Considerado un dos mellores xogadores h\u00fangaros da historia, foi 24 veces internacional, marcando 18 goles, e formou parte da selecci\u00f3n h\u00fangara co\u00f1ecida como a dos \"Maxiares m\u00e1xicos\" ou \"Equipo de ouro\". Como adestrador destacou en Hungr\u00eda e Polonia, ga\u00f1ando varios t\u00edtulos, e adestrou tam\u00e9n en Espa\u00f1a, onde dirixiu o Betis e o Atl\u00e9tico de Madrid. O estadio do \u00dajpesti D\u00f3zsa leva o seu nome.\nTraxectoria.\nComo futbolista.\nDesenvolveu toda a s\u00faa carreira como futbolista no \u00dajpest D\u00f3zsa, no que xogou durante 21 anos, entre 1940 e 1961, convert\u00e9ndose nun dos maiores s\u00edmbolos da historia do club. Ga\u00f1ou catro ligas h\u00fangaras co club de Budapest, a primeira delas en 1945 e a \u00faltima en 1960. \nSzusza aparece nas listas da IFFHS como o sexto xogador con m\u00e1is goles nunha mesma liga, con 393 tantos en 462 partidos, s\u00f3 superado por Lionel Messi, Pel\u00e9, Josef Bican, Imre Schlosser e Jimmy McGrory.\nSelecci\u00f3n nacional.\nDebutou coa selecci\u00f3n de Hungr\u00eda o 14 de xu\u00f1o de 1942 nun partido contra Croacia que rematou con empate. Formou parte da chamada selecci\u00f3n dos \"Maxiares m\u00e1xicos\" ou \"Equipo de ouro\". xunto a outros xogadores como Kocsis, Pusk\u00e1s ou Czibor. Proclamouse campi\u00f3n da Copa dos Balc\u00e1ns en 1947. \nEn total, e ata 1956, xogou un total de 24 partidos internacionais, marcando 18 goles.\nComo adestrador.\nFinalizada a s\u00faa carreira como xogador, non se desvencellou do f\u00fatbol, e pouco despois, en 1962, comezou a s\u00faa etapa como adestrador. A s\u00faa primeira experiencia nos bancos foi no Gy\u0151ri ETO FC, na cidade de Gy\u0151r. Despois de s\u00f3 d\u00faas tempadas, nas que conseguiu ga\u00f1ar unha liga, regresou a Budapest para dirixir durante dous anos o seu equipo de toda a vida, o \u00dajpest D\u00f3zsa.\nEn 1966 comezou unha segunda etapa no Gy\u0151ri ETO FC, na que conseguiu dous t\u00edtulos da Copa de Hungr\u00eda. Tras un breve paso polo Egri D\u00f3zsa, marchou a Polonia, dirixindo na tempada 1970/71 o G\u00f3rnik Zabrze, club co que conseguiu ese ano a Liga e a Copa de Polonia.\nEn 1971 deu o salto \u00e1 liga espa\u00f1ola, fichando polo Real Betis. Sufriu un descenso a Segunda Divisi\u00f3n na tempada 1972/73, conseguindo ascender de novo \u00e1 Primeira Divisi\u00f3n na tempada seguinte, como campi\u00f3n de Segunda. Foi adestrador do club andaluz ata 1976, cando as autoridades h\u00fangaras puxeron trabas \u00e1 s\u00faa permanencia en Espa\u00f1a e viuse obrigado a regresar ao seu pa\u00eds.\nMalia as dificultades, regresou a Espa\u00f1a dous anos despois, cando foi contratado polo Atl\u00e9tico de Madrid trala destituci\u00f3n de H\u00e9ctor N\u00fa\u00f1ez poucas xornadas despois do comezo da tempada 1978/79. Conseguiu endereitar o rumbo do equipo e acabou terceiro, s\u00f3 por detr\u00e1s do Real Madrid e o Sporting de Gij\u00f3n.\nA s\u00faa \u00faltima campa\u00f1a no banco volveu ser no \u00dajpest D\u00f3zsa, que dirixiu na tempada 1980/81.\nReco\u00f1ecementos.\nEn 2001 deu nome ao estadio onde o club disputa os seus partidos, o Estadio Ferenc Szusza."}
{"id": "553723", "revid": "98629", "url": "https://gl.wikipedia.org/wiki?curid=553723", "title": "Eastmain", "text": "Eastmain () \u00e9 unha entidade cree situada no bordo oriental da ba\u00eda de James, no territorio equivalente Eeyou Istchee no norte do Quebec e que constit\u00fae unha das comunidades asociadas ao Gran Consello dos Crees. Como a maior\u00eda das entidades aut\u00f3ctonas do Quebec, Eastmain, componse dun territorio reservado cree de categor\u00eda IA, onde se atopa a contorna urbanizada onde viven os membros da naci\u00f3n cree de Eastmain () e que \u00e9 de xurisdici\u00f3n federal, e mais dun municipio vilego cree de categor\u00eda IB, deshabitado e de xurisdici\u00f3n provincial . Administrativamente, dentro do Quebec, int\u00e9grase na rexi\u00f3n do Nord-du-Qu\u00e9bec.\nToponimia.\nA entidade sit\u00faase na foz do r\u00edo Eastmain do que colle o nome . En cree adaptouse ao primeiro como \"Easman\" pero o seu uso non callou e as autoridades crees pasaron a adoptar \"\u00cesmein\" como o top\u00f3nimo cree. A forma \"W\u00e2pan\u00fbt\u00e2w\", que significa \"as terras ao leste da ba\u00eda de James\", util\u00edzase en cree para se referir \u00e1 naci\u00f3n cree de Eastmain.\nXeograf\u00eda.\nA terra reservada cree de Eastmain ha de se distinguir do territorio da municipipalidade vilega cree hom\u00f3nima e est\u00e1 constitu\u00edda por unha franxa de terra que segue a beira sur do r\u00edo Eastmain a unha distancia duns 42 quil\u00f3metros dende a costa da ba\u00eda de James. A s\u00faa largura \u00e9 duns 3,6 a 5,4 quil\u00f3metros a partir da ribeira do r\u00edo. Incl\u00fae o n\u00facleo urbanizado de Eastmain, que est\u00e1 situado no recanto noroeste da terra reservada, na foz do r\u00edo Eastmain.\nEn canto \u00e1 municipalidade vilega cree de Eastmain, limita co territorio da terra reservada cree en todo o seu l\u00edmite sur, as\u00ed como no terzo occidental do seu l\u00edmite norte, ao outro lado do r\u00edo Eastmain. En canto aos outros dous terzos do seu l\u00edmite norte e ao l\u00edmite oriental, a terra reservada cree limita cun territorio non organizado, unha rexi\u00f3n que non forma parte de municipalidade local ningunha a\u00ednda que si fai parte dunha municipalidade rexional de condado, ao que as autoridades competentes a\u00ednda non lle asignaron un top\u00f3nimo.\nHistoria.\nNa rexi\u00f3n, entre os r\u00edos Eastmain e Rupert, habitaba un grupo cree co\u00f1ecido nas fontes europeas como pitchbourenik e moitas outras vilas costeiras da ba\u00eda de James e da ba\u00eda de Hudson, a localidade de Eastmain xurdiu dun posto de comercio de peles da Compa\u00f1\u00eda da Ba\u00eda de Hudson denominado, na \u00e9poca , \"Eastmain House\" que xurdiu a finais do s\u00e9culo XVII, ao abeiro dun nav\u00edo, e que pod\u00eda contar con ata oito europeos, brit\u00e1nicos, que permanec\u00edan temporalmente, ao abandonaren o lugar no ver\u00e1n, e que non contou con construci\u00f3ns permanentes ata 1719 e non foi ata 1770 cando empezou a contar con poboaci\u00f3n residente permanente, coa esperanza que se alg\u00fan comerciante viv\u00eda no ver\u00e1n al\u00ed os crees acudir\u00edan con maior regularidade ao posto, e a finais dese s\u00e9culo os comerciantes brit\u00e1nicos eran 12 e deles eran 8 os que permanec\u00edan no ver\u00e1n cando o nav\u00edo levantaba \u00e1ncoras. O pobo cree comezou a se asentar cada volta m\u00e1is tempo na comunidade de Eastmain arredor de 1760, as\u00ed e todo, non foi ata 1962 que o territorio se transformou en terra reservada cree.\nDemograf\u00eda.\nEn termos de poboaci\u00f3n, Eastmain \u00e9 a comunidade aut\u00f3ctona m\u00e1is pequena das situadas na costa da ba\u00eda de James. Os habitantes son principalmente membros da Naci\u00f3n Cree de Eastmain.\nLinguas.\nSegundo o censo de 2016 o cree \u00e9 a lingua materna de 745 habitantes da localidade e a segunda lingua \u00e9 o ingl\u00e9s con 95 falantes e o franc\u00e9s a terceira con 10. Ademais outras 10 persoas afirman que a s\u00faa lingua materna \u00e9 o ingl\u00e9s e unha lingua non oficial. Por co\u00f1ecemento das d\u00faas linguas oficiais 690 persoas afirman que falan ingl\u00e9s como primeira lingua oficial, un total de 120 falan ingl\u00e9s e franc\u00e9s, 10 s\u00f3 franc\u00e9s e hai 45 persoas que non falan ningunha das d\u00faas linguas oficiais. Son un total de 815 persoas os que afirman que poden falar cree. A maior\u00eda da poboaci\u00f3n identif\u00edcase como indios norteamericanos, con s\u00f3 35 non nativos. Malia seren 55 persoas as que declaran que te\u00f1en alg\u00fan devanceiro inuit non hai falantes de ningunha lingua inuit.\nRelixi\u00f3n.\nOs cree da rexi\u00f3n convert\u00e9ronse ao cristianismo a partir de mediados do s\u00e9culo XX pero mante\u00f1en pr\u00e1cticas da s\u00faa relixi\u00f3n tradicional. En Eastmain estableceuse unha misi\u00f3n anglicana e nas primeiras d\u00e9cadas do s\u00e9culo XX a totalidade dos cree da localidade eran de confesi\u00f3n anglicana . A igrexa de San Marcos, constru\u00edda en 1970-1971, \u00e9 a igrexa parroquial anglicana de Eastmain e dependende da diocese de Moosonee da Igrexa Anglicana do Canad\u00e1 que agrupa os anglicanos locais. A reverenda ao cargo \u00e9 Agnes Flam, membro de Threshold Ministries.\nEn 1938 os oblatas estableceron unha misi\u00f3n cat\u00f3lica que contaba cunha pequena capela que se edificou en 1940 e en 1941 un misioneiro residente localiz\u00e1base en Eastmain pero \u00e1 s\u00faa marcha en 1944 quedou atendida polo padre Louis-Philippe Vaillancourt, autor tam\u00e9n dun dicionario franc\u00e9s-cree, mais aveci\u00f1ado f\u00f3ra da localidade e a misi\u00f3n acabou por esmorecer e no s\u00e9culo XXI os poucos cat\u00f3licos locais, 30 persoas segundo o censo de 2001, non contan con lugar de culto.\nEducaci\u00f3n.\nO Consello Escolar Cree \u00e9 responsable de proporcionar os servizos de educaci\u00f3n p\u00fablica no territorio de Eastmain e, xa que logo, exerce esas competencias por medio da escola Wabannutao Eeyou (\u1427\u140b\u1438\u14c5\u1456\u1424 \u1404\u1528\u152b \u148b\u1505\u146f\u1455\u14ab\u1489\u1405\u1472\u14a5\u1484) que contaba en febreiro de 2020 con 257 alumnos .\nTransporte.\nUnha estrada de grava de 103 km comunica Eastmain coa estrada da ba\u00eda de James, \u00e1 que se une no punto quilom\u00e9trico 351 e que permite a comunicaci\u00f3n con outras comunidades crees. A 1,9 quil\u00f3metros da localidade est\u00e1 o aeroporto de Eastmain River no que opera a compa\u00f1\u00eda Air Creebec."}
{"id": "553724", "revid": "113683", "url": "https://gl.wikipedia.org/wiki?curid=553724", "title": "Manuel Mayer von Furtw\u00e4ngler", "text": "Manuel Vicente Rufino Mayer von Furtw\u00e4ngler (ou Furtw\u00e4nglarina), nado en Ferrol o 18 de novembro de 1802 e finado en Santiago de Compostela o 6 de febreiro de 1889, foi un militar de ideolox\u00eda liberal, tenente da Primeira Compa\u00f1\u00eda do Batall\u00f3n n\u00b02 da Milicia Nacional de Santiago, e comandante da Patrulla para a seguridade e a orde da cidade.\nTraxectoria.\nManuel Mayer von Furtw\u00e4ngler naceu na parroquia de San Juli\u00e1n de Ferrol o 18 de noviembre de 1802. Era fillo de Lorenz Mayer K\u00f6pp e Johanna von Furtw\u00e4ngler Merk, dous comerciantes reloxeiros alem\u00e1ns naturais de Urach-Schwarzwald, na Selva Negra do Principado de F\u00fcrstenberg, que emigraran a Espa\u00f1a en 1792. O seu pai, Lorenz Mayer, fundou unha das primeiras reloxer\u00edas da cidade de A Coru\u00f1a, sendo un importante impulsor da artesan\u00eda reloxeira en Galicia , actividade \u00e1 que levaba dedicada a familia dende o s\u00e9culo XVII. Neto por v\u00eda paterna de Joseph Mayer von Kaltenbach, sarxento de cabalar\u00eda, da li\u00f1axe suaba dos Kaltenbach; e Clara K\u00f6pp Merk. Neto por v\u00eda materna de Ferdinand von Furtw\u00e4ngler, da familia dos Furtw\u00e4ngler, outra antiga li\u00f1axe suaba da que sa\u00edron importantes artes\u00e1ns, reloxeiros, eruditos e artistas; e de Marian Merk.\nIniciou a carreira militar en 1820, cando se alistou voluntario na Milicia Nacional, sendo un dos que participou na proclamaci\u00f3n coru\u00f1esa da Constituci\u00f3n do 21 de febreiro de 1820 instigada polo coronel Rafael del Riego, que deu paso ao Trienio liberal (1820-1823). \nCombateu en 1823 a invasi\u00f3n francesa dos Cen Mil Fillos de San Lu\u00eds que vi\u00f1an de Francia a restaurar o absolutismo, capitulando o 15 de xullo tras o sitio da cidade da Coru\u00f1a. A persecuci\u00f3n dos liberais producida polos realistas durante a D\u00e9cada ominosa motivou o seu exilio \u00e1s Illas Canarias. \nDe regreso \u00e1 Pen\u00ednsula, o 17 de marzo 1834 al\u00edstase por segunda vez \u00e1 Milicia, para combater no bando cristino durante a Primeira guerra carlista en Galicia. Formou parte do c\u00e9lebre Rexemento de Infanter\u00eda \"Castilla\" n\u00ba16 durante toda a guerra, participando na batalla da Sionlla o 16 de xaneiro de 1835 baixo as ordes do Coronel Garc\u00eda, na batalla de Ferreiros o 13 de xullo de 1835 baixo o mando do Mariscal de Campo Francisco Sanjuanena Gait\u00e1n, e na batalla de Lavacolla o 22 de febreiro de 1836. \nDurante a contenda, o 13 de xu\u00f1o de 1836 foi nomeado comandante da Patrulla reservada para a seguridade e a orde da cidade de Santiago, polo Marqu\u00e9s de Astariz, o coronel Jacobo Llorente y Pazos de Prov\u00e9n, s\u00e9ndolle encomendada a vixilancia e protecci\u00f3n nocturna de Compostela xunto a cinco milicianos. O 8 de marzo de 1837 nun documento da Comandancia Militar de Santiago o referido Marqu\u00e9s de Astariz certificou os seus m\u00e9ritos: \u201c\"Certifico que D. Manuel Mayer Furtw\u00e4ngler, de la Primera Compa\u00f1\u00eda de Granaderos del Batall\u00f3n n\u00b02 de la Milicia Nacional de Santiago, corri\u00f3 con voluntariedad a incorporarse a la columna bajo mis \u00f3rdenes, cubriendo con valor y celo todo el servicio para el que le he nombrado, manifestando as\u00ed de un modo inequ\u00edvoco sus sentimientos de adhesi\u00f3n a la causa justa Nacional y a los derechos de nuestra Augusta Soberana Isabel II y libertades de la Patria\u201d.\"\nTras o fin da guerra, tomou parte do Pronunciamento progresista de setembro de 1840, que dar\u00eda paso \u00e1 Rexencia do xeneral Baldomero Esparetro. En 1841 foi nomeado Subtenente de Granadeiros, recibindo en 1842 dous Reais Despachos por m\u00e9ritos e distintivo da Milicia Nacional \"por haberse hecho digno del mismo defendiendo con las armas en la mano la Constituci\u00f3n en tantas ocasiones\".\nEn 1846 secunda na cidade de Santiago de Compostela o Pronunciamento do coronel Miguel Sol\u00eds, a co\u00f1ecida Revoluci\u00f3n galega contra o r\u00e9xime moderado do xeneral Ram\u00f3n Mar\u00eda Narv\u00e1ez. O fracaso na Batalla de Cacheiras provocou a s\u00faa expulsi\u00f3n do Ex\u00e9rcito e a retirada dos reco\u00f1ecementos e condecoraci\u00f3ns.\nTras o triunfo do Bienio Progresista al\u00edstase en 1854 \u00e1 Milicia por terceira vez, sendo reelixido Subtenente da Primeira Compa\u00f1\u00eda de Granadeiros do Batall\u00f3n n\u00b02 da Milicia Nacional de Santiago, mediante Real Despacho dado pola S.M. Isabel II en Aranjuez o 13 de xu\u00f1o de 1855, conced\u00e9ndolle o uso do uniforme regular de Suboficial do Ex\u00e9rcito.\nEn 1857 figura como tenente da Primeira Compa\u00f1\u00eda de Granadeiros do Batall\u00f3n n\u00b02 da Milicia Nacional de Santiago, formado por 105 milicianos, dous tenentes e un capit\u00e1n.\nOs seus m\u00e9ritos foron reco\u00f1ecidos polo Capit\u00e1n Xeneral de Galicia na Coru\u00f1a o 3 de marzo de 1862, que probou os \"\"m\u00e9ritos y servicios que resultan de las guardias, patrullas, retenes, persecuci\u00f3n de malhechores, custodia de presos, escolta de correos y convoyes en tiempos excepcionales\".\"\nEn 1869 foille concedida pola S.M. o xeneral rexente Francisco Serrano Dom\u00ednguez a Cruz do Valor e a Constancia militar. Durante a s\u00faa vellez estivo comprometido coa defensa dos ideais liberais, participando en banquetes democr\u00e1ticos. \"Decano quiz\u00e1s de los liberales de Galicia\", segundo recolle o historiador Gil Novales.\n\u00c1 marxe da carreira castrense, herdou do seu pai o obradoiro de reloxer\u00eda, e foi o fundador en 1830 da Reloxer\u00eda Mayer de Santiago de Compostela.\nVida persoal.\nEn 1852 casou con Antonia de Castro y Varela, e foron pais do profesor da Escola de Artes de Santiago, gravador e ourive compostel\u00e1n Enrique Mayer de Castro. Foi av\u00f3 do mestre reloxeiro Antonio Mayer M\u00e9ndez (1910-1996), e do tam\u00e9n gravador e profesor da Escola de Artes e Oficios de Santiago, Enrique Mayer M\u00e9ndez. (1907-2001) Foi bisav\u00f3 dos tam\u00e9n artistas Enrique e Santiago Mayer Vi\u00f1a., e do acibecheiro Fernando Mayer Garea"}
{"id": "553725", "revid": "113683", "url": "https://gl.wikipedia.org/wiki?curid=553725", "title": "Manuel Mayer Furtw\u00e4ngler", "text": ""}
{"id": "553727", "revid": "785", "url": "https://gl.wikipedia.org/wiki?curid=553727", "title": "Clima de Galiza", "text": ""}
{"id": "553728", "revid": "785", "url": "https://gl.wikipedia.org/wiki?curid=553728", "title": "Demograf\u00eda de Galiza", "text": ""}
{"id": "553729", "revid": "785", "url": "https://gl.wikipedia.org/wiki?curid=553729", "title": "Econom\u00eda de Galiza", "text": ""}
{"id": "553730", "revid": "785", "url": "https://gl.wikipedia.org/wiki?curid=553730", "title": "Agricultura de Galiza", "text": ""}
{"id": "553731", "revid": "785", "url": "https://gl.wikipedia.org/wiki?curid=553731", "title": "Pesca en Galiza", "text": ""}
{"id": "553732", "revid": "785", "url": "https://gl.wikipedia.org/wiki?curid=553732", "title": "Arte de Galiza", "text": ""}
{"id": "553733", "revid": "785", "url": "https://gl.wikipedia.org/wiki?curid=553733", "title": "Gastronom\u00eda de Galiza", "text": ""}
{"id": "553734", "revid": "98629", "url": "https://gl.wikipedia.org/wiki?curid=553734", "title": "Forza A\u00e9rea da Rep\u00fablica Checa", "text": "A Forza A\u00e9rea da Rep\u00fablica Checa (checo: \"Vzdu\u0161n\u00e9 s\u00edly\") \u00e9 a forza a\u00e9rea do Ex\u00e9rcito da Rep\u00fablica Checa. Xunto coas Forzas de Terra, a Forza A\u00e9rea \u00e9 a maior forza militar checa. Con tradici\u00f3n de aviaci\u00f3n militar que se remonta a 1918, a Forza A\u00e9rea checa, xunto coa Forza A\u00e9rea de Eslovaquia, sucedeu \u00e1 Forza A\u00e9rea de Checoslovaquia en 1993. O 1 de xullo de 1997 o 3\u00ba Corpo de Aviaci\u00f3n T\u00e1ctica e o 4\u00ba Corpo de Defensa A\u00e9rea do Ex\u00e9rcito checo fusion\u00e1ronse para formar un Cuartel Xeral da Forza A\u00e9rea independente.\nA Forza A\u00e9rea \u00e9 a responsable de asegurar a integridade do espazo a\u00e9reo checo a trav\u00e9s do Sistema Integrado de Defensa A\u00e9rea da OTAN (NIADS), de proporcionar apoio a\u00e9reo pr\u00f3ximo \u00e1s Forzas de Terra, e de realizar tarefas de transporte, inclu\u00eddas as do goberno e voos de estado prioritarios. En tempos de paz a Forza A\u00e9rea contrib\u00fae en tarefas que se orixinan nas leis checas e en acordos interministeriais, como por exemplo servizos de ambulancia a\u00e9rea ou SAR.\nOs cazas multirrol JAS-39C/D Gripen checos enc\u00e1rganse principalmente das tarefas relacionadas coa defensa a\u00e9rea da Rep\u00fablica Checa e da OTAN dentro do sistema NATINAMDS. No chamado sistema de reforzo nacional os reactores subs\u00f3nicos L-159 ALCA poder\u00edan ser despregados para realizar tam\u00e9n estas tarefas. A vixilancia por radar do espazo a\u00e9reo da Rep\u00fablica Checa \u00e9 responsabilidade do Rexemento de Control e Vixilancia do 26\u00ba Mando A\u00e9reo en Star\u00e1 Boleslav. En total sete compa\u00f1\u00edas radiot\u00e9cnicas est\u00e1n repartidas por todo o pa\u00eds para poder cubrir de forma continua todo o seu territorio.\nHistoria.\nPrimeiros anos.\nA separaci\u00f3n viu unha gran reduci\u00f3n en tipos, n\u00fameros e bases. En 1994 creouse o 3\u00ba Corpo de Aviaci\u00f3n T\u00e1ctica. O caza m\u00e1is novo no arsenal da Forza A\u00e9rea de Checoslovaquia era o MiG-29 (Izdelie 9.12). Como s\u00f3 hab\u00eda un kit de mantemento xeral, que foi entregado a Eslovaquia, e todo o material dividiuse ao 50%, os custos de mantemento dos Fulcrum checos ser\u00eda moi alto. Xunto cos elevad\u00edsimos custos, os custos especulativos das pezas de reposto importadas dende Rusia, que chegaban a trav\u00e9s de terceiras partes, tam\u00e9n eran moi grandes, e isto levou ao cambio de 10 MiG-29 con Polonia por helic\u00f3pteros de rescate PZL W-3A Sok\u00f3\u0142 con avi\u00f3nica e apoio de terra. As\u00ed, 10 cazas de superioridade a\u00e9rea cambi\u00e1ronse por 11 helic\u00f3pteros lixeiros e a s\u00faa adquisici\u00f3n converteuse nun asunto fortemente discutido a mediados dos 90. Toda a carga de traballo pasou a mans dos MiG-23.\nA Forza A\u00e9rea da nova \u00e9poca do Ex\u00e9rcito checo formouse efectivamente o 1 de xullo de 1997 cando 3\u00ba Corpo de Aviaci\u00f3n T\u00e1ctica e o 4\u00ba Corpo de Defensa A\u00e9rea un\u00edronse. Os membros de \u00e1mbalas d\u00faas unidades participaran en acci\u00f3ns da OTAN dende o ingreso da Rep\u00fablica Checa na Alianza o 12 de marzo de 1999. A Forza A\u00e9rea comezou a revisar e actualizar as s\u00faas doutrinas e aeronaves, e considerou mercar un caza occidental. Os MiG-23MF retir\u00e1ronse en 1994, os ML en 1998 e os MiG-21 establec\u00e9ronse como un modelo provisional para o que ser\u00eda un per\u00edodo de transici\u00f3n antes de mercar un caza novo, que ser\u00eda o avi\u00f3n multirrol sueco Saab JAS 39 Gripen. Debido \u00e1s devastadoras inundaci\u00f3ns que afectaron ao pa\u00eds en 2002 o acordo foi adiado.\nAnos 2000.\nUnha nova licitaci\u00f3n internacional foi publicada como unha soluci\u00f3n provisional. O Gripen ga\u00f1ou novamente esta licitaci\u00f3n, \u00e1 que se presentaran seis competidores, cando a Rep\u00fablica Checa aceptou un arrendamento por 10 anos entre o goberno checo e o sueco que non implicaba a BAE Systems. As denuncias dos medios de subornos por parte de BAE Systems aos encargados de tomar a decisi\u00f3n durante a venda non levou a ning\u00fan lado nas investigaci\u00f3ns xudiciais.\nEn decembro de 2008 a Forza A\u00e9rea checa quer\u00eda adestrar pilotos de helic\u00f3ptero en condici\u00f3ns des\u00e9rticas para as s\u00faas pr\u00f3ximas misi\u00f3ns en Afganist\u00e1n. Israel foi o \u00fanico pa\u00eds que estaba listo para axudar, e viu isto como unha oportunidade para agradecer \u00e1 Rep\u00fablica Checa por adestrar pilotos israel\u00eds e apoiar a Israel cando este converteuse nun estado.\nA independencia da Forza A\u00e9rea checa rematou o 1 de decembro de 2003 cando a forza converteuse en parte das novas Forzas Conxuntas do Ex\u00e9rcito Checo co posto de mando situado en Olomouc. Dentro da nova estrutura o comandante en xefe da Forza A\u00e9rea foi nomeado comandante en xefe adxunto das Forzas Conxuntas.\nAnos 2010.\nA Forza A\u00e9rea operou con esta estrutura ata o 30 de xu\u00f1o de 2013. No marco da reorganizaci\u00f3n do Ex\u00e9rcito, o 1 de xullo de 2013 estableceuse o independente Alto Mando da Forza A\u00e9rea da Rep\u00fablica Checa (\"Velitelstv\u00ed vzdu\u0161n\u00fdch sil\"), co cuartel xeral en Praga co novo comandante en xefe sendo o xeneral de brigada Libor \u0160tef\u00e1nik. Os antigos cuarteles xerais do Mando das Forzas Conxuntas e do Mando de Forzas de Apoio disolv\u00e9ronse o 30 de xu\u00f1o de 2013.\nCo contrato do Gripen a piques de expirar en 2015, comezou a especularse sobre se este ser\u00eda renovado ou se a forza a\u00e9rea elixir\u00eda outro modelo de avi\u00f3n. O goberno checo agardaba organizar unha licitaci\u00f3n para proporcionar 18 cazas supers\u00f3nicos tras 2015. O JAS-39 Gripen foi aceptado como a opci\u00f3n m\u00e1is efectiva coa infraestutura que xa se ti\u00f1a, a disposici\u00f3n de persoal adestrado e a boa experiencia operacional previa. Por\u00e9n, os antecedentes do contrato existente, especificamente o tema amplamente discutido da suposta corrupci\u00f3n, impediron que os pol\u00edticos se conformasen con esta r\u00e1pida soluci\u00f3n, favorecendo no seu lugar unha licitaci\u00f3n xeral con m\u00e1is ofertas que poder\u00edan ser os F-16, F/A-18, F-15SE ou F-35A.\nTam\u00e9n se discutiu como opci\u00f3n a creaci\u00f3n dunha forza a\u00e9rea non supers\u00f3nica, debido aos altos custos e ao in\u00fatil que pode ser ter avi\u00f3ns supers\u00f3nicos nun pa\u00eds rodeado por aliados (todos son membros da Uni\u00f3n Europea e da OTAN, ag\u00e1s Austria). Neste escenario o subs\u00f3nico L-159 converter\u00edase na espi\u00f1a dorsal da forza a\u00e9rea. O \u00faltimo Libro Branco de 2011 di claramente que a frota supers\u00f3nica debe continuar para a protecci\u00f3n da Rep\u00fablica Checa e para tarefas de cooperaci\u00f3n dentro do Sistema Integrado de Defensa A\u00e9rea da OTAN. Doce avi\u00f3ns monopraza e dous bipraza vense como suficientes para patrullar a Rep\u00fablica Checa, mentres que 18 poden apoiar co rol de vixilancianoutros pa\u00edses da OTAN. Unha solicitude de informaci\u00f3n preliminar ped\u00eda 18 avi\u00f3ns.\nO 16 de maio de 2014 o director xeral da axencia de defensa e exportaci\u00f3n FXM e viceministro de defensa para adquisici\u00f3ns de defensa checo asinaron o \"anexo da pr\u00f3rroga do contrato de arrendamento dos JAS-39\", asegurando tam\u00e9n a actualizaci\u00f3n e incremento de capacidades continua deses aparellos. O avi\u00f3n supers\u00f3nico sueco equipar\u00e1 \u00e1 Forza A\u00e9rea checa ata 2027 con opci\u00f3n a dous anos m\u00e1is.\nO minitro de defensa checo Martin Stropnick\u00fd revelou plans para substitu\u00edr o equipamento militar de dese\u00f1o sovi\u00e9tico con novas armas e para mercar helic\u00f3pteros e radares para a Forza A\u00e9rea, agardando lanzar as licitaci\u00f3n no ano 2015. En xu\u00f1o de 2019 o Ministerio de Defensa presentou un contrato ao goberno para a compra de dous avi\u00f3ns de transporte C-295 para substitu\u00edr aos seus Yakovlev Yak-40. O 22 de agosto de 2019 o Primeiro Ministro Andrej Babi\u0161 anunciou que a Forza A\u00e9rea seleccionara unha oferta de Bell Helicopter por oito helic\u00f3pteros UH-1Y Venom e catro AH-1Z Viper. O contrato da s\u00faa compra asinouse o 13 de decembro de 2019."}
{"id": "553740", "revid": "5863", "url": "https://gl.wikipedia.org/wiki?curid=553740", "title": "Chichana", "text": ""}
{"id": "553741", "revid": "5863", "url": "https://gl.wikipedia.org/wiki?curid=553741", "title": "Elisa Pati\u00f1o y Mel\u00e9ndez", "text": ""}
{"id": "553742", "revid": "5863", "url": "https://gl.wikipedia.org/wiki?curid=553742", "title": "Elisa Pati\u00f1o e Mel\u00e9ndez", "text": ""}
{"id": "553744", "revid": "6419758", "url": "https://gl.wikipedia.org/wiki?curid=553744", "title": "Jos\u00e9 Mar\u00eda Monteagudo Roman\u00ed", "text": "Jos\u00e9 Mar\u00eda Monteagudo Roman\u00ed, nado en 1917 e finado en Esteiro (Muros) o 24 de xaneiro de 2009, foi un avogado e pol\u00edtico galego.\nTraxectoria.\nAvogado. Foi nomeado mestre do P\u00f3sito de Esteiro en xaneiro de 1943, e oficial-mestre da escola de Valadares (Outes) en febreiro dese ano. Foi nomeado alcalde de Muros, tomando posesi\u00f3n o 27 de xullo de 1954, e foi cesado o 6 de maio de 1960. Volveu ser nomeado alcalde de Muros en 1968. Foi elixido deputado provincial polo distrito de Muros en 1971. Finou en Esteiro o 24 de xaneiro de 2009 aos 91 anos.\nVida persoal.\nCasou con Josefina Romero Tob\u00edo e foi pai de Josefa, Mar\u00eda Teresa, Mar\u00eda Gloria, Xoaqu\u00edn, Ram\u00f3n, Carme, Henrique, Rosa, Gabriel, Mar\u00eda In\u00e9s e Mar\u00eda Monteagudo Romero."}
{"id": "553745", "revid": "23204", "url": "https://gl.wikipedia.org/wiki?curid=553745", "title": "A Candaira, Rebordaos, O Savi\u00f1ao", "text": "A Candaira \u00e9 un lugar da parroquia de Rebordaos no concello lugu\u00e9s do Savi\u00f1ao, na comarca de Terra de Lemos. Segundo o IGE, en 2022 estaba despoboado."}
{"id": "553750", "revid": "5863", "url": "https://gl.wikipedia.org/wiki?curid=553750", "title": "Santiago Manuel Toba Campa\u00f1a", "text": ""}
{"id": "553751", "revid": "5863", "url": "https://gl.wikipedia.org/wiki?curid=553751", "title": "Santiago Toba Campa\u00f1a", "text": ""}
{"id": "553753", "revid": "5863", "url": "https://gl.wikipedia.org/wiki?curid=553753", "title": "Iago Toba", "text": ""}
{"id": "553763", "revid": "85894", "url": "https://gl.wikipedia.org/wiki?curid=553763", "title": "Ti primeiro", "text": "Ti primeiro \u00e9 unha novela visual creada por Roberto Alvite e producida e publicada por Melgo Cinema. Foi lanzada o 10 de agosto de 2021 para dispositivos m\u00f3biles iOS e Android. Caracter\u00edzase pola superposici\u00f3n de textos sobre fotograf\u00edas fixas en imaxe real para narrar a historia, unha historia rom\u00e1ntica ambientada na Coru\u00f1a, e na que o xogador pode tomar decisi\u00f3ns para ver outros puntos de vista dos acontecementos.\nArgumento.\nO xogo segue etapas da vida conxunta de \u00c1lex (Iris Darriba) e Sebas (Roberto Alvite), unha parella de 30 anos que, tras oito meses de relaci\u00f3n, intenta ter unha relaci\u00f3n aberta. Ao longo de tres episodios en distintos anos da s\u00faa vida, s\u00e9guese a s\u00faa evoluci\u00f3n como parella e como persoas, particularmente coa gu\u00eda dun narrador omnisciente que critica personaxes e situaci\u00f3ns \u00e1 vez que serve de alivio c\u00f3mico.\nMec\u00e1nicas.\nA interactividade de Ti Primeiro lim\u00edtase a seleccionar as decisi\u00f3ns en momentos puntuais da historia, \u00e9 dicir, o avance de lectura \u00e9 autom\u00e1tico. O creador, Roberto Alvite, buscaba unha experiencia sinxela para trasladar o formato de novela visual a novos p\u00fablicos que nunca tiveran probado o formato por todo o mundo. Ningunha ruta narrativa est\u00e1 plantexada como mellor que outra, sen\u00f3n que complementan o que o xogador co\u00f1ece das personaxes.\nDesenvolvemento.\nO gui\u00f3n do xogo foi escrito en abril de 2020, durante pleno confinamento pola pandemia de covid-19. Tras uns meses de preproduci\u00f3n, a rodaxe tivo lugar entre agosto e setembro do mesmo ano, para continuar con meses de posproduci\u00f3n, inclu\u00edndo a localizaci\u00f3n a seis linguas (galego, espa\u00f1ol, ingl\u00e9s, franc\u00e9s, italiano e portugu\u00e9s do Brasil), ata o seu lanzamento en agosto de 2021.\nRecepci\u00f3n.\nUn mes despois do seu lanzamento, Ti Primeiro sumaba m\u00e1is de 10.000 descargas en m\u00e1is de 30 pa\u00edses. Entre as cr\u00edticas recibidas, o portal \"Cinemagavia\" menciona aspectos positivos como que \u00abo relato ga\u00f1a, sobre todo, na tem\u00e1tica que aborda, naturalizando conceptos como a comunicaci\u00f3n en parella, a apertura das relaci\u00f3ns, o desexo, a sexualidade diversa\u2026 e lev\u00e1ndoos a unha relaci\u00f3n coa que se poder\u00eda identificar calquera persoa\u00bb, e outros menos favorables como \u00abun dos inconvintes que se atopa \u00e9 que, en ocasi\u00f3ns, resulta excesivamente longa e f\u00e1ltalle maior dinamismo\u00bb."}
{"id": "553774", "revid": "124656", "url": "https://gl.wikipedia.org/wiki?curid=553774", "title": "Celestino Formoso", "text": ""}
{"id": "553776", "revid": "1505", "url": "https://gl.wikipedia.org/wiki?curid=553776", "title": "Paro cardiorrespiratorio", "text": ""}
{"id": "553777", "revid": "23204", "url": "https://gl.wikipedia.org/wiki?curid=553777", "title": "Vic Buckingham", "text": "Victor Frederick Buckingham, co\u00f1ecido como Vic Buckingham, nado en Greenwich o 23 de outubro de 1915 e finado en Chichester o 26 de xaneiro de 1995, foi un futbolista e adestrador ingl\u00e9s. Desenvolveu toda a s\u00faa carreira como futbolista no Tottenham Hotspur, na segunda divisi\u00f3n inglesa. Como adestrador ga\u00f1ou a FA Cup de 1954 co West Bromwich Albion, co que ademais acabou subcampi\u00f3n da liga esa mesma tempada. Adestrou durante dous per\u00edodos o AFC Ajax, levando o equipo a ga\u00f1ar a Eredivisie de 1960 e facendo debutar en 1964 a Johan Cruyff. En 1971 ga\u00f1ou a Copa do Xeneral\u00edsimo co FC Barcelona e foi subcampi\u00f3n de liga. Tam\u00e9n pasou polos bancos do Fulham FC, o Sheffield Wednesday e de varios equipos gregos. Est\u00e1 considerado como un pioneiro da filosof\u00eda futbol\u00edstica co\u00f1ecida como f\u00fatbol total, que posteriormente desenvolveu o seu pupilo Johan Cruyff.\nTraxectoria.\nEntrou no Tottenham Hotspur en 1934 e xogou a primeira tempada no filial deste, o Northfleet United. Na seguinte campa\u00f1a debutou co primeiro equipo na Segunda Divisi\u00f3n, onde acumulou durante os seguintes anos 230 partidos, primeiro como centrocampista defensivo e m\u00e1is tarde como defensa.\nComezou a s\u00faa carreira como adestrador na Universidade de Oxford entre 1949 e 1950. A continuaci\u00f3n dirixiu o equipo de afeccionados conxunto das universidades de Oxford e Cambridge, o Pegasus. Con este equipo ga\u00f1ou en 1951 a FA Amateur Cup, derrotando ao Bishop Auckland na final por 2-1, ante unha multitude de 100.000 persoas no estadio de Wembley. Entre 1951 e 1953 dirixiu o Bradford Park Avenue.\nEn 1953 foi contratado polo West Bromwich Albion como substituto de Jesse Carver que regresou a Italia. Ga\u00f1ou a FA Cup en 1954, derrotando na final ao Preston North End de Tom Finney por 3-2, e estivo a piques de sumar un segundo t\u00edtulo esa mesma tempada, ao acabar segundo na liga.\nEn 1959 converteuse no adestrador do Ajax de \u00c1msterdam, co que ga\u00f1ou a Eredivisie 1959/60. Por motivos persoais deixou o club a finais de maio de 1960, un par de semanas antes de rematar a tempada 1960/61.\nA continuaci\u00f3n fichou polo Sheffield Wednesday, subcampi\u00f3n do campionato ingl\u00e9s 1960/61, onde substitu\u00edu a Harry Catterick. Adestrou o Wednesday ata o seu despedimento en 1964, obtendo tres sextos postos consecutivos na liga.\nPara a tempada 1964/65 regresou ao Ajax, onde o seu \u00fanico \u00e9xito foi facer debutar a Johan Cruyff. Por outra banda, os malos resultados, inclu\u00edda unha derrota por 4-9 en Rotterdam ante o Feyenoord, fixeron que o Ajax caese preto da zona de descenso. Foi substitu\u00eddo por Rinus Michels.\nDe regreso a Inglaterra, uniuse ao Fulham FC de Londres a metade da tempada 1964/65. Adestrou o club ata 1968, cando acabou descendendo. \nDespois dunha breve etapa en Grecia foi contratado en 1969 polo FC Barcelona. Co club catal\u00e1n ga\u00f1ou a Copa do Xeneral\u00edsimo 1970/71, tras derrotar por 4-3 na pr\u00f3rroga da final ao Valencia. Esa mesma tempada o Barcelona foi subcampi\u00f3n da liga, por detr\u00e1s do propio Valencia, despois de rematar empatados a puntos. Foi de novo substitu\u00eddo por Rinus Michels.\nEn febreiro de 1972 foi contratado polo Sevilla FC para tentar evitar o descenso, pero non o conseguiu. Despois volveu a Grecia, onde se converteu no adestrador do Olympiacos, co que acabou terceiro na liga. O seu \u00faltimo traballo como adestrador foi co AS Rodos, equipo tam\u00e9n da primeira divisi\u00f3n grega, e co que non puido conseguir a permanencia.\nVida persoal.\nEra fillo de Annie Elizabeth Jenkins e William George Buckingham. Casou con Lilian Emma King e tivo tres fillos. Morreu aos 79 anos en Chichester.\nPalmar\u00e9s.\nWest Bromwich Albion\nAjax\nBarcelona"}
{"id": "553778", "revid": "5132", "url": "https://gl.wikipedia.org/wiki?curid=553778", "title": "Kiev", "text": ""}
{"id": "553782", "revid": "23204", "url": "https://gl.wikipedia.org/wiki?curid=553782", "title": "Historia de Kiev", "text": ""}
{"id": "553784", "revid": "23204", "url": "https://gl.wikipedia.org/wiki?curid=553784", "title": "Le\u00f3polis", "text": ""}
{"id": "553785", "revid": "23204", "url": "https://gl.wikipedia.org/wiki?curid=553785", "title": "Catedral de Santa Sof\u00eda de Kiev", "text": ""}
{"id": "553787", "revid": "23204", "url": "https://gl.wikipedia.org/wiki?curid=553787", "title": "Rus de Kiev", "text": ""}
{"id": "553790", "revid": "85894", "url": "https://gl.wikipedia.org/wiki?curid=553790", "title": "Aberffraw", "text": "Aberffraw, \u00e1s veces escrito Aberfrau ou Aberffro , \u00e9 unha pequena vila e comunidade na costa suroeste da illa de Anglesey (en ), en Gales, pola beira oeste do Afon Ffraw (r\u00edo Ffraw). O acceso por estrada \u00e9 pola A4080 e a estaci\u00f3n de ferrocarril m\u00e1is pr\u00f3xima \u00e9 Bodorgan. A comunidade incl\u00fae Soar e Dothan.\nHistoria.\nNa Alta Idade Media, Aberffraw foi a capital do Reino de Gwynedd desde c.860 dC at\u00e9 c.1170. Baixo a Casa de Aberffraw pasou a ser o centro pol\u00edtico m\u00e1is importante do Gales medieval. Os \"Lly\" seguiron sendo o trono simb\u00f3lico dos reis de Gwynedd dende o s\u00e9culo IX ao s\u00e9culo XIII. Os Anais Reais de Eduardo I mostran que o Llys foi desmantelado en 1315 para proporcionar materiais de construci\u00f3n para o pr\u00f3ximo castelo de Beaumaris..\".. pareceu demostrar a presenza dun recinto rectangular de d\u00faas fases, en \u00e1ngulo redondo, de polo menos 70 m NNE-SSW, pensado para representar unha obra militar romana, reformado no per\u00edodo altomedieval como recinto a llys (corte principesca). ; a\u00ednda que unha data de radiocarbono centrada no per\u00edodo 27-387 d.C., parece apoiar esta tese, a identificaci\u00f3n dunha obra romana est\u00e1 actualmente desfavorecida: o xacemento dos llys, cuxo desmantelamento (parcial?) se rexistra en 1317. consideradas como incertas: d\u00faas cabezas esculpidas, de aparente estilo C13, son co\u00f1ecidas da aldea (White 1978): o supuesto \u00e1ngulo de curvatura do recinto suxeriuse a antiga presenza dunha mota: escavaci\u00f3ns no xacemento tradicional do llys, a uns 650 m ao OSO, rexistrou s\u00f3 restos de C18\".Escavaci\u00f3n, 1973-4 (White 1979) .\nVila de Aberffraw.\nNo censo de 2011, Aberffraw ti\u00f1a unha poboaci\u00f3n de 620 habitantes, dos cales o 67,5% fala gal\u00e9s, unha ca\u00edda respecto ao 80,8% de 2001. At\u00e9 os cambios da fronteira electoral da Illa de Anglesey en 2012 exist\u00eda un distrito electoral co mesmo nome. Este barrio tam\u00e9n inclu\u00eda parte da comunidade de Llanfaelog. A poboaci\u00f3n total era de 1.370 habitantes. Desde os cambios de l\u00edmite Aberfrraw forma parte dun barrio m\u00e1is grande do Bro Aberffraw que elixe dous conselleiros do condado para o Consello do Condado da Illa de Anglesey.\nLugares de interese.\nAs atracci\u00f3ns preto da aldea de Aberffraw incl\u00faen Llyn Coron (un lago), Barclodiad y Gawres, unha c\u00e1mara funeraria neol\u00edtica e a illa de marea de Cribinau coa igrexa de Saint Cwyfan encaramada. A outra igrexa, de San Beuno, data do s\u00e9culo XII. \nA vila ten unha praia de area, Bandeira Azul desde 2005, e est\u00e1 no sendeiro da costa de Anglesey. Hai unha oficina de correos na aldea. e \u00e9 unha vila tam\u00e9n conta cun equipo de f\u00fatbol asociaci\u00f3n. A escola da aldea, Ysgol Aberffraw, pechou en 2011.\nNa mitolox\u00eda.\nNa, Aberffraw aparece como o lugar do festival de vodas de Branwen e Matholwch, onde Efnysien mutilou os cabalos de Matholwch. \"Branwen ferch Ll\u0177r\" (\"Branwen, a filla de Ll\u0177r\") \u00e9 o t\u00edtulo da segunda rama do \"Mabinogion\" na mitolox\u00eda galesa. A historia est\u00e1 inclu\u00edda tanto no \"Llyfr Gwyn Rhydderch\" (\"Libro Branco de Rhydderch\") como en \"Llyfr Coch Hergest\" (\"Libro Roxo de Hergest\")."}
{"id": "553791", "revid": "23204", "url": "https://gl.wikipedia.org/wiki?curid=553791", "title": "\u00cdgor de Kiev", "text": ""}
{"id": "553793", "revid": "25871", "url": "https://gl.wikipedia.org/wiki?curid=553793", "title": "Salvelinus alpinus", "text": "Salvelinus alpinus \u00e9 unha especie de peixes oste\u00edctios da orde dos salmoniformes, familia dos salm\u00f3nidos, subfamilia dos salmoninos, unha das numerosas comprendidas no x\u00e9nero \"Salvelinus\", \nPropia dos de lagos alpinos e das augas costeiras das rexi\u00f3ns \u00e1rticas e sub\u00e1rticas, inclu\u00edndo as illas do arquip\u00e9lago \u00e1rtico do Canad\u00e1.\nNing\u00fan outro peixe de auga doce se encontra tan ao norte.\nTaxonom\u00eda.\nDescrici\u00f3n.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\", baixo o nome de \"Salmo alpinus\".\nSin\u00f3nimos.\nAdemais de polo seu nome actualmente v\u00e1lido, a especie co\u00f1ecuese tam\u00e9n polos sin\u00f3nimos:\nSubespecies.\nNa actualidade reco\u00f1\u00e9cense as tres subespecies seguintes: \nDistribuci\u00f3n.\nA \u00e1rea de distribuci\u00f3n de \"Salvelinus alpinus\" e cicumpolar, encontr\u00e1ndose nos lagos alpinos e nas augas costeiras das rexi\u00f3ns \u00e1rticas e sub\u00e1rticas, inclu\u00edndo as illas do arquip\u00e9lago \u00e1rtico do Canad\u00e1. Observouse no \u00c1rtico canadense, Groenlandia, Islandia, Escandinavia, Siberia e Alasca.\nNing\u00fan outro peixe de auga doce se encontra tan ao norte.\nCaracter\u00edsticas.\nIntimamente relacionado co salm\u00f3n e a troita, comparte caracter\u00edsticas con ambos os dous. \nPode alcanzar unha lonxitud de 1,10\u00a0m e un peso de 15\u00a0kg. \nA idade m\u00e1xima publicada \u00e9 de 40 anos.\nEn xeral, o dorso \u00e9 escuro, de cor parda oliv\u00e1cea, e o ventre e os flancos claros. O dorso e os laterais aparecen con caracter\u00edsticos puntos vermellos ou rosados, de maior tama\u00f1o ao longo da li\u00f1a lateral, \u00e1 veces maiores que a pupila. Por\u00e9n, a cor \u00e9 mi vari\u00e1bel, dependendo da situaci\u00f3n, a \u00e9poca do ano e o grao de madureza sexual. Na \u00e9poca da desova, os adultos de ambos os sexos, pero especialmente os machos, presentan unha brillante coloraci\u00f3n vermella ou alaranxada no ventre e as aletas pectorais, pelvianas e na anal. Esta coloraci\u00f3n vermella danlla os carotenoides presentes na dieta; os anf\u00edpodos son a principal fonte deste pigmento. Os inmaturos presentan 11 manchas escuras en cada costado. As aletas son claras nos xuven\u00eds, e escuras nos adultos.\nBiolox\u00eda.\n\u00c9 unha especie bentopel\u00e1xica que vive en augas fr\u00edas e ben oxixenadas, que aparece en zonas profundas dos r\u00edos medianos ou grandes, e nos lagos. Poden ser an\u00e1dromo, semian\u00e1dromo ou sedentario. Os esp\u00e9cimes que viven ao norte dos 65\u00b0 N de latitude son xeralmente an\u00e1dromos.\nAs formas an\u00e1dromas pasan gran parte das s\u00faas vidas no mar, onde ocupan un rango de profundidades de 30 a 70\u00a0m. As poboaci\u00f3ns non migratorias permanecen permanentemente nos lagos e r\u00edos.\n\u00c9 unha especie extremadamente sens\u00edbel \u00e1 contaminaci\u00f3n da auga. \nA s\u00faa dieta var\u00eda segundo a estaci\u00f3n e o lugar onde se atopa. Adoita ser oportunista. Encontraronse m\u00e1is de 30 especies no seu est\u00f3mago. \nAs poboaci\u00f3ns de auga doce alim\u00e9ntanse de crust\u00e1ceos planct\u00f3nicos, anf\u00edpodos, cop\u00e9podos, moluscos, insectos e doutros peixes, incluso da s\u00faa propia especie.\nOs mesmos crust\u00e1ceos que lles serven de alimento son con frecuencia hospedadores intermediarios de parasitos. \nAs femias adoitan depositar de 3 000 a 5 000 ovos. Non morren despois da desova, como ocorre no salm\u00f3ns do Pac\u00edfico (x\u00e9n ero \"Oncorhynchus\", e adoitan desovar varias veces ao longo da s\u00faa vida, normalmente cada segundo ou terceiro ano. A ce\u00edas emerxen na primavera e permanecen no r\u00edo de 5 a 7 meses, ou at\u00e9 que miden uns 15-20 cm de lonxitude. A madurez sexual var\u00eda de 4 a 10 anos, cando alcanzan os 50 ou 60 cm de lonxitude.\nPesca.\nA s\u00faa pesca non reviste grande interese comercial, pero \u00e9 unha especie usada en acuicultura e un trofeo moi com\u00fan en pesca deportiva.\nComercial\u00edzase fresco, afumado, enlatado e conxelado. C\u00f3mese salgado, cocido, frito e asado.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, considerando que \u00e9 unha especie moi estendida sen que se co\u00f1ezan grandes ameazas xeneralizadas, e a\u00ednda que varias poboaci\u00f3ns diminu\u00edron significativamente, cualifica o seu status como \"LC\" (pouco preocupante). "}
{"id": "553795", "revid": "88215", "url": "https://gl.wikipedia.org/wiki?curid=553795", "title": "Victor Frederick Buckingham", "text": ""}
{"id": "553796", "revid": "1131", "url": "https://gl.wikipedia.org/wiki?curid=553796", "title": "Ouso\u00f1o, Pez\u00f3s, Pez\u00f3s", "text": "Ouso\u00f1o \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 187 metros sobre o nivel do mar, o casar\u00edo local\u00edzase a 6,6 km da vila, e capital do concello, de Pez\u00f3s e en 2021 ti\u00f1a unha poboaci\u00f3n de 1 habitante."}
{"id": "553815", "revid": "88215", "url": "https://gl.wikipedia.org/wiki?curid=553815", "title": "Miguel \u00c1ngel Santoro", "text": "Miguel \u00c1ngel Santoro Marcote, nado en Sarand\u00ed, provincia de Buenos Aires, o 27 de febreiro de 1942, \u00e9 un exfutbolista e adestrador arxentino. Xogaba de porteiro e desenvolveu case toda a s\u00faa carreira no Club Atl\u00e9tico Independiente, co que ga\u00f1ou catro campionatos arxentinos, catro Copas Libertadores e unha Copa Intercontinental. Foi internacional coa selecci\u00f3n arxentina, coa que acudiu ao Mundial de 1974. Foi varias veces adestrador de Independiente.\nTraxectoria.\nComo xogador.\nDebutou co Independiente na Primeira Divisi\u00f3n da Arxentina en 1962, nun partido contra Argentinos Juniors que rematou 0-0. Na seguinte tempada, xa como porteiro titular do equipo, proclamouse campi\u00f3n arxentino. En 1964 tivo unha destacada actuaci\u00f3n na final da Copa Libertadores ante o Nacional, mantendo a porter\u00eda a cero tanto na ida no estadio Centenario como na volta no estadio de Independiente. Ga\u00f1ou o t\u00edtulo continental de novo ao ano seguinte, volvendo ser decisivo ao pararlle un penalti ao dianteiro Norberto Men\u00e9ndez nas semifinais contra o Boca Juniors. Foi tam\u00e9n titular nas Copas Intercontinentais de 1964 e 1965, perdidas ambas contra o Inter de Helenio Herrera. \nEn 1972 e 1973 disputou d\u00faas novas finais da Copa Libertadores, conseguindo a vitoria nas d\u00faas, a primeira delas contra o Universitario peruano e a segunda contra o Colo-Colo chileno. Participou as\u00ed mesmo en senllas Copas Libertadores. Na de 1972 foi derrotado polo Ajax de Cruyff, mentres que na de 1973, conseguiu finalmente o t\u00edtulo na s\u00faa cuarta participaci\u00f3n, exercendo como capit\u00e1n contra a Juventus, capitaneada por outro porteiro, Dino Zoff.\nDisputou un total de 343 partidos do campionato arxentino co Independiente, sendo o gardameta con m\u00e1is encontros da historia do club, e conquistou catro campionatos nacionais.\nNo ver\u00e1n de 1974 foi traspasado ao H\u00e9rcules CF de Alacant, onde xogou durante tres tempadas, todas elas co galego Arsenio Iglesias no banco. Na s\u00faa primeira tempada no club, competiu pola titularidade na porter\u00eda co paraguaio Humberto, mentres que nas d\u00faas seguintes fixo o mesmo co gardameta vasco Juan Antonio Deusto. Acadou un quinto posto na liga, o mellor resultado da historia do club. Retirouse ao remate da tempada 1976/77.\nSelecci\u00f3n arxentina.\nFoi internacional coa selecci\u00f3n arxentina en 14 ocasi\u00f3ns e formou parte do combinado do seu pa\u00eds no Mundial de 1974, a\u00ednda que non chegou a debutar na competici\u00f3n, sendo o gardameta titular Daniel Carnevali.\nComo adestrador.\nAo seu regreso de Espa\u00f1a foi adestrador do Independiente na Primeira Divisi\u00f3n da Arxentina (en 1980) e posteriormente traballou nas divisi\u00f3ns inferiores do club. Volveu po\u00f1erse \u00e1 fronte do primeiro equipo outras cinco veces. As d\u00faas primeiras f\u00edxoo en 2001 como substituto de C\u00e9sar Menotti e a seguinte substitu\u00edndo a Jorge Burruchaga en 2007, conseguindo manter o equipo invicto durante nove xornadas consecutivas (4 vitorias e 5 empates). En 2008 colleu de novo as rendas do equipo, trala marcha de Pedro Troglio, logrando tras un empate e unha derrota, catro vitorias seguidas, colocando o equipo na quinta posici\u00f3n. Cedeulle ent\u00f3n o banco a Claudio Borghi e pasou a ser o adestrador de porteiros das selecci\u00f3ns nacionais xuven\u00eds. Por\u00e9n, a mala traxectoria do equipo con Borghi, fixo que Santoro regresase de novo en outubro de 2008, ocupando o cargo ata marzo de 2009."}
{"id": "553818", "revid": "55340", "url": "https://gl.wikipedia.org/wiki?curid=553818", "title": "Kharkiv", "text": ""}
{"id": "553820", "revid": "55340", "url": "https://gl.wikipedia.org/wiki?curid=553820", "title": "R\u00edo Dniepr", "text": ""}
{"id": "553823", "revid": "72012", "url": "https://gl.wikipedia.org/wiki?curid=553823", "title": "Sevastopol", "text": ""}
{"id": "553844", "revid": "88215", "url": "https://gl.wikipedia.org/wiki?curid=553844", "title": "Miguel \u00c1ngel Santoro Marcote", "text": ""}
{"id": "553845", "revid": "23204", "url": "https://gl.wikipedia.org/wiki?curid=553845", "title": "Oleg de Kiev", "text": ""}
{"id": "553847", "revid": "23204", "url": "https://gl.wikipedia.org/wiki?curid=553847", "title": "Olga de Kiev", "text": ""}
{"id": "553849", "revid": "23204", "url": "https://gl.wikipedia.org/wiki?curid=553849", "title": "Sviatoslav I de Kiev", "text": ""}
{"id": "553850", "revid": "23204", "url": "https://gl.wikipedia.org/wiki?curid=553850", "title": "Vladimiro I de Kiev", "text": ""}
{"id": "553855", "revid": "23204", "url": "https://gl.wikipedia.org/wiki?curid=553855", "title": "Dobrodeia de Kiev", "text": ""}
{"id": "553858", "revid": "23204", "url": "https://gl.wikipedia.org/wiki?curid=553858", "title": "Estadio Ol\u00edmpico de Kiev", "text": ""}
{"id": "553865", "revid": "89787", "url": "https://gl.wikipedia.org/wiki?curid=553865", "title": "Test AUDIT", "text": "A proba para identificar trastornos co alcol (AUDIT), do ingl\u00e9s \"Alcohol Use Disorders Identification Test\", \u00e9 un cuestionario de dez elementos aprobado pola Organizaci\u00f3n Mundial da Sa\u00fade para detectar condutas perigosas relacionadas co consumo de alcol. Foi elaborado a partir dun estudo colaborativo feito pola OMS en diferentes pa\u00edses. Seleccion\u00e1ronse para o AUDIT os mellores elementos dos aproximadamente 150 do estudo orixinal.\nEmpr\u00e9gase de xeito com\u00fan na sondaxe do consumo de alcol e problemas asociados. Ten utilidade en \u00e1mbitos como a atenci\u00f3n primaria ou en centros hospitalarios. En funci\u00f3n dos resultados, tam\u00e9n pode ser \u00fatil para detectar o consumo abusivo e a alcolemia. As indicaci\u00f3ns para a aplicaci\u00f3n do AUDIT est\u00e1n traducidas a uns 50 idiomas.\nDescrici\u00f3n.\nO test AUDIT consta de dez preguntas:\nA puntuaci\u00f3n en cada unha das preguntas var\u00eda entre 0 e 10 en funci\u00f3n da resposta. O resultado do test, as\u00ed, oscila entre 0 e 40 puntos. Segundo as respostas co estudo orixinal da OMS, a puntuaci\u00f3n de 8 \u00e9 a m\u00ednima para detectar un consumo de risco. Un resultado m\u00ednimo de 15 reflicte unha tendencia ao alcolismo, mentres que a partir dos 20 puntos consid\u00e9rase que existe unha dependencia severa. Con base na puntuaci\u00f3n m\u00ednima de 8, o estudo orixinal da OMS reflicte unha certeza do 94% nos diagn\u00f3sticos de consumo de risco.\nO AUDIT foi elaborado co obxectivo de ser aplicado a nivel internacional. O estudo orixinal da OMS inclu\u00edu pacientes de seis pa\u00edses, en representaci\u00f3n de distintas rexi\u00f3ns do mundo e de diferentes sistemas pol\u00edticos e econ\u00f3micos. M\u00e1is de 300 an\u00e1lises posteriores permitiron garantir a s\u00faa veracidade e utilidade en diversas circunstancias. O emprego do AUDIT pode ser \u00fatil na adolescencia, con persoas adultas novas e en mulleres. Por\u00e9n, non semella tan preciso en persoas de idades m\u00e1is maduras. En determinados casos, o AUDIT ten mostrado maior efectividade na detecci\u00f3n de consumos de risco que as exploraci\u00f3ns f\u00edsicas ou as an\u00e1lises de sangue.\nO AUDIT-C.\nExiste unha versi\u00f3n abreviada do test, o AUDIT-C. Est\u00e1 composto polas tres primeiras preguntas do test orixinal, en relaci\u00f3n espec\u00edfica coa cantidade de alcol consumida. \u00c9 apropiado para unha m\u00e9dica ou m\u00e9dico confirmar pos\u00edbeis sospeitas de consumo de alcol."}
{"id": "553866", "revid": "23204", "url": "https://gl.wikipedia.org/wiki?curid=553866", "title": "Ana de Kiev", "text": ""}
{"id": "553868", "revid": "88215", "url": "https://gl.wikipedia.org/wiki?curid=553868", "title": "Carmelo Giuliano", "text": "Carmelo H\u00e9ctor Giuliano Gonz\u00e1lez, nado en Avellaneda, provincia de Buenos Aires, o 14 de xu\u00f1o de 1951, \u00e9 un exfutbolista arxentino. Xogaba de l\u00edbero ou central e destacou no H\u00e9rcules CF, onde foi un dos buques insignia durante a \u00e9poca dourada do club.\nTraxectoria.\nFichou polo Club Atl\u00e9tico Independiente na novena divisi\u00f3n e foi ascendendo polos diferentes equipos do club ata a categor\u00eda profesional, \u00e1 que chegou aos 21 anos. Con Independiente proclamouse campi\u00f3n da Copa Intercontinental de 1973, a\u00ednda que non chegou a xogar na competici\u00f3n.\nFoi cedido ao Club Atl\u00e9tico Atlanta onde xogou o campionato Metropolitano de 1974. Xogaba con regularidade, alternando a posici\u00f3n con Pecoraro. Non xogou o campionato Nacional de 1974, xa que os xogadores reclamaron unha d\u00e9beda, e os directivos sancion\u00e1ronos, decidindo que xogar\u00edan este torneo os non profesionais. As\u00ed, Giuliano foi liberado e fichou polo H\u00e9rcules CF de Alacant.\nChegou ao club espa\u00f1ol por recomendaci\u00f3n de Miguel \u00c1ngel Santoro, porteiro internacional arxentino que xa militaba no club alacantino. O seu debut na Primeira Divisi\u00f3n espa\u00f1ola produciuse na segunda xornada da tempada 1974/75, nun partido ante o Real Madrid no Santiago Bernab\u00e9u (2-1).\nO equipo adestrado por Arsenio Iglesias logrou ese ano o quinto posto en liga, o mellor resultado da s\u00faa historia. Giuliano foi titular en case todos os partidos, marcando 4 goles. \nMantivo a titularidade durante os seguintes anos, ata que sufriu unha grave lesi\u00f3n na segunda eliminatoria da Copa do Rei 1980/81, rompendo os ligamentos cruzados e o menisco. Foi nun partido contra o Cartagena FC no que marcou dous goles. A lesi\u00f3n supuxo a s\u00faa retirada como futbolista, a\u00ednda que durante os seguintes dous anos a\u00ednda chegou a disputar cinco partidos m\u00e1is.\nTrala s\u00faa retirada como futbolista, foi director deportivo do H\u00e9rcules durante tempada e media, traballou coa canteira do club e foi comentarista de televisi\u00f3n.\nVida persoal.\nMentres xogaba no H\u00e9rcules casou en Bilbao con Mar\u00eda Victoria Sancrist\u00f3bal."}
{"id": "553870", "revid": "23204", "url": "https://gl.wikipedia.org/wiki?curid=553870", "title": "Metr\u00f3pole de Kiev", "text": ""}
{"id": "553871", "revid": "23204", "url": "https://gl.wikipedia.org/wiki?curid=553871", "title": "Arquieparqu\u00eda cat\u00f3lica ucra\u00edna de Kiev", "text": ""}
{"id": "553873", "revid": "23204", "url": "https://gl.wikipedia.org/wiki?curid=553873", "title": "Exarcado arquiepiscopal cat\u00f3lico ucra\u00edno de K\u00ediv-Vyshhorod", "text": ""}
{"id": "553874", "revid": "23204", "url": "https://gl.wikipedia.org/wiki?curid=553874", "title": "Arquieparqu\u00eda maior de Kiev-Galicia", "text": ""}
{"id": "553877", "revid": "23204", "url": "https://gl.wikipedia.org/wiki?curid=553877", "title": "Metr\u00f3pole cat\u00f3lica ucra\u00edna de K\u00ediv e Galicia", "text": ""}
{"id": "553878", "revid": "23204", "url": "https://gl.wikipedia.org/wiki?curid=553878", "title": "Metr\u00f3pole cat\u00f3lica ucra\u00edna de K\u00ediv", "text": ""}
{"id": "553879", "revid": "23204", "url": "https://gl.wikipedia.org/wiki?curid=553879", "title": "Voivodato de Kiev", "text": ""}
{"id": "553880", "revid": "23204", "url": "https://gl.wikipedia.org/wiki?curid=553880", "title": "Diocese de Kiev", "text": ""}
{"id": "553881", "revid": "23204", "url": "https://gl.wikipedia.org/wiki?curid=553881", "title": "Arcebispo Maior de K\u00ediv-Galicia", "text": ""}
{"id": "553882", "revid": "98629", "url": "https://gl.wikipedia.org/wiki?curid=553882", "title": "Salvelinus umbla", "text": "Salvelinus umbla \u00e9 unha especie de peixes oste\u00edctios da orde dos salmoniformes, familia dos salm\u00f3nidos, subfamilia dos salmoninos, unha das numerosas comprendidas no x\u00e9nero \"Salvelinus\", da que \u00e9 a s\u00faa especie tipo.\nTaxonom\u00eda.\nDescrici\u00f3n.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\", baixo o nome de \"Salmo ulma\".\nSin\u00f3nimos.\nAdemais de polo seu nome actualmente v\u00e1lido, a especie co\u00f1ecuese tam\u00e9n polos sin\u00f3nimos:\nCatacter\u00edsticas.\nCun tama\u00f1o m\u00e1ximo de 75,0 cm, dist\u00ednguese dos seus conx\u00e9neres de Europa central polos seguintes caracteres:\nDistribuci\u00f3n.\n\u00c9 unha especie europea de augas doces temperadas bentopel\u00e1xica que habita entre os 48\u00b0 e os 45\u00b0 N, e os 5\u00b0 e os 11\u00b0 L, que se encontra nos lagos alpinos e subalpinos de Italia (Trentino-Tirol do Sur), Francia (lago de Bourget), Su\u00edza, Alema\u00f1a e Austria. Introducido en numerosos lagos de grande altitude; por exemplo, en Suecia. \nPoboaci\u00f3n.\nNalg\u00fans lagos extiguiuse (por exemplo, no Mondsee) e, en moitos casos, repoboouse noutros lagos. Nalg\u00fans lagos estase recuperando (por exemplo, no de Constanza onde estaba case extinguido, ou no L\u00e9man). Nalg\u00fans lagos a poboaci\u00f3n sempre estivo sa (por exemplo, no Grundl e non Konigsee). En xeral, houbo un colapso poboacional nos anos 1970 e hoxe en d\u00eda a poboaci\u00f3n estase recuperando. \nBiolox\u00eda.\nHabita en lagos profundos en vales de orixe glaciar e lagos de grande altitude. Alim\u00e9ntase de crust\u00e1ceos, insectos e fauna bent\u00f3nica; alg\u00fans individuos desenv\u00f3lvense como grandes pisc\u00edvoros, cunha morfolox\u00eda distinta."}
{"id": "553884", "revid": "23204", "url": "https://gl.wikipedia.org/wiki?curid=553884", "title": "Aeroporto de Kiev-Boryspil", "text": ""}
{"id": "553886", "revid": "98629", "url": "https://gl.wikipedia.org/wiki?curid=553886", "title": "Coregonus clupeaformis", "text": "Coregonus clupeaformis \u00e9 unha especie de peixe oste\u00edctio da orde dos salmoniformes, familia dos salm\u00f3nidos, subfamilia dos coregoninos, unha das integradas no x\u00e9nero \"Coregonus\". \nTaxonom\u00eda.\nDescrici\u00f3n.\nA especie foi descrita en 1818 polo m\u00e9dico e naturalista estadounidense Samuel Latham Mitchill, baixo o nome de \"Salmo clupeaformis\".\nEtimolox\u00edas.\nPara a do x\u00e9nero, ver \"Coregonus\".\nO ep\u00edteto espec\u00edfico, \"clupeaformis\", significa \"en forma de arenque\". \nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Coregonus clupeaformis\" ten o corpo alongado e lateralmente deprimido, dun tama\u00f1o m\u00e1ximo de 100 cm, a\u00ednda que o tama\u00f1o m\u00e1ximo normal \u00e9 duns 54 cm, e o medio \u00e9 duns 38 cm, cunha masa corporal de 1 kg. A s\u00faa coloraci\u00f3n vai da verdosa \u00e1 marr\u00f3n escura ou case negra nas partes superiores (var\u00eda segundo o h\u00e1bitat) e os flancos a as partes inferiores son de cor prateada..\nNon presenta espi\u00f1as nas aletas (os seua raios son brandos), e a aleta adiposa est\u00e1 moi ben desenvolvida, e normalmente \u00e9 m\u00e1is grande nos machos..\nA boca \u00e9 pequena, claramente adiantada polo foci\u00f1o. As escamas son grandes. A aleta adiposa, t\u00edpica dos salm\u00f3nidos, est\u00e1 situada moi por detr\u00e1s da aleta dorsal. As aletas dorsais e as pelvianas situ\u00e1nse no centro do corpo. A aleta caudal est\u00e1 claramente bifurcada.\nDifer\u00e9nciase de \"Alosa sapidissima\" en que:\nH\u00e1bitat e distribuci\u00f3n.\nH\u00e1bitat.\n\"Coregonus clupeaformis\" \u00e9 un peixe de augas doces e salobres, eurihalino, bentopel\u00e1xico e an\u00e1dromo, que vive en augas mornas, de 8 a 14 \u00b0C, nun rango de profundidades de 8 a 128 m.\nDistribuci\u00f3n.\nA s\u00faa \u00e1rea de distribuci\u00f3n est\u00e9ndese desde os 72\u00b0 e os 41\u00b0 N, e entre os 149\u00b0 e os 61\u00b0 W. en Am\u00e9rica do Norte, nas concas do Atl\u00e1ntico, o \u00c1rtico e do Pac\u00edfico en Alasca, gran parte do Canad\u00e1 e polo sur chega at\u00e9 Nova Inglaterra, as concas dos Grandes Lagos e o centro de Minnesota, nos Estados Unidos. Foi introducido no noroeste dos Estados Unidos, e en lagos altoandinos en dous pa\u00edses do sur da Am\u00e9rica Latina.\nBiolox\u00eda.\n\"Coregonus clupeaformis\" vive en grandes lagos e grandes r\u00edos, e entra en augas salobres, a\u00ednda que principalmente \u00e9 habitante dos lagos (de a\u00ed o seu nome en ingl\u00e9s, \"Lake whitefish\", \"peixe branco do lago\"). Parece que \u00e9 m\u00e1is ben sedentario, polo menos nos Grandes Lagos. Os seus movementos nos grandes lagos constan xeralmente de 4 etapas: movemento de augas profundas a augas pouco profundas na primavera; o movemento de volta a augas profundas no ver\u00e1n mentres a auga quenta; migraci\u00f3n a zonas de desova en augas pouco profundas no outono e principios do inverno; e o movemento posterior \u00e1 desova de volta a augas m\u00e1is profundas. Forma poboaci\u00f3ns separadas nos Grandes Lagos.\nNutrici\u00f3n.\nAlim\u00e9ntase principalmente do fondo. A s\u00faa alimentaci\u00f3n \u00e9 variada e a s\u00faa dieta est\u00e1 formada principalmente por larvas de insectos acu\u00e1ticos, moluscos e anf\u00edpodos, e \u00e1s veces por plancto e insectos terrestres (capturados na superficie), a\u00ednda que tam\u00e9n consomen outros peixes e ovos de peixe, inclu\u00eddos os propios. \nReproduci\u00f3n.\nA reproduci\u00f3n real\u00edzase en outono, de setembro a decembro segundo a latitude. A desova faise en augas pouco profundas (a menos de 7,6 m) en fondos duros ou rochosos, \u00e1s veces areoso, nas costas dos lagos, \u00e1s veces en r\u00edos tributarios. A madurez sexual alc\u00e1nzase a unha idade e tama\u00f1o vari\u00e1beis entre as distintas poboaci\u00f3ns (m\u00e1is cedo nos machos), normalmente entre os 5 e os 7 anos, cando te\u00f1en un tama\u00f1o de 32 a 38 cm. A desova ten lugar principalmente pola noite. Non constr\u00faen ni\u00f1os e os ovos son depositados aleatoriamente nos lugares de desova. As femias po\u00f1en uns 20 000 ovos por quilo de masa corporal. Os ovos te\u00f1en un di\u00e1metro de 2,3 mm no momento da posta, e de 3,0 a 3,2 mm despois de 24 horas de estar na auga. A eclosi\u00f3n ocorre na primavera, en abril ou maio.\nRelaci\u00f3n cos humanos.\nDesde hai anos l\u00e9vanse a cabo amplos programas de criadeiro para a s\u00faa propagaci\u00f3n nos Grandes Lagos e outras zonas.. \u00c9 valorado tanto pola s\u00faa carne como polas s\u00faas m\u00edllaras, que producen nun excelente caviar. Cons\u00f3mese fresco, afumado e conxelado, e prep\u00e1rase ao vapor, fritido, asado e cocido, no microondas e no forno.\nPesca.\nPesca comercial.\n\"Coregonus clupeaformis\" \u00e9 unha das especies m\u00e1is importantes para a pesca comercial nas augas interiores de Am\u00e9rica do Norte. A captura anual total en 1999 do Canad\u00e1 foi de 8 328 t, e nos EUA de 5 353 t, segundo datos da FAO.\n\u00c9 a principal especie comercial porque este peixe fresco de sabor delicado ten unha grande aceptaci\u00f3n polos consumidores locais. Entre 1981 e 1999 recoll\u00e9ronse unha media de 11 mill\u00f3ns de libras dos Grandes Lagos ao ano. A\u00ednda que a colleita baixou de 9,5 a 8 mill\u00f3ns de libras nos \u00faltimos anos, os prezos non aumentaron. Pola contra, o prezo, que antes alcanzou os 1,04 USD/lb, actualmente \u00e9 dunha media de 0,75 USD/lb, e baixou at\u00e9 0,40 $/lb durante per\u00edodos de alta produci\u00f3n.\nPesca deportiva.\nA moitos pescadores afeccionados tam\u00e9n lles gusta enganchar este peixe nos meses de xu\u00f1o, xullo e principios de agosto. Un simple aparello de li\u00f1a \u00e9 suficiente para capturar os peixes, mentres se dan un fest\u00edn de moscas e mosquitos. Nos meses de inverno, a s\u00faa captura a trav\u00e9s do xeo \u00e9 moi popular, especialmente no norte de Wisconsin. As t\u00e9cnicas exitosas de pesca no xeo incl\u00faen o uso dunha culler, con polo menos un \"gancho deslizante\" arriba e separado da culler por unha peza xiratoria de barril, e os anzois con vermes de cera. A pesca comercial permitiu a propagaci\u00f3n deste peixe en moitos mercados, restaurantes e estantes de supermercados.\nAmeazas.\nUnha ameaza importante para \"Coregonus clupeaformis\" \u00e9 unha especie parasita invasora, a lamprea (\"Petromyzon marinus\"). \u00c9 unha das numerosas especies atacadas agresivamente por esta lamprea, que pode que entrara na rexi\u00f3n dos Grandes Lagos a trav\u00e9s do Canal do Eire, que se abriu en 1825, e estendeuse a\u00ednda m\u00e1is en 1919 coas melloras na Canle Welland desde o lago Ontario at\u00e9 os lagos Eire, Michigan, Huron e Superior.\nEvoluci\u00f3n.\nDesde o final da \u00faltima glaciaci\u00f3n (hai uns 12 000 anos) \"Coregonus clupeaformis\" volveu a colonizar moitos lagos norteamericanos, desde diferentes direcci\u00f3ns, desde refuxios que representan stocks ou razas xeneticamente diverxentes. Despois das invasi\u00f3ns, esta especie diversificouse en diferentes poboaci\u00f3ns a nivel local, de modo que agora en moitos lagos se reco\u00f1ecen dous ecotipos principais dentro da especie: un ecotipo normal e outro anano. Estes ecotipos normais e ananos difer\u00e9ncianse principalmente polas zonas bent\u00f3nica e pel\u00e1xica que ocupan, respectivamente. O ecotipo normal tam\u00e9n crece moito m\u00e1is e vive moito m\u00e1is tempo que o ecotipo anano.\nMoitas destas poboaci\u00f3ns viven en simpatr\u00eda, a\u00ednda que est\u00e1n illadas reprodutivamente. O feito de que sexan especies novas conv\u00e9rteas en candidatas principais para estudar as forzas evolutivas que impulsan a s\u00faa diverxencia ecol\u00f3xica e o seu illamento reprodutivo. Probabelmente \u00e9 conespec\u00edfico con \"Coregonus lavaretus\". Pertence ao \"complexo \"Coregonus clupeaformis\"\"."}
{"id": "553888", "revid": "1131", "url": "https://gl.wikipedia.org/wiki?curid=553888", "title": "Bourget", "text": "O termo franc\u00e9s Bourget (de \"bourg\" co sufixo diminutivo \"-et\", \"burgo pequeno) pode referirse a:"}
{"id": "553889", "revid": "65337", "url": "https://gl.wikipedia.org/wiki?curid=553889", "title": "D\u00f3lar do busto drapeado", "text": "O d\u00f3lar do busto drapeado (en ingl\u00e9s: \"Draped Bust dollar\") \u00e9 unha moeda estadounidense con valor dun d\u00f3lar, cu\u00f1ada en prata entre 1795 e 1803 na Casa da Moeda de Filadelfia. A partir da d\u00e9cada de 1830 produc\u00edronse recu\u00f1axes que amosan a data de 1804.\nTr\u00e1tase da segunda moeda dun d\u00f3lar estadounidense, sucesora da co\u00f1ecida como \"d\u00f3lar do cabelo solto\".\nDesco\u00f1\u00e9cese a identidade do seu dese\u00f1ador e da modelo do anverso, a\u00ednda que tradicionalmente atrib\u00faenselles, respectivamente, ao artista Gilbert Stuart e \u00e1 dama da alta sociedade de Filadelfia Ann W. Bingham.\nEn outubro de 1795, Elias Boudinot, acabado de nomear como director da Casa da Moeda dos Estados Unidos, ordenou que se utilizase para a moeda dun d\u00f3lar unha pureza de prata do 89,2 %), no canto da non autorizada do 90 %, que era a que se vi\u00f1era utilizando desde que se comezou a cu\u00f1ar a moeda dun d\u00f3lar en 1794. Debido en gran medida \u00e1 diminuci\u00f3n da cantidade de prata depositada na Casa da Moeda de Filadelfia, a cu\u00f1axe de d\u00f3lares de prata diminu\u00edu ao longo dos derradeiros anos do s\u00e9culo XVIII. Finalmente, en 1804 det\u00edvose a produci\u00f3n de d\u00f3lares de prata, a\u00ednda que a derradeira data quen aparece nas moedas de circulaci\u00f3n est\u00e1ndar \u00e9 a de 1803.\nEn 1834, retomouse temporalmente a produci\u00f3n dos d\u00f3lares de prata, co fin de subministrar a unha misi\u00f3n diplom\u00e1tica en Asia xogos especiais de moedas cun acabamento especial (\"proof\"), para serviren como agasallo diplom\u00e1tico. Os funcionarios creron, erroneamente, que a \u00faltima data que aparec\u00eda nos d\u00f3lares da emisi\u00f3n regular fora a de 1804, o que os levou a utilizar esa data, en lugar do ano en que, efectivamente, se produciron estas recu\u00f1axes.\nA serie completa de moedas co dese\u00f1o do busto drapeado, emitida entre 1795 e 1807, abrangue os seguintes valores: \u00bd cent e 1 cent en cobre, e 5 cents, 10 cents, 25 cents, \u00bd d\u00f3lar e 1 d\u00f3lar en prata.\nAntecedentes.\nA cu\u00f1axe do d\u00f3lar de prata nos Estados Unidos comezou xa en 1794 co co\u00f1ecido como \"d\u00f3lar do cabelo solto\", inmediatamente despois da construci\u00f3n e da dotaci\u00f3n de persoal da Ceca de Filadelfia. A Lei da Moeda de 1792 esix\u00eda que a moeda de prata se cu\u00f1ase cunha aliaxe composta por un 89,2 % de prata e un 10,8 % de cobre. No entanto, os funcionarios da ceca amos\u00e1ronse reticentes a cu\u00f1ar moedas con esa finura tan pouco habitual, polo que decidiron cu\u00f1alas cunha aliaxe non autorizada do 90 % de prata. Isto provocou que os depositantes de prata perdesen di\u00f1eiro cando se cu\u00f1aba o seu metal. \nDurante o segundo ano de produci\u00f3n do d\u00f3lar do cabelo solto, decidiuse dotar dun novo dese\u00f1o a moeda dun d\u00f3lar de prata. Desco\u00f1\u00e9cese quen impulsou este cambio, a\u00ednda que o investigador numism\u00e1tico Robert W. Julian especula con que H. W. de Saussure, que acababa de ser nomeado director da Casa da Moeda o 9 de xullo de 1795, foi quen o ordenou, xa que declarara o seu prop\u00f3sito de redese\u00f1ar toda a moeda estadounidense como un dos seus obxectivos no momento de asumir o cargo. O dese\u00f1o do cabelo solto, xa que logo, que carec\u00eda ademais de aceptaci\u00f3n popular, foi suprimido no mesmo 1795.\nDese\u00f1o.\nA\u00ednda que non se co\u00f1ece con certeza o dese\u00f1ador da moeda, habitualmente reco\u00f1\u00e9cese como tal o pintor estadounidense Gilbert Stuart (1755-1828), considerado como un dos mellores retratistas do pa\u00eds. O que foi director da Casa da Moeda dos Estados Unidos entre 1853 e 1861, James Ross Snowden, comezou a investigar os primeiros anos da historia da Casa da Moeda durante a d\u00e9cada de 1850, para o que entrevistou a descendentes de Stuart, que afirmaron que o seu antepasado fora o dese\u00f1ador do d\u00f3lar do busto drapeado. \nSuxeriuse tam\u00e9n que Ann Willing Bingham (1764-1801), unha dama da alta sociedade de Filadelfia, posou como modelo para o anverso da moeda. O gravador xefe da Casa da Moeda, Robert Scot, e o seu director, De Saussure, aprobaron diversos esbozos e envi\u00e1ronllos ao presidente George Washington e ao daquela secretario do Tesouro, Thomas Jefferson, para obter a s\u00faa aprobaci\u00f3n.\nLogo de aprobados os esbozos, os dese\u00f1os envi\u00e1ronselle ao artista xermano-estadounidense John Eckstein (1735-1817) para que os convertese en modelos de xeso, xa que naquel tempo os moldes de xeso se utilizaban como gu\u00eda para, a partir deles, labrar os cu\u00f1os, operaci\u00f3n que se fac\u00eda \u00e1 man. Eckstein, a quen o numism\u00e1tico Walter Breen considera un \"artistucho local\" e que un artista da s\u00faa \u00e9poca considerou como \"absoluto escravo\", polo feito de vivir das encargas que lle fac\u00edan, recibiu trinta d\u00f3lares polo seu traballo de preparaci\u00f3n dos modelos do anverso e do reverso. Despois de creados estes modelos de xeso, os gravadores da Casa da Moeda, entre eles Scot, comezaron a crear os cubos que se utilizar\u00edan para facer os cu\u00f1os das novas moedas.\nProduci\u00f3n.\nNon se co\u00f1ece con exactitude cando comezou a produci\u00f3n deste novo dese\u00f1o, xa que nesa \u00e9poca non se levaban rexistros precisos en relaci\u00f3n ao dese\u00f1o. No entanto, o investigador numism\u00e1tico R. W. Julian sit\u00faa o inicio da produci\u00f3n a finais de setembro ou a principios de outubro de 1795, en tanto que Don Taxay afirma que os primeiros d\u00f3lares de prata do busto drapeado se cu\u00f1aron en outubro. \nEn setembro de 1795, o director da ceca, H. W. de Saussure, escribiulle a s\u00faa carta de renuncia ao presidente Washington. Nela fac\u00eda menci\u00f3n do padr\u00f3n de prata non autorizado e suxer\u00eda que se instase o Congreso para que o oficializase, a\u00ednda que isto non se realizou. En resposta \u00e1 carta de H. W. de Saussure, Washington expresoulle o seu malestar pola dimisi\u00f3n e afirmoulle que ti\u00f1a unha total satisfacci\u00f3n sobre o per\u00edodo \u00e1 fonte da Casa da Moeda. Como a dimisi\u00f3n de H. W. de Saussure non entrar\u00eda en vigor ata outubro, o presidente tivo o tempo necesario para a selecci\u00f3n do seu substituto.\nA persoa escollida para o relevar no cargo foi o pol\u00edtico e excongresista Elias Boudinot, quen, ao asumir o seu nomeamento na Casa da Moeda o 28 de outubro, foi informado do padr\u00f3n de prata que se vi\u00f1era utilizando desde a cu\u00f1axe das primeiras moedas oficiais de prata do pa\u00eds. Boudinot ordenou inmediatamente que se puxese fin a esta pr\u00e1ctica e que se comezase a cu\u00f1ar coa finura da aliaxe determinada pola Lei da Moeda de 1792, \u00e9 dicir, o 89,2 % de prata. \nA produci\u00f3n total de d\u00f3lares de prata en 1795, na que se incl\u00faen tanto os do dese\u00f1o inicial \u2014do cabelo solto\u2014 domo os do novo dese\u00f1o \u2014do busto drapeado\u2014, foi de 203.033 moedas. Est\u00edmase que deles se cu\u00f1aron aproximadamente 42.000 d\u00f3lares con este novo dese\u00f1o. Boudinot ordenou tam\u00e9n axi\u00f1a que se aumentase a produci\u00f3n dos valores faciais inferiores ao d\u00f3lar. Pouco despois, o 27 de novembro de 1795, o ensaiador Albian Cox faleceu repentinamente, co que ficou vacante o seu posto na Ceca de Filadelfia. Este feito, xunto co aumento da atenci\u00f3n de Boudinot aos valores m\u00e1is pequenos, as\u00ed como unha pausa nos dep\u00f3sitos privados de metal bruto \u2014a \u00fanica fonte que a ceca ti\u00f1a naqueles momentos iniciais\u2014, provocou a diminuci\u00f3n da produci\u00f3n de d\u00f3lares de prata en 1796. A cu\u00f1axe total nese ano foi de 79.920 pezas, o que sup\u00f3n unha reduci\u00f3n de aproximadamente o 62 % con respecto ao total do ano anterior.\nOs dep\u00f3sitos de metal seguiron diminu\u00edndo e en 1797 a produci\u00f3n de d\u00f3lares de prata alcanzou o punto m\u00e1is baixo desde o inicio das cu\u00f1axes estadounidenses en 1794, cunha tiraxe de apenas 7.776 exemplares. Durante ese per\u00edodo, os dep\u00f3sitos baixaron a niveis tales que o presidente Thomas Jefferson depositou persoalmente 300 reais de oito espa\u00f1ois en xu\u00f1o de 1797. \nEn abril dese mesmo ano, cheg\u00e1rase a un acordo entre a Casa da Moeda e o Primeiro Banco dos Estados Unidos, mediante o cal o banco aceptou subministrar \u00e1 ceca prata de procedencia estranxeira coa condici\u00f3n de que o banco recibise os seus dep\u00f3sitos de volta en d\u00f3lares de prata. \nA Casa da Moeda permaneceu pechada entre agosto e novembro de 1797 por mor do andazo anual de febre amarela en Filadelfia, que ese ano lle custou a vida ao tesoureiro da Casa da Moeda, Nicholas Way. No mes de novembro, o Banco dos EEUU depositou aproximadamente 30.000 d\u00f3lares en prata francesa.\nA principios de 1798 decidiuse cambiar o dese\u00f1o do reverso dos d\u00f3lares de prata, polo que a pequena aguia inicial se substitu\u00edu por unha m\u00e1is grande e de car\u00e1cter her\u00e1ldico, similar \u00e1 representada no Gran Selo dos Estados Unidos de Am\u00e9rica. O acordo acadado co Banco dos EEUU, xunto coa aparici\u00f3n de novos depositantes de prata \u2014entre eles o propio Boudinot\u2014, motivou un aumento no n\u00famero de d\u00f3lares de prata cu\u00f1ados. A tiraxe dos d\u00f3lares dese ano, contabilizando tanto o modelo da aguia pequena como da aguia her\u00e1ldica, foi de 327.536 d\u00f3lares. As cantidades de cu\u00f1axe do d\u00f3lar de prata do busto drapeado mantiv\u00e9ronse altas ata 1799, con 423.515 exemplares cu\u00f1ados ese ano.\nCara a finais do s\u00e9culo XVIII, moitos dos d\u00f3lares de prata producidos pola Casa da Moeda dos Estados Unidos foron enviados \u00e1 China, pa\u00eds onde circularon e tam\u00e9n se fundiron, para satisfacer a gran demanda que hab\u00eda al\u00ed deste metal. En 1800, os dep\u00f3sitos de prata comezaron a diminu\u00edr novamente e a produci\u00f3n de d\u00f3lares dese ano foi de unicamente 220.920. En 1801, logo das queixas da poboaci\u00f3n de dos membros do Congreso acerca da escaseza de moeda mi\u00fada en circulaci\u00f3n, Boudinot comezou a solicitar que os depositantes de prata recibisen os valores faciais m\u00e1is pequenos, no canto dos d\u00f3lares, como era habitual, nun esforzo por colocar m\u00e1is moeda mi\u00fada en circulaci\u00f3n. A produci\u00f3n reduciuse a 54.454 moedas dun d\u00f3lar en 1801 e a s\u00f3 41.650 en 1802, logo de que Boudinot lograse convencer a moitos depositantes de que aceptasen moedas de valores pequenos a cambio da s\u00faa prata. \nMalia o aumento posterior dos dep\u00f3sitos de pratana Casa da Moeda, Boudinot intentou p\u00f3r fin \u00e1 produci\u00f3n de moedas dun d\u00f3lar en 1803, favorecendo a produci\u00f3n de moedas de medio d\u00f3lar no seu lugar. A produci\u00f3n de d\u00f3lares datados en 1803, no entanto, mant\u00edvose mesmo en 1804, cando cesou por completo a cu\u00f1axe dos d\u00f3lares. En total, a tiraxe de d\u00f3lares que amosan a data de 1803 \u00e9 de 85.634 exemplares. \nComo resposta a unha solicitude formal do Banco dos Estados Unidos, o secretario de Estado, James Madison, suspendeu oficialmente a produci\u00f3n de moedas dun d\u00f3lar de prata e de moedas de 10 d\u00f3lares de ouro en 1806, a\u00ednda que en ambos os casos a s\u00faa cu\u00f1axe xa se detivera uns anos antes.\nO raro d\u00f3lar de 1804.\nEn 1831, o daquela director da \"US Mint\", Samuel Moore, presentou a trav\u00e9s do tesouro unha solicitude ao presidente Andrew Jackson para que este permitise novamente a cu\u00f1axe de d\u00f3lares de prata; a solicitude foi aprobada o 18 de abril. En 1834, Edmund Roberts foi seleccionado como representante comercial estadounidense en Asia, inclu\u00eddos os reinos de Mascate e o Siam, e Roberts propuxo como agasallo para os dignatarios destes pa\u00edses xogos de moedas estadounidenses con acabamentos especiais (\"proof\"). O Departamento de Estado encargou ent\u00f3n dous xogos de \"exemplares de cada tipo [de moedas] que se utilizan na actualidade, tanto de ouro como de prata e de cobre\". A\u00ednda que a cu\u00f1axe de d\u00f3lares se aprobara en 1831, non se cu\u00f1ara ningunha destas moedas desde 1804 \u2014amosando a data de 1803\u2014. Logo das consultas co xefe de cu\u00f1axe, Adam Eckfeldt \u2014que traballara na ceca desde a s\u00faa apertura en 1792\u2014, Moore chegou \u00e1 conclusi\u00f3n errada de que os \u00faltimos d\u00f3lares de prata, do modelo do busto drapeado, estaban datados en 1804, cando en realidade era 1803. Levados por este erro, decidiuse cu\u00f1ar tam\u00e9n as novas moedas dun d\u00f3lar de agasallo con esa mesma data. O que se desco\u00f1ece \u00e9 por que non se indicou nesas moedas a data real de cu\u00f1axe (1834), e a ese respecto, R. W. Julian suxire que se fixo para evitar que os coleccionistas de moedas se enfadasen polo feito de non poderen obter as moedas coa nova data, dada a s\u00faa exigua tiraxe.\nOs dous primeiros d\u00f3lares do busto drapeado de 1804 \u2014do mesmo xeito que o resto dos valores que compu\u00f1an a serie\u2014cu\u00f1\u00e1ronse en novembro de 1834. A viaxe de Roberts ampliouse tam\u00e9n \u00e1 Indochina \u2014daquela denominada Annam\u2014 e ao Xap\u00f3n, polo que se cu\u00f1aron d\u00faas series adicionais, coa s\u00faa correspondentes moedas dun d\u00f3lar. Houbo, xa que logo, oito exemplares do d\u00f3lar de 1804 lexitimamente cu\u00f1ados na Casa da Moeda dos Estados Unidos. Robert partiu de viaxe en abril de 1835 e regaloulle unha serie de moedas a cada un dos sult\u00e1ns de Mascate e do Siam. O agasallo do sult\u00e1n de Mascate formaba parte dun intercambio de regalos diplom\u00e1ticos que deu lugar a que o sult\u00e1n regalase ao zool\u00f3xico de Washington un le\u00f3n e unha leoa adultos. Mais Roberts caeu enfermo en Bangkok e foi trasladado a Macau, onde morreu en xu\u00f1o de 1835. Logo do falecemento de Roberts, os dous conxuntos restantes foron devoltas \u00e1 casa da Moeda, sen chegar a ser presentados aos dignatarios.\nEn datas posteriores ao longo do s\u00e9culo XIX produc\u00edronse na Casa da Moeda dos Estados Unidos diversas recu\u00f1axes fraudulentas deste d\u00f3lar do busto drapeado con data de 1804."}
{"id": "553890", "revid": "65337", "url": "https://gl.wikipedia.org/wiki?curid=553890", "title": "D\u00f3lar Draped Bust", "text": ""}
{"id": "553892", "revid": "23204", "url": "https://gl.wikipedia.org/wiki?curid=553892", "title": "Lago Bourget", "text": "O lago Bourget (en franc\u00e9s: \"Lac du Bourget\") \u00e9 o maior lago natural de orixe glaciar de Francia. \nSituado ao norte do departamento de Savoia, este lago forma parte dos lagos postglaciares dos Alpes. Formouse despois da \u00faltima glaciaci\u00f3n (glaciaci\u00f3n de W\u00fcrm), hai ao redor de 19 000 anos, tras a retirada dos grandes glaciares do cuaternario.\nXeograf\u00eda.\nSituado a unha altitude de 231,5 msnm, ten unha superficie de 44,5 km\u00b2. O lago est\u00e9ndese de norte a sur, e ten 18 km de longo, e unha anchura de entre 1,6 e 3,5 km. A s\u00faa profundidade media \u00e9 de 85 m, e a m\u00e1xima de 145 m.\nO volume de auga deste lago equivale ao consumo anual de auga pot\u00e1bel en Francia.\nLugar de interese natural.\nDunha gran riqueza natural, e de grande interese ecol\u00f3xico, \u00e9 tam\u00e9n un destino tur\u00edstico importante desde o s\u00e9culo XIX. \nProtecci\u00f3n.\nO 2 de febreiro de 2003 foi declarado \"sitio Ramsar\" (n\u00ba ref. 1268), protexendo unha \u00e1rea de 5 500 ha."}
{"id": "553893", "revid": "15490", "url": "https://gl.wikipedia.org/wiki?curid=553893", "title": "Monique Proulx", "text": "Monique Proulx, nada o 17 de xaneiro de 1952 en Quebec, \u00e9 unha escritora e guionista do Quebec.\nTraxectoria.\nLicenciarse en literatura e teatro pola Universit\u00e9 Laval. Posteriormente actuou como monitora de teatro, profesora de franc\u00e9s e axente de informaci\u00f3n na sede central da Universit\u00e9 du Qu\u00e9bec. No ver\u00e1n de 1980 deixou o seu traballo para dedicarse a escribir o seu primeiro libro, \"Sans c\u0153ur et sans reproche\" (\"Sen coraz\u00f3n e sen reproche\"). En 1984 trasladouse a Montreal.\nEn 1993, Paule Baillargeon dirixiu a pel\u00edcula \"Le Sexe des \u00e9toiles\" (\"O sexo das estrelas\"), baseado na novela hom\u00f3nima de Monique Proulx."}
{"id": "553896", "revid": "22795", "url": "https://gl.wikipedia.org/wiki?curid=553896", "title": "Lago de Aiguebelette", "text": "O lago de Aiguebelette \u00e9 un lago natural de orixe glaciar situado en Francia, no departamento de Savoia, rexi\u00f3n de Auvernia-R\u00f3dano-Alpes.\nXeograf\u00eda.\nSituado a unha altitude de 373 msnm, ten unha lonxitude de 2,8 km, unha achura de 3,8 km e unha profundidade m\u00e1xima de 71 m. \nO seu volume de auga \u00e9 de 166 mill\u00f3ns de m.\nNa parte sur do lago hai d\u00faas illas, rodeadas de xunqueiras.\nLago de propiedade privada.\nO lago de Aiguebelette \u00e9 un lago privado, propiedade da familia Riv\u00e9rieulx de Chambost de L\u00e9pin e de Electricit\u00e9 de France, que confiaron a s\u00faa xesti\u00f3n \u00e1 \"Comunidade das Comunas de Lac d'Aiguebelette\".\nProtecci\u00f3n.\nCo fin de preservar a calidade das s\u00faas augas e do seu medio, as embarcaci\u00f3ns a motor est\u00e1n prohibidas no lago desde a publicaci\u00f3n dun decreto de 1967. \nReserva de auga doce.\nEste lago \u00e9 a primeira reserva natural rexional de auga doce de Francia, desde marzo de 2015."}
{"id": "553901", "revid": "4817", "url": "https://gl.wikipedia.org/wiki?curid=553901", "title": "Tselina-2", "text": "Tselina-2 (\u00edndice GRAU 11F644) foi unha serie de sat\u00e9lites de reco\u00f1ecemento electr\u00f3nico da Uni\u00f3n Sovi\u00e9tica en primeiro lugar e despois de Rusia.\nCaracter\u00edsticas.\nOs sat\u00e9lites Tselina-2 foron os substitutos dos Tselina-D como sat\u00e9lites de reco\u00f1ecemento electr\u00f3nico. Eran capaces de detectar un maior rango de frecuencias e levaban a bordo equipamento para calcular a posici\u00f3n de emisores fixos na superficie. Os sat\u00e9lites foron lanzados principalmente por foguetes Zenit 2, a\u00ednda que as d\u00faas primeiras unidades voaron a bordo de foguetes Proton K/DM-2. Os datos dos Tselina-2 eran enviados a sat\u00e9lites de comunicaci\u00f3ns en \u00f3rbita xeoestacionaria e de a\u00ed a estaci\u00f3ns en terra.\nTi\u00f1an unha masa de 3200 kg e eran inxectados en \u00f3rbitas de 850 x 850 km con inclinaci\u00f3ns orbitais t\u00edpicas de 71\u00ba. Estabiliz\u00e1banse nos tres eixos coa axuda dun mastro para gradente gravitatorio e iban ser substitu\u00eddos polos sat\u00e9lites Lotos-S. Lanz\u00e1ronse 23 Tselina-2 entre 1984 e 2007 desde o cosm\u00f3dromo de Baikonur, con catro fallos."}
{"id": "553902", "revid": "98629", "url": "https://gl.wikipedia.org/wiki?curid=553902", "title": "Ilkanato", "text": "O Ilkanato, tam\u00e9n chamado Ir\u00e1n Ilkanato, transcrito como ilcanato, Ilkhanate, Ilkkanato, Ilkhanato ou il-khanato entre outras formas (en mongol: \u0418\u043b \u0425\u0430\u043d \u0443\u043b\u0441, transliterado \"Il Khan uls\" e \u182c\u1826\u182f\u1826\u182d\u202f\u1826\u1828\n\u1824\u182f\u1824\u1830,\" Qulug-un Ulus\"; en persa \u0633\u0644\u0633\u0644\u0647 \u0627\u06cc\u0644\u062e\u0627\u0646\u06cc ), foi un dos catro estados sucesores do Imperio Mongol, orixinado pola s\u00faa fragmentaci\u00f3n. Centrado en Persia, abarcaba terras dos actuais Ir\u00e1n, Iraq, o leste de Turqu\u00eda, Afganist\u00e1n, o oeste de Paquist\u00e1n e Acerbaix\u00e1n. Estaba limitada ao norte polo khanato da Horda de Ouro e o mar Caspio, ao nordeste polo khanato Chagatai, ao sur polo golfo P\u00e9rsico, ao leste polo sultanato de Delhi e ao oeste polos territorios de Exipto dominados polos mamelucos.\nDefinici\u00f3n.\nSegundo o historiador Rashidadim de Hamadan, Kublai Khan concedeulle a Hulagu o t\u00edtulo de Ilkan despois da s\u00faa derrota de Ariq B\u00f6ke. O termo \"Ilkan\" significa \"khan subordinado\" e ref\u00edrese \u00e1 s\u00faa primeira deferencia por Mangke Khan e o seu sucesor Gran Khan do Imperio Mongol. O t\u00edtulo \"Ilkan\", levado polos descendentes de Hulagu e m\u00e1is tarde doutros pr\u00edncipes Borjigi en Persia, non se materializa nas fontes at\u00e9 despois de 1260. \nOrixe.\nO territorio do ilkanato formouse a partir das guerras de conquista de Xenxis Kan contra o Imperio Khrasmian ou Corasmio, entre 1219 e 1224, e a continuaci\u00f3n da presenza mongol, baixo o mando dos xenerais Chormagan, Baiju e Eljiguidei. O seu fundador foi Hulagu, un dos netos de Xenxis Kan, fillo de Tolui e irm\u00e1n de Kublai Khan e Mangu Khan. Tomando o relevo de Baiju, en 1255 ou 1256, Hulagu foi encargado de conquistar os reinos musulm\u00e1ns do oeste, \"at\u00e9 as fronteiras de Exipto\".\nDespois de aniquilar a Orde dos Asasinos en Ir\u00e1n, conquistou Bagdad en 1258, e despois avanzou a Siria. Ao chegar a Palestina, o seu irm\u00e1n Mongu morre. Hulagu ret\u00edrase para escoller un sucesor, deixando forzas de gornici\u00f3n m\u00ednimas na rexi\u00f3n. Os seus ex\u00e9rcitos foron detidos de forma decisiva en Palestina na batalla de Aim Jalute, perdida polos mamelucos de Exipto.\nPrimeiros anos.\nO termo Ilkan (\u0418\u043b \u0425\u0430\u043d), en mongol, significa \"Khan subordinado\" e ref\u00edrese \u00e1 subordinaci\u00f3n inicial a Mangu como Gran Khan e gobernante supremo de todo o Imperio Mongol. Os descendentes de Hulagu gobernaron Persia durante os seguintes 80 anos, comezando como xam\u00e1n, logo budista e finalmente convert\u00e9ndose ao islam en 1295. Por\u00e9n, os ilkhanos segu\u00edan sendo host\u00eds aos mamelucos (que derrotaron tanto aos mongois como aos cruzados) pero nunca puideron ga\u00f1ar. Como resultado, tiveron que renunciar aos seus plans para conquistar Siria. O r\u00edo Tigris ser\u00eda a fronteira entre os dous estados.\nGuerras externas.\nAo longo da s\u00faa existencia o Ilkanato tivo que enfrontarse a algunhas guerras externas. Entre 1263 e 1267 tivo que enfrontarse a unha guerra contra a Horda Azul, cuxa etapa foi o C\u00e1ucaso . Berke, o ent\u00f3n gobernante musulm\u00e1n do khanato, estaba furioso pola destruci\u00f3n de Bagdad por parte de Hulagu. O propio Berke fixo unha alianza cos mamelucos de Exipto. Tal guerra impediu a Hulagu vingar a derrota de Aim Jalute, xa que tivo que desviar as forzas para conter ao seu primo e a Nogai Khan . No medio desa guerra (que durou ata os primeiros anos de Abaca), morreron Hulagu e Berke. O Ilkhanato tam\u00e9n tivo que enfrontarse \u00e1s hostilidades do Khanato de Chagatai, que en 1270 intentou anexionalo. En 1281 Abaca intentou un novo ataque contra Siria, de novo repelido polos mamelucos. Baixo o liderado de Gazan, produciuse un novo asalto contra Siria, detido na batalla de Wadi Alcazandar. Outras incursi\u00f3ns sen \u00e9xito tiveron lugar en 1301 e 1304. Entre 1284 e 1291, o ilkanato enfrontouse a unha segunda guerra contra a Horda de Ouro, naquel momento dirixida por Tuda Mangu e Tula Buga.\nConversi\u00f3n ao islam e fragmentaci\u00f3n.\nAnte as persecuci\u00f3ns emprendidas polos ilcanos despois de Hulagu, a maior\u00eda musulm\u00e1 foi oprimida ante os emperadores budistas, que fomentaron o florecemento do nestorianismo e do budismo tibetano. Non obstante, coa conversi\u00f3n de Gaza ao islam, a relixi\u00f3n ascendeu unha vez m\u00e1is, e esta vez os budistas e os cristi\u00e1ns foron perseguidos.\nDespois da morte de Abuzaid en 1335, o khanato comezou a desintegrarse rapidamente e dividiuse en varios estados sucesores rivais, entre eles os jalairidas. O \u00faltimo dos escuros pretendentes ilk\u00e1nidas foi asasinado en 1353.\nO historiador Raxidadim de Hamadan escribiu arredor de 1315 unha historia universal sobre os khans, que ofrece moito material sobre a s\u00faa historia.\nLista de gobernantes.\n\"Fragmentaci\u00f3n.\" \"Os estados rexionais establecidos durante a desintegraci\u00f3n do Ilkanato presentaron os seus propios candidatos como demandantes\".\n\"Demandantes de Ir\u00e1n oriental ( Khoras\u00e1n )\" :"}
{"id": "553905", "revid": "15490", "url": "https://gl.wikipedia.org/wiki?curid=553905", "title": "Khoras\u00e1n antigo", "text": ""}
{"id": "553906", "revid": "88215", "url": "https://gl.wikipedia.org/wiki?curid=553906", "title": "Carmelo H\u00e9ctor Giuliano Gonz\u00e1lez", "text": ""}
{"id": "553907", "revid": "1131", "url": "https://gl.wikipedia.org/wiki?curid=553907", "title": "Margarita Lamela Louz\u00e1n", "text": "Margarita Lamela Louz\u00e1n, nada en Cee en 1970, \u00e9 unha pol\u00edtica e avogada galega do PSdeG-PSOE.\nTraxectoria.\nNas elecci\u00f3ns municipais de 2015 encabezou a candidatura do PSdeG-PSOE \u00e1 alcald\u00eda de Cee, pasando de 1 a 2 concelleiros e formando parte da oposici\u00f3n \u00f3 goberno de Ram\u00f3n Vigo. Nas municipais de 2019 volveu se-la candidata do PSdeG-PSOE e nesta ocasi\u00f3n foi elixida alcaldesa \u00f3 encabeza-la lista m\u00e1is votada, pasando 2 a 4 concelleiros e gobernando en minor\u00eda. \nDende febreiro de 2022 ocupa unha das vicesecretar\u00edas da Executiva Provincial coru\u00f1esa do PSdeG. \nNas elecci\u00f3ns municipais de 2023 volveu ser a candidata do PSdeG-PSOE e conseguiu revalida-la alcald\u00eda con maior\u00eda absoluta, pasando de 4 a 7 concelleiros.\nVida persoal.\n\u00c9 filla do anterior alcalde socialista Manuel Lamela Lest\u00f3n."}
{"id": "553908", "revid": "88215", "url": "https://gl.wikipedia.org/wiki?curid=553908", "title": "Enrique Vicente Hern\u00e1ndez", "text": "Enrique Vicente Hern\u00e1ndez, co\u00f1ecido como Quique, nado en Salamanca o 8 de febreiro de 1945, \u00e9 un exfutbolista espa\u00f1ol que xogaba como defensa.\nTraxectoria.\nDebutou co Valladolid na Segunda Divisi\u00f3n o 28 de marzo de 1965, da man do adestrador h\u00fangaro Jen\u0151 K\u00e1lm\u00e1r, nun partido contra o C\u00e1diz. F\u00edxose coa titularidade na tempada 1965/66 e mant\u00edvose no once inicial en case todos os partidos ata 1969. Disputou un total de 121 partidos oficiais co club de Valladolid.\nEn 1969 fichou polo Atl\u00e9tico de Madrid, co que debutou na Primeira Divisi\u00f3n nun encontro ante a Real Sociedad en Atotxa, formando na defensa xunto con Melo e Ovejero, aproveitando unha lesi\u00f3n de Calleja. O equipo madrile\u00f1o, adestrado por Marcel Domingo, proclamouse esa tempada campi\u00f3n de liga por diante do Athletic de Bilbao, contribu\u00edndo Quique con sete partidos, todos eles como titular. Na seguinte tempada xogou o seu primeiro partido na Copa de Europa, contra o Ajax de Johan Cruyff no Estadio Ol\u00edmpico de \u00c1msterdam, de novo substitu\u00edndo a Calleja, mancado.\nEn 1972 ga\u00f1ou a Copa do Xeneral\u00edsimo e ao ano seguinte a s\u00faa segunda liga, nos dous casos con Max Merkel no banco. En abril de 1974 disputou a ida das semifinais da Copa de Europa contra o Celtic, en Celtic Park, entrando na segunda parte como substituto de G\u00e1rate. Con todo, foi expulsado s\u00f3 uns minutos despois, tras unha entrada ao escoc\u00e9s Jimmy Johnstone, sendo o terceiro xogador atl\u00e9tico expulsado esa noite, despois de Pandero D\u00edaz e Ayala. O equipo, adestrado por Juan Carlos Lorenzo, acabou chegando \u00e1 final, onde perdeu contra o Bayern M\u00fcnchen.\nPara a tempada 1974/75 fichou polo H\u00e9rcules de Arsenio Iglesias, que vi\u00f1a de ascender \u00e1 m\u00e1xima categor\u00eda. Na s\u00faa primeira tempada acadou o quinto posto na liga, o mellor resultados da historia do club. Continuou no club alacantino ata a s\u00faa retirada en 1979, disputando un total de 130 partidos oficiais co equipo."}
{"id": "553918", "revid": "15490", "url": "https://gl.wikipedia.org/wiki?curid=553918", "title": "Prosopograf\u00eda da antiga Roma", "text": "A Prosopograf\u00eda da Roma antiga, \u00e9 unha aproximaci\u00f3n aos estudos cl\u00e1sicos e \u00e1 historia antiga que se centra nas conexi\u00f3ns familiares, as alianzas pol\u00edticas e as redes sociais na Roma antiga. A metodolox\u00eda da prosopograf\u00eda romana pasa por definir un grupo para o estudo \u2014a mi\u00fado esc\u00f3llese o grupo social, chamado \"ordo\" en lat\u00edn, dos senadores e \"equites\"\u2014 para despois recoller e analizar datos. \nAs fontes literarias proporcionan probas principalmente sobre a elite gobernante mentres que a epigraf\u00eda e a papirolox\u00eda son fontes que tam\u00e9n poden documentar a xente com\u00fan, que foi estudada en grupos como os dos libertos imperiais, as familias de clase baixa ou con ocupaci\u00f3ns espec\u00edficas como as nodrizas (\"nutrices\").\nEstudosos da prosopograf\u00eda hist\u00f3rica.\nEntre os estudos alem\u00e1ns, moitos dos artigos biogr\u00e1ficos de Friedrich M\u00fcnzer para a \"Realencyclop\u00e4die der Classischen Altertumswissenschaft\" adoptaron un enfoque prosopogr\u00e1fico. Matthias Gelzer, un dos fundadores da metodolox\u00eda prosopogr\u00e1fica en relaci\u00f3n coa Roma antiga, centrouse na instituci\u00f3n social do mecenado e os seus efectos no sistema pol\u00edtico romano.\nEntre os principais estudosos do s\u00e9culo XX que escribiron en ingl\u00e9s sobre a prosopograf\u00eda da Rep\u00fablica Romana destacna T.R.S. Broughton, cuxos tres volumes \"The Magistrates of the Roman Republic\" son unha referencia est\u00e1ndar; Ronald Syme, cuxa \"Roman Revolution\" (1939) converteuse na base dos traballos posteriores dos estudosos sobre a Rep\u00fablica tard\u00eda e a transici\u00f3n ao Principado; T.P. Wiseman, que estudou en particular as carreiras e as li\u00f1as familiares dos romanos dos municipia, cidades f\u00f3ra de Roma; E. Badian, particularmente o seu traballo de 1965 sobre o xu\u00edzo de Caio Norbano; Lily Ross Taylor; e Erich Gruen.\nOutros estudosos, como P.A. Brunt, advertiron sobre unha dependencia excesiva da prosopograf\u00eda, en particular a tendencia a ver os procesos xudiciais como \"guerras por poderes\" entre facci\u00f3ns pol\u00edticas en lugar de como procesos xudiciais en busca de resultados xustos: ata inimigos ac\u00e9rrimos como Cicer\u00f3n e Clodio Pulcro est\u00e1n rexistrados como testemu\u00f1as sobre o mesmo partido."}
{"id": "553919", "revid": "15490", "url": "https://gl.wikipedia.org/wiki?curid=553919", "title": "Prosopography of ancient Rome", "text": ""}
{"id": "553921", "revid": "23204", "url": "https://gl.wikipedia.org/wiki?curid=553921", "title": "Arquieparqu\u00eda Maior de K\u00ediv-Galicia", "text": ""}
{"id": "553922", "revid": "5863", "url": "https://gl.wikipedia.org/wiki?curid=553922", "title": "Setlist", "text": ""}
{"id": "553924", "revid": "23204", "url": "https://gl.wikipedia.org/wiki?curid=553924", "title": "Aeroporto de Odessa", "text": ""}
{"id": "553926", "revid": "15490", "url": "https://gl.wikipedia.org/wiki?curid=553926", "title": "Lenda do Meco", "text": "A Lenda do Meco recolle unha vella lenda popular na que os veci\u00f1os do Grove enforcaron a un crego, fartos dos abusos sexuais que protagonizara, e declar\u00e1ronse culpables colectivamente, todos a un, ante a xustiza. O feito deu lugar \u00f3 xentilicio popular que reciben os grovenses como \"mecos\".\nAparece documentada por vez primeira da man de frei Mart\u00edn Sarmiento, que a cita na s\u00faa \"Viaje a Galicia\", de 1745, como un sucedido uns oitenta anos antes da s\u00faa viaxe. \nTam\u00e9n recolleu a lenda o Cura de Fru\u00edme, Diego Antonio Cernadas Castro (1702-1777). Conta nun poema que: \nLenda.\nC\u00f3ntase que houbo un personaxe que, maioritariamente, se identifica cun seminarista ou crego castel\u00e1n, ou ben un m\u00e9dico, chamado Juan de la Meca, que practicaba de feito un \"dereito de pernada\" sobre as mulleres do Grove, polas boas ou polas malas, ata que os veci\u00f1os decidiron acabar con esta situaci\u00f3n.\nUnha delas enganou \u00f3 crego fac\u00e9ndolle crer que acceder\u00eda \u00e1s s\u00faas demandas no alto do monte da Siradella , pero cando este chegou al\u00ed sa\u00edronlle \u00f3 encontro unha chea de xente, que o prenderon e enforcaron dunha figueira que al\u00ed crec\u00eda. Tam\u00e9n se di que o fixeron s\u00f3 as mulleres, como indica Carr\u00e9; o propio Sarmiento di nun sitio que foron elas e noutro que foron os homes.\nTam\u00e9n se conta que o Meco quixo abusar dunha moza casada que chegara hai pouco \u00e1 vila. Raptouna e levouna ata a Siradella para xacer con ela. Enterado o home polos veci\u00f1os que viron o que pasara, subiu \u00f3 monte e colgou \u00f3 Meco da figueira.\nOutra versi\u00f3n da lenda di que o personaxe gustaba de xogar \u00e1s cartas xact\u00e1ndose das s\u00faas \"conquistas\". Coincideu que un compa\u00f1eiro de xogueta, que \u00eda casar dous d\u00edas despois, ga\u00f1aba partida tras partida ata que o Meco, alporizado, d\u00edxolle que xa se alegrar\u00eda el \u00f3 d\u00eda seguinte coa moza do outro. O mozo respondeu romp\u00e9ndolle unha xerra de vi\u00f1o na cabeza, ou un tallo segundo outros, mat\u00e1ndoo no acto. Nese estado, os veci\u00f1os sub\u00edrono \u00e1 Siradella e colg\u00e1rono da figueira.\nUnha cuarta versi\u00f3n conta que foron os veci\u00f1os de San Vicente do Grove os que apalearon ata a morte a un mandado do se\u00f1or feudal que vi\u00f1a a cobrarlles unhas rendas excesivas .\nComo era de supor, os representantes da xustiza foron investigar os feitos coa intenci\u00f3n de castigar \u00f3 culpable do crime, pero cando preguntaban \u00f3s veci\u00f1os e posibles testemu\u00f1as quen matara \u00f3 Meco, a \u00fanica resposta que puideron obter foi a de \"\"Mat\u00e1molo todos!\". Finalmente, a xustiza tivo que desistir nas pescudas e renunciar a atopar a quen culpar dos feitos.\nComo fose que os figos da devandita figueira tomaron desde ent\u00f3n unha cor avermellada, a tradici\u00f3n explicouno como que estaban tinguidos co sangue do Meco.\nFrai Mart\u00edn Sarmiento.\nSarmiento recolleu a lenda, atribu\u00edndo o protagonismo a un crego natural da localidade de Meco (en Alcal\u00e1 de Henares, Madrid) . Segundo parece, era escarnio com\u00fan no s\u00e9culo XVII preguntarlle \u00f3s galegos se eran fillos do Meco e se xa llo ti\u00f1an perdoado, pero tam\u00e9n \u00f3s portugueses da beira do Mi\u00f1o , e as\u00ed decideu investigar sobre o caso para \"tapar la boca y retrucar a los polainudos p\u00e1paros\" (pail\u00e1ns) \"y a\u00fan a los pelucones\" (cortes\u00e1ns) \"idiotas que chasquean a los gallegos sin saber lo que dicen\":\nSe ben engade que xa lera e escoitara a mesma historia en Andaluc\u00eda e en Portugal, e que un autor portugu\u00e9s describe os mesmos feitos situ\u00e1ndoos en Bolo\u00f1a (Italia), en 1244, ou no \"Ponto Euxino\" (Mar Negro), en 1258, a\u00ednda que si que semella m\u00e1is probable que todo ocorrese en Portugal. Insiste nas s\u00faas d\u00fabidas sobre a veracidade da lenda cando di que a \u00e1rbore menos apta para enforcar a algu\u00e9n \u00e9 unha figueira, e que non ten sentido subir ata a Siradella para facelo \"siendo El Grove amen\u00edsimo en todo g\u00e9nero de \u00e1rboles\".\nEn 1757 volve a escribir sobre o tema (\"Confirmaci\u00f3n ...\"), negando que os feitos recollidos na lenda tiveran lugar en Galicia. Pola contra, tratar\u00edase dunha superstici\u00f3n de orixe musulm\u00e1 baseada na crenza de que os mouros que peregrinaran \u00e1 Meca (de a\u00ed o de \"mecos\", que vir\u00eda significar mouros, do mesmo xeito que romeiro \u00e9 o que peregrina a Roma) pod\u00edan logo cometer adulterio sen que significase pecado, pois quedaban santificados. En todo caso, engad\u00eda que \"ser\u00e1 preciso confesar que hubo tantos mecos como provincias o lugares\", de xeito que non se poder\u00eda responsabilizar \u00f3s galegos de semellantes comportamentos. Tam\u00e9n \u00e9 certo que t\u00f3dalas versi\u00f3ns da lenda coinciden en que o personaxe non era galego.\nA posible orixe portuguesa do Meco tam\u00e9n pode basearse no consello que dan os pais \u00f3s fillos, recollido por Blutteau no norte de Portugal: \"N\u00e2o perdoen ao Meco, porque ele cornudou aos nossos paes\" . \nO\"Vocabulario portuguez e latino\" de Raphael Blutteau (1716) d\u00e1 a meco o significado de luxurioso e disoluto. Explica que \u00f3s Mi\u00f1otos (relativo \u00f3 Mi\u00f1o portugu\u00e9s, \u00e1s s\u00faas ribeiras ou os seus habitantes) se lles preguntaba se perdoaran \u00f3 Meco, e estes fac\u00edan a mesma pregunta \u00f3s galegos da beira norte do Mi\u00f1o, porque \"o caso \u00e9 que un mi\u00f1oto, estando en Galicia, quitoulles a moitas doncelas a honra, e p\u00faxolles a moitos casados os cornos, polo que os galegos quedaron moi sentidos e rabiosos, e este foi alcumado o Meco\"\" . O mesmo Blutteau, nun \"suplemento \u00f3 dicionario\" ampl\u00eda a informaci\u00f3n asegurando que se trataba dun m\u00e9dico da provincia de Braga que cometeu adulterio, sen que o marido chegase a perdoalo, e de a\u00ed \"meco\" por m\u00e9dico. Igualmente, en San Pedro de Rates (P\u00f3voa de Varzim) non din nunca que perdoen \u00f3 Meco, o que indica que este fixera unha acci\u00f3n que merece un castigo perpetuo .\nSarmiento tam\u00e9n recolle esta pregunta retranqueira dirixida polos portugueses do sur \u00f3s seus compatriotas das provincias do norte.\nMurgu\u00eda (\"Galicia\", 1888) recolle esta lenda: \"\"Conocida es de todos la burla que fuera del pa\u00eds se hace de sus hijos, a los cuales refieren e aplican el lance del Meco, lance que aqu\u00ed adjudicamos a los habitantes del Grove\" . Pero engade que a lenda tam\u00e9n corre en Francia, onde nomeaban \u00f3 protagonista como Mechi, Meuchi ou Machi: neste caso era un quincalleiro que apareceu morto nun cami\u00f1o . Con estes datos, Murgu\u00eda rexeita a relaci\u00f3n da Lenda do Meco con mouros e Mahoma.\nE Carr\u00e9 Aldao cita un dito popular que semella com\u00fan que di que \"A este non lle salva\" ou \"non lle ha de valer nen a bula do Meco\", o que indicar\u00eda que o tal Meco ter\u00eda grande indulxencia para toda clase de excesos .\nA Lenda do Meco en tempos recentes.\nEn 1898, o ent\u00f3n ministro Eugenio Montero R\u00edos utilizou a lenda para explicar que a perda de Cuba e o \"desastre do 98\" non fora s\u00f3 unha responsabilidade do seu goberno sen\u00f3n de t\u00f3dolos partidos do momento, exclamando no Congreso que:\nEn 1930 , o grovense Francisco Franco Calvete, ordenanza de Correos, escribiu unha pequena obra de teatro ou zarzuela co t\u00edtulo de \"O se\u00f1or feudal ou \u00bfQuen matou o Meco?\" . Narra os amores imposibles entre Marirrosa e Xo\u00e1n Manoel por culpa de don Juan de la Meca, a quen \u00f3 final matan entre t\u00f3dolos veci\u00f1os para recuperar a liberdade.\nXa \u00f3 pouco de publicarse o drama comezou a falarse dunha \"maldici\u00f3n do Meco\", pois se foron producindo diferentes desgrazas e mortes. Poucos d\u00edas antes da estrea da obra morreu unha t\u00eda dos dous protagonistas. Adiouse a estrea e tam\u00e9n, uns d\u00edas antes da nova data morreu o autor, o propio Franco Calvete, con s\u00f3 28 anos. O irm\u00e1n conseguiu que os actores aceptaran unha terceira data, pero morre outro actor. Por fin, a obra estr\u00e9ase en marzo de 1931, pero en 1932 morre o irm\u00e1n do autor, Emilio Franco.\nEn 1948, Garc\u00eda Moldes decide repo\u00f1er de novo o drama, pero caeu un raio sobre o local onde fac\u00edan os ensaios. En todo caso, a obra representouse. Pero houbo un erro no cartel que anunciaba o acto, e en lugar de escribir 5 e 6 de marzo, p\u00faxose o 5 e 6 de maio. Pois ben, o 6 de maio, Garc\u00eda moldes morreu dun disparo a escasos metros de onde se sup\u00f3n que estaba a taberna na que aquel mozo matara \u00f3 Meco. Todas estas desgrazas se queren explicar polo feito de que o Meco, \u00f3 morrer enforcado, \u00e9 unha \u00e1nima que nunca poder\u00e1 atopar sosego.\nTam\u00e9n en 1948 publicouse un xornal no Grove baixo a cabeceira \"O' Meco\", dirixido por Manuel Lueiro Rey (que asina o editorial baixo o pseud\u00f3nimo de \"Gudea\"), para desenvolver aspectos do personaxe e da obra teatral de Franco Calvete. Publicouse s\u00f3 un n\u00famero, con catro p\u00e1xinas, e semella que estivo pensado m\u00e1is que nada para publicitar a reposici\u00f3n do devantido drama .\nEn 1963, Lu\u00eds Seoane publicou un cartafol con (chegada do Meco a Galicia, contacto coas mulleres, levantamento dos veci\u00f1os, persecuci\u00f3n do Meco e aforcamento deste) gravados a d\u00faas tintas de distintos momentos da historia do Meco. Edit\u00e1ronse cen exemplares e con el inaugurouse a editorial Edici\u00f3s do Castro. En 1980, o concello do Grove publicou unha reproduci\u00f3n reducida de once gravados.\nIgualmente, o mesmo ano pintou un \u00f3leo baixo o t\u00edtulo de \"O Meco\" que reflicte o momento en que un grupo de cinco veci\u00f1os do Grove alzan as s\u00faas fouces contra o Meco.\nOutras acepci\u00f3ns.\nA lenda do Meco est\u00e1 detr\u00e1s do significado que lle d\u00e1 o DRAG a meco como \"home luxurioso\" . Nun S\u00ednodo celebrado en Cu\u00e9llar (Segovia) en 1325 , ampl\u00edase a explicaci\u00f3n do sexto Mandamento, non fornicar\u00e1s ou non cometer\u00e1s actos impuros, con estas palabras: \"\"non ser\u00e1s Mecho, que es non far\u00e1s adulterio\", empregando aqu\u00ed meco como sin\u00f3nimo de ad\u00faltero, fornicador, disoluto (ou mesmo quincalleiro).\nTam\u00e9n se chama meco unha das m\u00e1scaras tradicionais de Allariz, en Valdeorras (este \u00faltimo vai zorregando \u00e1s mulleres cunha vasoira de toxo para, supostamente, sacarlles o meigallo, acto no que se poden ver connotaci\u00f3ns sexuais) ou Quiroga (Lugo), onde din que representa \u00f3 demo . Tam\u00e9n designa un boneco que se leva no alto dun pau e que se queima \u00f3 rematar o Entroido; respecto a esta \u00faltima acepci\u00f3n, Carr\u00e9 suxire que a lenda procede deste boneco, \"representaz\u00f3n f\u00e1lica\" coa que se representaba a ruptura coas comenencias sociais e a boa conduta, algo propio e caracter\u00edstico do Entroido.\nNo Corpus de Pontevedra sa\u00eda no s\u00e9culo XVIII a chamada \"Vella do Grove\": \"E nas foliadas/ de tempos a tempos/ a Vella do Grove/ con cos e mantelo./ E con caranto\u00f1a/ facendo o fedello/ botando pernadas/ que matou o Meco\"\" .\nCo nome do Meco - ou coc\u00f3n- co\u00f1\u00e9cese tam\u00e9n un personaxe lendario co que se asusta \u00f3s meni\u00f1os cando se portan mal, como ser\u00edan o \"home do saco\", \"do unto\" ou \"Mariamanta\".\nAn\u00edbal Otero recolle meco co significado de vento forte, en remu\u00ed\u00f1o, que a crenza popular sup\u00f3n producido por alg\u00fan ser mitol\u00f3xico indeterminado.\nA figueira do Meco no s\u00e9culo XXI.\nA tradici\u00f3n local sit\u00faa a figueira na que enforcaron \u00f3 Meco sa\u00edndo dunha greta entre dous enormes cons no monte inmediato \u00e1 Siradella, \u00f3 p\u00e9 dun castro. \nEst\u00e1 catalogada dentro das \u00c1rbores senlleiras de Galicia polo seu car\u00e1cter cultural e etnogr\u00e1fico, non polo seu cumprimento, que realmente \u00e9 escaso.\nDada a precariedade actual da \u00e1rbore -\u00e1 que se lle sup\u00f3n unha idade de 80-100 anos- e para evitar a morte e perda dun exemplar simb\u00f3lico e tan significativo na historia do Grove, a Comunidade de Montes de San Marti\u00f1o solicitou en 2014 \u00e1 Deputaci\u00f3n que, a trav\u00e9s do Centro de Investigaci\u00f3n Forestal de Louriz\u00e1n, intentase a s\u00faa clonaci\u00f3n . Foi a Estaci\u00f3n Fitopatol\u00f3xica de Areeiro (en Louriz\u00e1n) quen conseguiu os permisos oportunos e en 2017 cortou varias ramas para poder replicar a \u00e1rbore ."}
{"id": "553931", "revid": "82922", "url": "https://gl.wikipedia.org/wiki?curid=553931", "title": "Banda das Crechas", "text": ""}
{"id": "553932", "revid": "23204", "url": "https://gl.wikipedia.org/wiki?curid=553932", "title": "Isidoro de Kiev", "text": ""}
{"id": "553934", "revid": "23204", "url": "https://gl.wikipedia.org/wiki?curid=553934", "title": "Lista dos metropolitas de Kiev", "text": ""}
{"id": "553936", "revid": "98629", "url": "https://gl.wikipedia.org/wiki?curid=553936", "title": "Lierse SK", "text": "O Koninklijke Lierse Sportkring, co\u00f1ecido simplemente como Lierse, foi un club de f\u00fatbol belga da cidade de Lier, na provincia de Antuerpen. Ga\u00f1ou catro t\u00edtulos da Primeira Divisi\u00f3n e d\u00faas Copas de B\u00e9lxica. O Lierse foi un dos seis clubs belgas que chegou a disputar a fase de grupos da Liga de Campi\u00f3ns da UEFA.\nFoi fundado en 1906 e debutou na Primeira Divisi\u00f3n na tempada 1927/28. Foi un dos mellores equipos da primeira divisi\u00f3n ata o final da segunda guerra mundial, ga\u00f1ando dous t\u00edtulos e rematando s\u00f3 catro veces f\u00f3ra dos cinco primeiros. Ao final da tempada 1947/48 descendeu \u00e1 segunda divisi\u00f3n. Mant\u00edvose en primeira entre 1953 e 1986, e de novo entre 1988 e 2007, ga\u00f1ando unha liga en cada un deses dous per\u00edodos. Xogou cinco anos m\u00e1is na primeira divisi\u00f3n entre 2010 e 2015, militando logo na segunda categor\u00eda ata que en 2018 entrou en bancarrota e desapareceu.\nO Lierse xogaba os seus partidos na casa no Herman Vanderpoortenstadion de Lier, tam\u00e9n co\u00f1ecido como \"Het Lisp\", porque o estadio est\u00e1 situado nun barrio chamado Lisp. O equipo xogaba de amarelo e negro.\nO maior s\u00edmbolo da historia do club foi o dianteiro Bernard Voorhoof, xogador con m\u00e1is partidos e goles coa camiseta do Lierse. Marcou 350 tantos en 529 encontros, e ademais vestiu 61 veces a camiseta da selecci\u00f3n de B\u00e9lxica, todas mentres militaba no Lierse.\nHistoria.\nOs primeiros anos.\nEn 1904, Gustaaf Van Den Roye co\u00f1eceu o f\u00fatbol en Antuerpen e quedou fascinado por el. Mercou un bal\u00f3n para xogar na s\u00faa cidade natal, Lier. Os primeiros partidos disput\u00e1ronse nun terreo propiedade do \"graf\" Marnix de Sainte-Aldegonde. Os agricultores locais non estaban de acordo e tivo que intervir a polic\u00eda, que prohibiu que se celebrasen m\u00e1is partidos. O graf foi informado do sucedido e pediulle a Van Den Roye que fose velo. Cando Van Den Roye lle contou ao graf a s\u00faa intenci\u00f3n de crear un club de f\u00fatbol e sinalou as dificultades coas que se enfrontaba, o graf prometeulle un terreo que poder\u00eda servir de campo de f\u00fatbol.\nO 6 de marzo de 1906, durante unha reuni\u00f3n nun pub local chamado De Roskam fundouse un club de f\u00fatbol, chamado \"Liersche Sportkring\". Foi o nacemento do Lierse que tivo unha primeira xunta directiva formada por Gerard Quaeyhaegens como presidente, Gust van den Roye como secretario e Georges Peeters como tesoureiro. O graf Marnix de Sainte-Aldegonde aceptou converterse en presidente honorario.\nDous anos despois da s\u00faa fundaci\u00f3n, en setembro de 1908, o Lierse converteuse en membro da Real Federaci\u00f3n Belga de F\u00fatbol, comezando a xogar no nivel m\u00e1is baixo do f\u00fatbol belga. En 1913, o club obtivo o seu primeiro \u00e9xito no f\u00fatbol belga, cando se converteu no primeiro club dunha liga rexional en chegar aos cuartos de final da Copa de B\u00e9lxica. Foi ascendendo polas diferentes categor\u00edas do f\u00fatbol belga, ata que en 1922 logrou o ascenso \u00e1s divisi\u00f3ns nacionais do f\u00fatbol belga, que xa nunca abandonar\u00eda ata a s\u00faa desaparici\u00f3n case un s\u00e9culo despois.\n1927\u20131948: Primeiras aparici\u00f3ns na m\u00e1xima categor\u00eda.\nCinco anos despois de acadar as divisi\u00f3ns nacionais, en 1927, o Lierse proclamouse campi\u00f3n da Division 1\",\" a segunda divisi\u00f3n do f\u00fatbol belga, cunha vantaxe de 2 puntos sobre o RSC Anderlecht, logrando as\u00ed o ascenso \u00e1 m\u00e1xima categor\u00eda por primeira vez na s\u00faa historia. O equipo non tardou en destacar e en 1932 conquistou o seu primeiro t\u00edtulo de liga. Nas 12 tempadas seguintes rematou s\u00f3 1 vez f\u00f3ra dos 5 primeiros, quedando subcampi\u00f3n en 1935 e 1939, e ga\u00f1ando dous novos campionatos en 1941 (torneo non oficial debido \u00e1 segunda guerra mundial) e 1942.\nUn dos principais factores do \u00e9xito do club neste per\u00edodo foi o dianteiro Bernard Voorhoof, que marcou 350 goles en 529 partidos co club. Foi elixido \"xogador do s\u00e9culo do Lierse\" cando o club celebrou o seu 100\u00ba aniversario en 2006.\nA segunda guerra mundial tivo un forte impacto no club. Dous dos seus xogadores, o porteiro internacional Frans Christiaens e Frans Vervoort morreron durante os bombardeos aliados nunha f\u00e1brica de Mortsel, ocupada por Alema\u00f1a. Tam\u00e9n Jules Van Craen, m\u00e1ximo goleador da liga belga na tempada 1942/43 morreu durante a guerra. Na tempada 1944/45 o Lierse, ao igual que outros clubs da zona, non competiu na liga, debido aos bombardeos alem\u00e1ns sobre porto de Antuerpen. Estes feitos, sumados \u00e1 retirada dalg\u00fans dos xogadores de m\u00e1is idade, provocaron que o club fose decaendo ata que en 1948 rematou \u00faltimo na liga. Despois de 21 anos na m\u00e1xima categor\u00eda, o Lierse descendeu por primeira vez na s\u00faa historia.\n1953\u20132018.\nO club regresou \u00e1 primeira divisi\u00f3n en 1953. En 1960 ga\u00f1ou o seu terceiro t\u00edtulo de liga e ese mesmo ano debutou na Copa de Europa nun partido contra o FC Barcelona de Luis Su\u00e1rez e Kubala. En 1969 ga\u00f1ou a s\u00faa primeira Copa de B\u00e9lxica.\nO 21 de setembro de 1971 pasou \u00e1 historia como un dos d\u00edas m\u00e1is importantes da historia do club, ao golear por 0-4 a domicilio ao Leeds United na volta da primeira rolda da Copa da UEFA, remontando o 0-2 que lograra na ida o equipo ingl\u00e9s, vixente campi\u00f3n do torneo.\nEn 1986 descendeu de novo, regresando a primeira en 1988. En 1997 ga\u00f1ou un novo t\u00edtulo de liga, case catro d\u00e9cadas despois do anterior, ao superar por dous puntos ao Club Brugge. Dous anos despois conquistou a s\u00faa segunda Copa belga.\nO Lierse foi comprado en 2007 polo empresario exipcio Maged Samy, dono tam\u00e9n dos clubs exipcios KV Turnhout e Wadi Degla. En 2018 o club declarouse en bancarrota e tras fracasar as negociaci\u00f3ns para unha posible venda, acabou por desaparecer.\nTrala desaparici\u00f3n do club formouse o Lierse Kempenzonen, que xoga co mesmo escudo que o antigo Lierse SK e disputa os seus partidos tam\u00e9n no Herman Vanderpoortenstadion. Tam\u00e9n en 2018, o xa existente K. Lyra mudou o seu nome a K. Lyra-Lierse Berlaar, consider\u00e1ndose tam\u00e9n herdeiro do desaparecido club.\nEstadio.\nDesde 1925 o Lierse xogou no Herman Vanderpoortenstadion, a mi\u00fado chamado Lisp. O estadio conta con capacidade para 14.538 seareiros."}
{"id": "553937", "revid": "23204", "url": "https://gl.wikipedia.org/wiki?curid=553937", "title": "Miguel de Kiev", "text": ""}
{"id": "553938", "revid": "23204", "url": "https://gl.wikipedia.org/wiki?curid=553938", "title": "Efr\u00e9n I, metropolita de Kiev", "text": ""}
{"id": "553940", "revid": "23204", "url": "https://gl.wikipedia.org/wiki?curid=553940", "title": "Arquieparqu\u00eda Maior de K\u00ediv-Galitsia", "text": ""}
{"id": "553942", "revid": "88215", "url": "https://gl.wikipedia.org/wiki?curid=553942", "title": "Koninklijke Lierse Sportkring", "text": ""}
{"id": "553943", "revid": "88215", "url": "https://gl.wikipedia.org/wiki?curid=553943", "title": "Lierse S.K.", "text": ""}
{"id": "553959", "revid": "29398", "url": "https://gl.wikipedia.org/wiki?curid=553959", "title": "Bernard Voorhoof", "text": "Bernard Voorhoof, nado en Lier o 10 de maio de 1910 e finado na mesma cidade o 18 de febreiro de 1974, foi un futbolista belga, que xogaba como dianteiro. Foi o maior s\u00edmbolo da historia do Lierse, club no que xogou durante 21 anos, sendo o xogador con m\u00e1is partidos (529) e o seu m\u00e1ximo goleador hist\u00f3rico (350 goles).\nAdemais, marcou 30 goles en 61 partidos coa selecci\u00f3n de B\u00e9lxica, rexistro que non superou ning\u00fan futbolista belga ata 89 anos despois, cando o conseguiu Romelu Lukaku. Participou en tres Copas do Mundo: 1930, 1934 e 1938.\nTraxectoria.\nMilitou no Lierse SK durante 21 anos, entre 1927 e 1948. Marcou 350 goles en 529 partidos co equipo, rexistros que ning\u00fan outro xogador igualou na historia do club. Ga\u00f1ou 2 t\u00edtulos da Primeira Divisi\u00f3n belga, ademais dun terceiro t\u00edtulo non oficial na tempada 1940/41, afectada pola Segunda guerra mundial. Xogou unha \u00faltima tempada co RRFC Montegn\u00e9e antes de retirarse en 1949, aos 39 anos.\nFormou parte da selecci\u00f3n de B\u00e9lxica nos Xogos Ol\u00edmpicos de 1928, pero non chegou a disputar ning\u00fan partido. Si o fixo nas Copas do Mundo de 1930, 1934 e 1938, sendo un dos \u00fanicos cinco xogadores en participar nos tres Mundiais de antes da guerra. Na Copa do Mundo de 1934 celebrada en Italia, Voorhoof marcou dous goles na derrota de B\u00e9lxica por 2-5 ante Alema\u00f1a. Estes foron os dous primeiros goles belgas nun Mundial, xa que a selecci\u00f3n belga non conseguira ning\u00fan tanto en 1930.\nFoi 61 veces internacional coa selecci\u00f3n belga, sendo naquel momento o xogador con m\u00e1is partidos da historia da selecci\u00f3n, r\u00e9cord que mantivo dende 1938 ata 1958, cando foi superado por Vic Mees. Tam\u00e9n ostentou o r\u00e9cord de goles coa selecci\u00f3n belga (30) ata 2017, cando foi superado por Romelu Lukaku."}
{"id": "553974", "revid": "83328", "url": "https://gl.wikipedia.org/wiki?curid=553974", "title": "Ana Curra", "text": "Ana Isabel Fern\u00e1ndez, co\u00f1ecida artisticamente como Ana Curra e Ana Pegamoide, nada en San Lorenzo de El Escorial o 29 de decembro de 1958, \u00e9 unha teclista, vocalista e compositora espa\u00f1ola, que na d\u00e9cada de 1980 foi unha das referentes da movida madrile\u00f1a e alg\u00fans medios denomin\u00e1rona \"a ra\u00ed\u00f1a do punk en Espa\u00f1a\".\nFormou parte de Alaska y los Pegamoides (1979-1982), Par\u00e1lisis Permanente (1982-1983) e Los Seres Vac\u00edos (1982-1984). Posteriormente continuou a participar en diversos proxectos musicais, ademais de lograr unha praza de profesora no Conservatorio de M\u00fasica de San Lorenzo de El Escorial.\nTraxectoria.\nPrimeiros anos.\nO pai de Ana era farmac\u00e9utico en San Lorenzo de El Escorial, onde ela naceu. A s\u00faa nai, que estudara piano, aproximouna desde nena \u00e1 m\u00fasica cl\u00e1sica. Ao tempo que comezaba a ir \u00e1 escola, recibiu clases de piano no conservatorio. Introduciuse na m\u00fasica pop grazas aos seus irm\u00e1ns, un deles especialmente fan de Bob Dylan e o outro de The Velvet Underground e da m\u00fasica dos anos 50. O primeiro concerto ao que a levaron foi do grupo de Wilko Johnson, Dr. Feelgood, precursores do punk. Posteriormente interesouse por Iggy Pop e Johnny Thunders.\nAos dezasete anos trasladouse a Madrid para estudar a carreira de farmacia, tempo en que ti\u00f1a xa sete cursos de piano. Al\u00ed conectou con alg\u00fans membros da incipiente \"movida madrile\u00f1a\", da que se converteu nun dos referentes.\n\"Ana Pegamoide\".\nAcababa de chegar a Madrid cando a trav\u00e9s dos seus irm\u00e1ns contactou en 1979 cos compo\u00f1entes de Kaka de Luxe e con Alaska, que estaba iniciando o grupo Alaska y los Pegamoides xunto a Carlos Berlanga, Nacho Canut e Eduardo Benavente, que foi a s\u00faa parella. \nSumouse \u00e1 formaci\u00f3n, encargouse dos teclados e da caixa de ritmos e gravou toda a s\u00faa discograf\u00eda. Unha das s\u00faas achegas ao grupo foi a segunda voz do sinxelo \"La l\u00ednea se cort\u00f3\". A afinidade entre Ana e Alaska foi tal que comezaron a compo\u00f1er canci\u00f3ns xuntas, como \"Estrategia militar\", \"Redrum\" ou \"Quiero ser santa\" na etapa final dos Pegamoides. No local en que ensaiaban os Pegamoides compart\u00edan espazo e experiencias con Los Escaparates, de onde sa\u00edron Eduardo Benavente, El \u00c1ngel e C\u00e9sar Scappa, a s\u00faa parella en 2014.\nO seu primeiro estilo foi \"anos cincuenta\", con alg\u00fans modelos herdados da s\u00faa nai e con outros que ela mesma transformaba e adaptaba. Seguiu a elaborar con coidado o seu vestiario na seguinte etapa, con Par\u00e1lisis Permanente.\nPar\u00e1lisis Permanente.\nEn 1982 Ana Curra incorporouse como artista convidada ao grupo Par\u00e1lisis Permanente, que crearan de xeito paralelo Javier Benavente, Nacho Canut e o seu irm\u00e1n e Eduardo Benavente, segundo explicou ela mesma nunha entrevista anos despois, sinalando que ata a disoluci\u00f3n de Pegamoides participara s\u00f3 na composici\u00f3n sen incorporarse abertamente a Par\u00e1lisis por respecto e fidelidade ao primeiro proxecto, que non estivera falto de tensi\u00f3n. Nunha primeira \u00e9poca, explicou Ana Curra, cando estaban Jaime Urrutia e Nacho Canut, non figurou tam\u00e9n a causa do seu contrato con Hispavox.\nPar\u00e1lisis Permanente apenas fixeron uns seis concertos antes do accidente que custou a vida a Eduardo Benavente. Publicaron un \u00fanico \u00e1lbum, \"El acto\" (1982), do que Ana Curra compuxo a metade das canci\u00f3ns. Tam\u00e9n foi obra s\u00faa o seu derradeiro sinxelo, \"Nacidos para dominar\" (1983), que sa\u00edu ao mercado pouco despois do falecemento de Benavente nun accidente de tr\u00e1fico, cando ela conduc\u00eda o coche de cami\u00f1o a unha actuaci\u00f3n e polo que o irm\u00e1n de Eduardo chegou a denunciala.\nFoi tam\u00e9n a etapa en que participou na creaci\u00f3n da primeira compa\u00f1\u00eda discogr\u00e1fica independente de Espa\u00f1a, Tres Cipreses, en que ela e Eduardo Benavente se ocuparon da parte art\u00edstica (1982-1983).\nLos Seres Vac\u00edos.\nParalelamente a Par\u00e1lisis Permanente, Ana e Eduardo Benavente formaron Los Seres Vac\u00edos, nome co que gravou en 1982 o seu primeiro \"maxisingle\" como voz solista, \"Los celos se apoderan de m\u00ed\". \nTrala morte de Benavente, Ana Curra editou co mesmo nome outros dous \"maxisingles\", \"Luna nueva\" (1983) e \"Recuerda\" (1984). A falta de resultados comerciais fixo que se tomase unha etapa de reflexi\u00f3n.\nEn 1983 realizou varias colaboraci\u00f3ns, como \"Negros S.A.\" con Alaska e Los Nikis, que sacou ao mercado un \u00fanico \"maxisingle\" con d\u00faas canci\u00f3ns, \"Sabana, sabana\" e \"El Dr. Livingstone, supongo\".\nSegundo explicou anos despois a propia Ana Curra, foi unha etapa dif\u00edcil, en que a artista tivo problemas coa hero\u00edna. En 1984 acabou a carreira de piano e conseguiu unha praza no Conservatorio de San Lorenzo de El Escorial.\nAna Curra.\nEn 1985, reapareceu xa como Ana Curra, en solitario como vocalista, teclista e compositora cun son menos l\u00fagubre e m\u00e1is rock (segundo os cr\u00edticos musicais), editando un maxi de catro temas: \"Una noche sin ti\", e \"L\u00e1grimas\" na cara A e \"Volver\u00e9\" e \"L\u00e1grimas (versi\u00f3n instrumental)\" na cara B (Hispavox) en colaboraci\u00f3n con Jos\u00e9 Battaglio de La Frontera coas letras e a produci\u00f3n, Rafa Balmaseda no baixo e Carlos Torero na bater\u00eda. O traballo valeulles para seren elixidos polos ouvintes de Radio 3 como o mellor maxi do ano. En 1987, editouse o LP \"Volviendo a las andadas\", disco con once canci\u00f3ns do que se extraeron dous sinxelos, \"Rien de rien\" e \"En esta tarde gris\", cunha case nula promoci\u00f3n. Tam\u00e9n foi teclista nos grupos El \u00faltimo eslab\u00f3n e Vidas ejemplares. \nEn 1989, colaborou con Alaska y Dinarama po\u00f1endo a voz no sinxelo \"Quiero ser santa\", canci\u00f3n de Par\u00e1lisis Permanente que se inclu\u00edu no \u00e1lbum \"Fan fatal\". En 1993 abandonou o seu retiro para colaborar en dous concertos de homenaxe \u00e1 memoria do bater\u00eda Toti \u00c1rboles baixo o nome de Los Vengadores que recolleu nun CD con sete temas en edici\u00f3n limitada.\nA principios da d\u00e9cada volveu atoparse con El \u00c1ngel, poeta e guitarrista de Los Escaparates que co\u00f1ecera quince anos atr\u00e1s no local onde ensaiaban os grupos da movida madrile\u00f1a. En 1993 marchou con el a Sevilla para gravar o disco que presentaron xuntos en xu\u00f1o de 1994, \"Polvo de \u00c1ngel\" e un libro de poemas de \u00c1ngel, \"Los planos de la demolici\u00f3n\", do que Ana escribiu o pr\u00f3logo. Con el compartiu os \u00faltimos anos da vida do poeta, enfermo de sida e consciente da s\u00faa situaci\u00f3n cr\u00edtica. Faleceu en 1995 a causa dun linfoma. En abril de 1997 Ana Curra participou nunha montaxe teatral baseada nese libro realizado pola compa\u00f1\u00eda La Tejera Teatro en que cantaba en directo. \nEn 1995 foi coordinadora de Po\u00e9tica, un festival de poes\u00eda que tivo unicamente d\u00faas edici\u00f3ns, a de 1995 no San Juan Evangelista e outra en 1996 no C\u00edrculo de Belas Artes de Madrid.\nEn 2006 concedeu por primeira vez desde hab\u00eda anos unha entrevista no programa de radio \"El tren de los sue\u00f1os\" onde relatou a s\u00faa experiencia en Alaska y Los Pegamoides e a fascinaci\u00f3n que sentira pola espontaneidade daqueles compa\u00f1eiros vestidos de negro e rosa pu\u00f1eta, o receo de Carlos Berlanga a que o resto dos membros intervi\u00f1era na composici\u00f3n das canci\u00f3ns e o seu amor por Eduardo Benavente, a quen a teclista recordaba como \"un artista voraz e camale\u00f3nico\". Tam\u00e9n a dor que sentiu cando Benavente faleceu aos vinte anos nun accidente de coche en que ela conduc\u00eda (\"cham\u00e1banme a vi\u00fava de Madrid\"), a s\u00faa ca\u00edda nas drogas e como a discogr\u00e1fica Dro arramplou co selo discogr\u00e1fico que montara a parella e apenas pagou as regal\u00edas correspondentes.\nEn abril de 2010 subiu de novo ao escenario no Festival Universimad de Madrid xunto a Miguel L\u00f3pez, alias Digital 21, pioneiro na d\u00e9cada de 1990 da m\u00fasica electr\u00f3nica, videoartista e produtor, recuperando o nome de Ana Curra nunha nova aventura musical, Digital 21 Vs Ana Curra.\nA finais de 2011 levou a cabo un novo proxecto chamado \"Ana Curra presenta El acto\", acompa\u00f1ada por Jos\u00e9 Battaglio (guitarra), C\u00e9sar Scappa (guitarra), Manolo UVI (baixo) e Rafa Le Doc (bater\u00eda). A intenci\u00f3n era dar un concerto o 9 de marzo de 2012 interpretando o repertorio de Par\u00e1lisis Permanente, conta pendente de Ana desde a morte de Eduardo e como homenaxe a este e a Toti. Tam\u00e9n subiu ao escenario Rafa Balmaseda e ademais, a modo de presentaci\u00f3n, lanzaron un sinxelo dobre con catro canci\u00f3ns regravadas en estudio.\nEn 2013 no aniversario da morte de Eduardo Benavente escribiu:\nFoi o pechamento dunha d\u00e9beda pendente coa s\u00faa propia historia, o amor e a morte.\nEn 2017 colaborou na canci\u00f3n \"Extasis m\u00edstico\", do \u00e1lbum \"Espichufrenia\", do grupo sevillano Narco, colaborando con eles no seu directo de fin de xira na Sala Mon en decembro de 2018.\nVida persoal.\nAna Curra foi a parella de Eduardo Benavente (1962-1983), cantante do grupo Par\u00e1lisis Permanente que faleceu nun accidente de tr\u00e1fico. O coche, un Seat Ronda conduc\u00edao a propia Ana. Posteriormente foi musa e parella do fot\u00f3grafo Alberto Garc\u00eda-Alix.\nA principios dos 90 Ana reencontrouse con El \u00c1ngel, poeta e m\u00fasico da banda Los Escaparates que co\u00f1ecera a principios da d\u00e9cada de 1980 con problemas de drogadicci\u00f3n e sida. Mantivo unha relaci\u00f3n con el durante dous anos ata a s\u00faa morte en 1995 a causa dun linfoma. Dese 2014 a s\u00faa parella foi o m\u00fasico C\u00e9sar Scappa, tam\u00e9n antigo compo\u00f1ente de Los Escaparates.\nDiscograf\u00eda.\nLos Vengadores\nDigital 21 Vs. Ana Curra"}
{"id": "553979", "revid": "6", "url": "https://gl.wikipedia.org/wiki?curid=553979", "title": "Inflaci\u00f3n c\u00f3smica", "text": "A inflaci\u00f3n c\u00f3smica \u00e9 un momento teorizado do Universo no que se ter\u00eda expandido dende un tama\u00f1o semellante a un \u00e1tomo de hidr\u00f3xeno a un volume dun ano luz de radio nun tempo equivalente \u00f3 que a luz tarda en recorre unha trillon\u00e9sima parte desa distancia.\nNa investigaci\u00f3n do modelo de inflaci\u00f3n c\u00f3smica que se debe adoptar (se se considera alg\u00fan verdadeiro, o que en 2022 non est\u00e1 a\u00ednda claro) t\u00e9\u00f1ense usado diversos experimentos, principalmente BICEP, BICEP2, Keck Array (varios BICEP2 nun s\u00f3 aparello) e BICEP3 (que ser\u00e1 seguido do BICEP Array), localizados no polo sur e procurando medir a polarizaci\u00f3n circular e linear do fondo c\u00f3smico de microondas, as\u00ed como polo CMB-S4."}
{"id": "553981", "revid": "15490", "url": "https://gl.wikipedia.org/wiki?curid=553981", "title": "Ruth Rogan Benerito", "text": ""}
{"id": "553982", "revid": "123800", "url": "https://gl.wikipedia.org/wiki?curid=553982", "title": "Ruth Mary Rogan Benerito", "text": ""}
{"id": "553986", "revid": "123800", "url": "https://gl.wikipedia.org/wiki?curid=553986", "title": "Mar\u00eda Martelo", "text": ""}
{"id": "553988", "revid": "1131", "url": "https://gl.wikipedia.org/wiki?curid=553988", "title": "Aurora Vidal", "text": "O nome Aurora Vidal pode referirse a:"}
{"id": "553991", "revid": "123800", "url": "https://gl.wikipedia.org/wiki?curid=553991", "title": "Beatrice Muriel Hill Tinsley", "text": ""}
{"id": "553992", "revid": "123800", "url": "https://gl.wikipedia.org/wiki?curid=553992", "title": "Beatrice M. Tinsley", "text": ""}
{"id": "553993", "revid": "123800", "url": "https://gl.wikipedia.org/wiki?curid=553993", "title": "Beatrice Muriel Hill", "text": ""}
{"id": "553994", "revid": "123800", "url": "https://gl.wikipedia.org/wiki?curid=553994", "title": "Beatrice Hill Tinsley", "text": ""}
{"id": "554000", "revid": "1131", "url": "https://gl.wikipedia.org/wiki?curid=554000", "title": "Henry Wadsworth Longfellow", "text": "Henry Wadsworth Longfellow , nado en Portland (Maine) o 27 de febreiro de 1807 e finado en Cambridge (Massachusetts) o 24 de marzo de 1882, foi un poeta estadounidense.\nTraxectoria.\nUn dos seus av\u00f3s era senador estatal e o outro av\u00f3 fora xeneral da Guerra Revolucionaria e deputado no Congreso. Despois da s\u00faa graduaci\u00f3n en 1826 no Bowdoin College, onde era compa\u00f1eiro de clase de Nathaniel Hawthorne, Longfellow foi a Europa para estudar; na Alema\u00f1a, familiarizouse co romanticismo e comezou a s\u00faa carreira coa traduci\u00f3n das \"Coplas\", de Jorge Manrique.\nEn 1836, ao regresar aos Estados Unidos, ensinou franc\u00e9s e castel\u00e1n en Harvard. Acada o \u00e9xito cando publicou en 1839 o poemario \"Voices of the Night\" que cont\u00e9n o famoso poema \"The Psalm of Life.\" Cando regresou aos Estados Unidos tres anos despois, ensinou linguas europeas, primeiro en Bowdoin e despois en Harvard. \nDespois de 18 anos de ensino en Harvard, renunciou ao seu cargo porque sentiu que interfer\u00eda coa s\u00faa escritura. En 1854 comezou a dedicarse \u00e1 literatura, publicando unha serie de poemas narrativos, como \"The song of Hiawatha\" (1855), unha visi\u00f3n idealizada da vida ind\u00edxena e \"The Courtship of Miles Standish\" (1858), que narra o romance dun antepasado. Anton\u00edn Dvo\u0159\u00e1k afirmou ter escrito os dous movemientos centrais (II. \"Largo\" - III. Scherzo: \"Molto vivace\") da s\u00faa \"\"Sinfonia Do Novo Mondo\"\" (No.9, Op. 95) inspirada na \"Hiawatha\" de Longfellow, e tam\u00e9n indicou que far\u00eda toda unha obra adicada ao poema, a\u00ednda que esa obra nunca a rematou . En 1872, Longfellow publicou unha trilox\u00eda sobre o cristianismo, \"Christus: a Mistery\". En 1876, publicou unha traduci\u00f3n de \"A Divina Comedia \" de Dante Alighieri.\nUnha colaboraci\u00f3n da s\u00faa autor\u00eda p\u00f3dese atopar na revista portuguesa O paquete do Tejo (1866) e foi amigo de Pedro II.\nNa cultura popular.\nVarios extractos de \"The Song of Hiawatha\" son cantados na segunda parte do \u00e1lbum \"Incantations\" de Mike Oldfield. O mesmo poema foi adaptado ao cine en 1909 por William V. Ranous."}
{"id": "554001", "revid": "82922", "url": "https://gl.wikipedia.org/wiki?curid=554001", "title": "Comarca de Xallas", "text": ""}
{"id": "554002", "revid": "82922", "url": "https://gl.wikipedia.org/wiki?curid=554002", "title": "Comarca de Terra de Melide", "text": ""}
{"id": "554003", "revid": "82922", "url": "https://gl.wikipedia.org/wiki?curid=554003", "title": "Comarca de Terra de Soneira", "text": ""}
