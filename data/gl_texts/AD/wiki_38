{"id": "469843", "revid": "27155", "url": "https://gl.wikipedia.org/wiki?curid=469843", "title": "Bucephala", "text": "Bucephala \u00e9 un x\u00e9nero de aves da orde das anseriformes, familia dos an\u00e1tidos, e subfamilia dos merxinos.\nAs s\u00faas especies don patos mergulladores que viven no hemisferio Norte, que reciben en galego o nome vulgar de ollodourados.\nTaxonom\u00eda.\nDescrici\u00f3n.\nO x\u00e9nero foi descrito en 1858 polo herpet\u00f3logo, ornit\u00f3logo e icti\u00f3logo estadounidense Spencer Fullerton Baird. \nEtimolox\u00eda.\nO nome do x\u00e9nero deriva da palabra do grego antigo \u03b2\u03bf\u1fe6\u03ba\u03b5\u03c6\u03b1\u03bb\u03bf\u03c2 \"bo\u1e79kephalos\", \"cabeza de touro\", de \u03b2\u03bf\u1fe6\u03c2 \"bo\u1e79s\", \"touro\", e \u03ba\u03b5\u03c6\u03b1\u03bb\u03ae \"kephal\u0113\", \"cabeza\", en referencia \u00e1 forma da s\u00faa cabeza e o inchamento das plumas do ollodourado de touca (\"B. albeola\") que fai que a s\u00faa cabeza pareza m\u00e1is grande.\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos:\nEspecies.\nAs tres especies vivas son:\nEstas tres especies foron rexistrdas en Galicia, \"B. clangula\" como invernante regular e as outras d\u00faas como aves errrantes accidentais moi raras. (Ver Lista das aves de Galicia).\nNota taxon\u00f3mica.\nA taxonom\u00eda das especies deste x\u00e9nero foi discutida e sometida a cambios. O ollodourado de touca (\"B. albeola\") fora anterirmente tratado como o \u00fanico membro do seu x\u00e9nero (\u00e1s veces innecesariamente cambiado a \"Charitonetta\"), mentres que os outros ollodourados foran incorrectamente situados no x\u00e9nero \"Clangula\" (como \"Clangula americana\"), que hoxe \u00e9 o x\u00e9nero de \"Clangula hyemalis\", que daquela estaba situado no x\u00e9nero \"Harelda\". Poder\u00eda ser correcto a\u00ednda reco\u00f1ecer dous x\u00e9neros, xa que \"B. albeola\" e os outros dous ollodourados son bastante diverxentes. Nese caso, \"Bucephala\" quedar\u00eda restrinxido s\u00f3 a \"B. albeola\" e o nome \"Glaucionetta\" (Stejneger, 1885) foi recuperado para os outros ollodourados.\nOs taxons f\u00f3siles co\u00f1ecidos son:"}
{"id": "469844", "revid": "54334", "url": "https://gl.wikipedia.org/wiki?curid=469844", "title": "Soyuz TM-5", "text": ""}
{"id": "469846", "revid": "54334", "url": "https://gl.wikipedia.org/wiki?curid=469846", "title": "Soyuz TM-6", "text": ""}
{"id": "469848", "revid": "54334", "url": "https://gl.wikipedia.org/wiki?curid=469848", "title": "Soyuz TM-7", "text": ""}
{"id": "469850", "revid": "54334", "url": "https://gl.wikipedia.org/wiki?curid=469850", "title": "Soyuz TM-8", "text": ""}
{"id": "469852", "revid": "54334", "url": "https://gl.wikipedia.org/wiki?curid=469852", "title": "Soyuz TM-9", "text": ""}
{"id": "469854", "revid": "54334", "url": "https://gl.wikipedia.org/wiki?curid=469854", "title": "Soyuz TM-11", "text": ""}
{"id": "469856", "revid": "54334", "url": "https://gl.wikipedia.org/wiki?curid=469856", "title": "Soyuz TM-12", "text": ""}
{"id": "469858", "revid": "54334", "url": "https://gl.wikipedia.org/wiki?curid=469858", "title": "Soyuz TM-13", "text": ""}
{"id": "469860", "revid": "54334", "url": "https://gl.wikipedia.org/wiki?curid=469860", "title": "Soyuz TM-14", "text": ""}
{"id": "469862", "revid": "54334", "url": "https://gl.wikipedia.org/wiki?curid=469862", "title": "Soyuz TM-15", "text": ""}
{"id": "469864", "revid": "54334", "url": "https://gl.wikipedia.org/wiki?curid=469864", "title": "Soyuz TM-16", "text": ""}
{"id": "469866", "revid": "54334", "url": "https://gl.wikipedia.org/wiki?curid=469866", "title": "Soyuz TM-17", "text": ""}
{"id": "469868", "revid": "54334", "url": "https://gl.wikipedia.org/wiki?curid=469868", "title": "Soyuz TM-18", "text": ""}
{"id": "469870", "revid": "54334", "url": "https://gl.wikipedia.org/wiki?curid=469870", "title": "Soyuz TM-19", "text": ""}
{"id": "469872", "revid": "54334", "url": "https://gl.wikipedia.org/wiki?curid=469872", "title": "Soyuz TM-20", "text": ""}
{"id": "469874", "revid": "54334", "url": "https://gl.wikipedia.org/wiki?curid=469874", "title": "Soyuz TM-21", "text": ""}
{"id": "469876", "revid": "54334", "url": "https://gl.wikipedia.org/wiki?curid=469876", "title": "Soyuz TM-22", "text": ""}
{"id": "469878", "revid": "54334", "url": "https://gl.wikipedia.org/wiki?curid=469878", "title": "Soyuz TM-23", "text": ""}
{"id": "469880", "revid": "54334", "url": "https://gl.wikipedia.org/wiki?curid=469880", "title": "Soyuz TM-24", "text": ""}
{"id": "469882", "revid": "54334", "url": "https://gl.wikipedia.org/wiki?curid=469882", "title": "Soyuz TM-25", "text": ""}
{"id": "469884", "revid": "54334", "url": "https://gl.wikipedia.org/wiki?curid=469884", "title": "Soyuz TM-26", "text": ""}
{"id": "469886", "revid": "54334", "url": "https://gl.wikipedia.org/wiki?curid=469886", "title": "Soyuz TM-27", "text": ""}
{"id": "469888", "revid": "54334", "url": "https://gl.wikipedia.org/wiki?curid=469888", "title": "Soyuz TM-29", "text": ""}
{"id": "469890", "revid": "54334", "url": "https://gl.wikipedia.org/wiki?curid=469890", "title": "Soyuz TM-30", "text": ""}
{"id": "469892", "revid": "54334", "url": "https://gl.wikipedia.org/wiki?curid=469892", "title": "Soyuz TM-31", "text": ""}
{"id": "469894", "revid": "54334", "url": "https://gl.wikipedia.org/wiki?curid=469894", "title": "Soyuz TM-32", "text": ""}
{"id": "469896", "revid": "54334", "url": "https://gl.wikipedia.org/wiki?curid=469896", "title": "Soyuz TM-33", "text": ""}
{"id": "469898", "revid": "54334", "url": "https://gl.wikipedia.org/wiki?curid=469898", "title": "Soyuz TM-34", "text": ""}
{"id": "469900", "revid": "54334", "url": "https://gl.wikipedia.org/wiki?curid=469900", "title": "Soyuz TMA", "text": ""}
{"id": "469901", "revid": "54334", "url": "https://gl.wikipedia.org/wiki?curid=469901", "title": "Soyuz TMA-01M", "text": ""}
{"id": "469903", "revid": "54334", "url": "https://gl.wikipedia.org/wiki?curid=469903", "title": "Soyuz TM-10", "text": ""}
{"id": "469905", "revid": "54334", "url": "https://gl.wikipedia.org/wiki?curid=469905", "title": "Soyuz TM-28", "text": ""}
{"id": "469909", "revid": "55340", "url": "https://gl.wikipedia.org/wiki?curid=469909", "title": "Gabriele Falloppio", "text": "Gabriele Falloppio, nado en M\u00f3dena en 1523 e finado en Padua o 9 de outubro de 1562, foi un naturalista, bot\u00e1nico, anatomista e cirurxi\u00e1n italiano, considerado un dos anatomistas e m\u00e9dicos m\u00e1is importantes do seu tempo. \nTraxectoria.\nGabriele Falloppio estudou medicina na Universidade de Ferrara. A s\u00faa foi a \u00e9poca dourada da anatom\u00eda , pasando dun saber de base a unha disciplina aut\u00f3noma, co seu propio programa de desenvolvemento , as disecci\u00f3ns eran cada volta m\u00e1is frecuentes seguindo t\u00e9cnicas rigorosas . Entre os contempor\u00e1neos de Falloppio at\u00f3panse grandes anatomistas como Vesalio, Eustaquio ou Realdo Colombo, a quen sucedeu en Padua. \nEnsinou anatom\u00eda e cirurx\u00eda na Universidade de Ferrara, despois en Pisa (1548) e finalmente a partir de 1551 en Padua, onde foi capaz de disecar ata 7 cad\u00e1veres ao ano, algo pouco frecuente na \u00e9poca . \nTam\u00e9n ensinou bot\u00e1nica na primeira c\u00e1tedra de farmacognosia fundada en Europa, que foi a de Padua (1533), convert\u00e9ndose no seu segundo titular ao suceder a Francesco Bonafede .\nObra.\nFalloppio foi o primeiro en esclarecer a anatom\u00eda do embri\u00f3n humano, demostrando a ausencia da ves\u00edcula alantoide (que s\u00f3 existe en aves e r\u00e9ptiles) .Tam\u00e9n realizou unha descrici\u00f3n da dentici\u00f3n primaria e da s\u00faa substituci\u00f3n pola secundaria, cun tecido diferente ao \u00f3seo. As\u00ed e todo os traballos de Falloppio centr\u00e1ronse fundamentalmente na anatom\u00eda dos nervios craniais e no sistema reprodutor feminino. \nSistema nervioso.\nFalloppio corrixiu e concretou a anatom\u00eda do ollo realizada por Vesalius, localizando a posici\u00f3n do cristalino e do corpo ciliar, e reco\u00f1eceu a orixe dos nervios \u00f3pticos preto dos col\u00edculos. Describiu detalladamente o t\u00edmpano e a s\u00faa relaci\u00f3n co anel \u00f3seo no que se sit\u00faa, as\u00ed como as estruturas do o\u00eddo medio e do o\u00eddo interno; tam\u00e9n describiu correctamente o curso do nervio auditivo; do mesmo xeito, describiu o nervio facial, o nervio glosofar\u00ednxeo e os n\u00facleos do nervio trix\u00e9mico . Distinguiu o plexo card\u00edaco, pero estivo equivocado ao ligar o nervio vago co tronco simp\u00e1tico .\nAparello xenital feminino.\nNotou a analox\u00eda estrutural entre o cl\u00edtoris e o pene, reco\u00f1ecendo que o pene non penetra no \u00fatero durante o coito. Deulle o seu nome a un dos seus descubrimentos, as tubas uterinas ou trompas de Falloppio. As\u00ed a todo, estes ap\u00e9ndices xa os co\u00f1ec\u00edan escritores antigos, como Rufo de Efesio, a\u00ednda que caeron no esquecemento \nPropuxo a utilizaci\u00f3n do que se considera un preservativo , \"va\u00ed\u00f1a de pano lixeiro, feito a medida, para protexerse de enfermidades ven\u00e9reas\", como a s\u00edfilis en \"\" que se publicou logo da s\u00faa morte en 1564 tras testar a s\u00faa eficacia en 1.100 homes ."}
{"id": "469913", "revid": "88215", "url": "https://gl.wikipedia.org/wiki?curid=469913", "title": "Amadou Gon Coulibaly", "text": "Amadou Gon Coulibaly, nado o 10 de febreiro de 1959 e finado o 8 de xullo de 2020, foi un pol\u00edtico marfil\u00e9s que foi primeiro ministro de Costa do Marfil dende xaneiro de 2017 at\u00e9 a s\u00faa morte.\nAnteriormente fora secretario xeral da presidencia durante o mandato de Alassane Ouattara entre 2011 e 2017.\nTraxectoria.\nA principios dos anos 90, traballou como asesor t\u00e9cnico do primeiro ministro Alassane Ouattara. Coulibaly foi membro da Asemblea Nacional entre 1995 e 2000. Tam\u00e9n foi alcalde de Korhogo.\nDe outubro de 2002 a febreiro de 2010 foi Ministro de Agricultura. Despois de que Alassane Ouattara se convertese en presidente, Coulibaly foi secretario xeral da presidencia de 2011 a xaneiro de 2017.\nO presidente Ouattara nomeou a Coulibaly primeiro ministro de Costa do Marfil o 10 de xaneiro de 2017. A composici\u00f3n do seu novo goberno anunciouse o 11 de xaneiro. Considerouse bastante similar ao anterior goberno de Daniel Kablan Duncan, mantendo os seus cargos a maior\u00eda dos ministros clave. Con 28 ministros, era menor que o goberno anterior, que ti\u00f1a 35. A Coulibaly asign\u00f3uselle tam\u00e9n a responsabilidade da carteira ministerial do orzamento o 19 de xullo de 2017.\nNo Terceiro Congreso Ordinario do seu partido, o Reagrupamento dos Republicanos (RDR), en setembro de 2017, Coulibaly foi designado primeiro vicepresidente. Cando Ouattara disolveu o goberno no medio de tensi\u00f3ns na coalici\u00f3n gobernante en xullo de 2018, Coulibaly foi re-nomeado para formar un novo goberno.\nSa\u00fade e morte.\nCoulibaly someterase a unha cirurx\u00eda card\u00edaca en 2012. En 2020 pasou dous meses en Francia para realizar un exame card\u00edaco e gardar repouso, volvendo a Costa do Marfil o 2 de xullo. Pouco despois, o 8 de xullo, sentiuse mal durante unha reuni\u00f3n semanal do goberno e foi levado a un hospital onde faleceu aos 61 anos."}
{"id": "469918", "revid": "89787", "url": "https://gl.wikipedia.org/wiki?curid=469918", "title": "Augusta Jawara", "text": "Hannah Augusta Darling Jawara, nada co apelido Mahoney en Banjul en maio de 1924 e finada en Londres o 21 de xaneiro de 1981, foi unha activista dos dereitos da muller, autora de obras de teatro e enfermeira gambiana.\nTraxectoria.\nNaceu nunha familia cristi\u00e1 e crioula do pobo aku. Foi filla de John Mahoney, primeiro portavoz da Asemblea Nacional de Gambia, e da s\u00faa muller Hannah. Foi irm\u00e1 de Louise N'Jie.\nEstudou no Instituto Mohammedan, onde co\u00f1eceu o seu futuro marido e presidente Dawda Jawara. Estudou enfermar\u00eda en Edimburgo, Escocia. En febreiro de 1955 casou con Jawara. A s\u00faa primeira crianza naceu en Edinburgo, onde o seu home regresara a estudar.\nEn 1960 converteuse na primeira muller en Gambia en ser candidata nunhas elecci\u00f3ns lexislativas \u00e1 Asemblea Nacional de Gambia, representando o partido do seu home, o Partido Progresista Popular. En 1962 formou a Women's Contemporary Society. En 1967 ela e a s\u00faa parella divorci\u00e1ronse, e ela converteuse ao islam.\nA s\u00faa obra \"The African King\" foi representada no Negro Arts Festival en Dakar en 1966. En 1968 publicou \"Rebellion\", \"quizais o primeiro libro infantil proclamadamente feminista e para nenas na tradici\u00f3n e historia literaria de Gambia\". Publicado baixo pseud\u00f3nimo, \"Rebellion\" a obra de teatro fala de Nyasta, unha adolescente nunha vila rural que loita por proseguir coa s\u00faa educaci\u00f3n en vez de sufrir un matrimonio concertado. Cando se publicou, era presidenta da Federaci\u00f3n de Mulleres de Gambia, que axudou a constitu\u00edr a partir de asociaci\u00f3ns de mulleres da \u00e1rea metropolitana de Banxul."}
{"id": "469919", "revid": "98629", "url": "https://gl.wikipedia.org/wiki?curid=469919", "title": "Abetouro americano", "text": "O abetouro americano (Botaurus lentiginosus) \u00e9 unha especie de ave lim\u00edcola da familia das garzas. Ten unha distribuci\u00f3n ne\u00e1rtica e reprod\u00facese no Canad\u00e1 e nas partes septentrionais e centrais dos Estados Unidos, e pasa o inverno nos estados da costa do golfo de M\u00e9xico, toda Florida nos Everglades, as illas do Caribe e partes de Am\u00e9rica Central.\n\u00c9 unha ave parda ben camuflada e solitaria, que habita discretamente marismas e as zonas de vexetaci\u00f3n dura das ribeiras de lagos e lagoas. Na estaci\u00f3n reprodutora \u00e9 principalmente identificable pola s\u00faa chamada alta e resoante. Constr\u00faen o ni\u00f1o sobre a auga, xeralmente entre ciper\u00e1ceas e \"Typha latifolia\", onde a femia incuba uns ovos de cor oliv\u00e1cea durante unhas catro semanas. As cr\u00edas abandonan o ni\u00f1o d\u00faas semanas despois de nacer e xa te\u00f1en todas as plumas \u00e1s seis ou sete semanas.\nAlim\u00e9ntase principalmente de peixes, pero tam\u00e9n doutros vertebrados pequenos e de crust\u00e1ceos e insectos. \u00c9 bastante com\u00fan na s\u00faa ampla \u00e1rea de distribuci\u00f3n, pero se cre que as s\u00faas poboaci\u00f3ns est\u00e1n diminu\u00edndo, especialmente no sur, debido \u00e1 degradaci\u00f3n do h\u00e1bitat. Por\u00e9n, a poboaci\u00f3n total \u00e9 grande, e a Uni\u00f3n Internacional para a Conservaci\u00f3n da Natureza avaliou o seu status de conservaci\u00f3n como \"pouco preocupante\".\nDescrici\u00f3n.\n\u00c9 unha ave grande, robusta e marr\u00f3n, moi similar ao abetouro com\u00fan (\"Botaurus stellaris\"), a\u00ednda que lixeiramente menor, e a s\u00faa plumaxe ten manchas en vez de estar barrada. Mide entre 58 e 85\u00a0cm de lonxitude, cunha envergadura de \u00e1s de 92 a 115\u00a0cm e un peso de 370 a 1072\u00a0g.\nA parte superior da cabeza \u00e9 de cor casta\u00f1a co centro das plumas negro. A parte lateral do pescozo ten unha mancha negro azulada alongada m\u00e1is longa no macho que na femia. A parte posterior do pescozo \u00e9 oliv\u00e1cea e o manto e zona escapular son casta\u00f1as escuras, barradas e con manchas negras, e algunhas plumas est\u00e1n beireadas de beixe. Toda a parte dorsal e as plumas coberteiras da parte superior da cola son similares en cor pero con manchas m\u00e1is finas negras e con bases das plumas grises. As plumas da cola son casta\u00f1as con beiras con pintas e as primarias e secundarias son marr\u00f3ns anegradas con puntas beixes ou casta\u00f1as. As meixelas son marr\u00f3ns cunha li\u00f1a supercicliar beixe e unha banda no bigote de similar cor. O queixo \u00e9 de cor crema cunha banda central casta\u00f1a e as plumas da gorxa, peito e parte superior da barriga son beixes e de cor \u00f3xido, finamente beireadas de negro, facendo un efecto de bandeado na parte inferior. Os ollos est\u00e1n rodeados de pel amarelada e o iris \u00e9 amarelo p\u00e1lido. O peteiro longo e robusto \u00e9 verde amarelado, a mand\u00edbula superior \u00e9 m\u00e1is escura que a inferior e as patas e p\u00e9s son verdes amarelados. Os inmaturos lembran os adultos, pero as partes laterais dos pescozos son menos oliv\u00e1ceos.\nTaxonom\u00eda.\nO abetouro americano foi descrito primeiramente en 1813 polo crego ingl\u00e9s Thomas Rackett a partir dun individuo errante que examinou en Dorset, Inglaterra. Hoxe non se acepta ningunha subespecie; por\u00e9n, encontr\u00e1ronse f\u00f3siles no r\u00edo Ichetucknee en Florida, e foron orixinalmente descritos como unha nova forma de garza (\"Palaeophoyx columbiana\"; McCoy, 1963) e despois reco\u00f1eceuse que era unha subespecie prehist\u00f3rica m\u00e1is pequena do abetoruo anmericano, que viviu durante o Plistoceno tard\u00edo (Olson, 1974) e as\u00ed ter\u00eda que denominarse \"B. l. columbianus\". O seu parente m\u00e1is pr\u00f3ximo \u00e9 o \"Botaurus pinnatus\" de Am\u00e9rica do Sur e Central.\nO nome xen\u00e9rico \"Botaurus\" deullo o naturalista ingl\u00e9s James Francis Stephens e deriva do lat\u00edn \"butaurus\". Na s\u00faa Historia Natural Plinio o Vello d\u00e1lle un nome que \u00e9 unha grazosa derivaci\u00f3n de \"Bos\" (boi) e \"taurus\" (touro), porque a chamada da ave lembra os urros dun touro. O nome da especie \"lentiginosus\" \u00e9 a palabra latina para \"pencado\", de \"lentigo\", \"penca\", e ref\u00edrese \u00e1 s\u00faa plumaxe de pintas ou manchas.\nDistribuci\u00f3n e h\u00e1bitat.\nA s\u00faa \u00e1rea de distribuci\u00f3n comprende gran parte de Norteam\u00e9rica. Reprod\u00facese no sur do Canad\u00e1 polo norte ata a Columbia Brit\u00e1nica, o Gran Lago do Escravo e a ba\u00eda de Hudson e en gran parte dos Estados Unidos e posiblemente no centro de M\u00e9xico. migra cara ao sur en outono e pasa o inverno nos estados do sur dos Estados Unidos da rexi\u00f3n da costa do golfo de M\u00e9xico, principalmente nos pantanos dos Everglades de Florida, as illas do Caribe e M\u00e9xico, e hai rexistros en Panam\u00e1 e Costa Rica. Como ave migratoria de longa distancia, \u00e9 unha ave errante moi rara en Europa, inclu\u00edndo Galicia, onde \u00e9 unha ave accidental rara (ver Lista das aves de Galicia). \u00c9 unha ave acu\u00e1tica e frecuenta os pantanos, marismas e as marxes con vizosa vexetaci\u00f3n de lagos de augas pouco fondas e lagoas, tanto de auga doce coma salobre ou mesmo salina. Por veces alim\u00e9ntase en zonas abertas en prados h\u00famidos e pasteiros.\nComportamento.\nO abetouro americano \u00e9 unha ave solitaria que normalmente se mant\u00e9n ben agochada e \u00e9 dif\u00edcil de observar. Xeralmente caza cami\u00f1ando silandeiramente en augas pouco profundas e entre a vexetaci\u00f3n, axexando as s\u00faas presas, pero \u00e1s veces queda de p\u00e9 inm\u00f3bil preparando unha emboscada. Se sente que a viron, permanece quieta, co peteiro apuntando cara a arriba, de modo que a s\u00faa coloraci\u00f3n cr\u00edptica fai que se confunda coa follaxe que a rodea. O abetouro americano \u00e9 principalmente nocturno e m\u00e1is activo entre lusco e fusco. \u00c9 m\u00e1is f\u00e1cil o\u00edlo que velo, o macho ten unha chamada resoante alta que lembra unha bomba entupida e que se describiu como \"oong, kach, oonk\". Mentres emite este son, a cabeza da ave m\u00f3vese convulsivamente cara a arriba e abaixo, e o son \u00e9 repetido sete veces.\nO proceso polo cal produce o seu distintivo son non se comprende totalmente. Suxeriuse que a ave infla gradualmente o seu pescozo inchando o es\u00f3fago de aire o que vai acompa\u00f1ado dun como de estalidos ou himpo. O es\u00f3fago mantense inflado por medio dunhas ling\u00fcetas que ten detr\u00e1s da lingua. Unha vez que completou esta acci\u00f3n e o es\u00f3fago est\u00e1 xa inflado de todo, faise na sirinxe o distintivo son de inhalar. Cando acaba o son, o paxaro desincha o es\u00f3fago.\nIgual que outros membros da familia das garzas, o abetouro americano alim\u00e9ntase en marismas e lagos pouco profundos, depredando principalmente peixes pero tam\u00e9n anfibios, r\u00e9ptiles, pequenos mam\u00edferos, crust\u00e1ceos e insectos. \u00c9 un animal territorial e fai unha exhibici\u00f3n de ameaza na que ergue lentamente as longas plumas brancas dos seus ombreiros, que ti\u00f1a previamente ocultas, para formar extensi\u00f3ns parecedas a \u00e1s que case se xuntan no seu dorso, polo que semella unha gorgueira. Ent\u00f3n a ave permanece de p\u00e9 quieta nunha postura ameazante, ou axexa ao intruso nunha posici\u00f3n encrequenada, coa cabeza retra\u00edda e un cami\u00f1ar deslizante.\nNidifica en solitario en marismas entre vexetaci\u00f3n dura como \"Scirpus\" e \"Typha latifolia\". A femia constr\u00fae o ni\u00f1o e o macho vix\u00edao. O ni\u00f1o adoita estar uns 15\u00a0cm por riba do nivel das augas e consta dunha plataorma irregular de talos e xuncos mortos, \u00e1s veces cunhas poucas rami\u00f1as mesturadas, e est\u00e1 forrado con herbas duras. Pon ata seis ovos que incuba a femia durante 29 d\u00edas. Os ovos son de forma acusadamete ovoide, de cor beixe oliv\u00e1cea e sen manchas, e como media miden 49 \u00d7 37\u00a0mm. Os polos son alimentados individualmente; cada un por quenda recibe comida regurxitada da femia directamente no seu peteiro. Abandonan o ni\u00f1o \u00e1s d\u00faas semanas e est\u00e1n completamente emplumados \u00e1s seis ou sete semanas.\nStatus.\nAs poboaci\u00f3ns desta ave est\u00e1n declinando en moitas partes da s\u00faa \u00e1rea de distribuci\u00f3n debido \u00e1 perda de h\u00e1bitat. Isto \u00e9 especialmente obvio na parte sur, onde a contaminaci\u00f3n qu\u00edmica e o desenvolvemento humano est\u00e1n reducindo a superficie dos h\u00e1bitats axeitados.\n Por\u00e9n, a ave ten unha \u00e1rea de distribuci\u00f3n extremadamente grande e unha poboaci\u00f3n total tam\u00e9n grande, polo que a Uni\u00f3n Internacional para a Conservaci\u00f3n da Natureza considera o seu estado de conservaci\u00f3n como \"pouco preocupante\". A especie est\u00e1 protexida pola Lei do Tratado de Aves Migratorias de 1918 dos Estados Unidos. Tam\u00e9n est\u00e1 protexida pola Lei da Convenci\u00f3n de Aves Migratorias do Canad\u00e1 de 1994 da que son signatarios os Estados Unidos e o Canad\u00e1."}
{"id": "469920", "revid": "27155", "url": "https://gl.wikipedia.org/wiki?curid=469920", "title": "Botaurus lentiginosus", "text": ""}
{"id": "469921", "revid": "1131", "url": "https://gl.wikipedia.org/wiki?curid=469921", "title": "Cabo Juby", "text": "O cabo Juby (en \u00e1rabe \u0631\u0623\u0633 \u062c\u0648\u0628\u064a, \"R\u0101's \u0176ub\u012b\") \u00e9 un cabo localizado no noroeste da costa atl\u00e1ntica de \u00c1frica, ao sur de Marrocos, cerca da fronteira co S\u00e1hara Occidental, xusto enfronte das illas Canarias.\nCabo Juby \u00e9 tam\u00e9n o nome co que se co\u00f1ec\u00eda historicamente a zona xeogr\u00e1fica pr\u00f3xima ao cabo, tam\u00e9n co\u00f1ecida como a \"Franxa de Tarfaya\". As\u00ed mesmo, \u00e9 o nome que se lle deu en 1912 ao territorio situado entre o S\u00e1hara Espa\u00f1ol e o sur do r\u00edo Draa, que constit\u00fae unha zona de amortiguamento semides\u00e9rtica entre o Marrocos propiamente dito e o S\u00e1hara Occidental.\nEsta zona pasou a ser a parte sur do Protectorado Espa\u00f1ol de Marrocos durante a primeira metade do s\u00e9culo XX.\nHistoria.\nS\u00e9culo XVIII.\nNo tratado de paz asinado o 28 de maio de 1767, Mohammed ben Abdel\u00b7lah, sult\u00e1n de Marrocos, non garant\u00eda ao rei Carlos III a seguridade dos pescadores espa\u00f1ois nas costas ao sur de Agadir ou do r\u00edo Nun, ao reco\u00f1ecer que non ti\u00f1a a soberan\u00eda sobre as tribos Tekna desas terras (art. 18 do tratado).\nO 1 de marzo de 1799 Sulaym\u00e1n de Marrocos asinou un acordo con Carlos IV no que reco\u00f1ec\u00eda que as regxi\u00f3nes de Saguia el Hamra e Cabo Juby non formaban parte dos seus dominios (art. 22).\nS\u00e9culo XIX.\nEn 1879, a brit\u00e1nica Compa\u00f1\u00eda da \u00c1frica Noroccidental estableceu al\u00ed un posto ao que bautizaron como Port Victoria. O 26 de marzo de 1888 soldados marroqu\u00eds atacaron o posto, matando ao director da f\u00e1brica e deixando dous feridos de gravidade. En 1895 a empresa foi vendida ao sult\u00e1n de Marrocos.\nS\u00e9culo XX.\nEn 1912 Espa\u00f1a negociou con Francia (que controlaba efectivamente os asuntos relacionados con Marrocos nesa \u00e9poca) para conseguir concesi\u00f3ns na zona sur de Marrocos a fin de engadilas aos dominios do S\u00e1hara Espa\u00f1ol.\nSegundo este tratado, a zona situada ao sur do r\u00edo Draa pasaba a ser un protectorado de Espa\u00f1a, de forma que a\u00ednda que este territorio non estaba baixo o control directo do sult\u00e1n de Marrocos, ceder\u00edase a Marrocos unha vez que finalizase o protectorado.\nArrebat\u00e1base as\u00ed ao S\u00e1hara Occidental unha parte do seu territorio e da s\u00faa poboaci\u00f3n, o que ser\u00eda denunciado polos nacionalistas saharau\u00eds nos inicios do seu movemento. (V\u00e9xase a carta de Mohamed Basiri ao Gobernador Xeral do S\u00e1hara, 1970).\nPor\u00e9n, non foi at\u00e9 o 29 de xullo de 1916 cando o gobernador de R\u00edo de Oro, o capit\u00e1n Francisco Bens, ocupou oficialmente o Cabo Juby. O lugar foi usado fundamentalmente como escala de voos dedicados ao correo a\u00e9reo.\nO territorio de Cabo Juby, oficialmente chamado \"Protectorado Sur de Marrocos\", estaba situado entre o paralelo 27\u00ba 40' e o r\u00edo Draa.\nTi\u00f1a unha superficie duns 32\u00a0875\u00a0km\u00b2, e unha poboaci\u00f3n duns dez mil habitantes, fundamentalmente b\u00e9rberes. A localidade principal era Villa Bens, co\u00f1ecida actualmente como Tarfaya.\nDesde 1946 o territorio de Cabo Juby pertenceu \u00e1 \u00c1frica Occidental Espa\u00f1ola. Cando Marrocos accedeu \u00e1 independencia, en 1956, reclam\u00f3 a retrocesi\u00f3n de Cabo Juby, suxeito legalmente ao tratado de 1912 entre Espa\u00f1a e Francia polo que se estableciron ls protectorados espa\u00f1ol e franc\u00e9s sobre Marrocos.\nPor\u00e9n, non foi at\u00e9 os acordos de Angra de Cintra (2 de abril de 1958), que puxeron extraoficialmente fin aos enfrontamentos entre Espa\u00f1a e tropas irregulares marroqu\u00eds co\u00f1ecidos como a Guerra de Ifni, cando se cedeu oficialmente Cabo Juby a Marrocos.\nSituaci\u00f3n actual.\nActualmente o territorio de Cabo Juby enc\u00f3ntrase repartido entre as rexi\u00f3ns marroqu\u00eds de El Aai\u00fan-Saguia el Hamra e Guelmim-R\u00edo Nun, (as cales incl\u00faen tam\u00e9n porci\u00f3ns do S\u00e1hara Occidental, anexionado unilateralmente por Marrocos)."}
{"id": "469923", "revid": "72012", "url": "https://gl.wikipedia.org/wiki?curid=469923", "title": "Franxa de Tarfaya", "text": ""}
{"id": "469934", "revid": "89787", "url": "https://gl.wikipedia.org/wiki?curid=469934", "title": "Rexi\u00f3n de Amhara", "text": "Rexi\u00f3n de Amhara (en ; \"\u02be\u00c4mara\") \u00e9 un das nove divisi\u00f3ns \u00e9tnicas de Etiop\u00eda, sendo o fogar dos amh\u00e1ricos. Outrora co\u00f1ecida como \"Rexi\u00f3n 3\", a s\u00faa capital \u00e9 Bahir Dar. O meirande corpo de auga de Etiop\u00eda, o lago Tana, que \u00e9 a fonte do r\u00edo Nilo Azul, at\u00f3pase na rexi\u00f3n de Amhara. A rexi\u00f3n tam\u00e9n cont\u00e9n o Parque nacional de Simien, que incl\u00fae Ras Dashan, o punto m\u00e1is alto do pa\u00eds. Amhara limita co Sud\u00e1n polo oeste e o noroeste, e coas rexi\u00f3ns et\u00edopes de Tigray polo norte, de Afar polo leste, Benishangul-Gumuz polo suroeste e Oromia polo sur.\nO goberno de Amhara componse do poder executivo, liderado polo presidente, o poder lexislativo que comprende o Consello de Estado e o poder xudicial, liderado pola Corte Suprema do estado."}
{"id": "469935", "revid": "23204", "url": "https://gl.wikipedia.org/wiki?curid=469935", "title": "Amhara", "text": ""}
{"id": "469944", "revid": "23204", "url": "https://gl.wikipedia.org/wiki?curid=469944", "title": "Rexi\u00f3n de Afar", "text": "A Rexi\u00f3n de Afar (en ; en ) \u00e9 unha das nove rexi\u00f3ns estatais (\"kililoch\") de Etiop\u00eda, sendo o fogar do pobo afar. Outrora co\u00f1ecida como \"Rexi\u00f3n 2\", a s\u00faa capital dende o ano 2007 \u00e9 a recentemente contru\u00edda cidade de Semera.\nO Tri\u00e1ngulo Afar, a parte norte da depresi\u00f3n de Danakil, forma parte do Gran Val do Rift de Etiop\u00eda, e at\u00f3pase no norte da rexi\u00f3n. Cont\u00e9n o punto m\u00e1is baixo do pa\u00eds e un dos m\u00e1is baixos de \u00c1frica. A parte sur da rexi\u00f3n cont\u00e9n o val do r\u00edo Awash, que desemboca nunha cadea de lagos \u00f3 longo da fronteira de Etiop\u00eda con Djibuti. Outros lugares salientables da rexi\u00f3n son os parques nacionais de Awash e Yangudi."}
{"id": "469947", "revid": "89787", "url": "https://gl.wikipedia.org/wiki?curid=469947", "title": "Rexi\u00f3n de Benishangul-Gumuz", "text": "Benishangul-Gumuz (en ; \"Ben\u0161angul Gumuz\"), tam\u00e9n co\u00f1ecida como Benshangul/Gumuz, \u00e9 unha das nove divisi\u00f3ns \u00e9tnicas (\"kililoch\") de Etiop\u00eda. Outrora co\u00f1ecida como \"Rexi\u00f3n 6\", a capital da rexi\u00f3n \u00e9 Assosa. Despois da adopci\u00f3n da Constituci\u00f3n de 1995, a rexi\u00f3n foi creada coa parte m\u00e1is occidental da antiga provincia de Gojjam (a parte norte do r\u00edo Abay), e a parte setentrional da provincia de Welega (parte sur do Abay). O nome da rexi\u00f3n prov\u00e9n dos dous grupos \u00e9tnicos locais, os berta (tam\u00e9n co\u00f1ecidos como benishangul) e os gumuz."}
{"id": "469949", "revid": "23204", "url": "https://gl.wikipedia.org/wiki?curid=469949", "title": "Benishangul-Gumuz", "text": ""}
{"id": "469950", "revid": "23204", "url": "https://gl.wikipedia.org/wiki?curid=469950", "title": "Benshangul/Gumuz", "text": ""}
{"id": "469952", "revid": "98629", "url": "https://gl.wikipedia.org/wiki?curid=469952", "title": "Rexi\u00f3n de Gambela", "text": "A rexi\u00f3n de Gambela (en ) \u00e9 unha das nove rexi\u00f3ns \u00e9tnicas (\"kililoch\") de Etiop\u00eda. Outrora co\u00f1ecida como \"Rexi\u00f3n 12\", a s\u00faa capital \u00e9 a cidade de Gambela. A rexi\u00f3n at\u00f3pase entre os r\u00edos Baro e Akobo.\nEn Gambela at\u00f3pase o Parque Nacional de Gambela, que abrangue 5\u00a0061 km\u00b2 ou o 17% do territorio da rexi\u00f3n."}
{"id": "469953", "revid": "85894", "url": "https://gl.wikipedia.org/wiki?curid=469953", "title": "Carmen Pesqueira", "text": "Carmen Pesqueira Dom\u00ednguez, co\u00f1ecida como A Capirota, nada na Mouta (Mar\u00edn) en 1907 e finada no mesmo concello o 18 de agosto de 1936, foi unha muller galega v\u00edtima da represi\u00f3n franquista.\nTraxectoria.\nFilla do mari\u00f1eiro Antonio Pesqueira P\u00e9rez e de Gumersinda Dom\u00ednguez Pesqueira. Era costureira e lavandeira de roupa allea. Lavaba para os relixiosos dun priorato e para as familias ricas de Mar\u00edn. Nai solteira, en 1936 ti\u00f1a un fillo de 4 anos. Co golpe de Estado do 18 de xullo de 1936 foi detida polos falanxistas de Mar\u00edn capitaneados por Bruno Schweiger por opo\u00f1erse a que fosen golpeadas as persoas maiores que non levantaban o brazo ao sonar o \"Cara al Sol\". Golpeada, vexada fisicamente, violada e torturada, foi asasinada no Pozo da Revolta de Bag\u00fc\u00edn, na parroquia de Mogor o 18 de agosto de 1936. A s\u00faa morte foi rexistrada a causa de \"ferida no coraz\u00f3n\". F\u00f3ronlle seccionados os seos e o seu corpo foi exhibido por Bueu e tirado na r\u00faa.\nReco\u00f1ecementos.\nO concello de Mar\u00edn dedicoulle unha praza en 2018."}
{"id": "469954", "revid": "1888", "url": "https://gl.wikipedia.org/wiki?curid=469954", "title": "Carmen Pesqueira Dom\u00ednguez", "text": ""}
{"id": "469956", "revid": "89787", "url": "https://gl.wikipedia.org/wiki?curid=469956", "title": "Rexi\u00f3n de Oromia", "text": "Oromia (en ) \u00e9 unha dos nove estados rexionais baseados de Etiop\u00eda, abranguendo 286\u00a0612 quil\u00f3metros cadrados. A s\u00faa capital \u00e9 Ad\u00eds Abeba, a mesma capital do pa\u00eds. \u00c9 o fogar do pobo oromo e limita coa Rexi\u00f3n de Somali polo leste, coa Rexi\u00f3n de Amhara, a Rexi\u00f3n de Afar e a Rexi\u00f3n de Benishangul-Gumuz polo norte, Sud\u00e1n do Sur, a Rexi\u00f3n de Gambela e a Rexi\u00f3n das Naci\u00f3ns, Nacionalidades e Pobos do Sur polo oeste, e Kenya polo sur. Segundo o censo de 2011, a poboaci\u00f3n da rexi\u00f3n era de 35\u00a0000\u00a0000, sendo o meirande estado en termos de poboaci\u00f3n."}
{"id": "469957", "revid": "23204", "url": "https://gl.wikipedia.org/wiki?curid=469957", "title": "Oromia", "text": ""}
{"id": "469960", "revid": "23204", "url": "https://gl.wikipedia.org/wiki?curid=469960", "title": "Somali", "text": ""}
{"id": "469961", "revid": "89787", "url": "https://gl.wikipedia.org/wiki?curid=469961", "title": "Rexi\u00f3n de Somali", "text": "A Rexi\u00f3n Somali (en , en ) \u00e9 unha das nove rexi\u00f3ns \u00e9tnicas (\"kilimo)\" de Etiop\u00eda. A rexi\u00f3n limita coas rexi\u00f3ns et\u00edopes de Afar, a cidade de Dire Dawa, Oromia polo oeste, as\u00ed como Djibuti polo norte, Somalia polo norte, leste e sur, e Kenya polo suroeste.\nJijiga \u00e9 a capital da rexi\u00f3n, en substituci\u00f3n de Gode, dende o ano 1995 logo de diversas consideraci\u00f3ns pol\u00edticas. Outras grandes vilas e cidades da rexi\u00f3n son Degehabur, Kebri Dahar, Barey, Fiiq, Erer, Kelafo, Shilavo, Kebri Beyah, Werder, Aware, Shekosh, Baabili Tuli Gulled, Sasabane e Aw Barre."}
{"id": "469962", "revid": "89787", "url": "https://gl.wikipedia.org/wiki?curid=469962", "title": "Cthulhu Macula", "text": "Cthulhu Macula (formalmente \"Cthulhu Regio\") \u00e9 unha destacada caracter\u00edstica da superficie de Plut\u00f3n, que se asemella \u00e1 forma dunha balea. \u00c9 unha rexi\u00f3n \u00f3 longo do ecuador de Plut\u00f3n de case 3.000 km de longo e un dos accidentes xeol\u00f3xicos m\u00e1is escuros de Plut\u00f3n. Fica \u00f3 oeste de Sputnik Planitia, a cal pertence \u00e1 Tombaugh Regio.\nDescrici\u00f3n.\nEspec\u00falase con que a cor escura da rexi\u00f3n \u00e9 o resultado dun \"alcatr\u00e1n\" feito de hidrocarburos complexos chamados tolinas, que cobren a superficie, o cales f\u00f3rmanse a partir do metano e do [nitr\u00f3xeno] da atmosfera, \u00f3 interactuar coa luz ultravioleta e raios c\u00f3smicos. As tolinas foron observadas noutros corpos planetarios, coma Iapeto, Umbriel e na atmosfera de Tit\u00e1n, a\u00ednda que a natureza irregular e a falta conexi\u00f3n entre as manchas escuras de Plut\u00f3n a\u00ednda non se explicou. A presenza de cr\u00e1teres dentro de Cthulhu indica que ten quizais miles de mill\u00f3ns de anos, \u00f3 contrario da brillante e adxacente Sputnik Planitia, que case non ten cr\u00e1teres e que poder\u00eda ter ata 100 mill\u00f3ns de anos; por\u00e9n, algunhas zonas de Cthulhu Macula te\u00f1en unha orograf\u00eda m\u00e1is suave e con menos cr\u00e1teres, cunha idade intermedia. A rexi\u00f3n \"occidental\" est\u00e1 formada principalmente por un terreo \"alpino\" con moitos cr\u00e1teres. Mentres tanto, a parte central de Cthulhu Macula \u00e9 unha chaira lisa, probablemente formada por grandes erupci\u00f3ns criovolc\u00e1nicas, como o Vulcan Planum en Caronte. Esta parte parece ser m\u00e1is nova c\u00f3 terreo alpino que est\u00e1 cara \u00f3 leste, pero hai que subli\u00f1ar que existen nesta rexi\u00f3n varios grandes cr\u00e1teres. A rexi\u00f3n occidental da \"cola\" de Cthulhu Macula foi fotografada nunha resoluci\u00f3n moi baixa en comparaci\u00f3n c\u00e1 parte oriental, pero p\u00f3dese inferir que se trata dunha paisaxe monta\u00f1osa bordeada de monta\u00f1as cara \u00f3 oeste. As imaxes de maior resoluci\u00f3n da fronteira entre as d\u00faas rexi\u00f3ns indican c\u00f3 material m\u00e1is lixeiro de Sputnik Planitia, composto de nitr\u00f3xeno, mon\u00f3xido de carbono e xemas de metano, poder\u00eda invadi-la parte m\u00e1is oriental Cthulhu Macula e cubri-lo material m\u00e1is escuro desta. A 30 de xullo do 2015, a rexi\u00f3n oriental (\"a cabeza\") fora fotografada cunha resoluci\u00f3n moito maior c\u00e1 rexi\u00f3n occidental (\"a cola\").\nNomeamento.\nA caracter\u00edstica foi identificada por primeira vez na imaxe inicial (publicada por primeira vez o 8 de xullo de 2015) de Plut\u00f3n, devolta esta despois de que a sonda \"New Horizons\" se recuperase dunha anomal\u00eda que a enviaba temporalmente \u00f3 modo de seguridade. A NASA refer\u00edase a ela inicialmente coma a balea en referencia \u00e1 s\u00faa forma. O 14 de xullo de 2015, o nome provisional de \"Cthulhu\" estaba sendo usado polo equipo da \"New Horizons\". M\u00e1is tarde ser\u00eda bautizada co nome da deidade ficticia das obras de H. P. Lovecraft. A figura de Cthulhu apareceu inicialmente no relato curto de Lovecraft de 1928, \"A chamada de Cthulhu\", como unha entidade maliciosa que hiberna dentro da cidade submarina de R'lyeh no Oc\u00e9ano Pac\u00edfico Sur. No libro, \u00e9 obxecto de culto por unha serie de grupos humanos que afirman que mentres siga atrapado, Cthulhu volver\u00e1. En moitas das historias de Lovecraft, particularmente en \"The Whisperer in Darkness\", o planeta transneptuniano Yuggoth sobreentendese que \u00e9 o mesmo que Plut\u00f3n, que foi descuberto \u00f3 mesmo tempo que Lovecraft estaba escribindo as s\u00faas historias.\nAs caracter\u00edsticas de superficie de Plut\u00f3n est\u00e1n a ser bautizadas de xeito provisional, estes nomes informais selecci\u00f3nanse dunha lista xerada a partir dunha enquisa en li\u00f1a realizada a comezos do 2015, co tema de \"criaturas relacionadas coas mitolox\u00edas do inframundo\". \"Cthulhu\" foi o nome m\u00e1is popular nesta categor\u00eda da enquisa. O nome recibiu reacci\u00f3n positiva da prensa e das redes sociais, cun editorial do \"Chicago Tribune\" apoiando o nome e a s\u00faa orixe democr\u00e1tica. O nome Cthulhu poder\u00eda ser enviado \u00e1 UAI coma nome oficial. Cthulhu Macula foi inicialmente unha regio, pero agora consid\u00e9rase que \u00e9 a maculae m\u00e1is grande, a cal abrangue o ecuador de Plut\u00f3n.\nCthulhu Macula cont\u00e9n moitos cr\u00e1teres e caracter\u00edsticas lineais que tam\u00e9n recibiron nomes informais. Os cr\u00e1teres Oort, K. Edgeworth e Elliot, son grandes cr\u00e1teres \u00f3 longo do bordo norte de Cthulhu; mentres que os cr\u00e1teres Brinton, Harrington, e H. Smith est\u00e1n preto do bordo oriental de Cthulhu, e Virgil Fossa e Beatrice Fossa son depresi\u00f3ns lineais no interior de Cthulhu."}
{"id": "469963", "revid": "55340", "url": "https://gl.wikipedia.org/wiki?curid=469963", "title": "Dire Dawa", "text": "Dire Dawa (en , en , \u00a0\"Lugar de remedio\", en , en ) \u00e9 unha das d\u00faas cidades de Etiop\u00eda que gozan dun status especial (\"astedader akabibi\"), sendo a outra a capital, Ad\u00eds Abeba. Segundo estimaci\u00f3ns de 2008, Dire Dawa ti\u00f1a unha poboaci\u00f3n de 440\u00a0000 habitantes, o que a converte na segunda maior cidade de Etiop\u00eda.\nA cidade \u00e9 un centro industrial, disp\u00f3n de varios mercados e un aeroporto internacional. Dire Dawa at\u00f3pase no leste do pa\u00eds, a beiras do r\u00edo Dechatu e \u00f3s p\u00e9s dun anel de desfiladeiros.\nEn outubro de 2016 inaugurouse o ferrocarril Ad\u00eds Abeba-Djibuti que ten parada en Dire Dawa. \u00c9 un ferrocarril de ancho de v\u00eda internacional que une Ad\u00eds Abeba, capital de Etiop\u00eda, co porto de Djibuti no golfo de Ad\u00e9n, achegando acceso ferroviario \u00f3 mar a Etiop\u00eda. O ferrocarril de ancho est\u00e1ndar substit\u00fae \u00f3 antigo ferrocarril de v\u00eda m\u00e9trica, que foi abandonado en 2006 e que foi constru\u00eddo polos franceses entre 1894 e 1917."}
{"id": "469964", "revid": "89787", "url": "https://gl.wikipedia.org/wiki?curid=469964", "title": "Cintaadhesiva", "text": "Cintaadhesiva \u00e9 un proxecto creado por Silvia Penas e Jes\u00fas Andr\u00e9s Tejada de poes\u00eda esc\u00e9nica. Nado en 2014 en Vigo, ten proxeci\u00f3n internacional. \nTraxectoria.\nA s\u00faa proposta ten unha posta en escena na que ensambla textos literarios, m\u00fasica electr\u00f3nica e videoarte da s\u00faa colleita cun car\u00e1cter ecl\u00e9ctico. Ga\u00f1ou varios premios nacionais e internacionais en festivais de poes\u00eda e teatro. Act\u00faan por toda a xeograf\u00eda galega e o estranxeiro, con diferentes proxectos que amosan en institutos de ensino, concellos, teatros ou eventos."}
{"id": "469965", "revid": "6463184", "url": "https://gl.wikipedia.org/wiki?curid=469965", "title": "Manuel V\u00e1zquez Faraldo", "text": "Manuel V\u00e1zquez Faraldo, nado en Mi\u00f1o en 1962, \u00e9 un pol\u00edtico galego e alcalde de Mi\u00f1o dende o ano 2019.\nTraxectoria.\nEconomista de profesi\u00f3n, foi concelleiro en Mi\u00f1o pola agrupaci\u00f3n de electores Alternativa Mi\u00f1oterra dende 1995 ata 2003. Dende 2005 milita no PSdeG-PSOE, entrando de novo na corporaci\u00f3n no grupo municipal socialista no ano 2010\nEn 2011 encabezou a candidatura socialista, que obtivo seis concelleiros. En 2015 a s\u00faa lista foi a m\u00e1is votada Finalmente, Ricardo S\u00e1nchez Oroza, de CxG, foi investido alcalde cos seis votos do Partido Popular de Mi\u00f1o. \nNas eleccci\u00f3ns do 26 de maio de 2019 o seu partido acadou nove concelleiros, e o 15 de xu\u00f1o tomou posesi\u00f3n como o primeiro alcalde socialista de Mi\u00f1o dende 1936.\nBaixo a s\u00faa xesti\u00f3n res\u00f3lvese a grave d\u00e9beda por neglixencia que reca\u00eda no concello dende o mandato de Juan Antonio Maceiras, o esc\u00e1ndalo Fadesa da urbanizaci\u00f3n Mi\u00f1o Costa Golf rematou cun pr\u00e9stamo de 7 mill\u00f3ns pedido polo concello para poder pagar os xuros debidos a veci\u00f1anza expropiada, 18 anos de conflito marcada pola sentenza que declarou a adquisici\u00f3n ilegal dos terreos nos que se construir\u00eda a urbanizaci\u00f3n de 1200 vivendas e campo de golf, a d\u00e9beda do concello traduc\u00edase en 3014\u20ac por persoa unha das m\u00e1is altas a nivel municipal de toda Galicia. "}
{"id": "469966", "revid": "5863", "url": "https://gl.wikipedia.org/wiki?curid=469966", "title": "Liberdade de pensamento", "text": "A liberdade de pensamento, tam\u00e9n co\u00f1ecida como liberdade intelectual, liberdade de conciencia, liberdade ideol\u00f3xica ou liberdade de crenza, \u00e9 a capacidade de cada un, na s\u00faa conciencia, de adoptar, manter e cambiar calquera pensamento, opini\u00f3n, ideolox\u00eda ou crenza; e, no seu caso, manifestalos, o que pasar\u00eda a ser obxecto da liberdade de expresi\u00f3n, e no seu eido, da liberdade de c\u00e1tedra, da liberdade cient\u00edfica e da liberdade art\u00edstica ou liberdade de creaci\u00f3n. Consid\u00e9rase un dos principais dereitos e liberdades; dos considerados dereitos civ\u00eds e pol\u00edticos ou dereitos humanos de primeira xeraci\u00f3n. Historicamente est\u00e1 vinculada \u00e1 liberdade relixiosa ou de culto, e \u00e1 liberdade de opini\u00f3n ou de prensa.\nA liberdade de pensamento restr\u00ednxese ou \u00e9 obxecto de coacci\u00f3n a trav\u00e9s de m\u00faltiples mecanismos, non s\u00f3 a represi\u00f3n a cargo do poder pol\u00edtico, sen\u00f3n tam\u00e9n a imposici\u00f3n de canons socialmente aceptados de correcci\u00f3n pol\u00edtica ou pensamento \u00fanico, que se interiorizan no propio individuo."}
{"id": "469967", "revid": "23204", "url": "https://gl.wikipedia.org/wiki?curid=469967", "title": "Liberdade intelectual", "text": ""}
{"id": "469968", "revid": "23204", "url": "https://gl.wikipedia.org/wiki?curid=469968", "title": "Liberdade de conciencia", "text": ""}
{"id": "469971", "revid": "89787", "url": "https://gl.wikipedia.org/wiki?curid=469971", "title": "Ulf de Jakobsland. Os viquingos en Galicia", "text": "Ulf de Jakobsland. Os viquingos en Galicia \u00e9 unha novela gr\u00e1fica de Alberto Varela Ferreiro publicada por Edici\u00f3ns Xerais no ano 2018. A historia est\u00e1 ambientada nas invasi\u00f3ns dos viquingos en Galicia durante o s\u00e9culo XI e conta a historia de Ulv Galiciefarer ou \"Ulf o galego\", un jarl dinamarqu\u00e9s, xefe viquingo famoso polos seus ataques, saqueos e pillaxe en Galicia durante o reinado de Vermudo III e Fernando I de Le\u00f3n."}
{"id": "469972", "revid": "23204", "url": "https://gl.wikipedia.org/wiki?curid=469972", "title": "Ulf de Jakobsland", "text": ""}
{"id": "469977", "revid": "85894", "url": "https://gl.wikipedia.org/wiki?curid=469977", "title": "Juan Modesto", "text": "Juan Guilloto Le\u00f3n, nado en El Puerto de Santa Mar\u00eda o 24 de setembro de 1906 e finado en Praga o 19 de abril de 1969, habitualmente co\u00f1ecido como \"Modesto\" ou Juan \"Modesto\", foi un destacado militar espa\u00f1ol durante a guerra civil espa\u00f1ola e membro do Partido Comunista de Espa\u00f1a (PCE). Procedente da escala de milicias, ao final da guerra alcanzou o grao de xeneral republicano.\nAo mando do V Corpo do Ex\u00e9rcito, traballou a s\u00faa imaxe de militar duros e competente, especialmente durante as ofensivas republicanas en Brunete e Belchite. Non obstante, alcanzou a s\u00faa aura militar no ver\u00e1n de 1938, cando chegou \u00e1 xefatura do ex\u00e9rcito do Ebro e dirixiu persoalmente a ofensiva republicana no Ebro. Ao final da guerra exiliouse na Uni\u00f3n Sovi\u00e9tica xunto con outros militares republicanos de afiliaci\u00f3n comunista, as\u00ed como os principais l\u00edderes do PCE. Al\u00ed foi asignado durante alg\u00fans anos \u00e1 Academia Frunze, ampliando os seus estudos militares e de Estado Maior. Pouco tempo despois retirouse a Praga, capital de Checoslovaquia, onde pasou os seus \u00faltimos anos de vida ata a s\u00faa morte en 1969. O seu vertixinoso ascenso dentro das milicias e do Ex\u00e9rcito Popular, ata alcanzar o rango de xeneral, s\u00f3 se explica polas circunstancias da guerra civil, os seus excepcionais m\u00e9ritos persoais e o apoio que lle deu o Partido Comunista.\nTraxectoria.\nXuventude e adestramento.\nNaceu en El Puerto de Santa Mar\u00eda nunha familia de traballadores das adegas da zona. Foi compa\u00f1eiro de estudos do poeta Rafael Alberti, que narra no seu libro \"La arboleda perdida\" o seu reencontro no Madrid republicano e en Alacant, \u00faltima etapa do seu exilio en Espa\u00f1a. Serrador de profesi\u00f3n, foi profundamente influenciada polos sucesos e as ideas da Revoluci\u00f3n de Outubro en Rusia e acabou un\u00edndose ao PCE en 1930.\nNa s\u00faa mocidade trasladouse ao Marrocos espa\u00f1ol para entrar no corpo de regulares, no que estivo activo durante alg\u00fans anos. Al\u00ed alcanzou os seus primeiros co\u00f1ecementos militares e foi ascendido a cabo de regulares, a\u00ednda que m\u00e1is tarde foi degradado e expulsado do corpo. . Logo da proclamaci\u00f3n da Segunda Rep\u00fablica, o partido enviouno \u00e1 Uni\u00f3n Sovi\u00e9tica para recibir adestramento militar na Academia Militar Frunze do Ex\u00e9rcito Vermello, onde as materias estaban baseadas na disciplina operacional-t\u00e1ctica, o marxismo-leninismo, a historia do PCUS, a historia militar, as linguas estranxeiras etc. Tam\u00e9n aprendeu algo de ruso, unha lingua que m\u00e1is tarde lle ser\u00eda moi \u00fatil. \nVolveu a Espa\u00f1a e a partir de 1934 tomou parte na organizaci\u00f3n das milicias comunistas, as chamadas Milicias Antifascistas Obreiras e Campesi\u00f1as (MAOC), creadas para a protecci\u00f3n dos l\u00edderes comunistas e como forza de defensa para as secci\u00f3ns locais e militantes contra os ataques de grupos violentos, como a Falanxe. Tam\u00e9n participou na organizaci\u00f3n do Sindicato de Oficios Varios e na secci\u00f3n espa\u00f1ola do Socorro Vermello.\nSegundo Santiago Carrillo, o pseud\u00f3nimo de Modesto foi adoptado por Guilloto como \"nome de guerra\" mentres desenvolv\u00eda actividades clandestinas.\nGuerra Civil Espa\u00f1ola.\nCando estalou a guerra civil, estaba en Madrid, onde dende d\u00edas antes do 18 de xullo estaba a prepararse para o esperado golpe de estado. Cando se estendeu pola capital o rumor de que o Cuartel da Monta\u00f1a se unira ao levantamento militar, foi al\u00ed con membros da milicia comunista das MAOC, participando no posterior asedio e asalto final ao edificio. As milicias comunistas ocuparon o colexio-convento dos Salesianos situado no distrito de Tetu\u00e1n e fixeron dela a s\u00faa sede onde naceu o 5\u00ba Rexemento de Milicias Populares, unha milicia comunista que co tempo se far\u00eda c\u00e9lebre e alcanzar\u00eda unha grande influencia pola s\u00faa eficacia militar con respecto a outras milicias. O certo \u00e9 que o 5\u00ba Rexemento converteuse nunha escola de futuros l\u00edderes militares e oficiais do futuro Ex\u00e9rcito Popular da Rep\u00fablica, como L\u00edster, Etelvino Vega ou o propio \"Modesto\", entre outros. Juan Guilloto foi un dos organizadores e primeiros comandantes do V Rexemento, do que se converteu en xefe en outubro de 1936. Durante estas primeiras semanas da guerra distinguiuse nas operaci\u00f3ns da Serra de Guadarrama ao mando das milicias comunistas, traslad\u00e1ndose m\u00e1is tarde ao sur.\nAs batallas en torno a Madrid.\nA finais de agosto trasladouse \u00e1 provincia de Toledo, onde liderou un batall\u00f3n que intentou conter o avance franquista cara a Madrid. Distinguiuse especialmente nas loitas coas tropas do Ex\u00e9rcito de \u00c1frica ao longo do r\u00edo Texo durante o seu avance a Madrid, destacando as s\u00faas intervenci\u00f3ns en Talavera, Santa Olalla, Toledo ou Illescas. Durante os combates na \u00e1rea de Talavera-Santa Olalla revelouse como un verdadeiro l\u00edder militar ao lograr coordinar as acci\u00f3ns de milicias e unidades regulares (Garda de Asalto) baixo o seu mando. En novembro destacou de novo durante a defensa de Madrid.\nInicialmente ti\u00f1a mandado a 18\u00aa Brigada Mixta durante a s\u00faa etapa de adestramento. O 31 de decembro de 1936, o xeneral Miaja encargoulle o mando da 4\u00aa Divisi\u00f3n, situada ao oeste da capital. Foi a s\u00faa divisi\u00f3n a que recibiu plenamente a nova ofensiva franquista cara \u00e1 estrada da Coru\u00f1a o 3 de xaneiro de 1937. A divisi\u00f3n de Modesto sufriu grandes baixas e as brigadas mixtas integradas nela chegaron a perder a cohesi\u00f3n entre si, pero a mediados do mes esgotouse a forza da ofensiva franquista e os republicanos conseguiron manter as s\u00faas posici\u00f3ns. A principios de febreiro os franquistas atacaron de novo, esta vez pola \u00e1rea do Jarama, ao sur da capital. Os republicanos quedaron sorprendidos con esta nova ofensiva e non esperaban un ataque con tanta furia como o levado a cabo pola columna de Garc\u00eda-Esc\u00e1mez. Modesto foi enviado ao Jarama para apoiar a defensa coa s\u00faa divisi\u00f3n. A coordinaci\u00f3n das unidades republicanas baixo o control de Modesto revelou de novo a s\u00faa capacidade de mando, mentres que a ofensiva franquista chegou a cruzar o Jarama pero foi detida e finalmente fracasou. Despois das loitas do Jarama e da s\u00faa participaci\u00f3n destacada, foi ascendido a tenente coronel e o 22 de marzo foille asignado o mando do recentemente creado V Corpo de Ex\u00e9rcito, recentemente creado. O m\u00e1is tarde famoso V Corpo foi o grupo onde quedaron encadradas as divisi\u00f3ns comunistas como a 11\u00aa de L\u00edster ou a 46\u00aa de \"El Campesino\". \nO 6 de xullo, Modesto e o seu corpo do ex\u00e9rcito (formado polas divisi\u00f3ns 11\u00aa, 46\u00aa e 35\u00aa ) participaron na ofensiva republicana de Brunete, que ti\u00f1a como obxectivo rodear as divisi\u00f3ns franquistas que asediaban Madrid. Casa de Campo e a Cidade Universitaria. Os avances republicanos foron importantes, pero o d\u00eda 15 a ofensiva republicana quedou detida e comezou alg\u00fans d\u00edas despois o contraataque franquista, que conseguiu recuperar terreo e as operaci\u00f3ns d\u00e9ronse por rematadas. As perdas do V Corpo foron moi altas a\u00ednda que logrou preservar algunhas cidades reconquistadas. Con todo, a actuaci\u00f3n de Modesto durante a batalla recibiu eloxios dalg\u00fans comandantes republicanos, como os feitos polo coronel Men\u00e9ndez L\u00f3pez no seu informe: \nFronte de Arag\u00f3n.\nUn mes m\u00e1is tarde Modesto e o V Corpo foron enviados \u00e1 Fronte de Arag\u00f3n, onde interveu na ofensiva de Zaragoza (26 de agosto), tendo un bo rendemento nos primeiros d\u00edas, a\u00ednda que os avances republicanos foron detidos rapidamente e a operaci\u00f3n fracasou. O que comezou inicialmente como unha loita por Zaragoza acabou convert\u00e9ndose na Batalla de Belchite, unha cidade de certa importancia que se viu rodeada o primeiro d\u00eda da ofensiva e que mantivo unha resistencia implacable contra o mellor do Ex\u00e9rcito Popular. O 6 de setembro, os \u00faltimos defensores de Belchite rend\u00e9ronse e as operaci\u00f3ns quedaron finalizadas. Modesto interveu nas \u00faltimas etapas da batalla de Teruel. Esta praza fora conquistada polos republicanos o 7 de xaneiro de 1938, tras d\u00faas semanas de cerco polas s\u00faas tropas. A finais de febreiro os ex\u00e9rcitos franquistas contraatacaron e rodearon algunhas unidades republicanas na cidade, como a 46\u00aa Divisi\u00f3n do \"Campesi\u00f1o\". Valent\u00edn Gonz\u00e1lez acusou m\u00e1is tarde a Modesto e L\u00edster de que o abandonaron \u00e1 s\u00faa sorte, unha acusaci\u00f3n que os republicanos negaron.\nDespois dos combates en Teruel, produciuse a gran ofensiva franquista en Arag\u00f3n e a conseguinte retirada de todas as divisi\u00f3ns republicanas a Catalu\u00f1a e o Levante. As unidades baixo o mando de Modesto lograron deter \u00e1s tropas de Franco en Tortosa, a\u00ednda que quedaron rodeados en Catalu\u00f1a e separadas do resto da zona republicana.\nComandando o ex\u00e9rcito do Ebro.\nO 30 de abril de 1938 foi posto ao mando da Agrupaci\u00f3n Aut\u00f3noma do Ebro, unha nova formaci\u00f3n militar que agrupou \u00e1s unidades republicanas que quedaran rodeadas ao norte do Ebro. O mes seguinte reestruturouse esta formaci\u00f3n e foi creado o Ex\u00e9rcito do Ebro, que quedou baixo o mando de \"Modesto\". O novo ex\u00e9rcito estaba composto polos Corpos de Ex\u00e9rcito V, XII e XV e dirixidos respectivamente polos oficiais L\u00edster, Vega e Tag\u00fce\u00f1a. Os republicanos preparaban a maior ofensiva de todas as que se organizaran durante a guerra: a idea era que as unidades republicanas no sur de Catalu\u00f1a, o \"ex\u00e9rcito\" do \"Ebro\", cruzasen o r\u00edo e alterasen as comunicaci\u00f3ns de Franco co leste, paralizando as s\u00faas operaci\u00f3ns nesa zona. De ser posible, deber\u00edan dirixirse cara ao sur ao encontro dos seus compa\u00f1eiros do Ex\u00e9rcito do Levante, volvendo unir de novo as d\u00faas zonas republicanas illadas, a\u00ednda que esta era unha posibilidade moi remota.\nNa noite do 24 ao 25 de xullo, cun ceo sen l\u00faa, as forzas republicanas comezaron a cruzar o Ebro nunha fronte de m\u00e1is de 50\u00a0km que \u00eda de Mequinensa a Amposta, preto da desembocadura do r\u00edo. Nun r\u00e1pido movemento, conseguiron establecer varias cabezas de ponte e moverse profundamente cara o interior, onde chocaron cunha resistencia moi forte en Gandesa. Detido o seu avance, as tropas comezaron a cavar trincheiras. O tenente coronel Modesto planeara bombardear Gandesa pero a aviaci\u00f3n republicana (como dende o primeiro d\u00eda da ofensiva) a\u00ednda non aparecera no sector do Ebro, con gran indignaci\u00f3n por parte da infanter\u00eda republicana. O impacto da ofensiva republicana era enorme tanto en Espa\u00f1a como en Europa, xa que se cr\u00eda pouco m\u00e1is que imposible que unha ofensiva de tal calibre puidese ser realizada por un ex\u00e9rcito ao que se daba por derrotado. A alegr\u00eda na Espa\u00f1a republicana foi inmensa, as\u00ed como as felicitaci\u00f3ns a Modesto pola s\u00faa competente direcci\u00f3n durante as operaci\u00f3ns, sendo recompensado coa promoci\u00f3n a coronel. Para o xeneral Franco, o reto desta ofensiva republicana non era algo que puidese asumir politicamente e, consecuentemente, foi \u00e1 fronte do Ebro coas s\u00faas mellores unidades militares, listo para eliminar esta ameaza. Nunha sanguenta loita de case 4 meses, os dous ex\u00e9rcitos mantiveron unha longa lista de combates dos que finalmente sa\u00edu vencedor o ex\u00e9rcito franquista. Modesto, con todo, mostrou as s\u00faas mellores habilidades de organizaci\u00f3n e mando durante a batalla, pero non puido evitar o resultado final e a mediados de novembro, el e os seus homes tiveron que cruzar o r\u00edo de novo.\nO 23 de decembro comezou a ofensiva final franquista sobre Catalu\u00f1a, atopando unha gran resistencia dalgunhas unidades republicanas. Nese momento o Ex\u00e9rcito do Ebro estaba moi esgotado tanto en tropas humanas como materiais, a\u00ednda que mantivo unha resistencia na medida das s\u00faas posibilidades (sen poder evitar a ca\u00edda de Barcelona). A principios de febreiro, os restos do \"ex\u00e9rcito do Ebro\" chegaron ao norte de Catalu\u00f1a, onde intentaron organizar unha li\u00f1a de defensa aproveitando o novo equipo militar que chegaba ao outro lado da fronteira francesa, a\u00ednda que foi imposible. Modesto propuxo evacuar a Francia os restos do ex\u00e9rcito do Ebro para, unha vez al\u00ed, trasladalos \u00e1 zona central, onde continuar a loita, pero era unha idea completamente f\u00f3ra de lugar para as circunstancias reais. O 9 de febreiro, el e a maior\u00eda dos seus homes xa estaban no outro lado da fronteira francesa.\nFinal da guerra.\nTras a ca\u00edda de Catalu\u00f1a, foi a Francia, de onde volveu \u00e1 zona centro con outros l\u00edderes e militares comunistas. Al\u00ed estaba o presidente Negr\u00edn na co\u00f1ecida como \"Posici\u00f3n Yuste\", en Alacant, onde se estableceran el e o seu goberno ademais dos principais l\u00edderes do PCE. A principios de marzo foi ascendido ao rango de xeneral e, segundo alg\u00fans autores, estaba previsto que fose nomeado comandante en xefe do Ex\u00e9rcito do Centro. Con todo, hai discrepancias con respecto a este \u00faltimo punto. Nese momento, o 5 de marzo produciuse o golpe de estado do coronel Casado. Nos momentos de incerteza antes do golpe de estado, Modesto estaba xogando ao xadrez co ministro Julio \u00c1lvarez del Vayo, sen saber moi ben o que ser\u00eda del ou dos que o acompa\u00f1aban. Finalmente, xunto co presidente Negr\u00edn, L\u00edster e outros l\u00edderes republicanos ou do PCE, o 6 de marzo deixou Espa\u00f1a en avi\u00f3n cami\u00f1o ao exilio.\nExilio.\nAo finalizar a guerra e refuxiouse na s\u00faa militancia no Partido Comunista de Espa\u00f1a, conseguiu trasladarse \u00e1 Uni\u00f3n Sovi\u00e9tica xunto con outros militares espa\u00f1ois do PCE como Enrique L\u00edster, \"O Campesi\u00f1o\", \"O Esquinazau\" etc. As autoridades sovi\u00e9ticas reco\u00f1eceron as s\u00faas graduaci\u00f3ns adquiridas no Ex\u00e9rcito Popular da Rep\u00fablica. Durante a s\u00faa estancia foi asignado de novo \u00e1 Academia Militar Frunze para ampliar os seus estudos. Cando o 22 de xu\u00f1o de 1941 a Alema\u00f1a nazi invadiu a URSS, el e outros espa\u00f1ois solicitaron a s\u00faa incorporaci\u00f3n \u00e1 fronte, unha petici\u00f3n que foi desestimada polas autoridades sovi\u00e9ticas. Stalin argumentou que deber\u00edan reservarse para a \"s\u00faa futura loita en Espa\u00f1a\", polo que continuou a servir na Academia Frunze. Coa guerra m\u00e1is avanzada foi destinado ao Ex\u00e9rcito B\u00falgaro comunista que loitou contra os nazis xunto coas tropas do Ex\u00e9rcito Vermello durante a retirada alem\u00e1 dos Balc\u00e1ns no outono de 1944.\nDespois da guerra, continuou a militar no PCE, pero foi derrotado nas loitas internas entre as distintas facci\u00f3ns do Partido Comunista de Espa\u00f1a para tomar o control da mesma e retirouse a Praga (capital de Checoslovaquia). Al\u00ed estaba cando foi sorprendido polos acontecementos da chamada Primavera de Praga en 1968, unha onda de cambios liberais no r\u00edxido sistema comunista en Checoslovaquia. Os sovi\u00e9ticos tem\u00edan que estes cambios significasen un debilitamento do sistema comunista en Europa do Leste, o co\u00f1ecido como \"Pacto de Varsovia\", polo que as tropas dos pa\u00edses comunistas invadiron o pa\u00eds para frear o proceso e asegurar a permanencia de Checoslovaquia no Bloque Oriental. Como moitos checoslovacos, \"Modesto\" op\u00faxose \u00e1 entrada de tanques sovi\u00e9ticos en Praga. Ao ano seguinte escribiu as s\u00faas memorias, \"Soy del Quinto Regimiento\", publicadas en Par\u00eds, a\u00ednda que a s\u00faa morte tam\u00e9n coincidiu nese ano.\nPersonalidade.\nO historiador Hugh Thomas describiu a Modesto como \"andaluz sarc\u00e1stico e desp\u00f3tico, \u00e1s veces brutal e raramente sincero\". Pola s\u00faa banda Javier Reverte, autor da biograf\u00eda ficcionada de Modesto \"El tiempo de los h\u00e9roes,\" critica que Thomas tomase de forma acr\u00edtica as valoraci\u00f3ns de Tag\u00fce\u00f1a, que detestaba persoalmente a Modesto. Con todo, nas s\u00faas calidades militares constitu\u00edu un verdadeiro xefe militar, desprovisto de ambici\u00f3ns pol\u00edticas pero dotado de amplas calidades de mando e estratexia. A\u00ednda que Modesto e L\u00edster foran compa\u00f1eiros de armas dende a primeira hora, mantiveron xeralmente tensas relaci\u00f3ns con fortes diferenzas entre eles, ao igual que a l\u00edder comunista Dolores Ib\u00e1rruri ou o oficial militar Valent\u00edn Gonz\u00e1lez. No seu traballo sobre o Ex\u00e9rcito Popular da Rep\u00fablica, o historiador militar Ram\u00f3n Salas Larraz\u00e1bal reco\u00f1ece as s\u00faas habilidades militares e habilidades de mando, porque en pouco tempo pasou de ser comandante de milicia a xeneral do ex\u00e9rcito republicano, o \u00fanico caso ocorrido na guerra civil espa\u00f1ola con oficiais sa\u00eddos do cadro das milicias. O historiador Michael Alpert di del: O xefe do Estado maior Central republicano, o xeneral Vicente Rojo, quedou moi impresionado polas s\u00faas cualidades. Durante a Batalla de Teruel, en febreiro de 1938, escribiu a Indalecio Prieto que Modesto \"lle inspiraba unha gran confianza\"."}
{"id": "469979", "revid": "23204", "url": "https://gl.wikipedia.org/wiki?curid=469979", "title": "Baby Driver", "text": "Baby Driver \u00e9 un filme de acci\u00f3n de 2017 escrito e dirixido por Edgar Wright. Est\u00e1 protagonizado por Ansel Elgort no papel dun condutor de roubos na procura dunha vida f\u00f3ra do crime a car\u00f3n de Debora (Lily James). O filme conta con Kevin Spacey, Jon Hamm, Eiza Gonz\u00e1lez, Jamie Foxx e Jon Bernthal nos papeis secundarios. Eric Fellner e o seu compa\u00f1eiro de Working Title Films, Tim Bevan, produciron \"Baby Driver\" en asociaci\u00f3n con Big Talk Productions de Nira Park. Sony e TriStar Pictures encarg\u00e1ronse da distribuci\u00f3n comercial do filme. \"Baby Driver\" foi financiado a trav\u00e9s dunha asociaci\u00f3n entre TriStar e Media Rights Capital."}
{"id": "469981", "revid": "56817", "url": "https://gl.wikipedia.org/wiki?curid=469981", "title": "Digimon Rumble Arena", "text": " \u00e9 un videoxogo de loita desenvolvido e distribu\u00eddo por Bandai en asociaci\u00f3n con Hudson Soft para a consola PlayStation. Estreouse no Xap\u00f3n o 6 de decembro de 2001 e en Am\u00e9rica do Norte o 24 de febreiro de 2002.\nOs xogadores poden escoller entre 24 personaxes (quince dos cales deben ser desbloqueados) das series \"Digimon Adventure\" e \"Digimon Tamers\" da franqu\u00eda \"Digimon\", como Terriermon, Agumon, Gatomon e Renamon. A secuela do xogo, \"Digimon Rumble Arena 2\", foi lanzado dous anos despois (tres no Xap\u00f3n) para as consolas Nintendo GameCube, PlayStation 2 e Xbox."}
{"id": "469983", "revid": "89787", "url": "https://gl.wikipedia.org/wiki?curid=469983", "title": "Digimon World 3", "text": ", tam\u00e9n co\u00f1ecido como Digimon World 2003 en Europa e Australia, \u00e9 un videoxogo de rol para PlayStation desenvolvido por BEC e Boom Corp. e distribu\u00eddo por Bandai. \u00c9 o terceiro t\u00edtulo da serie \"Digimon World\" e foi lanzado en xu\u00f1o de 2002 en Am\u00e9rica do Norte, en xullo de 2002 no Xap\u00f3n e en novembro de 2002 en Europa. O xogo conta a historia de Junior, que comeza a xogar un MMORPG chamado \"Digimon Online\" cos seus amigos. Por\u00e9n cando uns terroristas atacan de s\u00fapeto, Junior e os outros xogadores quedan atrapados no xogo e deben atopar un xeito de escapar usando os seus compa\u00f1eiros Digimon."}
{"id": "469984", "revid": "23204", "url": "https://gl.wikipedia.org/wiki?curid=469984", "title": "Digimon World 2003", "text": ""}
{"id": "469985", "revid": "89787", "url": "https://gl.wikipedia.org/wiki?curid=469985", "title": "Ant\u00f2nia Abell\u00f3", "text": "Ant\u00f2nia Abell\u00f3 Filella, nada en Reus, Tarragona en 1913 e finada en 1984, foi unha feminista catal\u00e1.\nTraxectoria.\nFoi propagandista do \"Grup Feminal de Foment\", grupo afiliado a Esquerra Republicana de Catalunya, no que ingresou no 1932. Colaborou na publicaci\u00f3n republicana \"Foment, La dona catalana i La Jornada\". Entrou a traballar como funcionaria da conseller\u00eda de Traballo en 1936. \u00d3 final da guerra civil espa\u00f1ola foi encarcerada at\u00e9 o ano 1941. Nos seus \u00faltimos anos dedicouse a escribir e unha parte da s\u00faa obra publicouse postumamente co nome \"La Sala llarga i altres escrits,\" con edici\u00f3n e pr\u00f3logo de Carme Puyol. Morreu en Barcelona no 1984."}
{"id": "469986", "revid": "23204", "url": "https://gl.wikipedia.org/wiki?curid=469986", "title": "Ant\u00f2nia Abell\u00f3 Filella", "text": ""}
{"id": "469988", "revid": "56817", "url": "https://gl.wikipedia.org/wiki?curid=469988", "title": "Josep Abril i Argem\u00ed", "text": "Josep Abril i Argem\u00ed, nado en Santa Maria de Palautordera en 1869 e finado en Barcelona o 16 de marzo de 1939, foi un pol\u00edtico e escritor catal\u00e1n de ideolox\u00eda nacionalista. Durante a Segunda Rep\u00fablica Espa\u00f1ola foi alcalde de Matar\u00f3.\nTraxectoria.\nNaceu en Santa Maria de Palautordera en 1869. Quinto de dez irm\u00e1ns, estabeleceuse primeiro en Granollers e finalmente en Matar\u00f3. Foi membro do Partido Republicano Democr\u00e1tico Federal durante a Restauraci\u00f3n borb\u00f3nica, e concelleiro por devandita formaci\u00f3n en trece ocasi\u00f3ns (1899-1923).\nMembro do Centro Republicano Federal, integrado en Esquerra Republicana de Catalunya, coa candidatura da coalici\u00f3n republicano-socialista, nas elecci\u00f3ns municipais de 1931 que deron lugar \u00e1 proclamaci\u00f3n da Segunda Rep\u00fablica foi elixido de novo concelleiro e, despois, alcalde de Matar\u00f3. Foi detido e sufriu prisi\u00f3n durante os sucesos revolucionarios de 1934. \u00d3 producirse o golpe de estado de xullo de 1936 que deu lugar \u00e1 Guerra Civil, foi brevemente xu\u00edz e fiscal da localidade, sendo m\u00e1is tarde designado comisario municipal en Dosrius at\u00e9 o final do conflito.\n\u00d3 rematar a guerra na zona de Catalu\u00f1a, non quixo marchar \u00f3 exilio e foi detido en febreiro de 1939, preso no c\u00e1rcere Modelo de Barcelona, xulgado en consello de guerra sumar\u00edsimo acusado de apoiar \u00e1 columna Malatesta que cometera un asasinato na localidade na persoa dun m\u00e9dico, e alegrarse de devandita morte en p\u00fablico. A pesar de que se achegaron probas documentais nas que se demostraba que Josep Abril non proferira palabra algunha de satisfacci\u00f3n polos feitos, sen\u00f3n que fora un militante anarconsindicalista, e que en ning\u00fan caso apoiara \u00e1 columna nesa circunstancia, foi condenado \u00e1 morte. Foi executado en El Camp de la Bota o 16 de marzo de 1939.\nComo escritor, fundou o \"Diario de Matar\u00f3\", \"El Novo Ideal\", voceiro do republicanismo federal, e escribiu o libro de ficci\u00f3n \"Las aventuras de Nono\" (primeiro publicado como \"Colecci\u00f3n de Di\u00e1logos\") e o ensaio \"La revoluci\u00f3n de julio de 1909 en Matar\u00f3\". A trav\u00e9s das s\u00faas obras e artigos, postulouse firme defensor da igualdade, a fraternidade, a educaci\u00f3n de calidade e a mellora das condici\u00f3ns sociais e laborais dos traballadores."}
{"id": "469990", "revid": "98451", "url": "https://gl.wikipedia.org/wiki?curid=469990", "title": "Jaume Aiguader i Mir\u00f3", "text": "Jaume Aiguader i Mir\u00f3, nado en Reus, Tarragona en 1882 e finado en Cidade de M\u00e9xico en 1943, foi un m\u00e9dico, pol\u00edtico e escritor republicano catal\u00e1n que militou no nacionalismo. Estivo casado coa pintora Carme Cort\u00e8s i Llad\u00f3.\nTraxectoria.\nEn 1923 afiliouse a Uni\u00f3n Socialista de Catalu\u00f1a, sendo un dos seus dirixentes durante a ditadura de Primo de Rivera, per\u00edodo no que foi encarcerado d\u00faas veces polas s\u00faas actividades de oposici\u00f3n \u00f3 r\u00e9xime. Despois foi dirixente de Estat Catal\u00e0. Foi encarcerado en 1926, en 1928 e en 1934 debido a desordes p\u00fablicas. En agosto de 1930 asinou o pacto de San Sebasti\u00e1n, en nome de Estat Catal\u00e0, e o ano seguinte, en marzo, xunto co seu irm\u00e1n Artemi, foi un dos fundadores de Esquerra Republicana de Catalunya (ERC).\nNas elecci\u00f3ns municipais de abril de 1931, foi candidato de ERC en Barcelona, resultando elixido e sendo alcalde entre 1931 e 1933, e deputado ante as Cortes da Rep\u00fablica en todas as lexislaturas (elixido en 1931, 1933 e 1936). Mediou para p\u00f3r fin \u00e1 Folga Xeral de Barcelona de setembro de 1931. Trala proclamaci\u00f3n do Estado catal\u00e1n en outubro de 1934 foi encarcerado de novo. Durante a guerra civil foi ministro sen carteira no segundo goberno de Francisco Largo Caballero (entre novembro de 1936 e maio de 1937) e Ministro de Traballo e Asistencia Social baixo o mandato de Negr\u00edn entre maio de 1937 (tralas xornadas de maio de 1937) e agosto de 1938, sempre en representaci\u00f3n do seu partido. Nesa data dimitiu (unha decisi\u00f3n na que foi acompa\u00f1ado polo representante do nacionalismo vasco, Manuel de Irujo, que se sumou por solidariedade con el), en protesta polas decisi\u00f3ns do goberno sobre as industrias de guerra de Catalu\u00f1a, as cales, en opini\u00f3n do seu partido, invad\u00edan as competencias do goberno aut\u00f3nomo de Catalu\u00f1a.\nExiliouse en 1939, trala vitoria do bando sublevado na guerra, primeiro en Francia e logo en M\u00e9xico, onde faleceu en 1943."}
{"id": "469991", "revid": "23204", "url": "https://gl.wikipedia.org/wiki?curid=469991", "title": "Jaume Aiguad\u00e9 Mir\u00f3", "text": ""}
{"id": "469993", "revid": "89787", "url": "https://gl.wikipedia.org/wiki?curid=469993", "title": "Salvador Albert", "text": "Salvador Albert i Pey, nado en Palam\u00f3s en 1868 e finado en Cerdanyola del Vall\u00e8s en 1944, foi un pol\u00edtico e escritor catal\u00e1n.\nTraxectoria.\nEstudou dereito, pero non acabou a carreira. De mozo militou no republicanismo posibilista, representado primeiro pola Uni\u00f3n Federal Nacionalista Republicana e despois polo Partit Republic\u00e0 Catal\u00e0. Nas elecci\u00f3ns xerais de 1910 e 1914 foi elixido deputado polo distrito electoral da Bisbal, fac\u00e9ndose co\u00f1ecido en todo o pa\u00eds \u00f3 superar a quen, en principio, era o gran favorito, Francesc Camb\u00f3. Grazas \u00f3s electores de San Feliu de Gu\u00edxols, que o votaron masivamente, foi revalidando a acta de deputado nas elecci\u00f3ns de 1916, 1918, 1919, 1920 e 1923. Nestas contendas a mi\u00fado participaba con coalici\u00f3ns republicanas, de esquerdas e catalanistas. Xunto con Joaquim Salvatella formaba parte do chamado \"baluarte empordan\u00e9s\" pola fidelidade que lles amosaban os seus electores.\nProclamada a Segunda Rep\u00fablica, foi elixido deputado nas elecci\u00f3ns xerais de 1931 por Esquerra Republicana de Catalunya (ERC), sendo o candidato con m\u00e1is votos de toda a provincia de Xirona. Xusto despois foi nomeado embaixador espa\u00f1ol en B\u00e9lxica (1931-1934). Despois da Guerra Civil foi detido e permaneceu encarcerado en Xirona, na mesma cela que Carles Rahola i Llorens, sendo liberado pouco antes de morrer."}
{"id": "469994", "revid": "23204", "url": "https://gl.wikipedia.org/wiki?curid=469994", "title": "Salvador Albert i Pey", "text": ""}
{"id": "469996", "revid": "15490", "url": "https://gl.wikipedia.org/wiki?curid=469996", "title": "Chakir El Homrani", "text": "Chakir El Homrani Lesfar, nado en Barcelona en 1979, \u00e9 un soci\u00f3logo, pol\u00edtico independentista e sindicalista catal\u00e1n de orixe marroqu\u00ed. \u00c9 deputado no Parlamento de Catalu\u00f1a e dende 2015 concelleiro do Concello de Granollers. Dende 2018 \u00e9 Conseller de Traballo, Asuntos Sociais e Familias da Generalitat de Catalu\u00f1a.\nTraxectoria.\nNas elecci\u00f3ns municipais de 2015, foi elixido concelleiro de Granollers pola lista ERC - Acci\u00f3n Granollers, formaci\u00f3n que obtivo tres escanos. A proposta de ERC, foi elixido membro da lista Junts pel S\u00ed\u00a0nas Elecci\u00f3ns ao Parlamento de Catalu\u00f1a de 2015 como quinto candidato do partido republicano ocupando o posto n\u00famero 15 da lista na provincia de Barcelona.\nFoi elixido deputado no Parlamento de Catalu\u00f1a na XI Lexislatura\u00a0pola lista Junts pel S\u00ed. Ocupaba a posici\u00f3n 15 da circunscrici\u00f3n de Barcelona. Durante devandita lexislatura colaborou activamente coa ex-conselleira Dolors Bassa para desenvolver a lei de Renda Garantida e foi un dos redactores do grupo parlamentario dunha das tres normas chamadas de desconexi\u00f3n: a lei de Protecci\u00f3 Social de Catalu\u00f1a.\nTam\u00e9n foi elixido deputado no Parlamento de Catalu\u00f1a na XII Lexislatura por\u00a0Esquerra Republicana de Catalunya. Ocupaba a posici\u00f3n 21 na lista pola Circunscrici\u00f3n de Barcelona.\nNas elecci\u00f3ns do 21 de decembro de 2017 non foi elixido deputado pero incorporouse \u00f3 grupo parlamentario de ERC despois de que Dolors Bassa, Carme Forcadell e Marta Rovira renunciasen \u00f3s seus respectivos escanos o 23 de marzo de 2018.\nO 19 de maio de 2018 foi designado Conselleiro do Departamento de Traballo, Asuntos sociais e Familias da Generalitat de Catalu\u00f1a en substituci\u00f3n de Dolors Bassa. Debido a iso o 14 de xu\u00f1o renunciou xunto \u00e1 tam\u00e9n conselleira Alba Verg\u00e9s \u00e1 acta de deputado para centrarse no seu novo posto no govern."}
{"id": "469997", "revid": "23204", "url": "https://gl.wikipedia.org/wiki?curid=469997", "title": "Chakir El Homrani Lesfar", "text": ""}
{"id": "469998", "revid": "23204", "url": "https://gl.wikipedia.org/wiki?curid=469998", "title": "Dolors Bassa", "text": "Dolors Bassa i Coll, nada en Torroella de Montgr\u00ed (Provincia de Xirona) o 2 de febreiro de 1959, \u00e9 unha mestra, psicopedagoga, sindicalista e pol\u00edtica catal\u00e1 vinculada a movementos independentistas. Dende o 14 de xaneiro de 2016 at\u00e9 o 28 de outubro de 2017 foi a Conselleira de Traballo, Asuntos Sociais e Familia do Goberno de Catalu\u00f1a. Foi Secretaria Xeral nas comarcas xerundenses de UXT (2008-2015) e concelleira no Concello de Torroella de Montgr\u00ed por Esquerra Republicana de Catalunya. En 2015 foi elixida deputada no Parlamento de Catalu\u00f1a na XI Lexislatura na lista de Junts pel S\u00ed de Xirona. Volveu ser elixida deputada na XII Lexislatura tras presentarse \u00e1s Elecci\u00f3ns \u00f3 Parlamento de Catalu\u00f1a de 2017 onde \u00eda como n\u00famero 1 da circunscrici\u00f3n de Xirona pola coalici\u00f3n electoral Esquerra Republicana de Catalunya-Catalunya S\u00ed.\nEn outubro de 2019, no xu\u00edzo \u00f3 proceso independentista foi condenadas polo Tribunal Supremo de Espa\u00f1a a 12 anos de prisi\u00f3n e inhabilitaci\u00f3n polos delitos de sedici\u00f3n e malversaci\u00f3n.\nTraxectoria.\nDiplomada en maxisterio (1979) e licenciada en psicopedagox\u00eda (2007), empezou a traballar como profesora en 1980 en Palafrugell at\u00e9 1984 onde traballou no centro educativo Sant Gabriel de Torroella de Montgr\u00ed at\u00e9 2003 onde foi profesora e titora de ciclo medio e superior. De 2001 a 2013 foi membro do Consello Social da Universidade de Xirona.\nTam\u00e9n formou parte de asociaci\u00f3ns en defensa da igualdade como \"Xibeques del Cau\", de Torroella de Montgr\u00ed e o Col.lectiu per la Igualtat.\nTraxectoria sindical.\nEst\u00e1 vinculada \u00f3 sindicato UXT dende o ano 2000, onde asumiu diferentes responsabilidades. Dende 2005 foi responsable das secretar\u00edas de Igualdade e Pol\u00edtica Social e m\u00e1is tarde f\u00edxose cargo da secretar\u00eda de Emprego. En 2008 substitu\u00edu a Camil Ros na Secretar\u00eda Xeral das comarcas xerundenses de UXT. Renunciou \u00f3 cargo en 2015 cando foi elixida por ERC para a lista de Xirona de Junts pel S\u00ed.\nTraxectoria pol\u00edtica.\nEntrou en pol\u00edtica local no Concello de Torroella de Montgr\u00ed da man de Esquerra Republicana de Catalunya entre 2007 e 2011 foi concelleira de dinamizaci\u00f3n econ\u00f3mica e tenente de alcalde (2007-2011), de 2011 a 2015 foi concelleira na oposici\u00f3n.\nNas elecci\u00f3ns ao Parlamento de Catalu\u00f1a do 27 de setembro de 2015 ocupou o sexto posto da lista de Junts pel S\u00ed pola circunscrici\u00f3n de Xirona e foi elixida deputada.\nCausa xudicial.\nDesde o 7 de setembro de 2017 at\u00f3pase investigada pola Fiscal\u00eda do Tribunal Superior de Xustiza de Catalu\u00f1a por presuntos delitos de prevaricaci\u00f3n, desobediencia \u00f3 Tribunal Constitucional e malversaci\u00f3n de caudais p\u00fablicos, tras asinar o Decreto auton\u00f3mico para convocar un referendo de autodeterminaci\u00f3n, xunto cos demais membros do Goberno auton\u00f3mico. O 8 de setembro, a Fiscal\u00eda esix\u00eda fianza para garantir os gastos que poida causar \u00f3 erario p\u00fablico, que cifra en 6,2 mill\u00f3ns de euros.\nO 2 de novembro de 2017 a xu\u00edz Carmen Lamela ordenou o seu encarceramento provisional e ingreso na prisi\u00f3n de Alcal\u00e1 Meco sen fianza pola imputaci\u00f3n de tres delitos, sedici\u00f3n, rebeli\u00f3n e malversaci\u00f3n, que efect\u00faa o Ministerio Fiscal. O 4 de decembro sa\u00edu temporalmente en liberdade baixo fianza despois de que a s\u00faa causa pasase \u00f3 Tribunal Supremo.\nNas elecci\u00f3ns ao Parlamento de Catalu\u00f1a de 2017 encabezou a candidatura por Esquerra Republicana de Catalunya - Catalu\u00f1a S\u00ed na circunscrici\u00f3n de Xirona, onde foi elixida deputada. O d\u00eda 22 de marzo de 2018, unha vez rematada a votaci\u00f3n errada para a investidura de Jordi Turull como presidente da Generalitat de Catalu\u00f1a, renunciou, xunto con Carme Forcadell e Marta Rovira, \u00e1 acta de deputada.\nUn d\u00eda despois, o 23 de marzo de 2018, o maxistrado do Tribunal Supremo de Espa\u00f1a Pablo Llarena ordenou o seu ingreso de novo en prisi\u00f3n, as\u00ed como o de Jordi Turull, Carme Forcadell, Ra\u00fcl Romeva e Josep Rull. Llarena argumentou prisi\u00f3n provisional incondicional sen fianza para os cinco tras considerar que hab\u00eda risco de fuga e de reiteraci\u00f3n dos delitos polos que foron procesados. Tam\u00e9n emitiu ordes de detenci\u00f3n europea e internacional para case todos os fuxidos.\n\u00c1 s\u00faa vez, Marta Rovira non se presentou e fuxiu a Su\u00edza para evadirse da Xustiza espa\u00f1ola. Bassa foi ingresada en Alcal\u00e1-Meco.\nO 4 de xullo de 2018 foi trasladada ao Centro Penal Puig de lles Basses, en Figueres. Dende ent\u00f3n, o centro converteuse nun punto de concentraci\u00f3n e denuncia por parte das entidades independentistas da zona. Promov\u00e9ronse ceas colectivas e varias concentraci\u00f3ns de apoio nas portas do centro. O 1 de febreiro de 2019 foi trasladada de novo a Alcal\u00e1-Meco nun autocar da Garda Civil, para facer fronte \u00f3 xu\u00edzo que comezou o 12 de febreiro, e que acabou o 14 de outubro de 2019 cunha sentenza de 12 anos de prisi\u00f3n e inhabilitaci\u00f3n por sedici\u00f3n e malversaci\u00f3n."}
{"id": "469999", "revid": "23204", "url": "https://gl.wikipedia.org/wiki?curid=469999", "title": "Dolors Bassa i Coll", "text": ""}
{"id": "470000", "revid": "98629", "url": "https://gl.wikipedia.org/wiki?curid=470000", "title": "Cataratas Victoria", "text": "As Cataratas Victoria (Lozi: \"Mosi-oa-Tunya\", \"O fume que trona\") \u00e9 unha catarata no sur de \u00c1frica no r\u00edo Zambeze na fronteira entre Zambia e Cimbabue.\nOrixes do nome.\nCrese que David Livingstone, o misioneiro e explorador escoc\u00e9s, foi o primeiro europeo en ver as cataratas Victoria o 16 de novembro de 1855, do que hoxe se co\u00f1ece como Illa Livingstone, unha das d\u00faas masas terrestres no medio do r\u00edo, inmediatamente augas arriba das cataratas preto da costa de Zambia. Livingstone nomeou o seu avistamento en honra \u00e1 Ra\u00ed\u00f1a Vitoria do Reino Unido, pero o nome ind\u00edxena Lozi, \"Mosi-oa-Tunya\" - \"O Fume que trona \" tam\u00e9n contin\u00faa no uso com\u00fan. A Lista do Patrimonio da Humanidade reco\u00f1ece oficialmente os dous nomes.. Livingstone tam\u00e9n cita un nome m\u00e1is antigo, \"Seongo\" ou \"Chongwe\", que significa \"O Lugar do Arco da Vella\". como resultado da constante auga pulverizada.\nO pr\u00f3ximo parque nacional de Zambia ch\u00e1mase \"Mosi-oa-Tunya\", mentres que o parque nacional e a cidade da costa de Zimbabue son nomeados como Victoria Falls (cataratas Victoria).\nTama\u00f1o.\nA\u00ednda que non \u00e9 a catarata m\u00e1is alta nin a m\u00e1is ancha do mundo, as Cataratas Victoria est\u00e1n clasificadas como as m\u00e1is grandes, en funci\u00f3n da s\u00faa combinaci\u00f3n de 1.708 m. de ancho e 108 m. de altura, resultando a maior folla de auga caendo do mundo. As cataratas Victoria te\u00f1en aproximadamente o dobre da altura das Cataratas do Ni\u00e1gara de Norteam\u00e9rica e moito m\u00e1is que o dobre das cataratas Horseshoe. En altura e anchura, as Cataratas Vitoria so te\u00f1en un rival na Arxentina, as Cataratas do Iguaz\u00fa.\nDurante unha considerable distancia augas arriba das cataratas, o Zambeze fl\u00fae sobre unha folla de basalto, nun val pouco profundo, delimitado por outeiros baixos e distantes. O curso do r\u00edo est\u00e1 salpicado de numerosas illas cubertas de \u00e1rbores, que aumentan en n\u00famero mentres o r\u00edo se achega \u00e1s cataratas. Non hai monta\u00f1as, escarpas nin vales profundos, s\u00f3 unha meseta plana que se estende centos de quil\u00f3metros en todas as direcci\u00f3ns.\nAs cataratas f\u00f3rmanse cando a anchura total do r\u00edo cae en picado nunha \u00fanica ca\u00edda vertical nun ancho abismo transversal 1708 m., tallado polas s\u00faas augas ao longo dunha zona de fractura no planalto de basalto. A profundidade do abismo, chamado Primeira Garganta, var\u00eda desde os 80 m. no seu extremo occidental a 108 m. no centro. A \u00fanica sa\u00edda da primeira garganta \u00e9 un ancho oco de 110 m. aproximadamente a dous terzos da distancia a trav\u00e9s do ancho das cataratas desde o extremo occidental.\nTodo o volume do r\u00edo v\u00e9rtese nas gargantas das cataratas Victoria dende esta estreita fenda.\nHai d\u00faas illas na crista das cataratas que son o suficientemente grandes como para dividir a cortina de auga mesmo en plena inundaci\u00f3n, a illa de Boaruka (ou illa Catarata) preto da beira occidental e a illa de Livingstone preto do medio, o punto desde o que Livingstone viu por primeira vez as cataratas. A menos que suceda unha gran inundaci\u00f3n, illotes adicionais dividen a cortina de auga en fluxos paralelos separados. Os fluxos principais son nomeados, en orde desde Zimbabue (oeste) ata Zambia (ao leste): \"Catarata do dia\u00f1o\" (chamada \"Auga saltando\" por alg\u00fans), \"Main Falls\" 8catarata principal), \"Rainbow Falls\" (Catarata arco da vella, a m\u00e1is alta) e \"Catarata Oriental\".\nO r\u00edo Zambeze, r\u00edo arriba das cataratas, experimenta unha tempada de choivas entre finais de novembro e principios de abril, e unha estaci\u00f3n seca o resto do ano. A tempada anual de inundaci\u00f3nd do r\u00edo \u00e9 de febreiro a maio cun pico en abril, A auga pulverizada das cataratas ascende normalmente a unha altura de m\u00e1is de 400 m. e \u00e1s veces ata o dobre de altura, e \u00e9 visible de ata a 48\u00a0km.. Durante a l\u00faa chea, p\u00f3dese ver un \"arco de l\u00faa\" na auga pulverizada en lugar do arco da vella habitual. Durante a tempada de inundaci\u00f3ns, con todo, \u00e9 imposible ver o p\u00e9 das cataratas e a maior parte da s\u00faa fronte, e os paseos ao longo do cantil oposto a ela son unha ducha constante e esta envolto en n\u00e9boa. Preto do bordo do cantil, a auga pulverizada sobe cara a arriba como a choiva invertida, especialmente na ponte Knife-Edge de Zambia.\nA medida que avanza a estaci\u00f3n seca, os illotes da crista fanse m\u00e1is amplos e m\u00e1is numerosos, e de setembro a xaneiro ata a metade da cara rochosa das cataratas p\u00f3dese secar e p\u00f3dese ver o fondo da primeiragarganta en case toda a s\u00faa lonxitude. Neste momento faise posible (a\u00ednda que non necesariamente seguro) cami\u00f1ar por alg\u00fans tramos do r\u00edo na crista. Tam\u00e9n \u00e9 posible cami\u00f1ar ata o fondo do primeiro desfiladeiro do lado zimbabuense. O fluxo m\u00ednimo, que ocorre en novembro, rolda a d\u00e9cima parte da cantidade de abril, esta variaci\u00f3n de fluxo \u00e9 maior que a doutras importantes cataratas, e fai que o caudal medio anual das Cataratas Victoria sexa menor do que pod\u00eda esperarse en funci\u00f3n do caudal m\u00e1ximo.\nGargantas.\nTodo o volume do r\u00edo Zambeze cae pola ampla sa\u00edda de 110 m. da primeira garganta nunha distancia de aproximadamente 150 m., despois entra nunha serie de desfiladeiros en zigzag chamadas pola orde en que lles chega o r\u00edo. A auga que entra na \"segunda garganta\" fai unha curta curva \u00e1 dereita e esculpiu unha profunda piscina no que se chama o \"pote de ebulici\u00f3n\". Ch\u00e9gase a trav\u00e9s dun empinado carreiro dende o lado zambiano, ten uns 150 metros. Con pouca auga s\u00faa superficie \u00e9 lisa, pero con moita auga ten enormes e lentos remu\u00ed\u00f1os e fortes turbulencias de ebulici\u00f3n. Obxectos e seres humanos son arrastrados polas cataratas, inclu\u00edndo ocasionalmente hipop\u00f3tamos ou crocodilos, at\u00f3panse frecuentemente arrastrados ou depositados pola corrente no extremo nord\u00e9s da Segunda Garganta. \u00c9 aqu\u00ed onde se atoparon os corpos da se\u00f1ora Moss e Mr Orchard, mutilados polos crocodilos, despois de que d\u00faas canoas fosen envorcadas por un hipop\u00f3tamo en Long Island augas arriba das cataratas.\nAs principais gargantas son\nFormaci\u00f3n.\nO r\u00edo Zambeze superior orixinalmente drenaba ao sur a trav\u00e9s da actual Botswana para unirse ao r\u00edo Limpopo. Unha elevaci\u00f3n xeral da terra entre Zimbabwe e o deserto de Kalahari hai uns 2 mill\u00f3ns de anos bloqueou esta ruta de drenaxe e unha gran paleolagoa co\u00f1ecida como Makgadikgadi formado entre o Kalahari e a plataforma de basalto de Batoka de Cimbabue e Zambia. Este lago era orixinalmente endorreico e non ti\u00f1a sa\u00edda natural. En condici\u00f3ns de clima h\u00famido uns 20.000 anos a.C., eventualmente desbordouse e comezou a drenar ao leste cortando o desfiladeiro de Batoka a trav\u00e9s do basalto a medida que avanzaba.\nA recente historia xeol\u00f3xica das Cataratas Victoria p\u00f3dese ver na forma xeral do desfiladeiro de Batoka, coas s\u00faas seis gargantas individuais e oito posici\u00f3ns anteriores das cataratas. As gargantas orientadas leste-oeste implican control estrutural con ali\u00f1amento ao longo das [xuntas xeol\u00f3xicas] das zonas destru\u00eddas, ou fallos xeol\u00f3xicos con de desprazamento vertical como \u00e9 o caso das segunda e quinta gargantas. A erosi\u00f3n cara a cabeza a trav\u00e9s destas li\u00f1as estruturais de debilidade establecer\u00eda unha nova li\u00f1a de ca\u00edda e abandono da li\u00f1a anterior. As xuntas orientadas norte-sur controlan as secci\u00f3ns que fl\u00faen ao sur do r\u00edo. Un deles \u00e9 o \"Boiling Pot\", que une o primeiro desfiladeiro coa segunda garganta.\nAs cataratass xa comezaron a cortar o pr\u00f3ximo desfiladeiro, ao caer nun dos laterais da \"Catarata do Dia\u00f1o\", entre a beira occidental do r\u00edo e a illa de Catarata. O bordo na catarata actual \u00e9 m\u00e1is baixo aqu\u00ed e leva a maior concentraci\u00f3n de auga na fase de inundaci\u00f3n.\nA secuencia sedimentaria que recobre o basalto nas marxes do r\u00edo Zambeze ch\u00e1mase formaci\u00f3n das Cataratas Victoria, que consiste en grava, arenita do can\u00f3n, areas do Kalahari, e area e\u00f3lica e aluvi\u00f3n. Uns 15\u201345 m de escarpa bordea o r\u00edo a uns 5\u20136 metros de distancia da canle principal, e unha serie de terrazas fluviais son \u200b\u200bevidentes entre a escarpa e a canle.\nHistoria.\nHistoria precolonial.\nOs artefactos de pedra do Paleol\u00edtico inferior de Acheulean e as ferramentas de Oldowan foron escavadas en sitios arqueol\u00f3xicos ao redor das cataratas, as\u00ed como as ferramentas e artefactos Sangoan e Lupemban que datan de mediados da Idade da Pedra. Cer\u00e1mica da Metalurxia do ferro en \u00c1frica escavouse nun sitio vlei preto da presa de Masuma a principios dos anos 1960. Evidencias de fundici\u00f3n de ferro tam\u00e9n se atoparon nun asentamento datado a finais do primeiro milenio d.C.\nO pobo Tonga do sur co\u00f1ecido como o Batoka / Tokalea chamou as cataratas \"Shungu na mutitima\". O pobo Matabele, que chegou m\u00e1is tarde, chamulles \"aManz' aThunqayo\", e os Makololo e Batswana (cuxa lingua \u00e9 usada polo pobo Lozi) ch\u00e1manas \"Mosi-o-Tunya\". Todos estes nomes significan esencialmente \"o fume que trona\".\nUn mapa debuxado por Nicolas de Fer en 1715 mostra a catarata marcada claramente na posici\u00f3n correcta. Mostra tam\u00e9n li\u00f1as punteadas que denotan rutas comerciais que David Livingstone seguiu 140 anos despois. Un mapa de c. 1750 debuxado por Jacques Nicolas Bellin para o Abb\u00e9 Antoine Fran\u00e7ois Prevost d'Exiles marca as ca\u00edda de auga como \"cataratas\" e sinala un asentamento ao norte do Zambeze como amigable cos portugueses na \u00e9poca.\nEn novembro de 1855, David Livingstone foi o primeiro europeo que viu as cataratas, cando viaxou desde a parte superior do Zambeze ata a desembocadura do r\u00edo entre 1852 e 1856. As cataratas eran ben co\u00f1ecidas polas tribos locais e os cazadores Voortrekker sab\u00edan delas, como tam\u00e9n os \u00e1rabes baixo un nome equivalente a \"o fin do mundo\". Os europeos eran esc\u00e9pticos cos seus informes, quizais pensando que a falta de monta\u00f1as e vales no planalto fixera que as grandes cataratas fosen improbables.\nLivingstone ti\u00f1a informes sobre as cataratas antes de chegar a elas desde r\u00edo arriba e dirix\u00eduse a unha pequena illa que agora leva o nome de Illa Livingstone en Zambia. Livingstone previamente quedara impresionado coas Cataratas Ngonye m\u00e1is arriba, pero atopou as novas cataratas moito m\u00e1is impresionantes, e deulles o seu nome en ingl\u00e9s en honor \u00e1 ra\u00ed\u00f1a Victoria. Escribiu das cataratas: \"Ningu\u00e9n pode imaxinar a beleza da vista a partir de nada presenciado en Inglaterra. Nunca fora vista antes por ollos europeos, pero as escenas deberon contemplalas os anxos no seu voo\".\nEn 1860, Livingstone volveu \u00e1 \u00e1rea e fixo un estudo detallado das cataratas con John Kirk. Outros visitantes europeos foron o explorador de Portugal, Serpa Pinto, o explorador Emil Holub da Rep\u00fablica Checa, fixo o primeiro plano detallado das cataratas e os seus arredores en 1875. (publicado en 1880), E o artista brit\u00e1nico Thomas Baines, executou algunhas das primeiras pinturas das cataratas. Ata que a construci\u00f3n da v\u00eda f\u00e9rrea abriu a zona en 1905, os europeos non visitaban as cataratas. Alg\u00fans escritores consideran que o sacerdote portugu\u00e9s Gon\u00e7alo da Silveira foi o primeiro europeo en ver as cataratas no s\u00e9culo XVI.\nHistoria desde 1900.\nA ponte das cataratas Victoria inicia o turismo.\nO asentamento europeo na \u00e1rea das cataratas Victoria comezou ao redor de 1900 en resposta ao desexo da Compa\u00f1\u00eda Brit\u00e1nica de Sur\u00e1frica de Cecil Rhodes para obter os dereitos minerais, ao goberno imperial ao norte do Zambeze e \u00e1 explotaci\u00f3n doutros recursos naturais como os bosques de madeira ao nord\u00e9s das cataratas, marfil e peles de animais. Antes de 1905, o r\u00edo cruz\u00e1base por enriba das cataratas no cemiterio Old Drift, nun caiuco ou nunha barca remolcada cun cable de aceiro. A visi\u00f3n de Rhodes dun Ferrocarril de Cidade do Cabo a O Cairo impulsou os plans para a primeira ponte sobre o Zambeze. Insistiu en que se constru\u00edse onde o rocio das cataratas caera sobre os trens que pasaban, polo que se elixiu o sitio na segunda garganta. A partir de 1905 o ferrocarril ofrec\u00eda viaxes accesibles desde Cidade do Cabo no sur e desde 1909, desde o Congo Belga no norte. En 1904 abriuse o Victoria Falls Hotel para acomodar aos visitantes que chegaban no novo ferrocarril. As cataratas torn\u00e1ronse unha atracci\u00f3n cada vez m\u00e1is popular durante o goberno colonial brit\u00e1nico de Rhodesia do Norte (Zambia) e Rhodesia do Sur (Cimbabre), coa cidade de Victoria Falls convirt\u00edndose no principal centro tur\u00edstico.\nTurismo nos \u00faltimos anos.\nA finais da d\u00e9cada de 1990 case 400.000 persoas visitaban as cataratas anualmente, e esper\u00e1base que se elevase a m\u00e1is dun mill\u00f3n na seguinte d\u00e9cada. A diferenza doutros parques, as cataratas Victoria te\u00f1en m\u00e1is visitantes cimbabuenses e zambianos que turistas internacionais, a atracci\u00f3n \u00e9 accesible en autob\u00fas e tren e, polo tanto, \u00e9 relativamente barata de visitar.\nOs dous pa\u00edses permiten aos turistas facer paseos de d\u00eda pola fronteira para ver as cataratas desde ambos os puntos de vista. Os visitantes con visas de entrada son obrigados a adquirir unha visa cada vez que cruzan a fronteira. Os visados \u200b\u200bp\u00f3dense obter en ambos postos de fronteira. Os custos var\u00edan entre 50 e 80 d\u00f3lares (xaneiro 2017). As regulaci\u00f3ns de visados \u200b\u200bcambian frecuentemente, acons\u00e9llase aos visitantes que revisen as regras en vigor en cada momento nos dous pa\u00edses antes de cruzar a fronteira en calquera direcci\u00f3n. Ademais, os turistas estranxeiros poden adquirir unha visa KAZA por 50 US $ que permiten aos visitantes viaxar entre Zambia e Cimbabue ata 30 d\u00edas, sempre que permanezan dentro dos pa\u00edses cubertos.\nUnha caracter\u00edstica famosa \u00e9 a \"butaca\" formada naturalmente (agora \u00e1s veces chamada \"piscina do dia\u00f1o\"), preto do bordo das cataratas na illa de Livingstone no lado zambiano. Cando o fluxo do r\u00edo at\u00f3pase a un certo nivel, normalmente entre setembro e decembro, unha barreira de rocha forma un remu\u00ed\u00f1o con corrente m\u00ednima, o que permite que os nadadores aventureiros naden con relativa seguridade a poucos metros do punto onde a auga cae polas cataratas. Ocasionalmente morre alg\u00fan nadador que cae sobre a barreira de rocha.\nO n\u00famero de visitantes no lado das cataratas de Cimbabue foi historicamente moito maior que o n\u00famero que as visitou desde o lado de Zambia, debido ao maior desenvolvemento das instalaci\u00f3ns para os visitantes. Con todo, o n\u00famero de turistas que visitaban Cimbabue comezou a diminu\u00edr a principios dos anos 2000 a medida que aumentaron as tensi\u00f3ns pol\u00edticas entre os partidarios e os opositores do presidente Robert Mugabe. En 2006, a ocupaci\u00f3n do hotel no lado cimbabuense situouse en torno ao 30%, mentres que o lado zambiano ti\u00f1a unha capacidade pr\u00f3xima ao 100%, e as taxas nos mellores hoteis alcanzaron os 630 US $ por noite. O r\u00e1pido desenvolvemento levou \u00e1s Naci\u00f3ns Unidas a considerar a revogaci\u00f3n da situaci\u00f3n das Cataratas como un Patrimonio da Humanidade. Ademais, os problemas de eliminaci\u00f3n de residuos e a falta de xesti\u00f3n efectiva do ambiente das cataratas son preocupantes.\n[[Ficheiro:Cataratas Victoria, Zambia-Zimbabue, 2018-07-27, DD 16-20 PAN.jpg|1100px|Vista panor\u00e1mica]]\nV\u00e9xase tam\u00e9n.\nLigaz\u00f3ns externas.\n[[Categor\u00eda:Fervenzas de Cimbabue]]\n[[Categor\u00eda:Fervenzas de Zambia]]\n[[Categor\u00eda:Patrimonio da Humanidade en Zambia]]\n[[Categor\u00eda:Patrimonio da Humanidade en Cimbabue]]"}
{"id": "470001", "revid": "89787", "url": "https://gl.wikipedia.org/wiki?curid=470001", "title": "Ariamnes I de Capadocia", "text": "Ariamnes I (en grego, \u1f08\u03c1\u03b9\u03ac\u03bc\u03bd\u03b7\u03c2: Ari\u00e1mnes) foi un s\u00e1trapa de Capadocia durante o imperio persa que gobernou entre o 362-350 a.C.\nTraxectoria.\nEra fillo de Datames e tivo dous fillos: Ariarates I e Orofernes (ou Holofernes)\nDiodoro S\u00edculo exp\u00f3n que Ariamnes gobernou cincuenta anos o que semella un erro posto que Datames gobernou entre o 385-362 a.C. e seu fillo Ariarates I gobernou entre 350-331 a.C. e morreu como consecuencia dunha guerra civil."}
{"id": "470004", "revid": "47401", "url": "https://gl.wikipedia.org/wiki?curid=470004", "title": "Soiuz", "text": "O termo Soiuz (\u0421\u043e\u044e\u0437 en ruso, significando \"uni\u00f3n\") pode referirse a:"}
{"id": "470005", "revid": "98629", "url": "https://gl.wikipedia.org/wiki?curid=470005", "title": "R\u00edo Draa", "text": " \nO r\u00edo Draa, ou Daraa, Oued Dr\u00e2a, ou Dra (en \u00e1rabe \u0648\u0627\u062f\u064a \u062f\u0631\u0639\u0629 \u2014 Dra\u00b0a; en b\u00e9rber \u2d37\u2d54\u2d30 - Dra) \u00e9 o r\u00edo m\u00e1is longo de Marrocos (e de Alxeria, xa que en gran parte do seu percorrido fai de fronteira entre ambos os dous pa\u00edses).\nNace no Alto Atlas e, tras un curso duns 1100\u00a0km, desemboca no oc\u00e9ano Atl\u00e1ntico.\nXeograf\u00eda.\nTras o seu nacemento, o r\u00edo \u00e1brese paso entre os montes Saghro e Sirua, no macizo do Anti-Atlas, escavando o can\u00f3n de Jeneg Taghia. Salvado o can\u00f3n, ba\u00f1a a cidade de Agdz, onde empeza o val do Draa propiamente dito. Durante os seguintes 200\u00a0km conv\u00e9rtese nunha sorte de cadea de oasis, chea de palmeirais e hortas, contrastando poderosamente coas secas e avermelladas monta\u00f1as circundantes.\nO val enc\u00f3ntrase rodeado por alc\u00e1zares (\"ksur\" ou \"ksar\": castelo, fortaleza) constru\u00eddos en adobe. Destacan Zagora e Mhamid, a chamada \"porta do deserto\", situada ao final do val. Tam\u00e9n Tamenougalt, antiga capital dos amazigh (b\u00e9rberes), que foron os primeiros poboadores de Marrocos.\nO Draa \u00e9 un curso de auga singular: no s\u00e9culo X era o r\u00edo m\u00e1is longo de Marrocos, discorrendo desde o seu nacemento no Alto Atlas cara ao sur polo que hoxe \u00e9 a fronteira alxeriana formando, no seu curso medio, parte do actual l\u00edmite alxeriano-marroqu\u00ed ao longo duns 390\u00a0km, para despois virar cara ao oeste, durante centenares de quil\u00f3metros, e desembocar no oc\u00e9ano Atl\u00e1ntico formando, no seu \u00faltimo treito, a fronteira norte do territorio de Cabo Juby.\nDurante os \u00faltimos mil anos as condici\u00f3ns clim\u00e1ticas da zona alter\u00e1ronse poderosamente, de forma que na actualidade as s\u00faas augas f\u00edltranse nas areas do deserto pasado Mhamid, e proseguen o seu curso de forma subterr\u00e1nea, dirix\u00edndose durante m\u00e1is de 600\u00a0km cara ao Atl\u00e1ntico, coa s\u00faa desembocadura \u00e1 altura de Tan Tan. Hoxe en d\u00eda, s\u00f3 en anos de chuvia excepcional o Draa regresa ao seu antigo leito.\nPoboaci\u00f3n no val.\nEntre 100\u00a0000 e 200\u00a0000 persoas viven no val, dedicadas fundamentalmente \u00e1 agricultura. O cultivo predominante no val son as palmeiras produtoras de d\u00e1tiles. Cult\u00edvanse tam\u00e9n cereais, legumes e diversas especies de \u00e1rbores, como tamarindos, loureiros e acacias.\nHistoria.\nO Draa \u00e9 co\u00f1ecido desde os antigos romanos, que o chamaron \"Darat\". Publio Cornelio Escipi\u00f3n Emiliano Africano Menor Numantino (en lat\u00edn, \"Publius Cornelius Scipio Aemilianus Africanus minor Numantinus\") (185 a.C.-129 a.C.), m\u00e1is co\u00f1ecido como Escipi\u00f3n Emiliano, comandante en \u00c1frica, confiou ao historiador Polibio unha frota para explorar as costas marroqu\u00eds; este dixo ter visto crocodilos.\nAs tres partes en que se divide a conca est\u00e1n inclu\u00eddas no que o viaxeiro, xe\u00f3grafo, militar e historiador espa\u00f1ol Luis del M\u00e1rmol Carvajal (Granada, 1524-V\u00e9lez-M\u00e1laga, 1600) chamou \"Numidia\", que distingue claramente de \"Barbaria\".\nDa zona do baixo Draa provi\u00f1a unha tribo \u00e1rabe co\u00f1ecida como os \"Beni Saad\" (ou saad\u00eds), que adquiriron gran poder econ\u00f3mico grazas \u00e1 s\u00faa intermediaci\u00f3n no comercio caravaneiro do ouro. Os \"Beni Saad\" fundaron unha dinast\u00eda que expandiu o seu poder por todo Marrocos (1554), e loitou contra os intentos de colonizaci\u00f3n dos portugueses. As suntuosas tumbas dos sult\u00e1ns saad\u00eds enc\u00f3ntranse en Marrakech."}
{"id": "470007", "revid": "55340", "url": "https://gl.wikipedia.org/wiki?curid=470007", "title": "Virxe de Lourdes", "text": ""}
{"id": "470008", "revid": "54334", "url": "https://gl.wikipedia.org/wiki?curid=470008", "title": "Soyuz 11A510", "text": ""}
{"id": "470009", "revid": "54334", "url": "https://gl.wikipedia.org/wiki?curid=470009", "title": "Soyuz 11A511", "text": ""}
{"id": "470010", "revid": "54334", "url": "https://gl.wikipedia.org/wiki?curid=470010", "title": "Soyuz L", "text": ""}
{"id": "470011", "revid": "54334", "url": "https://gl.wikipedia.org/wiki?curid=470011", "title": "Soyuz M", "text": ""}
{"id": "470012", "revid": "54334", "url": "https://gl.wikipedia.org/wiki?curid=470012", "title": "Soyuz U2", "text": ""}
{"id": "470013", "revid": "89787", "url": "https://gl.wikipedia.org/wiki?curid=470013", "title": "Botaurus", "text": "Botaurus \u00e9 un x\u00e9nero de aves lim\u00edcolas chamadas abetouros da familia das garzas, do que existen 4 especies actuais. O nome do x\u00e9nero deullo o naturalista ingl\u00e9s James Francis Stephens, e deriva do lat\u00edn \"butaurus\". Plinio o Vello derivou o nome de \"Bos\" (boi) e \"taurus\" (touro), porque as chamadas desta ave semellan o son dun touro urrando.\nO x\u00e9nero ten unha soa especie representativa en cada continente, un en Am\u00e9rica do Norte, outro en Am\u00e9rica Central e Am\u00e9rica do Sur, un en Eurasia e outro en Australasia. As d\u00faas especies do norte son parcialmente migratorias, e moitos dos individuos van a zonas m\u00e1is c\u00e1lidas en inverno.\nOs catro abetouros son aves grandes, robustas, marr\u00f3ns con plumaxe bandeado, que se reproducen en xunqueiras. A femia cr\u00eda ela soa os polos, o que \u00e9 raro nunha ave predadora. Son animais moi discretos, ben camuflados e dif\u00edciles de ver malia o seu tama\u00f1o, a non ser en avistamentos ocasionais en voo.\nIgual que outras especies da s\u00faa familia, comen peixes, ras, e outros seres acu\u00e1ticos pequenos."}
{"id": "470014", "revid": "54334", "url": "https://gl.wikipedia.org/wiki?curid=470014", "title": "Soyuz U", "text": ""}
{"id": "470015", "revid": "27155", "url": "https://gl.wikipedia.org/wiki?curid=470015", "title": "Abetouro", "text": ""}
{"id": "470017", "revid": "98629", "url": "https://gl.wikipedia.org/wiki?curid=470017", "title": "Entente Cordiale", "text": "Entente Cordiale (do franc\u00e9s \"entente\", ou \"entendemento cordial\") ou Entente Cordial, \u00e9 a denominaci\u00f3n dun tratado asinado polo Reino Unido de Gran Breta\u00f1a e Irlanda e a Terceira Rep\u00fablica Francesa o 8 de abril de 1904, e ratificado mediante unha serie de acordos posteriores, que supuxo unha mellora significativa das relaci\u00f3ns entre ambos os pa\u00edses.\nHistoria.\nTratouse dun acordo de non agresi\u00f3n e de regulaci\u00f3n da expansi\u00f3n colonial entre os dous pa\u00edses. Pero, m\u00e1is al\u00e1 da preocupaci\u00f3n inmediata pola expansi\u00f3n colonial inclu\u00edda no tratado, a sinatura da \"Entente Cordiale\" marcou e o fin de s\u00e9culos de conflitos intermitentes entre ambos os dous estados e os seus antecesores, e substitu\u00edu o \"modus vivendi\" que existira desde o final das Guerras napole\u00f3nicas en 1815 cun acordo m\u00e1is formal.\nA \"Entente Cordiale\" foi a culminaci\u00f3n da pol\u00edtica de Th\u00e9ophile Delcass\u00e9, o ministro de Asuntos Exteriores de Francia desde 1898, que cr\u00eda que unha comprensi\u00f3n franco-brit\u00e1nica dar\u00eda a Francia certa seguridade contra calquera sistema de alianzas alem\u00e1s en Europa occidental. O m\u00e9rito para o \u00e9xito da negociaci\u00f3n pertence principalmente a Paul Cambon, o embaixador de Francia en Londres, e ao secretario do Asuntos Exteriores brit\u00e1nico Lord Lansdowne.\nA expresi\u00f3n \"Entente cordiale\" aparece utilizada por Fran\u00e7ois Guizot en 1830, pouco despois da proclamaci\u00f3n de Lu\u00eds Filipe de Orle\u00e1ns como rei dos franceses (1830-1848). Unha primeira entente cordiale entre Francia e o Reino Unido foi levada a bo termo polo feito das d\u00faas visitas da ra\u00ed\u00f1a Vitoria ao soberano franc\u00e9s en 1843 e 1845, no castelo de Eu, en Normand\u00eda. Baixo a Terceira Rep\u00fablica, unha nova aproximaci\u00f3n realizouse entre ambos os pa\u00edses baixo o mesmo nome.\nEste tratado foi a base para a formaci\u00f3n dun sistema de alianzas entre o Reino Unido e Francia (aos que se sumar\u00edan o Imperio ruso e, m\u00e1is tarde, os Estados Unidos) durante a primeira guerra mundial, alianza co\u00f1ecida como a Tripla Entente.\nCentenario.\nO centenario da \"Entente Cordiale\", en 2004, estivo marcado por un gran n\u00famero de actos oficiais, inclu\u00edndo unha visita de Estado por parte da ra\u00ed\u00f1a Isabel II e o Duque de Edimburgo a Francia en abril, e a visita por parte do presidente franc\u00e9s Jacques Chirac ao Reino Unido en novembro.\nEn dicha ocasi\u00f3n, as tropas brit\u00e1nicas marcharon por primeira vez o 14 de xullo no desfile do D\u00eda da Bastilla, cos \"Red Arrows\" voando no ceo parisiense."}
{"id": "470018", "revid": "89787", "url": "https://gl.wikipedia.org/wiki?curid=470018", "title": "Incidente de Fachoda", "text": "O incidente de Fachoda, ou crise de Fachoda, son dous nomes para referirse aos episodios que se produciron entre 1898 e 1899, cando Francia e o Reino Unido decidiron constru\u00edr diferentes li\u00f1as ferroviarias dese\u00f1adas para conectar as s\u00faas respectivas colonias africanas. A pequena cidade de Fachoda (actualmente Kodok), no Sud\u00e1n do Sur, situada na intersecci\u00f3n das d\u00faas li\u00f1as, converteuse no escenario do enfrontamento.\nEste incidente foi un dos conflitos cruciais no cami\u00f1o para que Europa consolidara as s\u00faas posesi\u00f3ns no continente africano. Levou ao Reino Unido e a Francia ao bordo da guerra, pero culminou nunha gran vitoria estrat\u00e9xica para o Reino Unido, e dispuxo as bases para a \"Entente Cordiale\" de 1904 entre estas d\u00faas naci\u00f3ns rivais. O conflito derivou dalgunhas batallas sobre o control de certas secci\u00f3ns do Nilo, o que causou que o Reino Unido se expandira cara ao Sud\u00e1n.\nO incidente.\nO avance franc\u00e9s caera ao interior de \u00c1frica foi principalmente desde \u00c1frica occidental (hoxe en d\u00eda o Senegal) cara ao leste, a trav\u00e9s do Sahel, ao longo do bordo sur do S\u00e1hara, un territorio que hoxe en d\u00eda cobren o Senegal, Mal\u00ed, o N\u00edxer e o Chad. O seu principal obxectivo era obter unha uni\u00f3n ininterrompida entre os r\u00edos N\u00edxer e o Nilo, controlando desta forma todo o comercio da rexi\u00f3n do Sahel, en virtude do seu existente control sobre as rotas de caravanas que atravesaban o S\u00e1hara.\nOs brit\u00e1nicos, por outra parte, quer\u00edan enlazar as s\u00faas posesi\u00f3ns na \u00c1frica austral (actuais Sur\u00e1frica, Botsuana, Zimbabue, Lesoto, Eswatini e Zambia) cos seus territorios en \u00c1frica oriental (actual Kenya) e estas d\u00fas \u00e1reas co naceimento do Nilo. Sud\u00e1n (que neses d\u00edas inclu\u00eda a actual Uganda) era obviamente a clave para a realizaci\u00f3n destas ambici\u00f3ns, especialmente desde que Exipto estivo baixo o control brit\u00e1nico. Esta \"li\u00f1a vermella\" a trav\u00e9s de \u00c1frica foi feita m\u00e1is famosa por Cecil Rhodes. Xunto con Lord Milner (o ministro colonial brit\u00e1nico en Sur\u00e1frica), Rhodes abogou tal imperio de \"O Cabo ao Cairo\" unindo con v\u00edas f\u00e9rreas o Canal de Suez coa parte rica en minerais do sur do continente. A\u00ednda que obstaculizado pola ocupaci\u00f3n alem\u00e1 de Tanganica at\u00e9 o final da primeira guerra mundial, Rhodes exerceu presi\u00f3n exitosamente en nome de tan extenso imperio africano. Se se debuxa unha li\u00f1a desde a Cidade do Cabo at\u00e9 O Cairo (o so\u00f1o de Rhodes), e outra desde Dakar at\u00e9 o Corno de \u00c1frica (o que \u00e9 Etiop\u00eda, Eritrea, Djibuti e Somalia actualmente), (a ambici\u00f3n francesa), estas d\u00faas li\u00f1as interceptar\u00edanse nalgunha parte do leste do Sud\u00e1n, cerca de Fachoda, explicando a s\u00faa importancia estrat\u00e9xica. En resumo, o Reino Unido buscara estender o seu imperio de \u00c1frica oriental continuamente desde O Cairo ao cabo da Boa Esperanza, mentraes Francia buscaba estender as s\u00faas propias posesi\u00f3ns de Dakar at\u00e9 Sud\u00e1n, o que lle permitir\u00eda ao seu imperio abarcar o continente desde o oc\u00e9ano Atl\u00e1ntico at\u00e9 o mar Vermello.\nUn ex\u00e9rcito baixo o mando de Jean-Baptiste Marchand chegou primeiro ao forte estratexicamente localizado en Fachoda, seguido moi de cerca polo batall\u00f3n brit\u00e1nico comandado por Lord Kitchener, comandante en xefe do ex\u00e9rcito brit\u00e1nico desde 1892. Os franceses retirar\u00e1ronse despois dun encontro sen vencedorres, e continuaron presionando as reclamaci\u00f3ns noutros postos da rexi\u00f3n. En marzo de 1899 os franceses e os brit\u00e1nicos acordaron que os nacementos dos r\u00edos Nilo e Congo marcaran a fronteira entre os seus dominios.\nO incidente foi recibido nas respectivas metr\u00f3poles como unha proba do expansionismo da outra, e houbo manifestaci\u00f3ns patri\u00f3ticas en ambos os dous pa\u00edses que causaron certa tensi\u00f3n internacional. Pero asinado o tratado da \"Entente Cordiale\" en 1904, Francia reco\u00f1eceu finalmente o goberno brit\u00e1nico en Exipto (e na cunca do Nilo) e un condominio anglo-exipcio no Sud\u00e1n a cambio do dereito a actuar libremente en Marrocos."}
{"id": "470019", "revid": "72012", "url": "https://gl.wikipedia.org/wiki?curid=470019", "title": "Crise de Fachoda", "text": ""}
{"id": "470020", "revid": "98629", "url": "https://gl.wikipedia.org/wiki?curid=470020", "title": "Camer\u00fan alem\u00e1n", "text": "O Camer\u00fan alem\u00e1n (en alem\u00e1n Kamerun) foi unha colonia (e tam\u00e9n un protectorado) do Imperio alem\u00e1n situado na rexi\u00f3n da actual Rep\u00fablica do Camer\u00fan, que tam\u00e9n inclu\u00eda partes do norte de Gab\u00f3n e o Congo, do oeste da actual Rep\u00fablica Centroafricana, do suroeste do Chad e algunhas partes do extremo oriental de Nixeria.\nEste territorio do Imperio colonial alem\u00e1n durou desde 1884 at\u00e9 1916, cando foi invadido polos ex\u00e9rcitos aliados brit\u00e1nicos e franceses durante a primeira guerra mundial, e finalmente disolto en 1919.\nA colonia ti\u00f1\u00eda inicialmente unha superficie de 495 000\u00a0km\u00b2 e, despois da adquisici\u00f3n do Novo Camer\u00fan (Neukamerun) en 1911, chegou a ter unha superficie de 790 000\u00a0km\u00b2, sendo aproximadamente 1,3 veces m\u00e1is grande que a metr\u00f3pole.\nPolo tratado de Versalles de 1919 Camer\u00fan converteuse oficialmente nunha posesi\u00f3n da Sociedade das Naci\u00f3ns, que a outorgou nun mandato aos brit\u00e1nicos e franceses. Tras iso o Camer\u00fan foi dividido nun Camer\u00fan brit\u00e1nico e un Camer\u00fan franc\u00e9s."}
{"id": "470021", "revid": "72012", "url": "https://gl.wikipedia.org/wiki?curid=470021", "title": "Kamerun", "text": ""}
{"id": "470022", "revid": "55612", "url": "https://gl.wikipedia.org/wiki?curid=470022", "title": "Canal+ 1", "text": ""}
{"id": "470037", "revid": "89787", "url": "https://gl.wikipedia.org/wiki?curid=470037", "title": "Yaa Gyasi", "text": "Yaa Gyasi, nada en Mampong en 1989, \u00e9 unha escritora ghanesa e estadounidense.\nTraxectoria.\n\u00c9 filla de Kwaku Gyasi, profesor de Franc\u00e9s na Universidade de Alabama en Huntsville, e Sophia, enfermeira. A s\u00faa familia mudouse aos Estados Unidos en 1991 cando o seu pai completou o seu doutoramento na Universidade do Estado de Ohio. A familia viviu tam\u00e9n en Illinois e Tennessee, e desde os dez anos Gyasi creceu en Huntsville (Alabama).\nGyasi lembra ser t\u00edmida de nena, sentirse pr\u00f3xima aos seus irm\u00e1ns polas experiencias compartidas como nenos inmigrantes en Alabama, e recorrer aos libros como os seus \"mellores amigos\". Recibiu un certificado de m\u00e9ritos da man de LeVar Burton logo enviar o seu primeiro relato ao concurso Reading Rainbow para novos creadores e ilustradores, e aos dezasete anos, logo de ler \"Song of Solomon\" de Toni Morrison mentres asist\u00eda ao instituto Grissom, decidiuse a ser escritora.\nGradououse en Lingua e literatura inglesas pola Universidade de Stanford. Despois de rematar a carreira comezou a escribir a s\u00faa primeira novela e empezou a traballar nunha empresa emerxente en San Francisco, pero deixouno e marchou facer un mestrado en Belas artes no Obradoiro de Escritores de Iowa, un programa creativo de escritura da Universidade de Iowa. En 2016, viv\u00eda en Berkeley, California.\nA s\u00faa primeira novela, \"Homegoing\", est\u00e1 inspirada nunha viaxe a Ghana que fixo en 2009, a primeira vez que viaxaba f\u00f3ra dos Estados Unidos desde que era nena. A obra foi rematada en 2015, e despois de prsentala a varios editores, tivo diversas propostas at\u00e9 que aceptou unha oferta millonaria de Alfred A. Knopf. Ta-Nehisi Coates seleccionou \"Homegoing\" para o premio \"5 menos de 35\" da National Book Foundation en 2016, e a novela recibiu varios premios m\u00e1is.\nEscribiu en publicaci\u00f3ns como \"African American Review\", \"Callaloo\", \"Guernica\" \"The Guardian\", ou \"Granta\".\nGyasi cita Toni Morrison (\"Song of Solomon\"), Gabriel Garc\u00eda M\u00e1rquez (\"Cien a\u00f1os de soledad\"), James Baldwin (\"Go Tell It on the Mountain\"), Edward P. Jones (\"Lost in the City\"), e Jhumpa Lahiri (\"Unaccustomed Earth\") como inspiraci\u00f3ns."}
{"id": "470040", "revid": "23204", "url": "https://gl.wikipedia.org/wiki?curid=470040", "title": "Adri\u00e1n Maximiliano Nario P\u00e9rez", "text": ""}
{"id": "470042", "revid": "23204", "url": "https://gl.wikipedia.org/wiki?curid=470042", "title": "Carmelo Antonio Su\u00e1rez Cabrera", "text": ""}
{"id": "470044", "revid": "89787", "url": "https://gl.wikipedia.org/wiki?curid=470044", "title": "Marta Rovira", "text": "Marta Rovira i Verg\u00e9s, nada en Vic o 25 de xaneiro de 1977, \u00e9 licenciada en dereito e pol\u00edtica catal\u00e1, actual secretaria xeral de Esquerra Republicana de Catalunya e deputada no Parlamento de Catalu\u00f1a na X, XI e XII lexislaturas.\nTraxectoria.\nNada o 25 de xaneiro de 1977 na cidade de Vic (provincia de Barcelona), alg\u00fans dos seus antepasados participaron en pol\u00edtica a nivel local durante a ditadura franquista; o seu av\u00f3 materno, Francesc Verg\u00e9s i Ordeig, foi alcalde de Sant Pere de Torell\u00f3 entre 1956 e 1965, e un dos seus bisav\u00f3s por parte de pai, Jaume Rivera i Camps, desempe\u00f1ou o cargo de alcalde de Prats de Llusan\u00e9s entre 1939 e 1941.\nMarta Rovira \u00e9 licenciada en dereito pola Universidade Pompeu Fabra e en Ciencias Pol\u00edticas e da Administraci\u00f3n P\u00fablica pola Universidade Aberta de Catalu\u00f1a. M\u00e1ster en avogac\u00eda, impartiu clases de dereito administrativo na Escola de Polic\u00eda de Catalu\u00f1a entre 2003 e 2007, foi directora do servizo lox\u00edstico da Axencia Catal\u00e1 de Cooperaci\u00f3n e Desenvolvemento (2007-2011).\n\u00c9 militante de Esquerra Republicana de Catalunya (ERC) dende 2005, onde en 2008 foi elixida secretaria de Pol\u00edtica Internacional, Europa e Cooperaci\u00f3n e en 2011 secretaria xeral do partido encabezado por Oriol Junqueras. Nas elecci\u00f3ns \u00f3 Parlamento de Catalu\u00f1a de 2012, foi o n\u00famero 2 na lista por Barcelona de ERC sendo elixida deputada e ocupando entre 2012 e 2015 o cargo de voceira do grupo parlamentario. En 2015 presentouse de novo \u00e1s elecci\u00f3ns na candidatura independentista de Junts pel S\u00ed sendo elixida deputada e de novo, voceira do grupo parlamentario.\nEntre 2008 e 2012 foi a secretaria xeral da Alianza Libre Europea, entre 2006 e 2007 secretaria da Asociaci\u00f3n de Mozos Avogados de Catalu\u00f1a, organizaci\u00f3n da cal fora presidenta local en Vic entre 2004 e 2006.\nDende o 17 de xaneiro de 2018 foi deputada no Parlamento de Catalu\u00f1a na XII lexislatura pola coalici\u00f3n electoral Esquerra Republicana de Catalunya-Catalunya S\u00ed.\nCausa xudicial.\nO 22 de decembro de 2017 o Tribunal Supremo de Espa\u00f1a imputouna por un presunto delito de rebeli\u00f3n pola s\u00faa participaci\u00f3n no chamado \"comit\u00e9 estrat\u00e9xico\" independentista. Citada a declarar ante devandito tribunal pola s\u00faa relaci\u00f3n co proceso independentista, o 19 de febreiro de 2018, finalmente foi posta en liberdade condicional baixo fianza de 60.000 \u20ac. O 23 de febreiro de 2018, iniciouse o prazo de dez d\u00edas que o Tribunal Supremo deu \u00e1 secretaria xeral de ERC, Marta Rovira, para que depositase a fianza de 60.000 euros que lle impuxo o xu\u00edz Llarena.\nO 21 de marzo de 2018 o xu\u00edz do Tribunal Supremo de Espa\u00f1a Pablo Llarena citou o 23 de marzo de seguinte \u00f3s investigados pola causa para comunicarlles o auto de procesamento, que fixar\u00e1 que condutas delituosas se imputan concretamente a cada un dos implicados.\nO d\u00eda 22 de marzo de 2018, inmediatamente finalizada a votaci\u00f3n errada para a investidura de Jordi Turull como presidente da Generalitat de Catalu\u00f1a, Rovira renunciou, xunto a Carme Forcadell e Dolors Bassa, \u00e1 acta de deputada do Parlamento de Catalu\u00f1a.\nO d\u00eda 23 de marzo, Marta Rovira mediante unha carta enviada a TV3, logo de fuxir a Su\u00edza, comunicou a s\u00faa decisi\u00f3n de non acudir \u00e1 citaci\u00f3n xudicial para evadirse da xustiza espa\u00f1ola."}
{"id": "470045", "revid": "23204", "url": "https://gl.wikipedia.org/wiki?curid=470045", "title": "Marta Rovira i Verg\u00e9s", "text": ""}
{"id": "470046", "revid": "23204", "url": "https://gl.wikipedia.org/wiki?curid=470046", "title": "Joaquim Amat-Piniella", "text": "Joaquim Amat-Piniella, nado en Manresa o 22 de novembro de 1913 e finado en L'Hospitalet de Llobregat o 3 de agosto de 1974, foi un escritor catal\u00e1n sobrevivente do campo de concentraci\u00f3n de Mauthausen na segunda guerra mundial.\nJoaquim Amat-Piniella participou en diversas actividades culturais e pol\u00edticas durante os anos 30, e foi dirixente de Esquerra Republicana de Catalunya. Loitou na fronte de Andaluc\u00eda durante a guerra civil espa\u00f1ola. Acabada a guerra, fuxiu a Francia, onde foi internado no Campo de concentraci\u00f3n de Argel\u00e8s-sur-Mer e no de Sant Cebri\u00e0, e despois foi mobilizado como traballador forzoso.\nComo moitos republicanos espa\u00f1ois, en 1940 foi deportado polos alem\u00e1ns a\u00f3 Campo de exterminio de Mauthausen, onde pasou cinco anos, ata que foi liberado polas tropas estadounidenses e puido retornar a Catalu\u00f1a en 1946. Relatou a s\u00faa experiencia e as atrocidades do nazismo en forma novelada no libro K.L. Reich (\"Konzentrationslager Reich\"), que non conseguiu publicar at\u00e9 1962. En 1962, xunto con outros compa\u00f1eiros exdeportados, fundou o Amical de Mauthausen."}
{"id": "470047", "revid": "56817", "url": "https://gl.wikipedia.org/wiki?curid=470047", "title": "Josep Andreu i Abell\u00f3", "text": "Josep Andreu i Abell\u00f3, nado en Montblanc o 8 de novembro de 1906 e finado en Madrid o 31 de maio de 1993, foi un xurista e pol\u00edtico catal\u00e1n de ideolox\u00eda nacionalista. Foi un dos cofundadores de Esquerra Republicana de Catalunya.\nTraxectoria.\nAbell\u00f3 estudou dereito na Universidade de Zaragoza e na de Barcelona. Como avogado exerceu en Reus. Militou nas Mocidades Nacionalistas e no Fomento Nacionalista Republicano, do cal foi presidente en Reus en 1930.\nEn 1931 participou na fundaci\u00f3n da ERC.\nDurante a transici\u00f3n chegar\u00eda a entrevistarse persoalmente con Antonio Garc\u00eda-Trevijano, nos momentos preparatorios da Xunta Democr\u00e1tica de Espa\u00f1a, para que o seu partido se adherise \u00e1 oposici\u00f3n do r\u00e9xime de Francisco Franco na clandestinidade.\nSegunda Rep\u00fablica.\nEn 1932 foi deputado en Tarragona e participou na aprobaci\u00f3n do estatuto de autonom\u00eda de Catalu\u00f1a (o co\u00f1ecido como \"Estatuto de N\u00faria\"). Dende 1934 at\u00e9 1939 presidiu o Club de Nataci\u00f3n Reus Ploms. En 1936 foi nomeado Presidente da Audiencia Territorial de Barcelona e do Tribunal de Casaci\u00f3n, durante o cargo sufriu un atentado anarquista o 2 de agosto de 1937.\nExilio.\nEn 1939 Andreu marchou \u00f3 exilio, primeiro a Par\u00eds e despois a M\u00e9xico v\u00eda Nova York. Xunto con Indalecio Prieto manexaba os fondos trasladados al\u00ed no iate Vita. Anos despois estabel\u00e9cese na cidade de T\u00e1nxer (Marrocos). Al\u00ed fundou e presidiu o BIM (Banco Inmobiliario de Marrocos), despois BIMM (Banco Inmobiliario e Mercantil de Marrocos), e traballou na clandestinidade contra a ditadura franquista.\nRetorno do exilio.\nVolveu a Espa\u00f1a en 1964 durante a ditadura de Franco e foi detido e multado varias veces. Foi conselleiro en Banca Catal\u00e1. A mediados do setenta promoveu a Asemblea de Catalu\u00f1a. En 1976 abandonou ERC e afiliouse ao PSC-Congr\u00e9s. En 1977 foi presidente da Asemblea de Parlamentarios e presidiu a Comisi\u00f3n dos 20, que redactou o proxecto do Estatuto, e a dos 21, que negociou a s\u00faa aprobaci\u00f3n. Foi deputado por Barcelona dende o ano 1977 at\u00e9 1979, presidente da Comisi\u00f3n de Comercio e Turismo e senador desde 1979 at\u00e9 1986 (d\u00faas lexislaturas). Morreu o 31 de maio de 1993."}
{"id": "470048", "revid": "98451", "url": "https://gl.wikipedia.org/wiki?curid=470048", "title": "Amadeu Aragay", "text": "Amadeu Aragay i Davi, nado en Sabadell en 1886 e finado en Cidade de M\u00e9xico en 1965, foi un pol\u00edtico, empresario e sindicalista catal\u00e1n.\nTraxectoria.\nDurante a s\u00faa mocidade estudou na Escola P\u00eda de Sabadell e no Instituto Xeral e T\u00e9cnico de Barcelona.\nInicialmente militou nas mocidades do Partido Republicano Radical de Alejandro Lerroux, e foi moi combativo con Solidariedade Catal\u00e1 desde \"El Progreso\". Tam\u00e9n foi concelleiro do concello de Sabadell (1911-1914) polo Partido Radical, pero dende o 1915 mantivo posturas cr\u00edticas co partido e aproximouse \u00f3 Bloc Republic\u00e0 Autonomista.\nPor influencia de Llu\u00eds Companys e Francesc Layret, en 1922 ingresou en Uni\u00f3 de Rabassaires, da que foi nomeado secretario xeral permanecendo no cargo de 1924 at\u00e9 1936. \u00c1 vez, distanciouse do lerrouxismo. En 1930 asinou o \"Manifesto de Intelixencia Republicana\" e en xaneiro de 1931 foi encarcerado catro semanas no castelo de Montju\u00efc por dar apoio \u00e1 sublevaci\u00f3n de Jaca. En marzo de 1931 participou na Conferencia de Esquerdas e afiliouse a Esquerra Republicana de Catalunya. O 14 de abril participou xunto a Llu\u00eds Companys, no Concello de Barcelona, na proclamaci\u00f3n da Rep\u00fablica Catal\u00e1.\nNas elecci\u00f3ns xerais espa\u00f1olas de 1931 e 1933 foi escollido deputado por ERC, e participou na discusi\u00f3n da \"Lei de Bases da Reforma Agraria\" (1932). En 1936 foi expulsado da Uni\u00f3n de Rabassaires por oporse \u00e1 forte influencia do PSUC. \u00d3 rematar a guerra civil espa\u00f1ola exiliouse en M\u00e9xico. Al\u00ed traballou en varias actividades comerciais, interveu nos diversos grupos catalanistas e foi membro activo do Orfe\u00f3 Catal\u00e0 de M\u00e9xico. Tam\u00e9n \u00f3 longo da s\u00faa vida foi un destacado membro da francmasonar\u00eda."}
{"id": "470049", "revid": "23204", "url": "https://gl.wikipedia.org/wiki?curid=470049", "title": "Amadeu Aragay i Davi", "text": ""}
{"id": "470051", "revid": "89787", "url": "https://gl.wikipedia.org/wiki?curid=470051", "title": "Georgina Oliva i Pe\u00f1a", "text": "Georgina Oliva i Pena, nada en Barcelona o 19 de novembro do 1980, \u00e9 unha soci\u00f3loga e pol\u00edtica catal\u00e1.\nTraxectoria.\n\u00c9 licenciada en Sociolox\u00eda pola Universidade de Barcelona. Ten estudos do segundo ciclo de Ciencias Pol\u00edticas e da Administraci\u00f3n na mesma universidade. Foi responsable da secretar\u00eda t\u00e9cnica da Fundaci\u00f3n Josep Irla e asesora do Instituto Catal\u00e1n das Mulleres en plans locais de pol\u00edticas de mulleres. \u00c9 t\u00e9cnica de Infancia e de mulleres do Consorcio de Servizos Sociais de Barcelona. A nivel pol\u00edtico foi militante das JERC onde foi secretaria de formaci\u00f3n (2001-2003) e de organizaci\u00f3n e finanzas (2003-2005) e \u00e9 membro de Esquerra Republicana de Catalunya onde se ocupou da secretar\u00eda das mulleres e da de formaci\u00f3n. Do 2006 ao 2008 foi deputada no Congreso dos Deputados (VIII Lexislatura) en substituci\u00f3n de Joan Puigcerc\u00f3s. Est\u00e1 afiliada no Intersindical-CSC e asociada a Dones.cat."}
{"id": "470052", "revid": "112696", "url": "https://gl.wikipedia.org/wiki?curid=470052", "title": "Jordi Aus\u00e0s", "text": "Jordi Aus\u00e0s i Coll, nado en La Seu d'Urgell o 3 de marzo de 1960, \u00e9 un pol\u00edtico catal\u00e1n que pertenceu a Esquerra Republicana de Catalunya.\nTraxectoria.\n\u00c9 o pequeno de 4 irm\u00e1ns. Casado e con tres fillos var\u00f3ns, \u00e9 profesor de EXB pola Universidade de Barcelona e mestre de catal\u00e1n. Foi director da escola de Escaldes no Principado de Andorra. Ausentouse de La Seu d'Urgell na s\u00faa mocidade por motivos laborais da s\u00faa familia, pero volveu xa de adulto.\nFoi Conselleiro de Gobernaci\u00f3n da Generalitat de Catalu\u00f1a. Foi alcalde de La Seu d'Urgell entre xullo de 2003 e o 11 de marzo de 2008. Dende 1995 \u00e9 tam\u00e9n deputado do Parlamento de Catalu\u00f1a, sendo o candidato de ERC para a a\u00ednda non reco\u00f1ecida vigair\u00eda do Alto Pireneo e o primeiro ou segundo (alternou) para a demarcaci\u00f3n electoral da provincia de Lleida.\nNa partido ERC ocupou o cargo de conselleiro nacional e no Parlamento de Catalu\u00f1a presidiu a Comisi\u00f3n de Agricultura, Gandar\u00eda e Pesca (1999-2003).\nImputaci\u00f3n nun caso de contrabando.\nO 12 de xullo de 2012 foi detido pola polic\u00eda catal\u00e1 en colaboraci\u00f3n coa Garda Civil xunto a outras seis persoas nunha operaci\u00f3n de contrabando de tabaco dende Andorra. Jordi Aus\u00e0s presuntamente formaba parte dun grupo organizado especializado en contrabando deste produto e est\u00edmase en 300.000 euros o montante das s\u00faas actividades delituosas. A orde de prisi\u00f3n foi revogada en setembro do mesmo ano."}
{"id": "470053", "revid": "23204", "url": "https://gl.wikipedia.org/wiki?curid=470053", "title": "Jordi Aus\u00e0s i Coll", "text": ""}
{"id": "470054", "revid": "72012", "url": "https://gl.wikipedia.org/wiki?curid=470054", "title": "Carme Ballester", "text": "Carme Ballester i Llasat, nada en Barcelona o 27 de abril de 1900 e finada en Par\u00eds en 1972, foi a segunda esposa do presidente da Generalitat de Catalu\u00f1a Llu\u00eds Companys.\nTraxectoria.\nMilitou en Estat Catal\u00e0 e en 1936 casou con Llu\u00eds Companys, logo de divorciarse de Joan Duran. Exiliouse en Par\u00eds durante a guerra civil espa\u00f1ola, en abril de 1938, para estar preto do seu fillastro, Llu\u00eds Companys i Mic\u00f3, ingresado nun sanatorio. Cando o seu marido foi capturado en Francia pola polic\u00eda militar alem\u00e1 e executado polo r\u00e9xime franquista, tivo contactos coa Resistencia francesa e escondeu a cidad\u00e1ns xudeus. Morreu no exilio en 1972, despois de que se lle reco\u00f1ecese unha pensi\u00f3n de vi\u00fava como v\u00edtima do nazismo."}
{"id": "470055", "revid": "23204", "url": "https://gl.wikipedia.org/wiki?curid=470055", "title": "Carme Ballester i Llasat", "text": ""}
{"id": "470058", "revid": "89787", "url": "https://gl.wikipedia.org/wiki?curid=470058", "title": "Max Cahner", "text": "Max Emanuel Cahner i Garcia, nado en Bad Godesberg o 3 de decembro de 1936 e finado en Barcelona o 14 de outubro de 2013, foi un editor, pol\u00edtico e historiador da literatura catal\u00e1n.\nTraxectoria.\nOs seus pais, Max Emanuel Cahner Bruguera e Mar\u00eda del Sagrario Garc\u00eda Fuertes, contraeron matrimonio en Barcelona o 20 de xu\u00f1o de 1929 e emigraron a Alema\u00f1a antes do seu nacemento por mor da guerra civil espa\u00f1ola. Debido \u00e1 persecuci\u00f3n que sufr\u00edan as persoas de orixe xud\u00eda baixo o r\u00e9xime de Hitler, a familia volveu a Espa\u00f1a en 1937. Despois de vivir unha tempada en Galicia, volveron todos a Barcelona.\nEn 1952 matriculouse nas facultades de Qu\u00edmica e de Dereito da Universidade de Barcelona, onde co\u00f1eceu a Albert Manent. Obtivo a Licenciatura en Ciencias Qu\u00edmicas e o Doutoramento en Filosof\u00eda e Letras pola Universidade de Barcelona e participou no movemento estudantil antifranquista como membro da \"Assemblea Lliure do Paranimf\" (1957). En 1964 foi expulsado de Espa\u00f1a pola s\u00faa actividade nacionalista. Foi profesor de literatura catal\u00e1 na Universidade de Barcelona dende 1975 ata que se xubilou, en 2006.\nXunto a Ramon Bastardes impulsou a nova \u00e9poca da revista \"Serra d'Or\" (1959) e en 1962 creou Edicions 62 que dirixiu at\u00e9 1969. En 1972 fundou Curial, Edicions catalanes. Foi un dos principais promotores da Gran Enciclop\u00e8dia Catalana as\u00ed como da campa\u00f1a \"el catal\u00e0 al carrer\". En 1985 foi nomeado presidente da Universidade Catal\u00e1 de Ver\u00e1n que se celebra na localidade francesa de Prades e director da nova etapa da \"Revista de Catalunya\".\nFoi un dos fundadores de Converg\u00e8ncia Democr\u00e0tica de Catalunya (CDC) en 1976. Entre 1980 e 1984 exerceu o cargo de Conseller de Cultura e Medios de Comunicaci\u00f3n da Generalitat de Catalu\u00f1a. Foi comisario do proxecto do Teatre Nacional de Catalunya, cargo que ocupou ata que en 1992 dimitiu por diverxencias con Josep Maria Flotats. En 1994 abandonou CDC, fundando o seu propio partido, Acci\u00f3n Catal\u00e1, que acabou ali\u00e1ndose con Esquerra Republicana de Catalunya. En 1996, foille outorgada a Creu de Sant Jordi."}
{"id": "470059", "revid": "23204", "url": "https://gl.wikipedia.org/wiki?curid=470059", "title": "Max Emanuel Cahner i Garcia", "text": ""}
{"id": "470060", "revid": "89787", "url": "https://gl.wikipedia.org/wiki?curid=470060", "title": "Laia Ca\u00f1igueral", "text": "Laia Ca\u00f1igueral i Oliv\u00e9, nada o 11 de marzo de 1981 en Cass\u00e0 de la Selva, \u00e9 unha pol\u00edtica catal\u00e1. Foi deputada pola provincia de Xirona no Congreso dos Deputados durante a VIII lexislatura por ERC, o 21 de maio de 2019 regresa \u00f3 Congreso pola XIII lexislatura.\nTraxectoria.\nLicenciada en Sociolox\u00eda, conta cun posgrao en Participaci\u00f3n Cidad\u00e1 e Desenvolvemento Sustentable pola UAB. \u00c9 responsable do Gabinete do Director na Axencia Catal\u00e1 de Cooperaci\u00f3n ao Desenvolvemento da Generalitat de Catalu\u00f1a e \u00e9 secretaria Nacional das Relaci\u00f3ns Internacionais das JERC (Mocidades de Esquerra Republicana de Catalunya)."}
{"id": "470061", "revid": "23204", "url": "https://gl.wikipedia.org/wiki?curid=470061", "title": "Laia Ca\u00f1igueral i Oliv\u00e9", "text": ""}
{"id": "470062", "revid": "22570", "url": "https://gl.wikipedia.org/wiki?curid=470062", "title": "Ester Capella", "text": "Ester Capella i Farr\u00e9, nada en La Seu d'Urgell o 3 de abril de 1963, \u00e9 unha xurista e pol\u00edtica catal\u00e1. Foi senadora designada polo Parlamento de Catalu\u00f1a na X Lexislatura (2013-2016) e deputada no Congreso dos Deputados na XI Lexislatura.\nTraxectoria.\nLicenciada en Dereito pola Universidade de Barcelona, \u00f3 rematar a carreira colaborou coa c\u00e1tedra de Dereito Civil de Lleida durante o curso 1987-1988. Avogada en exercicio dende 1988 est\u00e1 adscrita \u00f3 Colexio de Avogados de Barcelona e \u00f3 de Sant Feliu de Llobregat. Foi presidenta da Asociaci\u00f3n Catal\u00e1 de Xuristas Dem\u00f3cratas entre 2003 e 2007.\nNo eido pol\u00edtico, formou parte como independente na candidatura de Esquerra Republicana de Catalunya no Concello de Barcelona nas elecci\u00f3ns municipais de 2007 e foi elixida concelleira. Entre 2007 e 2011 foi a concelleira voceira de ERC no Concello. En 2008 afiliouse a ERC.\nEn 2011 f\u00edxose cargo da xerencia do barcelon\u00e9s Instituto Municipal de Persoas con Discapacidade, que deixou en 2013 \u00f3 ser designada senadora polo Parlamento de Catalu\u00f1a. Nas elecci\u00f3ns xerais espa\u00f1olas de 2015 foi elixida deputada por Barcelona.\nO 19 de maio de 2018 foi nomeada Conselleira de Xustiza polo presidente da Generalitat de Catalu\u00f1a, Joaquim Torra. Foi investida como Conselleira de Xustiza o 2 de xu\u00f1o de 2018."}
{"id": "470063", "revid": "23204", "url": "https://gl.wikipedia.org/wiki?curid=470063", "title": "Ester Capella i Farr\u00e9", "text": ""}
{"id": "470064", "revid": "23204", "url": "https://gl.wikipedia.org/wiki?curid=470064", "title": "Anna Caula", "text": "Anna Caula i Paretas, nada en Xirona o 6 de abril de 1971, \u00e9 unha adestradora de baloncesto feminino e pol\u00edtica catal\u00e1, deputada no Parlamento de Catalu\u00f1a na XI lexislatura pola coalici\u00f3n Junts pel S\u00ed e na XII pola coalici\u00f3n electoral Esquerra Republicana de Catalunya-Catalunya S\u00ed.\nTraxectoria.\nAnna Caula \u00e9 adestradora superior de baloncesto pola Federaci\u00f3n espa\u00f1ola de baloncesto (1996) e ten estudos de psicolox\u00eda pola Universidade Aberta de Catalu\u00f1a.\nFoi adestradora de diferentes clubs de baloncesto de Xirona: Grupo Excursionista e Deportivo Xerundense (GEIEG), o CB Ba\u00f1olas, o CD Maristas Girona e o CD Santa Eugenia.\nAdestradora do Uni Girona Club de B\u00e0squet dende a tempada 2008-2009 en que o equipo militaba na liga Feminina 2 de Baloncesto de Espa\u00f1a \u00e1 tempada 2013-14 da Liga Femenina de Baloncesto. Durante as seis tempadas que dirixiu o equipo conseguiu, no seu primeiro ano, o ascenso do equipo \u00e1 Liga Femenina de Baloncesto, dous segundos postos na m\u00e1xima competici\u00f3n nacional, d\u00faas participaci\u00f3ns na Copa da Ra\u00ed\u00f1a, d\u00faas presenzas nos playoffs e unha final de Supercopa. Dende o ano 2014 \u00e9 directiva do Uni Girona Club de B\u00e0squet.\nFoi adestradora da categor\u00eda Sub-20 da Selecci\u00f3n feminina de baloncesto de Espa\u00f1a, onde conseguiu no Campionato Europeo de Baloncesto Feminino Sub-20 d\u00faas medallas de Ouro (2012 e 2013) e unha medalla de prata (2014).\nNas Elecci\u00f3ns ao Parlamento de Catalu\u00f1a de 2015 formou parte da candidatura independentista Junts pel S\u00ed no n\u00famero 2 da circunscrici\u00f3n electoral de Xirona obtendo o escano de deputada no Parlamento de Catalu\u00f1a.\nNas Elecci\u00f3ns ao Parlamento de Catalu\u00f1a de 2017 volveu ser elixida como deputada no Parlamento de Catalu\u00f1a na XII lexislatura auton\u00f3mica de Catalu\u00f1a pola coalici\u00f3n electoral Esquerra Republicana de Catalunya-Catalunya S\u00ed."}
{"id": "470065", "revid": "23204", "url": "https://gl.wikipedia.org/wiki?curid=470065", "title": "Anna Caula i Paretas", "text": ""}
{"id": "470066", "revid": "98629", "url": "https://gl.wikipedia.org/wiki?curid=470066", "title": "Marta Cid", "text": "Marta Cid i Pa\u00f1ella, nada en Amposta o 29 de xullo de 1960, \u00e9 unha pol\u00edtica catal\u00e1 membro de Esquerra Republicana de Catalunya e deputada no Parlamento de Catalu\u00f1a pola circunscrici\u00f3n de Tarragona. Foi Conselleira de Educaci\u00f3n da Generalitat de Catalu\u00f1a dende febreiro de 2004 at\u00e9 maio de 2006. Dende abril de 2007 \u00e9 responsable da Secretar\u00eda de Acci\u00f3n Pol\u00edtica da Federaci\u00f3n do Ebro, Membro da Comisi\u00f3n Permanente de Esquerra, deputada no Parlamento de Catalu\u00f1a e candidata \u00e1 alcald\u00eda de Amposta.\nTraxectoria persoal.\nMarta Cid \u00e9 licenciada en Psicolox\u00eda, diplomada en Maxisterio e posgraduada en Logopedia pola Universidade de Barcelona. Foi profesora de EXB entre 1982 e 1987 e psic\u00f3loga e logopeda da Escola de Educaci\u00f3n Especial e Taller Ocupacional de Amposta (APASA) de 1987 a 2000. \u00c9 coautora do libro \"PHN: la ra\u00f3 d'Estat contra l'Ebre i la Terra\".\nMarta Cid practicou o balonm\u00e1n at\u00e9 o ano 1984 e foi fundadora do Club Handbol Amposta Atl\u00e8tic. Foi membro fundador da Coordinadora Antitransvasaments (Coordinadora Antitrasvase) e colaboradora en diversas entidades e asociaci\u00f3ns culturais de Amposta."}
{"id": "470067", "revid": "23204", "url": "https://gl.wikipedia.org/wiki?curid=470067", "title": "Marta Cid i Pa\u00f1ella", "text": ""}
{"id": "470068", "revid": "5749", "url": "https://gl.wikipedia.org/wiki?curid=470068", "title": "Angelina Colubret", "text": "Angelina Colubret i March, nada en Badalona en 1910 e finada en Torroella de Montgr\u00ed en 1998, foi unha mestra e activista pol\u00edtica catal\u00e1. Obtivo o t\u00edtulo de profesora de Educaci\u00f3n primaria o ano 1929 e exerceu de mestra at\u00e9 o final da guerra civil espa\u00f1ola, momento en que foi detida e condenada a non poder exercer o seu traballo. Durando o conflito militar fixo de enfermeira na expedici\u00f3n republicana contra os sublevados de Mallorca.\nNo eido pol\u00edtico empezou a escribir en 1931 no semanario \"Lluita\", voceiro de Esquerda Catal\u00e1 Federal en Badalona e en \"La Humanitat\".\nDurante a Segunda Rep\u00fablica Espa\u00f1ola participou en diferentes mitins sobre a educaci\u00f3n das mulleres e o seu papel na sociedade centraba en gran parte as s\u00faas intervenci\u00f3ns. No primeiro congreso ordinario de Esquerra Republicana de Catalunya (1932) foi a secretaria do Relatorio de Ensino."}
{"id": "470069", "revid": "23204", "url": "https://gl.wikipedia.org/wiki?curid=470069", "title": "Angelina Colubret i March", "text": ""}
{"id": "470070", "revid": "98629", "url": "https://gl.wikipedia.org/wiki?curid=470070", "title": "Anna Sim\u00f3", "text": "Anna Sim\u00f3 i Castell\u00f3, nada en Els Alam\u00fas, Lleida, o 26 de xullo de 1968, \u00e9 unha pol\u00edtica catal\u00e1, membro de Esquerra Republicana de Catalunya dende o ano 1990. Foi secretaria primeira da Mesa do Parlamento de Catalu\u00f1a durante a XI Lexislatura.\nTraxectoria.\nLicenciada en filolox\u00eda catal\u00e1 pola Universidade de Barcelona, fixo un posgrao de planificaci\u00f3n ling\u00fc\u00edstica na mesma universidade. Traballou no \"Consorci per a la Normalitzaci\u00f3 Ling\u00fc\u00edstica,\" onde tivo diversas responsabilidades, entre elas, responsable de \"Ciutat Vella\" no Centro de Normalizaci\u00f3n Ling\u00fc\u00edstica de Barcelona. \u00c9 membro de diversas entidades culturais e c\u00edvicas, entre as cales est\u00e1n \"Ca la dona\" e o \"Centre d\u2019Estudis de l\u2019Hospitalet\". Afiliada \u00e1 CONC dende o ano 1990, formou parte do Comit\u00e9 de Empresa do Consorcio para a Normalizaci\u00f3n Ling\u00fc\u00edstica.\nTraxectoria pol\u00edtica.\nNo referente \u00e1 s\u00faa traxectoria pol\u00edtica, \u00e9 membro do Consell Nacional d'Esquerra dende 1994. Foi presidenta local de Esquerra en Hospitalet de Llobregat (1996-2002) e membro da Executiva Nacional (1998-2004 e do 2006 at\u00e9 o presente). Tam\u00e9n foi secretaria nacional de Pol\u00edtica Social de ERC (2001-2004), e dende 2006 \u00e9 vicesecretaria de Acci\u00f3n Pol\u00edtica d\u2019Esquerra.\nFoi elixida rexedora do concello de L'Hospitalet de Llobregat (2003) e nomeada conselleira comarcal do Consello Comarcal de Barcelon\u00e8s. Foi conselleira de Benestar e Familia (2003-2006).\nFoi Conselleira de Benestar e Familia da Generalitat de Catalu\u00f1a dende a constituci\u00f3n do goberno catalanista e de esquerdas de Pasqual Maragall, at\u00e9 o 2006 e voceira adxunta do grupo parlamentario de Esquerra Republicana de Catalunya.\nO s\u00e1bado d\u00eda 11 de novembro de 2017 anunciou mentres se celebraba o Consell Nacional do seu partido que non repetir\u00eda nas listas de ERC do 21 de decembro de 2017.\nCausa xudicial.\nFoi imputada polos delitos de prevaricaci\u00f3n e desobediencia por incumprimento de sentenza do Tribunal Constitucional. Ademais, dende o 7 de setembro est\u00e1 sendo investigada pola Fiscal\u00eda do Tribunal Superior de Xustiza de Catalu\u00f1a por tramitar no Parlamento de Catalu\u00f1a un proxecto de lei de referendo de autodeterminaci\u00f3n a trav\u00e9s dun procedemento de urxencia que foi declarado nulo polo Tribunal Constitucional. O 8 de setembro, a Fiscal\u00eda esix\u00eda fianza para garantir os gastos que poida causar \u00f3 erario p\u00fablico, que cifra en 6,2 mill\u00f3ns de euros.\nO martes 31 de outubro de 2017, o Tribunal Supremo (TS) admitiu a tr\u00e1mite a querela presentada pola Fiscal\u00eda por rebeli\u00f3n, sedici\u00f3n e malversaci\u00f3n contra cinco exmembros da Mesa do Parlamento de Catalu\u00f1a, Carme Forcadell, Llu\u00eds Corominas, Anna Sim\u00f3, Llu\u00eds Guin\u00f3, Ramona Barrufet, e contra o secretario Joan Josep Nuet, por participar no denominado \"proc\u00e9s\" e a \"declaraci\u00f3n unilateral de independencia.\" O Tribunal Supremo (TS), designou como instrutor da mesma \u00f3 maxistrado Pablo Llarena, que citou \u00f3s querelados para tomarlles declaraci\u00f3n. O xoves 9 de novembro de 2017 declarou e foi posta en liberdade co prazo dunha semana para pagar 25 000 euros se quere eludir o c\u00e1rcere preventivo."}
{"id": "470071", "revid": "23204", "url": "https://gl.wikipedia.org/wiki?curid=470071", "title": "Anna Sim\u00f3 i Castell\u00f3", "text": ""}
{"id": "470072", "revid": "15490", "url": "https://gl.wikipedia.org/wiki?curid=470072", "title": "Ches\u00fas Bernal", "text": "Ches\u00fas Gregorio Bernal Bernal, nado en Valtorres, Zaragoza o 8 de xaneiro de 1960 e finado en Zaragoza o 22 de marzo de 2019, foi un pol\u00edtico aragon\u00e9s de ideolox\u00eda nacionalista aragonesa progresista. Fundador de Chunta Aragonesista (CHA), na que desempe\u00f1ou cargos de representaci\u00f3n p\u00fablica institucional e de direcci\u00f3n org\u00e1nica tanto dentro como f\u00f3ra de Arag\u00f3n.\nTraxectoria.\nChes\u00fas Bernal naceu na localidade de Valtorres, na provincia de Zaragoza. Doutor en Filolox\u00eda Rom\u00e1nica, foi profesor titular da Universidade de Zaragoza. Tam\u00e9n foi autor de publicaci\u00f3ns especializadas sobre cuesti\u00f3ns literarias, filol\u00f3xicas, ling\u00fc\u00edsticas e socioculturais, da que c\u00f3mpre salientar o \"Diccionario aragon\u00e9s\" (Rolde, 1999) xunto a Francho Nagore. Foi membro do Rolde de Estudios Aragoneses (REA) e do Consello d'a Fabla Aragonesa (CFA).\nFoi Secretario Xeral de Chunta Aragonesista (CHA), dende a s\u00faa fundaci\u00f3n en 1986 at\u00e9 1998. Dende ent\u00f3n e at\u00e9 2012 exerceu como Secretario de Pol\u00edtica Institucional e como Vicesecretario Xeral de CHA.\nFoi deputado nas Cortes de Arag\u00f3n por Zaragoza entre a IV e a VII Lexislatura (1995-2011), sendo o voceiro do seu Grupo Parlamentario durante devanditas lexislaturas.\nEn xaneiro de 2018, foi nomeado director dos Cursos Extraordinarios da Universidade de Zaragoza.\nO 22 de marzo de 2019, faleceu en Zaragoza debido a un cancro de p\u00e1ncreas."}
{"id": "470073", "revid": "23204", "url": "https://gl.wikipedia.org/wiki?curid=470073", "title": "Ches\u00fas Gregorio Bernal Bernal", "text": ""}
{"id": "470075", "revid": "5132", "url": "https://gl.wikipedia.org/wiki?curid=470075", "title": "Sammic ISB", "text": ""}
{"id": "470076", "revid": "5132", "url": "https://gl.wikipedia.org/wiki?curid=470076", "title": "San Pablo Burgos", "text": ""}
{"id": "470077", "revid": "7523", "url": "https://gl.wikipedia.org/wiki?curid=470077", "title": "Morayo Soluade", "text": "Morayoninuoluwa Chukwemeka Soluade, m\u00e1is co\u00f1ecido como Morayo \"Mo\" Soluade, nado o 12 de xullo de 1995 en Londres, Inglaterra, \u00e9 un xogador profesional de baloncesto internacional brit\u00e1nico. Formado na canteira do Unicaja M\u00e1laga, cunha altura de 1,96 m xoga na posici\u00f3n de base. Actualmente xoga para os London Lions da British Basketball League.\nTraxectoria.\nNado en Londres, Soluade chegou a M\u00e1laga como j\u00fanior de primeiro ano en 2011. Tras a s\u00faa formaci\u00f3n ascende at\u00e9 o filial do Unicaja M\u00e1laga na Liga LEB, o Cl\u00ednicas Rinc\u00f3n. Na temporada 2014\u221215 debuta na Liga ACB e na Euroliga, xogando cinco e catro xogos respectivamente. Con todo, a s\u00faa falta de oportunidades no primeiro, l\u00e9vao a asinar polo Gipuzkoa de ACB en 2016. Ao ano seguinte xoga para o San Pablo Burgos, equipo co que consegue o ascenso \u00e1 Liga ACB. En 2017 regresa ao Unicaja para xogar en ACB. Tras non dispor de moitos minutos viaxa a Polonia para xogar no Legia Warszawa, onde \u00e9 campi\u00f3n do concurso de mates da PLK. O 26 de xullo de 2019 an\u00fanciase a s\u00faa fichaxe polo Leite R\u00edo Breog\u00e1n da Liga LEB.\nO 23 de xullo de 2021, anunciouse a s\u00faa fichaxe polo Club B\u00e1squet Coru\u00f1a da Liga LEB Ouro."}
{"id": "470078", "revid": "5132", "url": "https://gl.wikipedia.org/wiki?curid=470078", "title": "Morayoninuoluwa Soluade", "text": ""}
{"id": "470079", "revid": "23204", "url": "https://gl.wikipedia.org/wiki?curid=470079", "title": "Biz\u00e9n Fuster", "text": "Biz\u00e9n Fuster Santaliestra, nado en Naval, Huesca o 4 de decembro de 1959 \u00e9 un pol\u00edtico aragon\u00e9s.\nTraxectoria.\nLicenciado en Xeograf\u00eda e Historia, diplomado en Ciencias Pol\u00edticas e mestrado en Xesti\u00f3n Ambiental; profesionalmente, \u00e9 funcionario con praza como Secretario-Interventor de Concello. Foi un dos fundadores en 1986 da Chunta Aragonesista (CHA), da que foi vicepresidente de 1988 a 1995 e presidente dende 1995 at\u00e9 2008, permanecendo no Consello Nazional, onde exerceu como Secretario de Infraestruturas e Urbanismo at\u00e9 2012 e, como Secretario Territorial de Zaragoza, de 2012 a 2016.\nFoi deputado pola provincia de Huesca nas Cortes de Arag\u00f3n de 1999 a 2011, (elecci\u00f3ns a Cortes de Arag\u00f3n de 1999, 2003 e 2007) e presidente do grupo parlamentario de Chunta Aragonesista. Tam\u00e9n foi Secretario Primeiro das Cortes de Arag\u00f3n de 1999 a 2003. Foi cabeza de lista por Zaragoza nas elecci\u00f3ns xerais de 2000, 2004 e 2008, xunto a Jos\u00e9 Antonio Labordeta.\nDende xu\u00f1o de 2011 \u00e9 voceiro de Chunta Aragonesista na Deputaci\u00f3n Provincial de Zaragoza, onde ademais \u00e9 Deputado Delegado de Arquivos e Bibliotecas dende 2011; e dende 2015, delegado de Turismo. Igualmente dende xu\u00f1o de 2011 \u00e9 voceiro de CHA no concello de Cuarte de Huerva."}
{"id": "470080", "revid": "5132", "url": "https://gl.wikipedia.org/wiki?curid=470080", "title": "Mo Soluade", "text": ""}
{"id": "470081", "revid": "23204", "url": "https://gl.wikipedia.org/wiki?curid=470081", "title": "Biz\u00e9n Fuster Santaliestra", "text": ""}
{"id": "470082", "revid": "23204", "url": "https://gl.wikipedia.org/wiki?curid=470082", "title": "Jos\u00e9 Antonio Labordeta Sub\u00edas", "text": ""}
{"id": "470083", "revid": "1131", "url": "https://gl.wikipedia.org/wiki?curid=470083", "title": "Nieves Ibeas", "text": "Nieves Ibeas Vuelta, nada en Vitoria o 28 de xullo de 1961, \u00e9 unha fil\u00f3loga vasca.\nTraxectoria.\nLicenciada en Filolox\u00eda Rom\u00e1nica, doutora en Filolox\u00eda Francesa e profesora titular da Universidade de Zaragoza, adscrita ao Departamento de Filolox\u00eda Francesa na Facultade de Filosof\u00eda e Letras.\nDende o ano 2000 at\u00e9 o 2003, foi Vicerreitora de Proxecci\u00f3n Social e Cultural da Universidade de Zaragoza. Nas elecci\u00f3ns auton\u00f3micas de 2003 foi elixida deputada nas listas de Chunta Aragonesista (CHA), partido da que foi presidenta entre os anos 2008 e 2012. Ostentou o cargo de voceira do seu grupo parlamentario dende 2011 at\u00e9 xaneiro de 2014, data na que renunciou \u00f3 seu escano e se reincorporou \u00f3 seu posto de profesora da Universidade de Zaragoza. Foi, asemade, membro do Consello Reitor do Instituto Aragon\u00e9s da Muller, cofundadora do \"Seminario Interdiscipllinar de Estudos da Muller da Universidade de Zaragoza\" e fundadora e directora da colecci\u00f3n \"Sagardiana\". \"Estudos feministas\" das Prensas da Universidade de Zaragoza.\nObras.\nA s\u00faa actividade investigadora c\u00e9ntrase no eido da an\u00e1lise da creaci\u00f3n literaria dende a perspectiva dos estudos feministas e de x\u00e9n\u00e9ro. Formou parte de numerosos proxectos de investigaci\u00f3n e entre as s\u00faas publicaci\u00f3ns at\u00f3panse os libros \"La imagen de la mujer en la novela de evasi\u00f3n en Francia, 1970-1985: novela policiaca y de ciencia ficci\u00f3n\" (tese de doutoramento); \"La conjura del olvido: escritura y feminismo\" (coed. con M\u00aa \u00c1ngeles Mill\u00e1n); \"La perspectiva de g\u00e9nero en la educaci\u00f3n aragonesa\", en colaboraci\u00f3n con Bego\u00f1a Garrido Riazuelo; \"Hombres y feminismo\", n\u00famero especial da revista \"Lectora\"; ademais de numerosos artigos e cap\u00edtulos de libro sobre literatura e feminismo."}
{"id": "470084", "revid": "5863", "url": "https://gl.wikipedia.org/wiki?curid=470084", "title": "Legia Warszawa (baloncesto)", "text": "O Legia Warszawa \u00e9 un club profesional de baloncesto polaco da cidade de Varsovia. Actualmente compite na Polska Liga Koszyk\u00f3wki, a m\u00e1xima categor\u00eda do baloncesto polaco. O club xoga os seus partido como local no OSiR Bemowo, pavill\u00f3n con capacidade para 1.000 espectadores. \u00c9 a secci\u00f3n de baloncesto do Legia Warszawa.\nPalmar\u00e9s.\nLiga de Polonia \nCopa de Polonia"}
{"id": "470085", "revid": "23204", "url": "https://gl.wikipedia.org/wiki?curid=470085", "title": "Nieves Ibeas Vuelta", "text": ""}
{"id": "470086", "revid": "5132", "url": "https://gl.wikipedia.org/wiki?curid=470086", "title": "Legia Varsovia (baloncesto)", "text": ""}
{"id": "470089", "revid": "5863", "url": "https://gl.wikipedia.org/wiki?curid=470089", "title": "Jos\u00e9 Luis Soro", "text": "Jos\u00e9 Luis Soro Domingo, nado en Zaragoza o 17 de decembro de 1966, \u00e9 un pol\u00edtico nacionalista aragon\u00e9s. \nTraxectoria.\nSoro \u00e9 licenciado en Dereito pola Universidade de Zaragoza e colexiado en Zaragoza dende 1993 (a\u00ednda que na actualidade non exerce). Milita en CHA dende o ano 1994, e dende 2008 foi o responsable da vicesecretar\u00eda xeral de Acci\u00f3n Pol\u00edtica.\nNas elecci\u00f3ns de maio de 2011 foi elixido deputado pola Chunta Aragonesista nas Cortes de Arag\u00f3n pola circunscrici\u00f3n de Zaragoza e voceiro adxunto do Grupo Parlamentario dende ent\u00f3n. Anteriormente xa fora asesor xur\u00eddico do Grupo Parlamentario CHA nas lexislaturas VI e VII (2003-2011).\nEn febreiro de 2012 foi elixido presidente de Chunta Aragonesista co 74,2% dos votos, na IX Asemblea Nazional, sucedendo a Nieves Ibeas, e en 2014 foi nomeado voceiro do Grupo Parlamentario.\nDende o 6 de xullo de 2015 \u00e9 Conselleiro de Vertebraci\u00f3n do Territorio, Mobilidade e Vivenda da Deputaci\u00f3n Xeral de Arag\u00f3n no Goberno de coalici\u00f3n PSOE-CHA presidido polo socialista Javier Lamb\u00e1n. Tam\u00e9n \u00e9 presidente de Chunta Aragonesista dende o 10 de febreiro de 2012. Entre 2011 e 2015 foi deputado nas Cortes de Arag\u00f3n pola circunscrici\u00f3n de Zaragoza (VIII e IX Lexislaturas)."}
{"id": "470090", "revid": "23204", "url": "https://gl.wikipedia.org/wiki?curid=470090", "title": "Jos\u00e9 Luis Soro Domingo", "text": ""}
{"id": "470091", "revid": "72012", "url": "https://gl.wikipedia.org/wiki?curid=470091", "title": "Wurtemberg", "text": ""}
{"id": "470092", "revid": "89787", "url": "https://gl.wikipedia.org/wiki?curid=470092", "title": "Ches\u00fas Yuste", "text": "Ches\u00fas Yuste Cabello, nado en Zaragoza, 6 de decembro de 1963, \u00e9 un escritor e pol\u00edtico nacionalista aragon\u00e9s, membro de Chunta Aragonesista, do que chegou a ser secretario xeral. Foi deputado pola provincia de Zaragoza tanto nas Cortes de Arag\u00f3n como no Congreso dos Deputados.\nTraxectoria.\nNado e criado na cidade de Zaragoza, logo de rematar os seus estudos secundarios no colexio La Salle-Gran V\u00eda da capital aragonesa, cursou a carreira de Historia e Xeograf\u00eda na Universidade de Zaragoza, onde se licenciou na materia. Traballou como t\u00e9cnico en comunicaci\u00f3n.\nActividade pol\u00edtica.\nDe profundas ideas aragonesistas e progresistas, participou xunto a un centenar de persoas na fundaci\u00f3n do partido pol\u00edtico Chunta Aragonesista (CHA) o 29 de xu\u00f1o de 1986. Encabezou a candidatura do seu partido pola provincia de Zaragoza nas elecci\u00f3ns ao Congreso dos Deputados de 1993, conseguindo uns resultados que lle impediron ser elixido, pero que duplicaban os que conseguira o partido en 1989. Tras asumir diversas responsabilidades internas, a IV Asemblea Nacional de CHA de xaneiro de 1995 elixiuno vicesecretario xeral. Uns meses m\u00e1is tarde, nas elecci\u00f3ns a Cortes de Arag\u00f3n de 1995, foi elixido como un dos dous primeiros representantes da Chunta nas Cortes, cargo que revalidar\u00eda sucesivamente nas elecci\u00f3ns de 1999, 2003 e 2007.\nA V Asemblea Nacional de 1998 designouno secretario xeral, cargo que desempe\u00f1ou at\u00e9 a VI Asemblea de 2001. Foi precisamente durante o seu mandato cando o partido conseguiu entrar por primeira vez no Congreso \u00f3 resultar elixido deputado Jos\u00e9 Antonio Labordeta nas elecci\u00f3ns de 2000.\nNas elecci\u00f3ns rexionais de 2011 non se presentou como candidato, pondo as\u00ed fin a un dilatado per\u00edodo de 16 anos como representante no parlamento aragon\u00e9s. Por\u00e9n, poucos meses m\u00e1is tarde volveu encabezar a candidatura provincial nas elecci\u00f3ns ao Congreso dos Deputados de 2011, esta vez formando CHA coalici\u00f3n con Esquerda Unida. Nesta ocasi\u00f3n si conseguiu ser elixido para a d\u00e9cima lexislatura, a\u00ednda que o pacto entre as d\u00faas formaci\u00f3ns estabelec\u00eda que deb\u00eda renunciar \u00f3 cargo \u00f3 cabo de 31 meses en favor do segundo candidato e membro de Esquerda Unida, \u00c1lvaro Sanz. Dentro do Congreso, integrouse no grupo parlamentario da Esquerda Plural, formado polos representantes de Esquerda Unida, Iniciativa por Catalu\u00f1a Verdes e Chunta Aragonesista. A s\u00faa intensa actividade parlamentaria motivou que diversos medios lo sinalasen como \u00abo deputado m\u00e1is activo\u00bb.\nEntre as s\u00faas moitas actividades como deputado estivo a de ser membro e coordinador da Asociaci\u00f3n Parlamentaria en Defensa dos Animais (APDDA), unha organizaci\u00f3n que integra a parlamentarios de diferentes forzas pol\u00edticas preocupados pola protecci\u00f3n dos animais. Entre as diversas iniciativas expostas est\u00e1 a proposta de retirar a categor\u00eda de Festa de Interese Tur\u00edstico Nacional \u00f3 Torneo do Touro de la Vega.\nYuste renunciou \u00e1 s\u00faa acta de deputado en xullo de 2014 en virtude do pacto electoral asinado polo seu partido con Esquerda Unida. A s\u00faa despedida da c\u00e1mara viu como unha parte da s\u00faa \u00faltima moci\u00f3n era apoiada polo Congreso por unanimidade.\nA s\u00faa longa traxectoria desempe\u00f1ando tantos cargos internos como electos converteuno nun dos l\u00edderes m\u00e1is representativos da Chunta Aragonesista."}
{"id": "470093", "revid": "23204", "url": "https://gl.wikipedia.org/wiki?curid=470093", "title": "Ches\u00fas Yuste Cabello", "text": ""}
{"id": "470094", "revid": "98629", "url": "https://gl.wikipedia.org/wiki?curid=470094", "title": "W\u00fcrttemberg", "text": "O top\u00f3nimo W\u00fcrttemberg pode referirse a:"}
{"id": "470097", "revid": "56817", "url": "https://gl.wikipedia.org/wiki?curid=470097", "title": "W\u00fcrttemberg (rexi\u00f3n vin\u00edcola)", "text": "A rexi\u00f3n vin\u00edcola de W\u00fcrttemberg (Alema\u00f1a) est\u00e9ndese seguindo o curso do r\u00edo Neckar, as\u00ed como os seus afluentes, desde o r\u00edo Tauber at\u00e9 m\u00e1is ao sur de Stuttgart.\n\u00c9 unha \u00e1rea extensa, de m\u00e1is de 11 300 hect\u00e1reas.\nVariedades de uva cultivadas.\nNa rexi\u00f3n prod\u00facense vi\u00f1os tintos a partir de uvas Trollinger, M\u00fcllerrebe (Pinot meunier), Lemberger, Sp\u00e4tburgunder e Portugieser, e brancos con uvas Riesling, M\u00fcller-Thurgau, Kerner e Silvaner, estes \u00faltimos fundamentalmente de produci\u00f3n tan baixa que s\u00f3 cobren el o consumo da rexi\u00f3n."}
{"id": "470099", "revid": "72012", "url": "https://gl.wikipedia.org/wiki?curid=470099", "title": "Rexi\u00f3n vin\u00edcola de W\u00fcrttemberg", "text": ""}
{"id": "470100", "revid": "98629", "url": "https://gl.wikipedia.org/wiki?curid=470100", "title": "Gran Premio de Hungr\u00eda de 2019", "text": "O Gran Premio de Hungr\u00eda de 2019, oficialmente o Formula 1 Magyar Nagyd\u00edj 2019 foi unha carreira de F\u00f3rmula Un que se disputou o 4 de agosto de 2019, no circu\u00edto de Hungaroring preto de Mogyor\u00f3d, Hungr\u00eda. Foi a d\u00e9cimo segunda carreira da tempada de 2019 e a trix\u00e9sima quinta carreira do Gran Premio de Hungr\u00eda, e a 34\u00aa vez que a carreira disputouse como un evento do Campionato Mundial desde a tempada inaugural en }.\nCualificaci\u00f3n.\nVerstappen foi o m\u00e1is r\u00e1pido, convert\u00e9ndose no primeiro piloto holand\u00e9s de F\u00f3rmula 1 que acadou unha pole e tam\u00e9n no 100\u00ba piloto diferente en estar na pole na historia da F1. O seguiron os pilotos de Mercedes Valtteri Bottas e Hamilton.\nPosici\u00f3ns logo da carreira.\nClasificaci\u00f3n no campionato de pilotos"}
{"id": "470103", "revid": "98629", "url": "https://gl.wikipedia.org/wiki?curid=470103", "title": "Gran Premio de Baden-W\u00fcrttemberg de Motociclismo", "text": "O Gran Premio de Baden-W\u00fcrttemberg de Motociclismo foi unha carreira de motociclismo que se correu soamente no ano de 1986 organizada pola Federaci\u00f3n Internacional de Motociclismo, no circu\u00edto de Hockenheimring (Baden-W\u00fcrttemberg, Alema\u00f1a).\nEste Gran Premio, adicional ao calendario de 1986, estivo reservado para as categor\u00edas de 80\u00a0cm3, 125\u00a0cm3 e sidecar, en compensaci\u00f3n pola cancelaci\u00f3n do Gran Premio de Sur\u00e1frica debido \u00e1 pol\u00edtica de apartheid liderada por este pa\u00eds, que causara numerosas pol\u00e9micas.\nNo Gran Premio, o futuro campi\u00f3n do mundo, Ralf Waldmann, fixo o seu debut no Campeinato Mundial de motocicletas.\nCompetiu na clase de 80 cc e terminou 19\u00ba.\nPor primeira vez nestes campionatos, desde Gina Bovaird en 1982, unha muller competiu na Copa do Mundo, a alem\u00e1 Petra Gschwander.\nPor\u00e9n, non logrou clasificarse para a carreira dos 80 cc."}
{"id": "470104", "revid": "98629", "url": "https://gl.wikipedia.org/wiki?curid=470104", "title": "Ganso cabecinegro", "text": "O ganso cabecinegro ou ganso de cara negra (Branta bernicla) \u00e9 unha especie de ave anseriforme da familia Anatidae propia do Hol\u00e1rtico. \u00c9 un ganso que cr\u00eda en territorios do \u00c1rtico, en Noruega, Rusia, o Canad\u00e1, Alasca e Groenlandia, e migra para pasar o inverno m\u00e1is ao sur, ns costas de Europa occidental, a costa atl\u00e1ntica dos Estados Unidos, a costa pac\u00edfica de Am\u00e9rica do Norte e a costa do nordeste de Asia e o Xap\u00f3n.\nTaxonom\u00eda e etimolox\u00eda.\nO ganso cabecinegro foi descrito cientificamente por Carl Linnaeus en 1758 na d\u00e9cima edici\u00f3n da s\u00faa obra \"Systema naturae\", co nome de \"Anas bernicla\". Posteriormente foi trasladado ao x\u00e9nero de gansos \"Branta\", creado polo naturalista tirol\u00e9s Giovanni Antonio Scopoli en 1769. O nome do x\u00e9nero \u00e9 a forma latinizada do termo ingl\u00e9s \"brant\", procedente do antigo noruegu\u00e9s \"brandg\u00e1s\", 'ganso queimado (negro)', que designaba esta especie. O nome espec\u00edfico \"bernicla\" v\u00e9n de \"barnacle\", nome que se lle daba ao ganso sangano, que \u00e9 o mesmo nome que se lle d\u00e1 en ingl\u00e9s aos percebes, xa que unha lenda considerba que proced\u00edan das s\u00faas cunchas, ao desco\u00f1ecerse que se reproduc\u00edan no \u00c1rtico.\nReco\u00f1\u00e9cense tres subespecies de ganso cabecinegro:\nDescrici\u00f3n.\n\u00c9 un ganso pequeno de bico curto e groso. Mide entre 55 e 66\u00a0cm de longo, cunha envergadura alar de 106 a 121\u00a0cm, e pesa entre 0,88 e 2,2\u00a0kg. A s\u00faa plumaxe \u00e9 de tons pardo griseiros, coa cabeza e pescozo anegrados. A parte ventral e rexi\u00f3n caudal son de cor branco puro, en contraste coas plumas rectrices negras da s\u00faa curta cola, a m\u00e1is curta entre os gansos.\nO corpo da subespecie \"B. b. bernicla\" \u00e9 case uniformemente pardo griseiro en todas as s\u00faas partes, os seus flancos e a barriga non son significativamente m\u00e1is claros que o dorso. A cabeza e o pescozo son negros, con manchas brancas nas partes laterais da parte superior do pescozo. A subespecie \"B. b. hrota\" en xeral ten m\u00e1is variedade de tons pardo griseiros no seu corpo. Presentan un contraste marcado entre os tons claros dos flancos e ventre e o seu dorso escuro. A cabeza e pescozo son anegrados, cunha mancha pequena a cada lado do pescozo. En cambio, en \"B. b. nigricans\" os tons pardos anegrados est\u00e1n m\u00e1is estendidos, e presenta grandes contrastes entre o branco e os tons negros. O dorso e partes inferiores son case do mesmo ton pardo anegrado, chegando as partes escuras non s\u00f3 m\u00e1is abaixo sen\u00f3n tam\u00e9n m\u00e1is atr\u00e1s que nas outras formas, en cambio, ten unha gran mancha branca prominente no flanco. Tam\u00e9n ten unha banda irregular branca no pescozo, moito m\u00e1is prolongada que as demais subespecies, que forma un colar case completo.\nDistribuci\u00f3n e h\u00e1bitat.\n\u00c9 unha ave migratoria de longa distancia que cr\u00eda no \u00c1rtico, na tundra costeira de Eurasia e Norteam\u00e9rica, inclu\u00eddas Groenlandia e as demais illas \u00e1rticas. Trala \u00e9poca de cr\u00eda viaxa ao sur para pasar o inverno, nas costas de Europa occidental, desde Dinamarca ao norte da pen\u00ednsula Ib\u00e9rica (tam\u00e9n visita Galicia); a costa atl\u00e1ntica dos Estados Unidos, a costa pac\u00edfica de Am\u00e9rica do Norte, desde o extremo sur do Canad\u00e1 ata Baixa California e a costa do nord\u00e9s da China, Corea e o Xap\u00f3n.\nEsta especie adoitaba ser unha ave estritamente costeira en inverno, que rara vez abandonaba os esteiros de marea, onde se alimenta de \"Zostera marina\" e de algas \"Ulva\". Por\u00e9n, a finais do s\u00e9culo XX, comezou a usar as terras agr\u00edcolas pr\u00f3ximas \u00e1 costa, para alimentarse de herbas e cereais de inverno. Esta pode ser unha conduta aprendida doutras especies de gansos. A presi\u00f3n por falta de alimento tam\u00e9n puido ser un importante est\u00edmulo para producir este cambio, dado que a poboaci\u00f3n mundial se incrementou m\u00e1is de dez veces ata alcanzar os 400\u00a0000-500\u00a0000 individuos contra mediados da d\u00e9cada de 1980, posiblemente superando a capacidade de carga dos esteiros. Na estaci\u00f3n de cr\u00eda, usa as zonas costeiras h\u00famidas da tundra tanto para alimentarse coma para criar.\n\u00c9 unha das especies \u00e1s que se aplica o \"Acordo sobre a Conservaci\u00f3n de Aves Acu\u00e1ticas Migratorias Africano-Euroasi\u00e1tico\" (AEWA).\nComportamento.\nF\u00f3ra da \u00e9poca de cr\u00eda, estas aves viven agrupadas en grandes bandadas. As bandadas desta especie non adoitan voar na t\u00edpica formaci\u00f3n en V, sen\u00f3n que voan rapidamente mais sen ali\u00f1arse. As s\u00faas rutas migratorias non est\u00e1n fixadas xeneticamente, sen\u00f3n que os individuos de cada subpoboaci\u00f3n te\u00f1en que aprender as s\u00faas rutas. Alim\u00e9ntanse de herba, musgos, liques e plantas acu\u00e1ticas.\nSon mon\u00f3gamos pero forman unha nova parella se perden o seu compa\u00f1eiro. A \u00e9poca de cr\u00eda empeza en xu\u00f1o pouco despois de que chegan aos seus terreos de reproduci\u00f3n. Os gansos cabecinegros reprod\u00facense en colonias na tundra costeira \u00e1rtica. Tam\u00e9n adoitan criar nas illas costeiras. Normalmente forman pequenas colonias de nidificaci\u00f3n situadas en lugares altos e secos da tundra. Non \u00e9 infrecuente que fagan os ni\u00f1os nas proximidades de onde hai gaivotas e as rapaces, a\u00ednda que non tan frecuentemente coma os gansos \"Anser canagicus\". O seu ni\u00f1o ten forma de cunca, revestido internamente de herba e penuxe, situado nun lugar elevado. Habitualmente po\u00f1en de tres a cinco ovos. Os polos eclosionan tras 24 a 26 d\u00edas de incubaci\u00f3n e o seu desenvolvemento tarda uns 40 d\u00edas. Unha vez que nacen os polos seguen \u00e1s s\u00faas familias aos lagos, r\u00edos e esteiros da zona de cr\u00eda. O v\u00ednculo de parella desaparece neste per\u00edodo. Os machos deixan as femias trala eclosi\u00f3n para xuntarse en grupos de machos. Neste per\u00edodo prod\u00facese a muda, que dura desde mediados de xullo ata mediados de agosto. En agosto as cr\u00edas adquiren a capacidade de voo.\nV\u00e9xase tam\u00e9n.\nLigaz\u00f3ns externas.\nEn ingl\u00e9s:"}
{"id": "470105", "revid": "27155", "url": "https://gl.wikipedia.org/wiki?curid=470105", "title": "Ganso de cara negra", "text": ""}
{"id": "470106", "revid": "27155", "url": "https://gl.wikipedia.org/wiki?curid=470106", "title": "Branta bernicla", "text": ""}
{"id": "470112", "revid": "23204", "url": "https://gl.wikipedia.org/wiki?curid=470112", "title": "Julian Alaphilippe", "text": "Julian Alaphilippe, nado en Saint-Amand-Montrond o 11 de xu\u00f1o de 1992, \u00e9 un ciclista franc\u00e9s.\nTraxectoria.\nDende os seis anos viviu en D\u00e9sertines, no departamento de Allier e logo de realizar os estudos primarios continuou na formaci\u00f3n profesional, logrando o certificado de aptitude profesional en mec\u00e1nica &lt;ref name=\"lequipe 06/07/16\"&gt;&lt;/ref&gt;.\nComezou no ciclismo con 7 ou 8 anos no equipo de Montmarault-Montlu\u00e7on, adestrado dende cadete polo seu primo Franck Alaphilippe. O seu irm\u00e1n Bryan tam\u00e9n se converter\u00e1 nun ciclista profesional.\nNesta primeira etapa salientou no ciclocr\u00f3s, foi medalla de prata no campionato do mundo j\u00fanior de 2010 tras o local Tom\u00e1\u0161 Paprstka&lt;ref name=\"eurosport 26/04/15\"&gt;&lt;/ref&gt;. Entrou a formar parte do equipo Arm\u00e9e de terre, logrando os seus primeiros resultados en ruta en 2011 ao quedar primeiro na carreira de La Gainsbarre, e dous anos m\u00e1is tarde quedou entre os cinco primeiros nunha tirada do Tour da Breta\u00f1a. Foi campi\u00f3n de Francia de ciclocr\u00f3s en 2012 e 2013.\nPrimeiros anos como profesional.\nEn 2013 converteuse en corredor profesional no equipo continental Etixx-iHNed, e reserva do equipo World Tour Omega Pharma-Quick Step. Non obstante, decidiu consagrarse por enteiro ao ciclismo en ruta, ga\u00f1ou a cuarta tirada do Tour da Breta\u00f1a, o Gran Premio S\u00fcdk\u00e4rnten e a terceira tirada da Volta a Turinxia. Para al\u00e9n destes tres \u00e9xitos para o seu equipo, ga\u00f1ou unha tirada do Tour de l'Avenir. Seleccionado para o campionato de ciclismo en ruta sub 23 de 2013 en Florencia quedou noveno tras liderado en solitario durante alg\u00fan tempo a carreira.\nNa tempada 2014 xuntouse ao Omega Pharma-Quick Step e co novo equipo foi terceiro na primeira tirada da Volta a Catalu\u00f1a e segundo na quinta , logrando as\u00ed os seus primeiros puntos para o World Tour, o m\u00e1is alto nivel do ciclismo profesional. Rematou cuarto no Tour de l'Ain ga\u00f1ando a cuarta tirada e liderando a clasificaci\u00f3n ao mellor novo e mais ao mellor velocista.\n2015. Ano revelaci\u00f3n.\nComezou a se facer co\u00f1ecido ao p\u00fablico nas Cl\u00e1sicas das Ardenas ao quedar en s\u00e9timo lugar na Amstel Gold Race o 19 de abril que ga\u00f1ou o seu compa\u00f1eiro de equipo Micha\u0142 Kwiatkowski nesta sesi\u00f3n de cl\u00e1sicos. Tres d\u00edas despois na s\u00faa primeira participaci\u00f3n na La Fl\u00e8che Wallonne quedou mellor colocado que o seu compa\u00f1eiro Kwiatkowski na ascensi\u00f3n final do Mur de Huy e seguindo as indicaci\u00f3ns do seu director deportivo Tom Steels disputou a vitoria &lt;ref name=\"sport24 24/04/15\"&gt;.&lt;/ref&gt;, rematando en segundo lugar tras Alejandro Valverde. O 26 de abril, para a s\u00faa primeira Liexa-Bastogne-Liexa formou parte do grupo de corredores que disputou a vitoria e de novo logrou a segunda posici\u00f3n tras Valverde, convert\u00e9ndose na mellor actuaci\u00f3n dun franc\u00e9s tras Laurent Jalabert na edici\u00f3n de 1998. Pouco despois participou no Tour de Romand\u00eda, logrando dous podios nas s\u00faas tiradas. O 4 de maio de 2015 o equipo Etixx-Quick Step anunciou a prolongaci\u00f3n do seu contrato ata 2017. No Tour de California foi terceiro na contra o reloxo, e ga\u00f1ou a tirada ra\u00ed\u00f1a con remate no monte Baldy, superando a grandes escaladores como Sergio Henao ou Robert Gesink po\u00f1\u00e9ndose \u00e1 cabeza da clasificaci\u00f3n xeral para rematar ao finalizar o Tour de California segundo a tres segundos de Peter Sagan&lt;ref name=\"eurosport17/05/2015\"&gt;Peter Sagan coiffe Julian Alaphilippe sur le poteau \"Eurosport\", 17 de maio de 2015&lt;/ref&gt;.\nSeleccionado para a ruta elite do campionato do mundo de Richmond, foi un dos xefes de fila franceses con Tony Gallopin, Arnaud D\u00e9mare e Nacer Bouhanni mais, abandonou a carreira afectado por mononucleose po\u00f1endo fin \u00e1 tempada.\n2016. Confirmaci\u00f3n.\nAlaphilippe volveu adestrar co seu equipo en xaneiro e en febreiro participou no Tour da Provenza, sen chegar a rematalo. Malia a s\u00faa preparaci\u00f3n truncada pola enfermidade, chegou en forma para as Cl\u00e1sicas das Ardenas, terminando sexto na Amstel Gold Race e segundo na Fl\u00e8che wallonne tras Alejandro Valverde. Volveu ga\u00f1ar a tirada ra\u00ed\u00f1a do Tour de California e mesmo finalmente encabezou a competici\u00f3n norteamericana, convert\u00e9ndose no primeiro franc\u00e9s en ga\u00f1ala.\nQuedou en quinta posici\u00f3n no pr\u00f3logo do Crit\u00e9rium du Dauphin\u00e9 que se disputa en monta\u00f1a e segundo a segunda tirada, quedando ao rematar a competici\u00f3n sexto na clasificaci\u00f3n xeral a 51 segundos do vencedor Christopher Froome, liderando a clasificaci\u00f3n dos novos e demostrando as s\u00faas boas aptitudes en alta monta\u00f1a. Decontado participou no campionato de Francia en ruta en Vesoul, partindo como favorito e malia participar en varios ataques non logrou estar na escapada decisiva constitu\u00edda por Arthur Vichot, Tony Gallopin e Alexis Vuillermoz, quedando Alaphilippe en quinto lugar.\nNa s\u00faa primeira participaci\u00f3n no Tour de Francia levou dende a segunda ata a s\u00e9tima tirada o maillot branco, que indica o mellor novo. Canda Romain Bardet e Warren Barguil formou a selecci\u00f3n francesa de carreira en ruta nos Xogos Ol\u00edmpicos de 2016 e tam\u00e9n participou no contra o reloxo. Quedou cuarto na proba en ruta e trix\u00e9simo segundo na contra o reloxo . No Campionato Europeo de Ciclismo en Ruta foi xefe de filas do equipo franc\u00e9s na carreira en estrada clasific\u00e1ndose en segundo lugar tras Peter Sagan.\n2017. Primeiras vitorias no circu\u00edto do World Tour.\nAlaphilippe comezou a s\u00faa preparaci\u00f3n para as carreiras de primavera no Tour de Abu Dhabi e na Par\u00eds-Niza. Logo destas d\u00faas carreiras do World Tour quedou en quinta posici\u00f3n, liderando a clasificaci\u00f3n ao mellor novo. Na Par\u00eds-Niza logrou o maillot verde da clasificaci\u00f3n por puntos e ga\u00f1ou a cuarta tirada, unha escalada contra o reloxo. A s\u00faa primeira vitoria profesional na disciplina e asemade a s\u00faa primeira vitoria no circu\u00edto do World Tour. Na Mil\u00e1n-Sanremo terminou terceiro tras Kwiatkowski e Sagan. Na Volta ao Pa\u00eds Vasco mancouse nun xeonllo e non puido participar nas Cl\u00e1sicas das Ardenas, o seu primeiro grande obxectivo da tempada. nin no Tour de Francia. Volveu \u00e1 competici\u00f3n no GP Pino Cerami en xullo e logo participou na Volta a Burgos para preparar a Volta a Espa\u00f1a. Canda Fernando Gaviria e Maximiliano Richeze prolongou en agosto o seu contrato co equipo Quick-Step Floorst.\nNa Volta a Espa\u00f1a f\u00edxose coa vitoria na oitava tirada nunha contenda con Rafal Majka e formou parte da selecci\u00f3n francesa na carreira en estrada do Campionato do Mundo de Ciclismo en Ruta que se celebrou en Bergen. Foi xefe de fila e rematou na d\u00e9cima posici\u00f3n. No Giro da Lombard\u00eda acabou segundo tras Vincenzo Nibali.\n2018. Vitorias nas cl\u00e1sicas e no Tour de Francia.\nPrincipiou a tempada 2018 en Am\u00e9rica do Sur competindo na primeira edici\u00f3n da Colombia Oro y Paz, ga\u00f1ou a cuarta tirada e quedou s\u00e9timo na clasificaci\u00f3n xeral, a 50 segundos do vencedor Egan Bernal. E unhas semanas despois logrou a terceira posici\u00f3n na tirada ra\u00ed\u00f1a do Tour de Abu Dhabi para rematar tam\u00e9n cuarto na proba. En Europa debutou en marzo na Par\u00eds-Niza como o l\u00edder do seu equipo pero ao acabar a carreira quedou no posto dezaoito.\nQuedou f\u00f3ra da batalla entre favoritos na Mil\u00e1n-Sanremo pero preparou as Cl\u00e1sicas das Ardenas na Volta ao Pa\u00eds Vasco conseguindo a vitoria nas d\u00faas primeiras tiradas e vestiu o maillot amarelo de l\u00edder ao longo de tres d\u00edas.\nTras un s\u00e9timo lugar na Amstel Gold Race, o 18 de abril ga\u00f1ou a s\u00faa primeira gran cl\u00e1sica, a Fl\u00e8che Wallonne, superando a Alejandro Valverde. Foi cuarto na Liexa-Bastogne-Liexa que ga\u00f1ou o seu compa\u00f1eiro de equipo Bob Jungels. En xu\u00f1o participou no Crit\u00e9rium du Dauphin\u00e9 e ga\u00f1ou a cuarta tirada por diante de Daniel Martin, Geraint Thomas e Romain Bardet finalizando no posto vix\u00e9simo primeiro na xeral .\nParticipou no Tour de Francia co obxectivo de lograr ga\u00f1ar unha das tiradas e de axudar a Bob Jungels na clasificaci\u00f3n xeral; o seu primeiro obxectivo logrouno o 17 de xullo ao ga\u00f1ar a d\u00e9cima tirada nos Alpes, e asemade f\u00edxose co maillot do gran premio da monta\u00f1a. Venceu unha segunda tirada, a d\u00e9cimo sexta, desta volta nos Pireneos. Unha semana despois do remate do Tour, adxudicouse a s\u00faa segunda cl\u00e1sica da tempada, nun sprint a dous venceu a Bauke Mollema na Cl\u00e1sica de San Sebasti\u00e1n. Ga\u00f1ou logo a Volta a Gran Breta\u00f1a e mais a Volta a Eslovaquia, e quedou oitavo no Campionato do Mundo de ruta.\n2019. Vitoria na Mil\u00e1n-Sanremo e quinto do Tour de Francia.\nAo comezo da tempada ga\u00f1ou d\u00faas tiradas da Volta a San Juan e terminou segundo na clasificaci\u00f3n xeral tras Winner Anacona. Logo segue a competir no Tour Colombia, ga\u00f1ando cuarta tirada e quedando s\u00e9timo na xeral. O 9 de marzo ga\u00f1ou a trix\u00e9sima edici\u00f3n da Strade Bianche ao superar nos hect\u00f3metros finais os seus dous compa\u00f1eiros de escapada, o belga Wout Van Aert e o dan\u00e9s Jakob Fuglsang, convert\u00e9ndose as\u00ed no primeiro franc\u00e9s en ga\u00f1ar esta cl\u00e1sica italiana e logrando para o seu equipo a s\u00faa quinta vitoria da tempada. A semana seguinte, adxudicouse ao sprint a segunda e terceira tirada da Tirreno-Adri\u00e1tico e conclu\u00edu finalmente na sexta praza.\nParte o 23 de marzo como un dos grandes favoritos da Mil\u00e1n-Sanremo e no Poggio realizou un ataque que permitiu que se adintara un fato de corredores, arredor dunha ducia, adiantarse na cabeza da carreira e malia os ataques de Oliver Naesen, Matteo Trentin e Matej Mohoric nos tres \u00faltimos quil\u00f3metros, a vitoria xogouse ao sprint. Julian Alaphilippe logrou seguir o arrinque de Matej Mohoric, superouno e resistiu fronte a outros corredores ata a li\u00f1a de meta polo que logrou as\u00ed o seu primeiro Monumento, po\u00f1\u00e9ndose tam\u00e9n na cabeza da clasificaci\u00f3n mundial da UCI por diante do espa\u00f1ol Alejandro Valverde e do esloveno Primo\u017e Rogli\u010d.\nNa Volta ao Pa\u00eds Vasco de abril, logrou a cuarta praza na contra o reloxo inicial e ga\u00f1ou a segunda tirada mais unha ca\u00edda na terceira as\u00ed como as malas condici\u00f3ns clim\u00e1ticas fixeron que se retirase. O 24 de abril ga\u00f1ou por segundo ano consecutivo a Fl\u00e8che Wallonne por diante de Jakob Fuglsang e Diego Ulissi. Na Liexa Bastogne Liexa non logrou m\u00e1is que praza dezaseis e tras un descanso volveu \u00e1 competici\u00f3n no Crit\u00e9rium du Dauphin\u00e9, logrando facerse coa sexta tirada, a s\u00faa d\u00e9cima vitoria da tempada, e asemade pomou posesi\u00f3n do maillot ao mellor escalador que conservou ata o remate da proba.\nNo Tour de Francia, acadou por mor dunha escapada en solitario a terceira tirada en \u00c9pernay e mais apa\u00f1ou o maillot amarelo tir\u00e1ndollo a Mike Teunissen. Tres d\u00edas despois, na sexta tirada perdeu o maillot amarelo fronte a Giulio Ciccone para recuperalo na oitava grazas a unha persecuci\u00f3n con Thibaut Pinot do vencedor da xornada Thomas De Gendt. Obtivo unha nova vitoria na tirada trece, o contra o reloxo de Pau, o 19 de xullo. Non obstante, na d\u00e9cimo novena tirada perdeu o maillot amarelo en beneficio de Egan Bernal, e a\u00ednda que tentou conservar a s\u00faa segunda praza na tirada seguinte, a ascensi\u00f3n ao Val Thorens mais non fon quen, e case non puido seguir ao seu compa\u00f1eiro Enric Mas na ascensi\u00f3n, o que supuxo que na clasificaci\u00f3n xeral super\u00e1rano Geraint Thomas, Steven Kruijswijk e Emanuel Buchmann, rematando o Toru na quinta posici\u00f3n, a catro minutos e cinco segundos do vencedor, Egan Bernal. Non obstante, logrou por unanimidade do xurado o premio \u00e1 combatividade."}
{"id": "470124", "revid": "85894", "url": "https://gl.wikipedia.org/wiki?curid=470124", "title": "Cach\u00e1n, Riotorto, Riotorto", "text": "Cach\u00e1n \u00e9 un lugar da parroquia de Riotorto, no concello lugu\u00e9s de Riotorto, na comarca de Meira. Segundo o IGE, en 2018 ti\u00f1a 6 habitantes (3 homes e 3 mulleres)."}
{"id": "470127", "revid": "82922", "url": "https://gl.wikipedia.org/wiki?curid=470127", "title": "Ribeirana", "text": ""}
{"id": "470128", "revid": "5863", "url": "https://gl.wikipedia.org/wiki?curid=470128", "title": "Merl\u00edn e familia e outras historias", "text": ""}
{"id": "470129", "revid": "5863", "url": "https://gl.wikipedia.org/wiki?curid=470129", "title": "Se o vello Sinbad volvese \u00e1s illas\u2026", "text": ""}
{"id": "470130", "revid": "5863", "url": "https://gl.wikipedia.org/wiki?curid=470130", "title": "Si o vello Sinbad volvese \u00e1s illas\u2026", "text": ""}
{"id": "470131", "revid": "56817", "url": "https://gl.wikipedia.org/wiki?curid=470131", "title": "Golpe (mui\u00f1eira)", "text": "O golpe \u00e9 unha variante da mui\u00f1eira de ritmo lento na que non se executan figuras colectivas sen\u00f3n puntos diferentes para cada unha das parellas.\nRecorrendo ao cancioneiro de Casto Sampedro, alg\u00fans autores dubidan de que existan suficientes diferenzas morfol\u00f3xicas e ritmicas como para xustificar a s\u00faa diferenciaci\u00f3n da mui\u00f1eira. Estes analistas atopan s\u00f3 diferenzas no tempo musical, mais lento que o da mui\u00f1eira."}
{"id": "470132", "revid": "82922", "url": "https://gl.wikipedia.org/wiki?curid=470132", "title": "Ribeir\u00e1", "text": ""}
{"id": "470133", "revid": "82922", "url": "https://gl.wikipedia.org/wiki?curid=470133", "title": "Redonda (mui\u00f1eira)", "text": ""}
{"id": "470135", "revid": "1131", "url": "https://gl.wikipedia.org/wiki?curid=470135", "title": "Mutilaci\u00f3n xenital feminina", "text": ""}
{"id": "470136", "revid": "56817", "url": "https://gl.wikipedia.org/wiki?curid=470136", "title": "Koumanthio Zeinab Diallo", "text": "Koumanthio Zeinab Diallo, nada en Lab\u00e9 en 1956, \u00e9 unha escritora guineana en lingua francesa e lingua fula.\nTraxectoria.\nFormouse como enxe\u00f1eira agr\u00f3noma na Universidade Gamal Abdel Nasser de Conakry. Traballou como dinamizadora rural e consultora para o programa de desenvolvemento das Naci\u00f3ns Unidas, as\u00ed como para organizaci\u00f3ns non gobernamentais e organismos internacionais. Tam\u00e9n traballou como soci\u00f3loga en contextos rurais, investigando sobre os problemas de sa\u00fade, a violencia contra a muller e a mutilaci\u00f3n xenital feminina.\nFoi a primeira muller en publicar un libro de poes\u00eda en Guinea. A s\u00faa obra tam\u00e9n incl\u00fae relatos, novelas, literatura infantil e xuvenil e teatro.\n\u00c9 membro fundadora da secci\u00f3n guineana do PEN Club. En 2002 fundou canda a Bonata Dieng o Museo Fouta Djallon en Lab\u00e9."}
{"id": "470137", "revid": "98629", "url": "https://gl.wikipedia.org/wiki?curid=470137", "title": "Asasinato de Alexandre I de Serbia", "text": "O asasinato de Alexandre I de Serbia tivo lugar o no palacio real de Belgrado. No ataque foron asasinados tanto o rei serbio como a s\u00faa dona, a ra\u00ed\u00f1a Draga Ma\u0161in, e o acontecemento foi crucial na historia do pa\u00eds, xa que produciu unha mudanza de dinast\u00eda, de modelo pol\u00edtico e de orientaci\u00f3n en pol\u00edtica internacional.\nAlexandre ascendeu ao trono do seu pa\u00eds en 1889, o que non puxo fin aos continuos conflitos entre o seu pai, Milan I de Serbia, e a s\u00faa nai, Natalia Obrenovi\u0107. A este per\u00edodo de disputas entre os seus pais seguiu a formaci\u00f3n dun duunvirato de feito entre Alexandre e seu pai \u2014logo da eliminaci\u00f3n da rexencia\u2014, ata a s\u00faa toma do poder persoal en 1894. En 1897 e tras a ruptura entre Alexandre e a s\u00faa nai, reforzouse a alianza entre pai e fillo e p\u00faxose fin aos intentos de concordia co Partido Radical Popular. O poder gobernamental quedou nas mans do soberano, cunha prensa censurada e unhas Cortes controladas pola polic\u00eda do r\u00e9xime real.\nA comezos de 1900 Alexandre prometeu casar cunha princesa europea ese mesmo ano; a sucesi\u00f3n convert\u00e9rase daquela nun problema gobernamental. Con Milan xestionando a s\u00faa voda alem\u00e1 no estranxeiro, o primeiro ministro tam\u00e9n f\u00f3ra do pa\u00eds e a pesar da oposici\u00f3n de altos funcionarios e oficiais, Alexandre comunicou ao seu pai os seus plans de voda con Draga Ma\u0161in a comezos de xullo. Milan renunciou ao seu posto como comandante en xefe do Ex\u00e9rcito en protesta polos plans do seu fillo; os diversos rumores desfavorables \u00e1 futura ra\u00ed\u00f1a \u2014a quen se tachaba de filla dun demente e unha b\u00e9beda, de antiga amante de Milan e de est\u00e9ril\u2014 fixeron o anuncio da inminente voda moi impopular. Logo da voda, a nova soberana comezou a interferir nos asuntos de Goberno e a amosar unha grande influencia no seu marido, que tratou de mellorar a imaxe popular da s\u00faa dona. O rei tentou achegarse aos Radicais, que contaban con firme apoio ruso, pero isto non serviu para acabar coa oposici\u00f3n; carente da habilidade de seu pai para xestionar a pol\u00edtica interior, enfront\u00e1base a unha crise pol\u00edtica crecente. A nova aparecida na primavera de 1901 de que Draga simulara un embarazo \u2014cuxo parto era inminente\u2014 avivou o rexeitamento popular cara \u00e1 soberana. O fracaso de novos intentos de mellorar a reputaci\u00f3n da ra\u00ed\u00f1a deron paso a outra onda de represi\u00f3n da oposici\u00f3n.\nInc\u00f3modo como monarca constitucional, Alexandre tratou de interferir constantemente nos labores gobernamentais. Os Radicais, desexosos de acaparar o poder logo da s\u00faa gran vitoria electoral do ver\u00e1n de 1901, comezaron a afastarse do rei, ao que comezaron a culpar da grave crise econ\u00f3mica do pa\u00eds. No outono forzaron a dimisi\u00f3n do Goberno de coalici\u00f3n cos Progresistas. Formouse un novo Goberno co xeneral Cincar-Marcovi\u0107 \u00e1 fronte que inclu\u00eda militares e Radicais favorables ao rei. O gabinete tivo que enfrontarse ao rexeitamento da oposici\u00f3n e a unha gran manifestaci\u00f3n encabezada polos estudantes que o exixiu a implantaci\u00f3n dunha Constituci\u00f3n democr\u00e1tica. Tras a dura represi\u00f3n da marcha, o rei concentrou en si mesmo o poder gobernamental. Alexandre carec\u00eda ademais de firme apoio das potencias rexionais \u2014Austria-Hungr\u00eda e Rusia\u2014. Por outra banda, as relaci\u00f3ns cos veci\u00f1os Montenegro e con Bulgaria eran malas, debido \u00e1 permanente disputa polo control de Macedonia.\nO r\u00e9xime do rei Alexandre era cada vez m\u00e1is impopular en todas as clases sociais. En 1901 organizouse unha conspiraci\u00f3n contra o soberano, fundamentalmente de membros do corpo de oficiais; a prensa da oposici\u00f3n atizaba o descontento dos militares. A principios de 1903 a situaci\u00f3n era de gran tensi\u00f3n e o esmagamento das protestas de marzo e os plans do monarca de purgar o Ex\u00e9rcito de elementos desafectos aceleraron o plan para eliminalo.\nTemendo un golpe de man do rei contra eles, os confabulados decidiron atacar o palacio real a noite do . \u00c1s 2 da ma\u00f1\u00e1, en calma total, o palacio foi rodeado de acordo co plan. Os atacantes venceron os gardas do interior do palacio e procederon a empregar artillar\u00eda e dinamita para asegurarse da morte dos monarcas, aos que non lograban atopar. Os oficiais atoparon finalmente a c\u00e1mara segreda onde se escond\u00edan Alexandre e Draga, que a abandonaron tras serlles garantida a s\u00faa seguridade; inmediatamente, os conspiradores dispararon contra eles. Ademais dos monarcas, durante o golpe morreron o primeiro ministro, o ministro da Guerra e os irm\u00e1ns da ra\u00ed\u00f1a. Inmediatamente nomeouse un novo Goberno provisional e Pedro Kara\u0111or\u0111evi\u0107 foi chamado para ocupar o trono vacante.\nO golpe de Estado e o asasinato dos soberanos non foi unha revoluci\u00f3n, xa que non mudou o poder pol\u00edtico nin a orde social, sen\u00f3n un cambio de dinast\u00eda \u2014a Obrenovi\u0107 extinguiuse\u2014 e de goberno, as\u00ed como de pol\u00edtica internacional: o novo r\u00e9xime achegouse a Rusia e creceu a hostilidade cara a Austria-Hungr\u00eda, da que ata o momento Serbia dependera pol\u00edtica e economicamente.\nAntecedentes.\nPrimeiros anos de reinado.\nAlexandre ascendeu ao trono de Serbia ao abdicar seu pai Milan en 1889. A abdicaci\u00f3n, un triunfo do modelo de goberno parlamentario, non puxo fin aos continuos conflitos entre o exmonarca e a s\u00faa dona, Natalia Obrenovi\u0107, nos que se viron envoltos decot\u00edo os pol\u00edticos serbios. Durante esta primeira etapa de rexencia, os Radicais dominaron o Goberno grazas \u00e1 s\u00faa vitoria electoral de 1889. A este per\u00edodo de disputas entre os seus pais seguiulle a formaci\u00f3n dun duunvirato de feito entre Alexandre e seu pai \u2014logo da eliminaci\u00f3n da rexencia por ambos en abril de 1893\u2014, ata a s\u00faa toma do poder persoal en 1894. En maio dese mesmo ano restaurou a Constituci\u00f3n de 1869, m\u00e1is conservadora que a de 1888. Paulatinamente, e en especial pola decisi\u00f3n de Alexandre de permitir o regreso de seu pai a Serbia a comezos de 1895, ademais da abolici\u00f3n da Constituci\u00f3n de 1888 e a purga de funcionarios simpatizantes co partido, a relaci\u00f3n entre o rei e os Radicais foi empeorando. En 1897 e logo da ruptura entre Alexandre e s\u00faa nai \u2014m\u00e1is favorable que Milan aos Radicais\u2014, reforzouse a alianza entre pai e fillo e p\u00faxose fin aos intentos de concordia cos Radicais. O poder gobernamental quedou en mans do soberano, con Vladan \u0110or\u0111evi\u0107 como primeiro ministro -que non puidera elixir os ministros do seu Goberno-, unha Administraci\u00f3n purgada de Radicais, unha prensa censurada e unhas Cortes controladas pola polic\u00eda do r\u00e9xime real.\nCrise polo matrimonio do rei.\nO casamento do novo monarca, solteiro, enfrontou de novo aos seus proxenitores: a s\u00faa nai prefer\u00eda unha voda cunha princesa rusa ou montenegrina; o seu pai, con algunha princesa alem\u00e1. Tras varias xesti\u00f3ns nas cortes europeas nos \u00faltimos anos do s\u00e9culo, Alexandre prometeu a comezos de 1900 casar cunha princesa europea ese mesmo ano. A sucesi\u00f3n convert\u00e9rase para ent\u00f3n nun problema gobernamental.\nA candidata respaldada por Austria-Hungr\u00eda e o Imperio alem\u00e1n, a princesa Alexandra von Schaumburg-Lippe, proposta polos austroh\u00fangaros en marzo de 1900, pareceu recibir a aprobaci\u00f3n de Alexandre, que encargou en xu\u00f1o ao seu pai realizar as xesti\u00f3ns necesarias para organizar a voda. Esta deb\u00eda cimentar a alianza serbo-austroh\u00fangara e perpetuar o control pol\u00edtico de Milan.\nAlexandre, con todo, xa co\u00f1ecera a Draga Ma\u0161in \u2014doce anos maior que el\u2014, filla do antigo alcalde de \u0160abac e vi\u00fava dun enxe\u00f1eiro checo. Acollida baixo a protecci\u00f3n da ra\u00ed\u00f1a Natalia, converteuse na s\u00faa dama de compa\u00f1\u00eda na s\u00faa vila de Biarritz, onde a ra\u00ed\u00f1a se instalou en 1890. Alexandre co\u00f1eceuna en 1894 e namorou dela nunha visita \u00e1 s\u00faa nai en 1897. Atra\u00eddo por ela, permitiu o regreso de Natalia a Serbia en 1895 e, a\u00ednda que as intromisi\u00f3ns da s\u00faa nai fixeron que esta se volvese exiliar en xu\u00f1o de 1897, Draga regresou en outono ao pa\u00eds, xa como amante do rei, co\u00f1ecida como tal por toda a alta sociedade do pa\u00eds. Milan, a pesar do seu rexeitamento cara a Draga, tolerouna. Draga atraeu a Alexandre e logrou a s\u00faa promesa de matrimonio.\nCon Milan xestionando a s\u00faa voda alem\u00e1 no estranxeiro, o primeiro ministro tam\u00e9n f\u00f3ra do pa\u00eds e a pesar da oposici\u00f3n de altos funcionarios e oficiais, Alexandre comunicou ao seu pai os seus plans de voda con Draga a comezos de xullo. O d\u00eda seguinte, , o Consello de Ministros en pleno, oposto ao casamento, presentou a s\u00faa dimisi\u00f3n ao rei, non sen tentar infrutuosamente enviar ao exilio a Draga. O soberano aceptou a renuncia dos seus ministros despois de que estes proclamasen a futura voda e forzou a s\u00faa aceptaci\u00f3n polo bispo metropolitano da Igrexa ortodoxa serbia. Milan renunciou ao seu posto como comandante en xefe do Ex\u00e9rcito en protesta polos plans do seu fillo. Sen goberno polo rexeitamento dos posibles novos ministros a aceptar formar un, e con diversos rumores desfavorables \u00e1 futura ra\u00ed\u00f1a \u2014\u00e1 que se tachaba de filla dun demente e b\u00e9beda, de antiga amante de Milan e de est\u00e9ril\u2014, o anuncio da inminente voda resultou moi impopular.\nA pesar de lograr finalmente formar un novo gabinete, a oposici\u00f3n ao casamento segu\u00eda sendo intensa, especialmente entre os militares \u2014ning\u00fan xeneral aceptou converterse en ministro de Defensa do novo Goberno\u2014 e a alta sociedade da capital. A pesar dos temores de Alexandre de que o seu pai regresare e tratase de impedir a voda co apoio dos militares, Milan finalmente abandonou a idea, falto de apoio austroh\u00fangaro. O apoio ruso \u00e1 voda \u2014esaxerado polo embaixador en Belgrado\u2014, con todo, favoreceu os plans do rei e a popularidade final da cerimonia, que se celebrou o con m\u00e1is pompa da planeada inicialmente.\nLogo da voda, a nova ra\u00ed\u00f1a comezou a interferir nos asuntos de Goberno e a amosar unha grande influencia no seu marido, que tratou de mellorar a imaxe popular da s\u00faa dona. Realizouse unha purga dos pol\u00edticos e militares considerados desafectos e pr\u00f3ximos a Milan, do que Alexandre tem\u00eda que regresase con axuda austroh\u00fangara. Os intentos de que a parella real fose recibida nalgunha corte europea para aumentar o prestixio da nova ra\u00ed\u00f1a fracasaron.\nCrise din\u00e1stica.\nAlexandre estaba convencido da hostilidade dos Radicais e da s\u00faa colusi\u00f3n co Imperio ruso. Este convencemento, compartido polo seu pai, fixo que este regresase en 1897, volvese residir no palacio real e se convertese en xefe do Ex\u00e9rcito. Logo do anuncio de voda no ver\u00e1n de 1900 mentres se encontraba en Austria, Milan, contrario ao casamento, decidiu permanecer no exilio en Viena.\nA represi\u00f3n daqueles opostos ao seu matrimonio non acabou co rexeitamento a este, que continuou privadamente. O rei tratou de achegarse aos Radicais, que contaban co firme apoio ruso, pero isto non serviu para acabar coa oposici\u00f3n. O monarca, carente da habilidade de seu pai para xestionar a pol\u00edtica interior, enfront\u00e1base a unha crise pol\u00edtica crecente. Os partidarios do seu pai foron apartados da Administraci\u00f3n e do Ex\u00e9rcito. A inesperada morte de Milan por mor da gripe o eliminou, con todo, parte da aprensi\u00f3n da ra\u00ed\u00f1a \u00e1 s\u00faa intervenci\u00f3n.\nEn marzo Alexandre aceptou relevar o goberno e encargar a formaci\u00f3n dun novo a Radicais \u2014divididos axi\u00f1a entre partidarios do acordo co monarca e opostos a dito acordo\u2014 e Progresistas, que redactaron unha nova Constituci\u00f3n \u2014promulgada o \u2014 que puxo fin ao goberno persoal do rei que comezara en 1894. A pesar do seu conservadorismo, a nova Constituci\u00f3n recurtaba notablemente os poderes do soberano e transfer\u00edaos \u00e1s novas Cortes bicamerais. Alexandre continuaba podendo, con todo, controlar a composici\u00f3n do Consello de Ministros e limitar a influencia dos Radicais, de novo triunfadores nas elecci\u00f3ns de xullo de 1901.\nA promulgaci\u00f3n da Constituci\u00f3n, outorgada en parte para asegurar os dereitos do herdeiro ao trono que se supu\u00f1a estaba a punto de nacer, precedeu a un novo esc\u00e1ndalo. A finais do ver\u00e1n de 1900 e a pesar de que aquilo constitu\u00eda unha confesi\u00f3n de relaci\u00f3ns previas ao matrimonio, o Goberno anunciara por orde real o embarazo da ra\u00ed\u00f1a. Avisados por Natalia da esterilidade de Draga, os rusos decidiron enviar os seus propios m\u00e9dicos a examinar a ra\u00ed\u00f1a; estes certificaron o falso embarazo e a enfermidade da ra\u00ed\u00f1a, que sufr\u00eda un tumor. Draga volveu simular embarazos o ano seguinte, e a nova de que non haber\u00eda herdeiro avivou o rexeitamento popular cara \u00e1 soberana. O fracaso de novos intentos de mellorar a reputaci\u00f3n da ra\u00ed\u00f1a deron paso a outra onda de represi\u00f3n da oposici\u00f3n. O esc\u00e1ndalo fixo que Alexandre, consciente do descr\u00e9dito popular que acarreara, tratase de apoiarse cada vez m\u00e1is nos rusos para restaurar a s\u00faa imaxe e, en especial, nunha recepci\u00f3n imperial \u00e1 parella real, que nunca chegou a celebrarse.\nAs novas elecci\u00f3ns do ver\u00e1n deron unha ampla vitoria aos Radicais. O novo Parlamento albergou intensas sesi\u00f3ns con duras cr\u00edticas da oposici\u00f3n \u00e1 situaci\u00f3n do pa\u00eds e ao rei, que este non aceptou. Inc\u00f3modo como monarca constitucional, tratou de interferir constantemente nos labores gobernamentais. Os Radicais, desexosos de acaparar o poder logo da s\u00faa gran vitoria electoral, comezaron a afastarse do rei, ao que comezaron a culpar da grave crise econ\u00f3mica do pa\u00eds. En outono, forzaron a dimisi\u00f3n do Goberno de coalici\u00f3n cos Progresistas.\nO formouse un novo Goberno co xeneral Dimitrije Cincar-Marcovi\u0107 \u00e1 fronte que inclu\u00eda militares e Radicais favorables ao rei. O seu programa inclu\u00eda a reforma da Constituci\u00f3n e o intento de recuperar o apoio dos partidos pol\u00edticos ao monarca. En realidade, o gabinete tivo que enfrontarse ao rexeitamento da oposici\u00f3n e a unha gran manifestaci\u00f3n encabezada polos estudantes que o exixiu a implantaci\u00f3n dunha Constituci\u00f3n democr\u00e1tica. Logo da dura represi\u00f3n da marcha, que acabou coa intervenci\u00f3n do Ex\u00e9rcito, varios mortos e m\u00e1is de cen detidos, o soberano suspendeu o d\u00eda seguinte a Constituci\u00f3n durante arredor dunha hora, o suficiente como para cambiar diversas leis fundamentais, entre elas a electoral ou a de prensa. A nova lei e a intimidaci\u00f3n policial aos partidos obtiveron o resultado desexado: unhas novas Cortes favorables ao rei, que concentrou en si mesmo o poder gobernamental.\nMentres, en pol\u00edtica internacional, o pa\u00eds abandonara a s\u00faa proximidade a Austria-Hungr\u00eda que caracterizara o per\u00edodo de m\u00e1is estreita colaboraci\u00f3n entre Milan e Alexandre ata a s\u00faa ruptura polo matrimonio deste (1897-1900) para apoiarse en Rusia polo apoio que esta outorgara \u00e1 voda entre Alexandre e Draga. O amparo ruso foi, con todo, intermitente e condicionado, e levou ao empeoramento das relaci\u00f3ns co Imperio austroh\u00fangaro. Unha vez quebrantada a promesa de casar coa princesa alem\u00e1 en 1900, a actitude do emperador Guillerme II de Alema\u00f1a tam\u00e9n resultou hostil a Alexandre. Por outra banda, as relaci\u00f3ns co Principado de Montenegro e co Principado de Bulgaria eran malas, debido \u00e1 permanente disputa polo control de Macedonia. Os intentos de Alexandre de volver achegarse aos austroh\u00fangaros, que comezaron a finais de 1902, resultaron infrutuosos; Viena consideraba que os xestos do rei non eran m\u00e1is que un xeito de meter presi\u00f3n a San Petersburgo para obter o seu favor.\nConspiraci\u00f3ns contra a parella real.\nO r\u00e9xime do rei Alexandre era cada vez m\u00e1is impopular en todas as clases sociais. En 1901 organizouse unha conspiraci\u00f3n contra o soberano, fundamentalmente de membros do corpo de oficiais. Estes non s\u00f3 se encontraban insatisfeitos polo empeoramento da s\u00faa situaci\u00f3n econ\u00f3mica desde a marcha de Milan, sen\u00f3n que en xeral condenaban como un bald\u00f3n do corpo de oficiais a voda real cunha muller que consideraban de pasado promiscuo. A prensa da oposici\u00f3n atizaba o descontento dos militares. Os pol\u00edticos, pola contra, trataron sen \u00e9xito de chegar a un acordo co monarca. A comezos de 1903 a situaci\u00f3n era de gran tensi\u00f3n e o esmagamento das protestas de marzo e os plans do monarca de purgar o Ex\u00e9rcito de elementos desafectos aceleraron o plan para eliminalo.\nAdemais dos oficiais do Ex\u00e9rcito, a conspiraci\u00f3n contra Alexandre contou coa participaci\u00f3n de pol\u00edticos do Partido Liberal e do Progresista, a\u00ednda que non do Radical, a pesar de ser este o principal partido do pa\u00eds e de opo\u00f1erse ao rei. Os oficiais confabulados non contaban con pol\u00edtica ou filosof\u00eda de goberno m\u00e1is al\u00f3 da oposici\u00f3n ao monarca, uns por raz\u00f3ns personais e outros por convicci\u00f3ns nacionalistas. Os civ\u00eds tampouco ti\u00f1an un programa completamente definido; alg\u00fans deles eran antigos colaboradores do rei. A\u00ednda que xenericamente defend\u00edan un goberno parlamentario e constitucional e unha pol\u00edtica exterior favorable a Rusia, non exist\u00eda unanimidade.\nMentres os oficiais preparaban o plan para eliminar a parella real, os civ\u00eds preocup\u00e1ronse de buscar un substituto para o rei. Logo de descartar a posibilidade de candidatos rusos ou alem\u00e1ns pola oposici\u00f3n das potencias rivais, acordouse ofrecer o trono ao pretendente da familia rival aos Obrenovi\u0107, Pedro Karador\u0111evic, exiliado en Xenebra.\nPedro mostrou reticencias a asociarse aos conspiradores e as negociaci\u00f3ns lev\u00e1ronse a cabo principalmente a trav\u00e9s dos seus representantes, m\u00e1is dispostos que el mesmo a apoiar a tentativa. O ano 1902 os conspiradores empreg\u00e1ronse en descubrir a postura de Rusia e Austria-Hungr\u00eda respecto do golpe e a negociar con Pedro. Tam\u00e9n en estender a rede conspirativa \u00e1s provincias e \u00e1s distintas gornici\u00f3ns do pa\u00eds.\nEn varias ocasi\u00f3ns os confabulados pensaron estar a piques de ser descubertos e detidos pola polic\u00eda, especialmente logo das protestas de marzo de 1903, cando varios deles foron detidos. A dureza do goberno do primeiro ministro e xeneral Cincar-Markovi\u0107, a supresi\u00f3n das protestas de marzo de 1903, e o golpe de Estado real do acentuaron a oposici\u00f3n a Alexandre e aumentaron o n\u00famero de partidarios do golpe. A principios do ano abandon\u00e1ranse varios plans para asasinar os reis nas provincias pola dificultade de neutralizar o Goberno dende f\u00f3ra da capital.\nDesenvolvemento.\nOs \u00faltimos d\u00edas de maio os rumores sobre a conspiraci\u00f3n contra o matrimonio real eran tan intensos que este s\u00f3 se sent\u00eda seguro en palacio. O propio soberano recibira un aviso sobre a confabulaci\u00f3n o dun axente ruso chegado de Bulgaria.\nNerviosos tras os disturbios de marzo que produciran o encarceramento dalg\u00fans dos conspiradores e temendo un golpe de man do rei contra eles, o mesmo d\u00eda que o monarca recib\u00eda a confidencia do axente ruso os confabulados decidiron atacar o palacio real dous d\u00edas m\u00e1is tarde, a noite do .\nO plan consist\u00eda en enviar ao Palacio Vello de Belgrado vinte e oito oficiais, todos de provincias e sen mando en tropa na capital, para mandar tres batall\u00f3ns do 6.\u00ba Rexemento, o 7.\u00ba ao completo, unha bater\u00eda de artillar\u00eda e un escuadr\u00f3n de cabalar\u00eda, que deb\u00edan rodear o edificio e impedir o socorro ao rei. O ataque realizar\u00edase \u00e1s 2 da ma\u00f1\u00e1 do d\u00eda elixido, tras reunir os oficiais, que pasar\u00edan a tarde anterior en grupos separados. O tenente da garda Petar \u017divkovi\u0107 ofreceuse a abrirlles as portas do palacio. O capit\u00e1n da garda foi drogado.\nAo principio o golpe desenvolveuse de acordo ao plan previsto. Mentres o palacio quedaba sitiado arredor das doce e media, os conspiradores rodearon as residencias do primeiro ministro, do ministro de Interior e do de Guerra, e a do presidente do Senado. Tomaron tam\u00e9n as oficinas de Correos e Tel\u00e9grafos e o concello da capital. Non se informara aos soldados de por que se lles ordenaba marchar cara ao palacio real.\nEsa noite celebr\u00e1rase unha cea e concerto en palacio e o ministro da Guerra recibira unha carta sobre o inminente ataque, que non chegou a ler. Os soberanos retir\u00e1ranse \u00e1s s\u00faas habitaci\u00f3ns contra a medianoite. \u00c1s 2 da madrugada, en calma total, o palacio foi rodeado de acordo ao plan. Tras franquear as portas grazas \u00e1 axuda de \u017divkovi\u0107, os atacantes abalanz\u00e1ronse sobre a garda e incendiouse o palacio. Logo dun intento da garda de opo\u00f1erse aos oficiais que penetraran no palacio, \u017divkovi\u0107 ordenoulles non interpo\u00f1erse por orde do soberano.\nAo non encontrarse as chaves da porta da c\u00e1mara principal onde se esperaba encontrar aos reis, dinamitouse. Un dos axudantes de campo do rei, que deb\u00eda franquear o paso ao palacio e non o fixo, foi asasinado por Dragutin Dimitrijevi\u0107 \u00abApis\u00bb. A explosi\u00f3n fixo tremer o edificio e alarmou a veci\u00f1anza. A detonaci\u00f3n e os disparos alertaron aos xendarmes pr\u00f3ximos, que comezaron a disparar contra os asaltantes. Os xendarmes dunha comisar\u00eda pr\u00f3xima foron derrotados polos soldados que rodeaban o palacio e os do interior foron convencidos de que os soldados estaban al\u00ed por orde do rei, que pensaba exiliar a ra\u00ed\u00f1a aquela noite.\nOs atacantes venceron os gardas do interior do palacio; procederon ademais a empregar a artillar\u00eda e a dinamita para asegurarse da morte dos monarcas, aos que no lograban atopar. O palacio encontr\u00e1base en total escuridade, tras perderse a iluminaci\u00f3n el\u00e9ctrica, o que forzaba aos asaltantes a buscar os monarcas na penumbra das candeas. Temendo en calquera momento a chegada de tropas de auxilio ao rei e desconfiando das s\u00faas propias forzas, que desco\u00f1ec\u00edan o prop\u00f3sito para o que foran mobilizadas, os oficiais redobraron os seus esforzos para tratar de encontrar os soberanos.\nOs oficiais forzaron o axudante do rei, Lazar Petrovi\u0107, a chamalo para facerlle crer que o golpe fracasara e pod\u00eda abandonar o seu escondedoiro. Un dos oficiais atopou a c\u00e1mara segreda e ent\u00f3n Petrovi\u0107, tras tentar convencelos de que o rei non se encontraba nela, ofreceuse a facelo sa\u00edr a cambio da s\u00faa seguridade. Antes de sa\u00edr, o rei preguntou se pod\u00eda contar coa lealdade dos seus oficiais, que estes confirmaron para, a continuaci\u00f3n, dispararlle nada m\u00e1is abandonar o seu acocho. Petrovi\u0107, que ocultara unha arma e tratou de defender o monarca, caeu morto tam\u00e9n. A ra\u00ed\u00f1a, que se abalanzou sobre Alexandre para tratar de protexelo, recibiu dezaoito balazos; o rei trinta. A continuaci\u00f3n, os cad\u00e1veres dos monarcas foron mutilados con sabres. Os soberanos faleceron \u00e1s 3:50 da madrugada do .\nS\u00f3 ent\u00f3n os oficiais comunicaron \u00e1s tropas que ocupaban o palacio a morte do rei, que foi celebrada. Os corpos dos soberanos foron lanzados por unha vent\u00e1 do palacio ao xard\u00edn. Os cad\u00e1veres foron retirados en torno \u00e1s catro da ma\u00f1\u00e1, a petici\u00f3n do embaixador ruso, que se achegara ao palacio dende a s\u00faa residencia, a uns metros do mesmo.\nAdemais dos monarcas, durante o golpe morreron o primeiro ministro, o ministro da Guerra e os irm\u00e1ns da ra\u00ed\u00f1a, Nikola e Nikodije. O ministro de Interior, dado por morto, logrou sobrevivir ao ataque. O comandante da Divisi\u00f3n do Danubio, que tratou de opo\u00f1erse ao golpe e mobilizar tropas na s\u00faa contra, tam\u00e9n morreu.\nInmediatamente despois da morte dos soberanos os confabulados nomearon un novo Goberno provisional. Form\u00e1rono catro membros da conspiraci\u00f3n contra Alexandre xunto con seis representantes dos principais partidos, a\u00ednda que ning\u00fan dos seus dirixentes destacados, que naquel momento non se encontraban na capital. Encabezou o novo gabinete Jovan Avakumovi\u0107.\nOs cad\u00e1veres dos monarcas, xunto cos doutras v\u00edtimas do golpe, traslad\u00e1ronse \u00e1 igrexa de San Marcos en luxosos ata\u00fades na madrugada do . Logo dun servizo relixioso ao que asistiron como testemu\u00f1as alg\u00fans dos confabulados e que vixiou a xendarmer\u00eda, os soberanos foron enterrados arredor das 3 da ma\u00f1\u00e1.\nConsecuencias.\nA mesma ma\u00f1\u00e1 do d\u00eda 12 o novo Goberno restaurou a Constituci\u00f3n de 1901 e convocou a Asemblea de Deputados () e o Senado o d\u00eda seguinte, segundo estaban constitu\u00eddos antes das elecci\u00f3ns de 1903. Os conspiradores, con todo, carec\u00edan dun programa pol\u00edtico m\u00e1is al\u00f3 da s\u00faa oposici\u00f3n aos monarcas asasinados. A maior\u00eda defend\u00eda un regreso \u00e1 dinast\u00eda Kara\u0111or\u0111evi\u0107, a\u00ednda que unha minor\u00eda avogaba pola creaci\u00f3n dunha rep\u00fablica, algo inaceptable para Austria-Hungr\u00eda e Rusia, polo que se optou finalmente por chamar a Pedro I de Serbia.\nO golpe de Estado e o asasinato dos soberanos non foi unha revoluci\u00f3n, xa que non mudou o poder pol\u00edtico nin a orde social, sen\u00f3n unha mudanza de dinast\u00eda \u2014a Obrenovi\u0107 extinguiuse\u2014 e de goberno, as\u00ed como de pol\u00edtica internacional: o novo r\u00e9xime achegouse a Rusia e creceu a hostilidade cara a Austria-Hungr\u00eda, da que ata o momento Serbia dependera pol\u00edtica e economicamente. A nova etapa que comezou co asasinato de Alexandre, Draga e parte do seu Goberno levou a unha crecente independencia econ\u00f3mica do Imperio austroh\u00fangaro, unha maior liberdade pol\u00edtica, e un retorno \u00e1 pol\u00edtica nacionalista e expansionista, que aumentou os conflitos cos pa\u00edses veci\u00f1os."}
{"id": "470148", "revid": "89787", "url": "https://gl.wikipedia.org/wiki?curid=470148", "title": "Nicol\u00f2 Melli", "text": "Nicol\u00f2 Melli, nado o 26 de xaneiro de 1991 en Reggio Emilia, \u00e9 un xogador profesional de baloncesto italiano que actualmente xoga para o Olimpia Milano da Lega Basket Serie A.\nTraxectoria.\nO 8 de xullo de 2017, Melli asinou un contrato de tres anos co Fenerbah\u00e7e.\nO 25 de xullo de 2019, Melli asinou cos New Orleans Pelicans. O 22 de outubro de 2019, Melli debutou na NBA facendo 14 puntos, 5 rebotes e 2 asistencias na derrota dos Pelicans por 122\u2013130 contra os Toronto Raptors. O 12 de febreiro de 2020, Melli substitu\u00edu a Deandre Ayton para disputar co World Team o Rising Stars Challenge do All-Star Weekend da NBA de 2020.\nO 26 de marzo de 2021, Melli foi traspasado \u00f3s Dallas Mavericks xunto a JJ Redick a cambio de James Johnson e Wes Iwundu.\nO 9 de xullo de 2021, f\u00edxose oficial a volta de Melli \u00f3 baloncesto europeo, tras asinar co Olimpia Milano italiano un contrato por tres tempadas."}
{"id": "470152", "revid": "7523", "url": "https://gl.wikipedia.org/wiki?curid=470152", "title": "Mike Daum", "text": "Mike Daum, nado o 30 de outubro de 1995 en Kimball, Nebrasca, \u00e9 un xogador profesional de baloncesto estadounidense que actualmente xoga para o Anadolu Efes SK turco.\nTraxectoria.\nTras non ser elixido no Draft da NBA de 2019, Daum xogou a Liga de Ver\u00e1n da NBA cos Portland Trail Blazers. O 27 de xullo de 2019, anunciouse a s\u00faa fichaxe por unha tempada polo Obradoiro CAB da Liga ACB. O 21 de xullo de 2020, Daum e o Obradoiro chegaron a un acordo para renovar o contrato do xogador unha tempada m\u00e1is.\nTras d\u00faas tempadas en Santiago de Compostela, Daum asinou co Derthona Basket, acabado de ascender \u00e1 Lega Basket Serie A italiana."}
{"id": "470154", "revid": "89787", "url": "https://gl.wikipedia.org/wiki?curid=470154", "title": "Fletcher Magee", "text": "Fletcher Magee, nado o 13 de novembro de 1996 en Orlando, Florida, \u00e9 un xogador profesional de baloncesto estadounidense que xoga no KK Budu\u0107nost VOLI da Prva A Liga.\nTraxectoria.\nO 20 de xullo de 2019, anunciouse a s\u00faa fichaxe por unha tempada polo Obradoiro CAB da Liga ACB.\nO 25 de agosto de 2020, Magee asinou co KK Budu\u0107nost Podgorica montenegrino por unha tempada."}
{"id": "470155", "revid": "5863", "url": "https://gl.wikipedia.org/wiki?curid=470155", "title": "Merl\u00edn e familia i outras historias", "text": ""}
{"id": "470159", "revid": "7523", "url": "https://gl.wikipedia.org/wiki?curid=470159", "title": "Tofa\u015f SK", "text": ""}
{"id": "470160", "revid": "17467", "url": "https://gl.wikipedia.org/wiki?curid=470160", "title": "Promitheas Patras BC", "text": ""}
{"id": "470162", "revid": "98629", "url": "https://gl.wikipedia.org/wiki?curid=470162", "title": "SC Rasta Vechta", "text": "O Sports Club Rasta Vechta \u00e9 un club profesional de baloncesto da cidade de Vechta, Baixa Saxonia, que xoga na ProA, segunda categor\u00eda do baloncesto alem\u00e1n. Fundado en 1979, o Rasta Vechta pasou a maior parte da s\u00faa historia en divisi\u00f3ns inferiores do baloncesto alem\u00e1n, ata que en 2012 ascendeu \u00e1 ProA, a segunda categor\u00eda. En 2014 ascendeu por primeira vez na s\u00faa historia \u00e1 Bundesliga, e dende ent\u00f3n descendeu \u00e1 ProA e ascendeu de volta \u00e1 Bundesliga en varias ocasi\u00f3ns.\nPavill\u00f3n.\nO Rasta Vechta xoga os seus encontros como local no Rasta Dome. O pavill\u00f3n est\u00e1 situado na propia cidade de Vechta. Foi inaugurado o 12 de outubro de 2011. O recinto orixinariamente ti\u00f1a capacidade para 2.000 persoas, pero foi ampliado a 3.140 para cumprir os requirimentos da Basketball Bundesliga."}
{"id": "470163", "revid": "7523", "url": "https://gl.wikipedia.org/wiki?curid=470163", "title": "Sports Club Rasta Vechta", "text": ""}
{"id": "470165", "revid": "1131", "url": "https://gl.wikipedia.org/wiki?curid=470165", "title": "Montederramo a M\u00e1is", "text": "Montederramo a M\u00e1is (M.A.M.) \u00e9 unha agrupaci\u00f3n de electores independente creada no concello de Montederramo para concorrer \u00e1s elecci\u00f3ns municipais de 2019. Nela acadaron 266 votos, 3 conceller\u00edas, fronte aos 280 votos e 4 concellar\u00edas do Partido Popular de Galicia."}
{"id": "470180", "revid": "7523", "url": "https://gl.wikipedia.org/wiki?curid=470180", "title": "T\u00fcrk Telekom BK", "text": ""}
{"id": "470181", "revid": "89787", "url": "https://gl.wikipedia.org/wiki?curid=470181", "title": "Bo\u0161tjan Nachbar", "text": "Bo\u0161tjan \"Boki\" Nachbar, nado o 3 de xullo de 1980 en Slovenj Gradec, \u00e9 un ex xogador profesional de baloncesto esloveno. Actualmente traballa como observador nos Detroit Pistons da National Basketball Association (NBA).\nTraxectoria.\nNachbar foi elixido na 15\u00aa posici\u00f3n do Draft da NBA de 2002 polos Houston Rockets. En tres tempadas en Houston tan s\u00f3 xogou 10 minutos por encontro. En 2004 asinou cos New Orleans Hornets onde acadou 8 puntos en 21 minutos por partido. En 2006 foi traspasado \u00f3s New Jersey Nets a cambio de Marc Jackson e Linton Johnson.\nO 23 de xullo de 2013, Nachbar asinou un contrato de dous anos co FC Barcelona.\nO 18 de agosto de 2015, asinou un ano co CB Sevilla.\nO 14 de maio de 2018, Nachbar anunciou a s\u00faa retirada."}
{"id": "470182", "revid": "7523", "url": "https://gl.wikipedia.org/wiki?curid=470182", "title": "Bostjan Nachbar", "text": ""}
{"id": "470185", "revid": "23204", "url": "https://gl.wikipedia.org/wiki?curid=470185", "title": "Adolf L\u00fcderitz", "text": "Franz Adolf Eduard L\u00fcderitz, nado o 16 de xullo de 1834 en Bremen, e finado o 24 de outubro de 1886, foi un comerciante alem\u00e1n, fundador da primeira colonia alem\u00e1 na \u00c1frica do Suroeste.\nDeu tam\u00e9n o seu nome \u00e1 cidade namibia de L\u00fcderitz.\nTraxectoria.\nNaceu en Bremen, onde se ocupou do negocio de tabaco co seu pai. Desde 1854 at\u00e9 1859 viviu nos Estados Unidos.\n\u00c1 morte do seu pai, que morreu en 1878, Adolf L\u00fcderitz f\u00edxose cargo do negocio, no que tivo moito \u00e9xito. En 1881 estableceu unha f\u00e1brica en Lagos, na colonia brit\u00e1nica de \u00c1frica Occidental. A\u00ednda que non puido prosperar fronte a competencia estranxeira.\nA pesar deste fracaso, L\u00fcderitz mantivo os seus plans en \u00c1frica, encontrando o apoio do xove comerciante, tam\u00e9n brem\u00e9s, Heinrich Vogelsang. Ambos decidiron fundar unha colonia alem\u00e1 no suroeste de \u00c1frica, xa que esta zona nunca fora ocupada por ningunha outra potencia colonial. As\u00ed, en 1883 adquiriu terras al\u00ed, que colocou baixo a protecci\u00f3n do Imperio alem\u00e1n en 1884, dando orixe \u00e1 colonia da \u00c1frica Suroriental alem\u00e1.\nMorreu afogado no r\u00edo Orange o 24 de outubro de 1886."}
{"id": "470187", "revid": "23204", "url": "https://gl.wikipedia.org/wiki?curid=470187", "title": "Papamoscas negro", "text": "O papamoscas negro (Ficedula hypoleuca) \u00e9 unha pequena ave paseriforme da familia dos papamoscas do Vello Mundo (muscic\u00e1pidos). \u00c9 unha das catro especies de papamoscas de cor branca e negra do oeste do Pale\u00e1rtico, que se pode hibridar ata certo punto con \"Ficedula albicollis\". A especie reprod\u00facese na maior parte de Europa (inclu\u00edda Galicia) e oeste de Asia. \u00c9 migratoria, e pasa o inverno principalmente na \u00c1frica tropical. Xeralmente constr\u00fae os seus ni\u00f1os en buratos de carballos.\nEsta especie practica a polixinia, xeralmente \u00e9 b\u00edgamo, e o macho viaxa grandes distancias para atopar unha segunda parella. O macho apar\u00e9ase coa segunda femia e despois volve xunta a primeira para axudarlle a alimentar as cr\u00edas.\nO papamoscas negro come principalmente insectos, a\u00ednda que a s\u00faa dieta tam\u00e9n incl\u00fae outros artr\u00f3podos. \u00c9 com\u00fan que coma ara\u00f1as, formigas, abellas e outras presas similares.\nTen unha ampla \u00e1rea de distribuci\u00f3n e gran tama\u00f1o de poboaci\u00f3n, polo que ten un status \"pouco preocupante\" para a Uni\u00f3n Internacional para a Conservaci\u00f3n da Natureza (IUCN).\nTaxonom\u00eda.\nO papamoscas negro \u00e9 un muscic\u00e1pido, que forma parte dunha familia de paxaros cantores insect\u00edvoros. A palabra latina \"ficedula\" que d\u00e1 nome ao x\u00e9nero significa 'pequena ave comedora de figos'. O termo espec\u00edfico \"hypoleuca\" procede de ra\u00edces gregas e significa 'parte inferior branca'.\nA especie foi descrita por Carl Linnaeus no seu libro Fauna Svecica (1746), unha obra que non utilizaba nomenclatura binomial e que, por tanto, non \u00e9 v\u00e1lida na nomenclatura moderna. Posteriormente, na d\u00e9cima edici\u00f3n do seu Systema Naturae e na d\u00e9cima edici\u00f3n de Fauna Svecica (1761), Linnaeus confundiu este papamoscas coa papuxa das amoras (\"Sylvia atricapilla\") e co chasco rabipinto (\"Saxicola rubetra\"). Por tanto, o papamoscas negro carec\u00eda inicialmente dun nome binomial v\u00e1lido. A especie foi finalmente denominada \"Motacilla hypoleuca\" polo naturalista alem\u00e1n Peter Simon Pallas en 1764. Por\u00e9n, Pallas describiu a especie de maneira an\u00f3nima no ap\u00e9ndce dun cat\u00e1logo de vendas dunha colecci\u00f3n de Adriaan Vroeg, popularmente co\u00f1ecido entre os ornit\u00f3logos como \u201cAdumbratiunculae\u201d. A autor\u00eda da Adumbratiunculae puido despois ser atribu\u00edda a Pallas. Dada o car\u00e1cter an\u00f3nimo inicial da publicaci\u00f3n e que a autor\u00eda real foi inferida por probas externas, o C\u00f3digo Internacional de Nomenclatura Zool\u00f3xica propuxo que o nome de Pallas deber\u00eda aparecer entre corchetes no nome da especie. As\u00ed, a forma correcta do nome cinet\u00edfico completo desta ave \u00e9 \"Ficedula hypoleuca\" ([Pallas], 1764).\n\"Ficedula hypoleuca\" ten actualmente catro subespecies reco\u00f1ecidas: a nominal \"F. h. hypoleuca\" ([Pallas], 1764), \"F. h. speculigera\" (Bonaparte, 1850), \"F. h. iberiae\" (Witherby, 1928) e \"F. h. tomensis\" (Johansen, 1916). A subespecie \"F. h. muscipeta\" (Bechstein, 1792) consid\u00e9rase hoxe en d\u00eda sin\u00f3nimo de \"F. h. hypoleuca\", pero poder\u00eda representar outra verdadeira subespecie. O nome \"F. h. atricapilla\" (Linnaeus, 1766) \u00e9 un sin\u00f3nimo j\u00fanior subxectivo de \"F. h. hypoleuca\"; e o nome \"F. h. sibirica\" Khakhlov, 1915 non \u00e9 v\u00e1lido, pois a forma correcta \u00e9 \"F. h. tomensis\" (Johansen, 1916).\nDescrici\u00f3n.\nMide de 12 a 13,5\u00a0cm de longo. O macho reprodutor \u00e9 principalmente negro pola parte superior e branco pola inferior, cunha gran mancha branca nas \u00e1s, laterais da cola brancos e unha pequena mancha na fronte. A subespecie da pen\u00ednsula Ib\u00e9rica, \"iberiae\", ten unha mancha na fronte maior e unha mitra clara, cola completamente negra e unha mancha grande branca nas primarias da \u00e1. Os machos non reprodutores, as femias e os xuven\u00eds dos papamoscas negros substit\u00faen a cor negra pola marr\u00f3n clara e nese estado pode ser moi dif\u00edcil distinguilos doutros papamoscas \"Ficedula\", especialmente do \"Ficedula albicollis\", especie coa cal ademais poden hibridar en certa medida.\nO bico \u00e9 negro ten a forma ancha pero bicuda t\u00edpica dos insect\u00edvoros a\u00e9reos. Ademais de capturar insectos en voo, esta especie caza eirugas entre a follaxe dos carballos e insectos no chan. \u00c9 un migrante de primavera mais temper\u00e1n que o m\u00e1is a\u00e9reo papamoscas cincento (\"Muscicapa striata\"), e a s\u00faa canci\u00f3n alta, r\u00edtmica e melodiosa \u00e9 caracter\u00edstica das carballeiras en primavera.\nSon paxaros dos bosques caducos, parques e xard\u00edns, con preferencia polos carballos. Constr\u00faen un ni\u00f1o aberto nun burato dunha \u00e1rbore e ad\u00e1ptanse rapidamente a unha caixa de nidaci\u00f3n artificial con burato dianteiro. Po\u00f1en de 4 a 10 ovos.\nUnha especie moi similar das monta\u00f1as do Atlas \"Ficedula speculigera\" foi anteriormente clasificada como subespecie do papamoscas negro europeo.\nDistribuci\u00f3n e h\u00e1bitat.\nO papamoscas negro ten unha ampla \u00e1rea de distribuci\u00f3n e un gran tama\u00f1o de poboaci\u00f3n, polo cal a IUCN considera que o seu estado \u00e9 \"pouco preocupante\". Esrta especie ocupa \u00e1reas que abranguen moitos pa\u00edses de Europa e norte de \u00c1frica e est\u00e1 presente tam\u00e9n na zona asi\u00e1tica rusa. M\u00e1is especificamente, a subespecie nominal, \"F. h. hypoleuca\", habita no Reino Unido, Europa central e Escandinavia; \"F. h. speculigera\" habita en Marrocos, Alxeria e Tunisia; \"F. h. iberiae\" vive na pen\u00ednsula Ib\u00e9rica, e \"F. h. tomensis\" no leste de Europa e Rusia. A especie \u00e9 considerada errante nalgunhas zonas doutros pa\u00edses de \u00c1frica e sur de Asia, como Sud\u00e1n e Afganist\u00e1n. Pasa o inverno en \u00c1frica tropical.\n\u00c9 unha ave terrestre, que habita en bosques abertos e pechados e cidades. En 2005, a poboaci\u00f3n europea consider\u00e1base que era de 3 a 7 mill\u00f3ns de parellas.\nSistemas de apareamento.\nO papamoscas negro practica predominantemente un sistema de apareamento mixto con monogamia e polixinia. O seu sistema de apareamento foi descrito tam\u00e9n como polixinia sucesiva. Dentro deste \u00faltimo sistema, os machos abandonan o seu territorio unha vez que a parella primaria pon os primeiros ovos. Os machos despois crean un segundo territorio, presumiblemente para atraer unha femia secundaria coa que reproducirse. Incluso cando te\u00f1en \u00e9xito en adquirir unha segunda parella, os machos tipicamente tornan onda a primeira femia para proporcionarlle axuda eclusivamente a ela e as s\u00faas cr\u00edas. Os machos \u00e1s veces coidan ambas as parellas se os ni\u00f1os das femias primaria e secndaria non est\u00e1n moi afastados. O macho pode tam\u00e9n coidar ambas as parellas unha vez que as cr\u00edas da femia primaria emplumaron. O macho xeralmente non ten m\u00e1is de d\u00faas parellas, practicando a bigamia. Observ\u00e1ronse s\u00f3 dous casos de trixinia.\nDiferenzas de x\u00e9nero no comportamento de apareamento.\nO comportamento de apareamento do macho ten d\u00faas caracter\u00edsticas clave: deserci\u00f3n da femia primaria e politerritorialidade. O macho viaxa grandes distancias, unha media de 200\u20133500\u00a0m, para encontrar a s\u00faa segunda parella. Despois de reproducirse coa femia secundaria, os machos tornan coa s\u00faa primeira parella. Os machos desta especie son politerritoriais; os machos fanse con m\u00faltiples sitios de atraer unha femia. Unha vez que se reproduce con esta primeira femia, o macho procura m\u00e1is sitios de nidaci\u00f3n, normalmente a algunha distancia deste sitio da femia primaria, para atraer unha segunda femia para aparearse. Os machos que te\u00f1en mellor \u00e9xito na polixinia son tipicamente de maior tama\u00f1o, m\u00e1is vellos e m\u00e1is experimentados para chegar antes aos sitios de emparellamento.\nO comportamento da femia foi tam\u00e9n estudado en profundidade, especialmente debido a que algunhas femias aceptan a polixinia, mentres que outras poden manter relaci\u00f3ns monn\u00f3gamas. As primeiras femias nunha relaci\u00f3n pol\u00edxina non sofren moito en comparaci\u00f3n coas femias en situaci\u00f3n mon\u00f3gama. Estas femias primarias conseguen un maior \u00e9xito reprodutivo porque poden asegurarse unha axuda a tempo completo por parte do macho unha vez que retorna da s\u00faa busca dunha segunda parella. Por\u00e9n, a segunda femia a mi\u00fado sofre prexu\u00edzos pola polixinia. Estas femias te\u00f1en un 60% menos de cr\u00edas que as femias que te\u00f1en unha relaci\u00f3n mon\u00f3goama. Estes descubrimentos son conssistentes co modelo do limiar de polixinia. Ademais, a femia secundaria fai unha menor posta de ovos que a que probablemente poder\u00eda criar por si mesma.\nOutro comportamento que \u00e9 relativamente frecuente \u00e9 a pr\u00e1ctica de copulaci\u00f3n extra-parella. As\u00ed, o macho que practic isto ter\u00e1 un grupo de descendentes criados sucesivamente sen ning\u00fan investimento parental pola s\u00faa parte. A femia pode beneficiarse destas copulaci\u00f3ns extra-parella se a segunda femia se considera que ten xenes superiores ao do macho orixinal. Outro beneficio deste tipo de copulaci\u00f3ns \u00e9 que hai un incremento na variabilidade xen\u00e9tica. Por\u00e9n, as femias non est\u00e1n normalmente moi desexosas destas copulaci\u00f3ns extra-parella. Unha femia que que \u00e9 perseguida para realizar unha copulaci\u00f3n extra-parella permitir\u00e1 pasivamente que o macho copule con ela, ou se resistir\u00e1 e arriscarase a un dano causado pola agresi\u00f3n do macho.\nDispersi\u00f3n reprodutora.\nNun experimento realizado desde 1948 a 1964 no bosque de Dean en Gloucestershire, reexistr\u00e1ronse as localizaci\u00f3ns de 250 caixas de nidaci\u00f3n e despois analizados a s\u00faa ocupaci\u00f3n. A dispersi\u00f3n reprodutora media (a distancia entre ni\u00f1os sucesivos) do papamoscas negro vai de 52 a 133\u00a0m, cunha distancia media entre sitios de nidificci\u00f3n \u00e9 duns 45\u00a0m. Esta distancia depende tipicamente da densidade reprodutora de cada ano. O estudo encontrou poucas evidencias que indicasen unha diferenza en dispersi\u00f3n reprodutora entre distintos anos ou entre machos mon\u00f3gmos e pol\u00edxinos. Como resultado, pod\u00edan combinarse os datos para as categor\u00edas separadas. A dispersi\u00f3n reprodutora a distancias m\u00e1is longas poder\u00eda ter como resultado tanto unha fidelidade de parella coma un cambio de parella, e isto \u00faltimo ocorre ou cando a parella previa est\u00e1 a\u00ednda viva ou despois da morte da parella. Estud\u00e1ronse as distancias da dispersi\u00f3n reprodutora de aves que sobreviven m\u00e1is de tres estaci\u00f3ns reprodutoras, e os resultados mostraron que a fidelidade do sitio increment\u00e1base con m\u00e1is intentos sucesivos de apareamento. O mesmo estudo a longo prazo tam\u00e9n atopou que era m\u00e1is probable que os papamoscas negros m\u00e1is vellos, tanto machos coma femias, se movesen en distancias m\u00e1is curtas entre estaci\u00f3ns reprodutoras que as aves m\u00e1is novas. Cando se observaba que os machos reestablec\u00edan os seus lazos de parella, tend\u00edan a ocupar dcertas \u00e1reas que estaban preto do sitio de nidaci\u00f3n establecido na estaci\u00f3n reprodutora previa. Ademais, era menos probable que as femias volvesen a un sitio reprodutor anterior despois da morte ou divorcio da s\u00faa anterior parella. Cando unha parella se divorcia, observouse que as femias se mov\u00edan a unha maior distancia que os machos. Como resultado, as femias que mante\u00f1en as mesmas parellas de ano a ano acaban mov\u00e9ndose a distancis m\u00e1is curtas en cada per\u00edodo de apreamento que os que se divorcian. O divorcio ten pouca influencia na probbilidade de que os machos se mov\u00edan do seu sitio de nidificaci\u00f3n orixinal. O estudo encontrou que os machos que manti\u00f1an a mesma parella non se move a distancias significantivmente menores que os machos que se divorcian.\nEvoluci\u00f3n da polixinia.\nComo a maior\u00eda de especies de aves mostran comportamentos de apareamento mon\u00f3gamos, o comportamento polixinios dopapamoscas negro foi obxecto de moitas investigaci\u00f3ns. Hai tres principais hip\u00f3teses que tratan de explicar por que as femias se establecen polixiniamente cando dimin\u00fae a s\u00faa fitness global e \u00e9xito reprodutor comparado cunha relaci\u00f3n mon\u00f3gama.\nHip\u00f3tese do \"fillo sexy\".\nA primeira hip\u00f3tese \u00e9 a do \"fillo sexy\", que afirma que a\u00ednda que as femias experimenten unha perda reprodutiva inicial coa s\u00faa primeira xeraci\u00f3n, o \u00e9xito reprodutor da segunda xeraci\u00f3n compensa a perda inicial. A segunda xeraci\u00f3n dos machos crese que \u00e9 privilexiada porque herda o incremento da capacidade de apareamento, ou atractivo, dos seus pais e as\u00ed ter\u00e1 un elevado \u00e9xito en procurarse parellas cando madure. Como estes \"fillos sexys\" est\u00e1n dese\u00f1ados para ter un \u00e9xito reprodutor acrecentado, \u00e1 s\u00faa vez o \u00e9xito reprodutor da femia secundaria mellora. Por\u00e9n, alg\u00fans investigadores refutaron esta teor\u00eda, afirmando que os descendentes nacidos das femias secundarias ti\u00f1an unha mala nutrici\u00f3n, que fac\u00eda que tivesen uns tarsos m\u00e1is curtos e pesos menores que a proxenie de femias primarias e mon\u00f3gamas. Estes trazos fenot\u00edpicos contrib\u00faen a un menor \u00e9xito na adquisici\u00f3n de parella, rexeitndo a hip\u00f3tese do \u201cfillo sexy\u201d.\nHip\u00f3tese do engano.\nA segunda hip\u00f3tese afirma que o engano producido polo macho do papamoscas explica a elecci\u00f3n da femia de emparellarse cun macho xa emparellado, malia a diminuci\u00f3n relativa en \u00e9xito reprodutor. O engano prod\u00facese pola politerritorialidade dos machos, o que significa que os machos poden enganar as femias ao usaren territorios separados. Esta hip\u00f3tese intenta describir por que os machos desenvolveron o comportamento de politerritorialidade. As longas distancias que normalmente hai entre os sitios dos ni\u00f1os suxiren que os machos adquiren m\u00faltiples sitios para a nidaci\u00f3n para facilitar o engano da femia secundaria. Un estudo mostrou que as femias abandonan os machos despois de descubrir que el xa estaba emparellado, con tal que ela descubra isto antes da estaci\u00f3n de posta. Por\u00e9n, outro experimento co papamoscas negro europeo feito en Noruega obtivo resultados que refutan a hip\u00f3tese do engano. A femia secundaria neste estudo criaba ni\u00f1adas maiores que as femias primarias. O estudo tam\u00e9n mostrou que o engano non \u00e9 unha estratexia estable evolutivamente para os machos, porque as femias secundarias decatar\u00edanse das frecuentes visitas \u00e1s femias primarias e despois escoller\u00edan outra parella. Segundo indica a hip\u00f3tese do engano, os machos xa emparellados mostran un comportamento politerritorial que incrementa as s\u00faas posibilidades de conseguir outra parella. Os machos non emparellados mostran un comportamento de emparellamento, consistente principalmente en cantar no seu sitio de nidaci\u00f3n. Por outra parte, os machos xa emparellados necesitar\u00edan interromper o sen canto nos seus territorios secundarios para regresar ao seu ni\u00f1o primario. Isto pode ocorrer tanto antes coma despois do momento do seu segundo emparellamento. Como resultado, dimin\u00fae a probabilidade de que a femia sexa enganada, o que leva a unha estratexia evolutiva inestable.\nHip\u00f3tese da agesi\u00f3n da femia.\nA terceira hip\u00f3tese afirma que as femias establecen unha relaci\u00f3n pol\u00edxina porque \u00e9 dif\u00edcil encontrar machos non emparellados. Esta teor\u00eda asume que existe agresi\u00f3n entre as femias para conseguir machos e afirma que a politerritorialidade axuda en realidade a diminu\u00edr esta agresi\u00f3n, o que permite que a segunda femia te\u00f1a un sitio onde establecerse e criar en paz. A\u00ednda que a hip\u00f3tese do engano suxire que os machos te\u00f1en m\u00e1is \u00e9xito en territorios secundarios m\u00e1is afastados porque poden ocultar o seu estado marital, a agresi\u00f3n de femia a femia suxire que os machos ocupan territorios secundarios distantes para reducir a agresi\u00f3n entre as femias primarias e secundarias. As femias primarias mostran agresi\u00f3n e impiden que outras femias se establezan preto do ni\u00f1o inicial para asegurarse que conseguir\u00e1n os coidados parentais do macho. Nos experimentos viuse que as femias primarias visitan o territorio secundario e comp\u00f3rtanse agresivamente cara \u00e1 femia secundaria. O n\u00famero de visitas dimin\u00fae conforme se incrementa a distancia entre os ni\u00f1os. \u00c9 tam\u00e9n importante para a femia primaria poder detectar unha femia intrusa axi\u00f1a que sexa posible, porque canto m\u00e1is tempo estea presente a intrusa no territorio, m\u00e1is dif\u00edcil ser\u00e1 desaloxar a femia. As femias de papamoscas negro te\u00f1en a capacidade de identificar a canci\u00f3n da s\u00faa propia parella e comprobar se estableceron un territorio secundario. O macho primario pasa menos tempo nos territorios secundarios durante os per\u00edodos de incubaci\u00f3n que antes de conseguir unha segunda parella, especialmente se hai grandes distancias entre os dous territorios.\nCoidados parentais.\nFix\u00e9ronse estudos que examinaron a contribuci\u00f3n do macho nos coidados parentais e sobre por que algunhas femias elixen emparellarse con machos xa emparellados. Cando se comparaban os machos mon\u00f3gamos vellos e xoves, non hab\u00eda diferenza na taxa de alimentaci\u00f3n en cada ni\u00f1o. Cando se estudaron as femias, atopouse que as femias mon\u00f3gamas e as primarias benefici\u00e1nbanse significativamente m\u00e1is do macho en canto aos coidados parentais que as femias pol\u00edxinas. Estas \u00faltimas s\u00f3 pod\u00edan compensar parcialmente da ausencia do macho, o que fac\u00eda que as femias secundarias e vi\u00favas criasen menos descendencia que as mon\u00f3gamas. No estudo, as diferenzas nas parellas e na calidade do territorio eran pequenas e, por tanto, non foron consideradas, xa que non lle daba vantaxe \u00e1s femias elixir entre territorios que pertenc\u00edan a machos mon\u00f3gamos ou xa emparellados. Os resultados do estudo suxiren que os machos poden controlar m\u00faltiples territorios e poden as\u00ed enganar as femias para que acepten a polixinia, mentres que as femias non te\u00f1en tempo dabondo para descubrir o estado marital dos machos.\nEn canto ao coidado parental que presta o macho \u00e1s cr\u00edas, a taxa de alimentaci\u00f3n durante a incubaci\u00f3n dos machos estaba directamente relacionada coa condici\u00f3n f\u00edsica dos machos e negativamente correlacionada coa temperatura ambiental. As femias emparelladas polixinamente tam\u00e9n recib\u00edan moita menos alimentaci\u00f3n que as emparelladas monogamente, malia non haber diferenza nas taxas de entrega de alimento polo macho. A reduci\u00f3n na taxa de entrega \u00e1s femias con relaci\u00f3n pol\u00edxina produc\u00eda un efecto negativo na s\u00faa eficiencia de incubaci\u00f3n, porque as femias necesitaban pasar m\u00e1is tempo lonxe do ni\u00f1o buscando comida. Isto tam\u00e9n prolongaba o per\u00edodo de incubaci\u00f3n cando se comparaba co das femias mon\u00f3gamas. O comportamento de alimentaci\u00f3n do macho est\u00e1 relacionado co valor reprodutor representado polos ni\u00f1os e tam\u00e9n cos custos e beneficios da alimentaci\u00f3n de incubaci\u00f3n.\nAlimentaci\u00f3n.\nO principal alimento do papamoscas negro son os insectos. Cazan insectos ao voo, pero tam\u00e9n os cazan sobre troncos e p\u00f3las de \u00e1rbores ou no chan. Fix\u00e9ronse estudos que indicaron que a maior\u00eda das capturas de alimento fanas no chan. As presas que van voando son capturadas m\u00e1is durante a parte inicial da estaci\u00f3n (de maio a xu\u00f1o) que na parte final (agosto a setembro); a tendencia inversa d\u00e1se para as presas capturads nas \u00e1rbores. Hai tam\u00e9n moito solapamento nas t\u00e9cnicas de caza coas do \"Ficedula albicollis\", o \"Muscicapa striata\" e o \"Phoenicurus\".\nA alimentaci\u00f3n de cortexo ou a alimentaci\u00f3n durante a incubaci\u00f3n ocorre cando o macho alimenta a femia durante as etapas de apareamento, posta de ovos e incubaci\u00f3n. Unha interpretaci\u00f3n deste comportamento \u00e9 que isto reforza os lazos entre a parella.\nDieta.\nA dieta do papamoscas negro est\u00e1 composta case exclusivamente de insectos. Un estudo analizou o contido do est\u00f3mago destas aves durante a estaci\u00f3n reprodutora e atopou que constaba de formigas, abellas, avespas e escaravellos, principalmente. As formigas constit\u00faen aproximadmente o 25% da s\u00faa dieta.\nO alimento que reciben os poli\u00f1os incl\u00fae ara\u00f1as, bolboretas, avela\u00ed\u00f1as, moscas, mosquitos, formigas, abellas, avespas e escaravellos. En canto a lepid\u00f3pteros e himen\u00f3pteros, parece que consomen m\u00e1is as larvas que os adultos; ocorre o contrario con outros grupos de insectos. Hai tam\u00e9n variaci\u00f3ns entre as proporci\u00f3ns de larvas e de insectos adultos consumidos entre diferentes h\u00e1bitats. Os poli\u00f1os consomen m\u00e1is ara\u00f1as, bolboretas e larvas de avela\u00ed\u00f1as, mentres que os adultos consomen m\u00e1is formigas.\nStatus.\nComo media as s\u00faas poboaci\u00f3ns sufriron un descenso dun 25% nos \u00faltimos 25 anos. Por exemplo, deixou de reproducirse en varias partes da s\u00faa antiga \u00e1rea no Reino Unido e reprod\u00facese de maneira rara e irregular en Irlanda. Nos Pa\u00edses Baixos declinou nun 90% debido a nidaci\u00f3ns a destempo."}
{"id": "470188", "revid": "27155", "url": "https://gl.wikipedia.org/wiki?curid=470188", "title": "Ficedula hypoleuca", "text": ""}
{"id": "470191", "revid": "89787", "url": "https://gl.wikipedia.org/wiki?curid=470191", "title": "L\u00fcderitz", "text": "L\u00fcderitz \u00e9 unha cidade portuaria de Namibia, situada na rexi\u00f3n de Karas, a m\u00e1is meridional do pa\u00eds.\nXeograf\u00eda.\nO municipio ocupa unha superficie de 112,9\u00a0km\u00b2. No ano 2011 contaba cunha poboaci\u00f3n de 12 537 habitantes, polo que nese ano a s\u00faa densidade de poboaci\u00f3n de 162,44 hab./km\u00b2.\nTen un clima semides\u00e9rtico, con fortes diferenzas entre as temperaturas (m\u00e1xima anual media, 37,5\u00a0\u00b0C, e m\u00ednima anual media de 0,2\u00a0\u00b0C) e escaseza de precipitaci\u00f3ns, cunha media anual de 17\u00a0mm.\nHistoria.\nA cidade foi fundada o 12 de maio de 1883 polo comerciante brem\u00e9s Adolf L\u00fcderitz, despois da compra da Angra Pequena e os seus arredores a un xefe local nama.\nA cidade comezu como unha factor\u00eda con actividade pesqueira e de recolecci\u00f3n de guano. Foi a cidade principal da Compa\u00f1\u00eda Colonial da \u00c1frica do Suroeste Alem\u00e1.\nEn 1909, tras o descubrimento de diamantes na zona, L\u00fcderitz converteuse nunha cidade pr\u00f3spera. Na actualidade a extracci\u00f3n de diamantes e\u00e9 escasa, pero segue sendo importante.\nO seu porto \u00e9 de augas pouco profundas, o que o fai inutiliz\u00e1bel para as naves modernas. Isto conduciu a que Walvis Bay se convertera no centro industrial mar\u00edtimo de Namibia. Recentemente, por\u00e9n, a construci\u00f3n dun molle novo permitiu que buques de pesca m\u00e1is grandes atraquen en L\u00fcderitz.\nEconom\u00eda.\nA actividade pesqueira \u00e9 a principal fonte de ingresos da cidade. \u00c9 importante a pesca de lagosta e pescada. A maior parte das capturas dest\u00ednanse \u00e1 exportaci\u00f3n. Espa\u00f1a \u00e9 un dos principais destinos das exportaci\u00f3ns pesqueiras. A antiga empresa espa\u00f1ola Pescanova (e agora a s\u00faa sucesora Nueva Pescanova), conta con d\u00faas plantas de procesado Namibia, a principal, NovanNam-L\u00fcderitz, en L\u00fcderitz, onde traballan 1 800 operarios dedicados a elaboraci\u00f3n dos produtos capturados pola frota pesqueira que a compa\u00f1\u00eda pos\u00fae no pa\u00eds. A outra, NovaNam-Walvis Bay, est\u00e1 localizada en Walvis Bay, onde a empresa conta con 300 operarios.\nO turismo cada vez se afianza m\u00e1is como unha importante fonte de ingresos. A cidade conta con edificios coloridos da \u00e9poca colonial alem\u00e1, inclu\u00edndo alg\u00fans exemplos de Art Nouveau que recordan con nostalxia estar en Alema\u00f1a, pero co deserto de fondo. A cidade tam\u00e9n foi redese\u00f1ada nun intento por atraer turistas \u00e1 \u00e1rea, que incl\u00fae unha zona ribeir\u00e1 para tendas e oficinas.\nL\u00fcderitz conta adenais con construci\u00f3ns para a protecci\u00f3n da vida salvaxe, inclu\u00edndo focas, ping\u00fc\u00edns, flamengos e avestruces.\n\u00c9 tam\u00e9n sede dun museo, nun edificio que antigamente era a cabeceira final da li\u00f1a f\u00e9rrea a Keetmanshoop.\nNas aforas de L\u00fcderitz xace o pobo fantasma de Kolmanskop. Este pobo, antigamente animado, est\u00e1 agora abandonado e en constante loita para non ser enterrado baixo as movedizas dunas das areas do deserto do Namib."}
{"id": "470194", "revid": "1576", "url": "https://gl.wikipedia.org/wiki?curid=470194", "title": "Vitral", "text": ""}
{"id": "470213", "revid": "98629", "url": "https://gl.wikipedia.org/wiki?curid=470213", "title": "Angra Pequena", "text": "Angra Pequena (en portugu\u00e9s \"Ba\u00eda pequena\") \u00e9 unha ba\u00eda na costa meridional da \u00c1frica, onde se sit\u00faa a cidade namibiana de L\u00fcderitz.\nHistoria.\nDescubrimento e primeiros s\u00e9culos.\nA ba\u00eda foi descuberta o d\u00eda 24 de xullo de 1488 polo navegante portugu\u00e9s Bartolomeu Dias, que viaxava ao servizo do rei Xo\u00e1n II de Portugal. Ao d\u00eda seguinte, erixiu un monumento, unha cruz de pedra, dedicada a ap\u00f3stolo Santiago no d\u00eda da s\u00faa conmemoraci\u00f3n. A cruz orixinal resistiu at\u00e9 inicios do s\u00e9culo XIX, tendo seus fragmentos levados posterormente a museos, en Sur\u00e1frica e Portugal. Unha r\u00e9plica sinala o lugar desde 1988.\nDurante alg\u00fan tempo tiveo a denominaci\u00f3n de \"Angra de S\u00e3o Christ\u00f3v\u00e3o\", pero \u00e9 como Angra Pequena como aparece en case todos os mapas at\u00e9 o inicio do s\u00e9culo XX.\nA\u00ednda que foi frecuentemente visitada e descrita por navegantes de varias nacionalidades, que al\u00ed buscaba abrigo das correntes mar\u00edtimas, as s\u00faas condici\u00f3ns de extrema aridez inibiron calquera intenci\u00f3n de poboamento.\nEn xaneiro de 1793 os neerlandeses reclamaron aos ingleses Walvis Bay, situada ao norte de Angra Pequena, e ocuparona.\nColonia alem\u00e1 a finais do s\u00e9culo XIX.\nSoamente a mediados do s\u00e9culo XIX, a presenza de guano nas illas costeiras atraeu o interese dos brit\u00e1nicos, que reivindicaron a s\u00faa posesi\u00f3n, sen poder, por\u00e9n, estabelecer unha actividade exploratoria permanente, debido \u00e1 r\u00e1pida extinci\u00f3n do recurso.\nNa d\u00e9cada de 1880 o comerciante brem\u00e9s Adolf L\u00fcderitz interesouse pola rexi\u00f3n e, en 1883 adquiriu a faixa costeira ao redor da ba\u00eda, aos nativos namas e hereros. Debido a diverxencias en canto \u00e1 demarcaci\u00f3n do territorio e a ameaza de que os pobos locais pedisen auxilio aos ingleses, L\u00fcderitz solicitou a protecci\u00f3n do Imperio alem\u00e1n.\nO 24 de abril de 1884 os dereitos de L\u00fcderitz foron cedidos ao goberno alem\u00e1n e, o d\u00eda 7 de agosto seguinte a rexi\u00f3n foi declarada protectorado de Alema\u00f1a polo chanceler Otto von Bismarck. Este acto deu inicio \u00e1 ocupaci\u00f3n alem\u00e1 da rexi\u00f3n, que durar\u00eda at\u00e9 a primeira guerra mundial.\nEn 1840 os alem\u00e1ns, no Repartimento de \u00c1frica, tomaron posesi\u00f3n de todo o territorio e coloniz\u00e1rono co nome de \u00c1frica do Suroeste alem\u00e1 (nome imposto en 1884).\nS\u00e9culo XX.\nComo resultado da s\u00faa derrotada na primeira guerra mundial, Alema\u00f1a perdeu todas as s\u00faas colonias, e a Sociedade de Naci\u00f3ns confiou a Sur\u00e1frica a administraci\u00f3n temporal da \u00c1frica do Suroeste Alem\u00e1 mediante un mandato, a\u00ednda que Namibia foi unha provincia \"de facto\". Anos m\u00e1is tarde a Organizaci\u00f3n das Naci\u00f3ns Unidas e a Corte Internacional de Xustiza declararon en numerosas ocasi\u00f3ns ilegal a ocupaci\u00f3n surafricana.\nDurante a ocupaci\u00f3n surafricana imp\u00faxose o sistema de segregaci\u00f3n racial (apartheid) e lev\u00e1ronse a cabo mobilizaci\u00f3ns forzadas de persoas. Enormes granxas foron asignadas a granxeiros de ascendencia europea, mentres que os nativos africanos foron relegados aos territorios m\u00e1is pobres. En resposta a isto, cre\u00e1ronse diversas forzas opositoras ao r\u00e9xime do apartheid: a m\u00e1is importante delas o SWAPO, que se converter\u00eda finalmente no representante oficial do pobo de Namibia na ONU.\nBaixo a presi\u00f3n internacional, Sur\u00e1frica acordou abandonar o territorio e supervisar a transici\u00f3n \u00e1 s\u00faa independencia, que se alcanzou o 21 de marzo de 1990."}
{"id": "470215", "revid": "5863", "url": "https://gl.wikipedia.org/wiki?curid=470215", "title": "Botica", "text": ""}
{"id": "470217", "revid": "85894", "url": "https://gl.wikipedia.org/wiki?curid=470217", "title": "Beatriz Dom\u00ednguez Mill\u00e1n", "text": "Beatriz Dom\u00ednguez Mill\u00e1n, nada en Pontevedra en 1916 e finada en Madrid o 20 de maio de 2007, foi unha mestra e escritora galega.\nTraxectoria.\nEstudou maxisterio na Escola Normal de Santiago de Compostela. Foi mestra da escola de S\u00e1rdoma n\u00fam. 2 dende 1936 e despois foi mestra de Donas. En 1943 trasladouse a Ca\u00f1izar (Teruel). Colaborou en \"Mart\u00edn Codax\"."}
{"id": "470219", "revid": "89787", "url": "https://gl.wikipedia.org/wiki?curid=470219", "title": "Metro de Mil\u00e1n", "text": "O Metro de Mil\u00e1n (en italiano: \"Metropolitana di Milano\") \u00e9 un sistema de transporte ferroviario urbano que serve \u00e1 \u00e1rea metropolitana de Mil\u00e1n. Conta con catro li\u00f1as e 113 estaci\u00f3ns, sendo a rede de metro m\u00e1is extensa de Italia e unha das m\u00e1is importantes da Uni\u00f3n Europea.\nLi\u00f1as.\nO Metro de Mil\u00e1n conta con catro li\u00f1as, indicadas polos n\u00fameros 1, 2, 3 e 5 (a li\u00f1a 4 est\u00e1 en construci\u00f3n) e polas cores vermella (\"rossa\", li\u00f1a 1), verde (li\u00f1a 2), amarela (\"gialla\", li\u00f1a 3), azul (\"blu\", li\u00f1a 4) e lila (\"lilla\", li\u00f1a 5)."}
{"id": "470221", "revid": "89787", "url": "https://gl.wikipedia.org/wiki?curid=470221", "title": "Illa Gough e Illa Inaccesible", "text": "As Illas Gough e Inaccesible son Patrimonio da Humanidade da UNESCO no arquip\u00e9lago de Tristan da Cunha no Oc\u00e9ano Atl\u00e1ntico Sur. Consiste na Illa Gough e Illa Inaccesible. \nAs illas est\u00e1n deshabitadas ag\u00e1s do persoal dunha estaci\u00f3n meteorol\u00f3xica. Son \u00e1reas importantes para a conservaci\u00f3n das aves e sitios da alianza para a extinci\u00f3n cero.\nCrese que a procellaria conspicillata anida s\u00f3 na Illa Inaccesible.\nHistoria.\nA illa Gough foi inscrita como Patrimonio da Humanidade en 1995. En 2004 ampliouse o sitio. A zona mari\u00f1a da illa Gough estendeuse de 3 a 12 millas e inclu\u00eduse a Illa Inaccesible coa zona mari\u00f1a circundante estend\u00e9ndose a 12 millas. O sitio pasou a chamarse \"Illas Gough e Inaccesible\".\nOs criterios de selecci\u00f3n para o sitio non incl\u00faen o seu interese xeom\u00f3rfico. Non obstante, houbo discusi\u00f3ns sobre se deb\u00eda incluirse as illas Gough e Inaccessible nun posible \"nomeamento trans-l\u00edmite\" para a dorsal mesoatl\u00e1ntica, que incluir\u00eda outros sitios volc\u00e1nicos no Atl\u00e1ntico."}
{"id": "470222", "revid": "5863", "url": "https://gl.wikipedia.org/wiki?curid=470222", "title": "Fitz Roy", "text": ""}
{"id": "470223", "revid": "5863", "url": "https://gl.wikipedia.org/wiki?curid=470223", "title": "FitzRoy", "text": ""}
{"id": "470224", "revid": "25871", "url": "https://gl.wikipedia.org/wiki?curid=470224", "title": "Rafael Melero", "text": "Rafael Melero Granja, nado en Tomi\u00f1o o 22 de novembro de 1918 e finado no Carballi\u00f1o o 21 de outubro de 1962, foi un escritor galego.\nTraxectoria.\nNado en Tomi\u00f1o, pasou a s\u00faa infancia en Pontevedra e viviu en Ourense. Tras ser mobilizado por mor da guerra civil, completou os seus estudos de profesorado mercantil e accedeu por oposici\u00f3n ao funcionariado do Banco de Espa\u00f1a, primeiramente en Pontevedra, e dende 1955 como secretario do Banco de Espa\u00f1a en Salamanca. En 1947 casou con Josefa Pe\u00f1a Nogueiras no Carballi\u00f1o e tivo dous fillos. Nesta vila pasaba longas tempadas de ver\u00e1n onde desenvolv\u00eda a s\u00faa produci\u00f3n literaria. Publicou 6 libros e foi premio de poes\u00eda \"Marina\" en 1958 con \"La voz en el tiempo\".\nAdemais de poeta, foi un notable pintor, e colaborou activamente publicando numerosos artigos en diferentes medios sobre poes\u00eda e pintura do seu momento. \nDestacar as s\u00faas colaboraci\u00f3ns no xornal vespertino compostel\u00e1n \"La Noche\", o xornal \"Diario de Pontevedra\", a revista palentina de poes\u00eda e cr\u00edtica \"Rocamador\" , a revista cultural abulense \"El Cobaya\"\",\" a revista conquense \"El molino de papel. Pliegos de poes\u00eda,\" a colecci\u00f3n antolol\u00f3xica de poetas de lingua portuguesa e espa\u00f1ola \"Panor\u00e1mica po\u00e9tica lusohisp\u00e1nica,\" ou a \"Revista de Poes\u00eda Americana Caballo de Fuego.\" \nMantivo contacto con D\u00e1maso Alonso, Vicente Aleixandre, Gabriel Celaya, Blas de Otero, , Vicente Risco, Tr\u00e9bolle D\u00edaz, Aquilino Iglesia Alvari\u00f1o e outros poetas e pintores da d\u00e9cada dos 60. \nEsta intensa actividade cultural viuse bruscamente interrompida pola s\u00faa morte por cancro aos 43 anos. Faleceu no Carballi\u00f1o o 21 de outubro de 1962, e foi soterrado no cemiterio parroquial de Se\u00f1or\u00edn."}
{"id": "470225", "revid": "98629", "url": "https://gl.wikipedia.org/wiki?curid=470225", "title": "Samoa alem\u00e1", "text": "A Samoa alem\u00e1 (en alem\u00e1n \"Deutsch-Samoa\") foi un protectorado do Imperio alem\u00e1n no oc\u00e9ano Pac\u00edfico entre 1900 e 1914, formado polas illas de Upolu, Savaii, Apolima e Manono.\nSamoa foi a \u00faltima adquisici\u00f3n colonial alem\u00e1 no Pac\u00edfico, recibida tras a Convenci\u00f3n Tripartita asinada en Washington o 2 de decembro de 1899 co intercambio de ratificaci\u00f3ns o 16 de febreiro de 1900.\nFoi a \u00fanica colonia alem\u00e1 no Pac\u00edfico, \u00e1 parte da concesi\u00f3n de Kiau Chau na China, e que se administrou por separado da Nova Guinea alem\u00e1.\nDespois de estar baixo dominio brit\u00e1nico emancipouse finalmente co nome de Samoa Occidental."}
{"id": "470253", "revid": "59564", "url": "https://gl.wikipedia.org/wiki?curid=470253", "title": "Odete Semedo", "text": "Maria Odete da Costa Soares Semedo, nada en Bissau o 7 de novembro de 1959, \u00e9 unha escritora, pol\u00edtica e profesora universitaria da Guinea-Bissau. Traballa como investigadora na capital guineana no Instituto Nacional de Estudos e Pescuda, nas \u00e1reas de Educaci\u00f3n e Formaci\u00f3n.\nEn 2022 foi Premio Rosal\u00eda de Castro do PEN Club.\nTraxectoria.\nNaceu na por ent\u00f3n Guinea Portuguesa. Logo de facer os estudos secundarios no Liceu Nacional Kwame N'Krumah, licenciouse en Linguas e Literaturas Modernas pola Facultade de Ciencias Sociais e Humanas da Universidade Nova de Lisboa no curso 1989/90.\nEn 1990 regresou ao seu pa\u00eds, e asumiu a coordenaci\u00f3n nacional do proxecto de Lingua Portuguesa no Ensino Secundario, financiada pola Fundaci\u00f3n Calouste Gulbenkian. Neste mesmo per\u00edodo foi nomeada directora da Escola Normal Superior Tchico-T\u00e9, onde tam\u00e9n foi docente.\nEn 1995 foi nomeada directora xeral do Ensino da Guin\u00e9a-Bissau. Logo de ser presidente da comisi\u00f3n nacional para a UNESCO-Bissau, foi Ministra de Educaci\u00f3n Nacional entre xu\u00f1o de 1997 e febreiro de 1999, e Ministra de Sa\u00fade de marzo de 2004 a novembro de 2005.\nParticipou na edici\u00f3n da obra \"Anthologie de Literatures Francophones de l'Afrique de l'Ouest\" (1994) e, en 1996 fundou a \"Revista de Letras, Artes e Cultura Tcholona\". Traduciu ao crioulo o gui\u00f3n do filme \"Olhos Azuis de Yonta\" da cineasta Flora Gomes e participou na rodaxe do filme como asistente de realizaci\u00f3n.\nEn 2006 mudouse ao Brasil para realizar o seu doutoramento en Letras. Na Pontificia Universidade Cat\u00f3lica de Minas Xerais, en 2010, defendeu a tese de doutoramento \"As mandjuandadi \u2013 cantigas de mulher na Guin\u00e9-Bissau: da tradi\u00e7\u00e3o oral \u00e0 literatura\".\nO 8 de xaneiro de 2013 asumiu o cargo de reitora da Universidade Am\u00edlcar Cabral, a convite de Rui Duarte de Barros e Manuel Serifo Nhamadjo, logo da reestruturaci\u00f3n da instituci\u00f3n. Ocupou o cargo at\u00e9 que foi substitu\u00edda por Zaida Correia o 20 de setembro de 2014.\nObra.\nEn 2013 foi unha das fundadoras da Associa\u00e7\u00e3o de Escritores da Guin\u00e9-Bissau, amais de primeira secretaria xeral.\nReco\u00f1ecementos.\nEn 2003 recibiu o premio, na categor\u00eda de escritora, de personalidade que contribu\u00edu ao desenvolvemento global da Guinea-Bissau."}
{"id": "470254", "revid": "1888", "url": "https://gl.wikipedia.org/wiki?curid=470254", "title": "Rafael Melero Granja", "text": ""}
{"id": "470265", "revid": "89787", "url": "https://gl.wikipedia.org/wiki?curid=470265", "title": "Darius Miller", "text": "Darius Tiyon Miller, nado o 21 de marzo de 1990 en Maysville, Kentucky, \u00e9 un xogador estadounidense de baloncesto profesional.\nTraxectoria profesional.\nMiller foi elixido na 46\u00aa posici\u00f3n do Draft da NBA de 2012 polos New Orleans Hornets. O 22 de agosto de 2012, asinou o seu contrato de rookie cos Hornets.\nO 25 de xullo de 2014, Miller asinou un novo contrato cos Pelicans. O 30 de novembro de 2014, foi cortado polos Pelicans.\nO 24 de febreiro de 2015, Miller asinou unha tempada co Brose Bamberg da Basketball Bundesliga. O 28 de xullo de 2015, asinou un ano m\u00e1is co equipo alem\u00e1n.\nO 27 de xullo de 2017, Miller volveu \u00e1 NBA e asinou de novo cos New Orleans Pelicans.\nO 24 de novembro de 2020, Miller foi traspasado \u00f3s Oklahoma City Thunder nun traspaso entre catro equipos."}
{"id": "470268", "revid": "1576", "url": "https://gl.wikipedia.org/wiki?curid=470268", "title": "Preeira", "text": ""}
{"id": "470269", "revid": "1576", "url": "https://gl.wikipedia.org/wiki?curid=470269", "title": "Detrit\u00edvoros", "text": ""}
{"id": "470270", "revid": "1576", "url": "https://gl.wikipedia.org/wiki?curid=470270", "title": "Preeiros", "text": ""}
{"id": "470271", "revid": "1576", "url": "https://gl.wikipedia.org/wiki?curid=470271", "title": "Preeiras", "text": ""}
{"id": "470272", "revid": "98629", "url": "https://gl.wikipedia.org/wiki?curid=470272", "title": "Imperio colonial belga", "text": "O Imperio colonial belga \u00e9 unha expresi\u00f3n que designa, por analox\u00eda cos imperios coloniais doutras naci\u00f3ns europeas, todos os territorios administrados polo Reino de B\u00e9lxica.\nEstivo composto, no seu apoxeo (1919-1931) polos territorios seguintes:\nHistoria.\nFinalmente, o Imperio colonial belga aparece inicialmente como resultado de iniciativas privadas e oficiais, das que as m\u00e1is importantes dno s\u00e9culo XIX \u00e9 a expansi\u00f3n africana.\nEn \u00c1frica.\nA presenza de B\u00e9lxica en \u00c1frica foi o resultado da incorporaci\u00f3n de B\u00e9lxica ao repartimento de \u00c1frica durante o \u00faltimo terzo do s\u00e9culo XIX, onde o rei Leopoldo II logrou que lle fora concedida a maior parte da rexi\u00f3n do Congo.\nAdemais, tras a primeira guerra mundial, os belgas obtiveron de Alema\u00f1a, a trav\u00e9s doel Tratado de Versalles, a colonia de Ruanda-Urundi.\nO rei Leopoldo II de B\u00e9lxica encontrou os medios para establecer o que foi efectivamente unha colonia privada. O explorador Henry Morton Stanley volvera de explorar a conca do r\u00edo Congo, e tratou de interesar \u00e1 Gran Breta\u00f1a para que colonizara a rexi\u00f3n, pero esta presentaba un ambiente hostil que a fac\u00eda dif\u00edcil de conquistar para os europeos. Leopoldo II mand\u00f3u a Stanley seguir explorando o Congo e a obter tratados cos xefes locais. Armado con estes e unha fachada das asociaci\u00f3ns humanitarias que promet\u00edan terminar cp tr\u00e1fico de escravos, persuadiu \u00e1 Conferencia de Berl\u00edn de 1884-1885 para entregar o Congo \u00e1 entidade independente que el creou, o Estado Libre do Congo da que, desde ent\u00f3n, era o su \u00fanico accionista.\nLeopoldo II empezou a explotar a rexi\u00f3n do Congo para obter caucho, que chegou a ser un dos seus bens m\u00e1is valiosos. O suu r\u00e9xime no Congo operou como unha colonia de traballos forzados, co asasinato e a mutilaci\u00f3n como castigo para alde\u00e1ns que non reuniran e subministraran a cota de caucho que lles fora asignada. Est\u00edmase que un mill\u00f3n de congoleses morreron durante este per\u00edodo.\nA\u00ednda que o Estado Libre do Congo non foi oficialmente unha colonia belga, B\u00e9lxica foi a s\u00faa beneficiaria principal, en termos do seu comercio, o emprego dos seus cidad\u00e1ns e da riqueza que Leopoldo II extraeu dal\u00ed, e que foi utilizada para a construci\u00f3n de numerosos edificios p\u00fablicos en Bruxelas, Ostende e Antuerpen. Isto lev\u00f3ou a que sexa recordado en B\u00e9lxica como o \"Rei Construtor\".\nO Congo Belga.\nEn 1908, co obxectivo de desactivar a protesta internacional contra a brutalidade no Estado Libre do Congo, o goberno belga acordou trnasformalo nunha colonia, que se denominou Congo Belga. Engadiu \u00e1 colonia tam\u00e9n Katanga, un territorio baixo a bandeira do Estado Libre do Congo que Leopoldo II ganara en 1891 cando mand\u00f3ou unha expedici\u00f3n que matou o seu rei, Msiri, cuxa cabeza foi cortada e colocada nunha hasta. Leopoldo II administrara Katanga separadamente, pero en 1910 o goberno belga reuniuna co Congo Belga.\nO Congo Belga alcanzou a s\u00faa independencia o 30 de xu\u00f1o de 1960.\nRuanda-Burundi.\nDurante a campa\u00f1a africana do leste na primeira guerra mundial, a parte nordeste da \u00c1frica Oriental alem\u00e1, Ruanda-Burundi, foi invadida por tropas belgas e congolesas en 1916. Estaba ocupada a\u00ednda por eles a finies da guerra en 1918, cando, segundo o Tratado de Versalles, a maior parte da \u00c1frica Oriental alem\u00e1 foi entregada ao control de B\u00e9lxica. O territorio de Ruanda-Burundi era d\u00faas veces m\u00e1is grande que o de B\u00e9lxica, pero s\u00f3 cerca de 2\u00a0% do tama\u00f1o do Congo, e fue confirmado como unha colonia belga por un mandato da Sociedade de Naci\u00f3ns en 1924, e despois foi renomeado como fideicomiso polas Naci\u00f3ns Unidas. Ao territorio lle foi outorgada a independencia en 1962, cre\u00e1ndose os pa\u00edses separados de Ruanda e Burundi, co que o Imperio colonial belga chegaba ao seu fin.\nTras a independencia de ambas as colonias, B\u00e9lxica mantiuvo grandes relaci\u00f3ns, a\u00ednda que chens de acontecementos pol\u00edticos e econ\u00f3micos, despois de triunfar as tres rep\u00fablicas africanas, que se refiren a\u00ednda \u00e1 \"relaci\u00f3n especial\", sempre que iso pareza convir: Zaire (actualmente Rep\u00fablica Democr\u00e1tica do Congo), Ruanda e Burundi.\nNa China.\nA concesi\u00f3n de Tianjin.\nXunto con varios outros potencias europeos e Estados Unidos, como consecuencia da rebeli\u00f3n dos B\u00f3xers, B\u00e9lxica ganou tam\u00e9n unha zona da concesi\u00f3n dun par de quil\u00f3metros cadrados en Tianjin (ou Tientsin), un porto chin\u00e9s na costa do mar de Bohai. Esta concesi\u00f3n foi esencialmente un posto de comercio antes que unha colonia, e foi devuolta a China en 1930.\nTerritorios.\n\u00c1 parte do \"n\u00facleo materno\" (metr\u00f3pole), B\u00e9lxica anexionou tres colonias e unha cidade mercantil.\nAnexi\u00f3n en Europa.\nEn tempos da unificaci\u00f3n de Alema\u00f1a e de Italia, B\u00e9lxica estaba nunha situaci\u00f3n de vaiv\u00e9n, a causa de que os Pa\u00edses Baixos tomaban B\u00e9lxica, B\u00e9lxica se independizaba, os Pa\u00edses Baixos volv\u00edan a tomala, B\u00e9lxica volv\u00eda a independizarse, e as\u00ed unhas cantas de veces. Nunha das ocasi\u00f3ns, os Pa\u00edses Baixos tam\u00e9n tomaron o leste de Luxemburgo, que se incorporou a B\u00e9lxica desde a s\u00faa reindependencia, e prosegue na actualidade como a provincia de Luxemburgo (non confundir co Gran Ducado de Luxemburgo).\nColonias en \u00c1frica.\nO Imperio colonial belga contou con moi poucas colonias (pero moi extensas), todas en \u00c1frica:\nCidade colonial en Asia.\nTemporalmente, B\u00e9lxica ocupou unha cidade destinada ao tr\u00e1fico de mercador\u00edas en Asia, a cidad chinesa de Tiantsin, a actual Tianjin, ao final do s\u00e9culo XIX e comezos do XX."}
{"id": "470274", "revid": "56817", "url": "https://gl.wikipedia.org/wiki?curid=470274", "title": "Lonxe da Terri\u00f1a (Ponteareas)", "text": "Lonxe da Terri\u00f1a foi unha revista editada en Ponteareas entre 1960 e 1994.\nHistoria e caracter\u00edsticas.\nSubtitulada \"Hoja informativa y orientadora dedicada por la parroquia de Ponteareas a sus hijos emigrantes con ocasi\u00f3n del D\u00eda de las Migraciones\", apareceu en 1960. Revista anual, aparec\u00eda o primeiro domingo de advento. Publicado pola parroquia de San Miguel de Ponteareas. Fundada e editada por Enrique Rodr\u00edguez Troncoso (p\u00e1rroco de Ponteareas). Inclu\u00edu historia, biograf\u00edas, movemento parroquial e entrevistas. Entre os seus colaboradores figurou Clodio Gonz\u00e1lez P\u00e9rez e Manuel Barros Arbones. Cesou a s\u00faa publicaci\u00f3n en 1994. No momento do peche a distribuci\u00f3n alcanzaba a 1.500 emigrantes."}
{"id": "470275", "revid": "1131", "url": "https://gl.wikipedia.org/wiki?curid=470275", "title": "Enrique Rodr\u00edguez Troncoso", "text": "Enrique Rodr\u00edguez Troncoso, nado cara 1914 e finado no Porri\u00f1o o 4 de agosto de 1999, foi un sacerdote e xornalista galego.\nTraxectoria.\nFoi p\u00e1rroco de Ponteareas e Angoares. Fundou e editou o peri\u00f3dico \"Lonxe da Terri\u00f1a\" de Ponteareas. Finou no Porri\u00f1o aos 85 anos.\nReco\u00f1ecementos.\nO concello de Ponteareas dedicoulle unha r\u00faa en 2011."}
{"id": "470278", "revid": "85894", "url": "https://gl.wikipedia.org/wiki?curid=470278", "title": "Manuel Barros Arbones", "text": "Manuel Barros Arbones, nado en Ponteareas en 1898 e finado en Burgos o 17 de decembro de 1982, foi un escritor e xornalista galego.\nTraxectoria.\nFillo de Manuel Barros V\u00e1zquez e Mar\u00eda de la Concepci\u00f3n Arbones Carballido. Funcionario de Facenda, traballou na delegaci\u00f3n de Facenda da Coru\u00f1a, e na de Lugo dende 1924. En 1932 trasladouse \u00e1 delegaci\u00f3n de Facenda de Le\u00f3n, en 1940 \u00e1 de Ferrol como depositario, e despois \u00e1 de Burgos como secretario. \nColaborou en \"El Tea\", \"La Provincia\", \"Faro de Vigo\", \"Luz\" e \"Lonxe da Terri\u00f1a\".\nVida persoal.\nCasou en Mondo\u00f1edo con Granada G\u00f3mez del Real en 1926, e foi pai de Teresa, Manuel, Justo, M\u00aa Lurdes, Alicia, M\u00aa Remedios e Amelia Barros G\u00f3mez."}
{"id": "470282", "revid": "1576", "url": "https://gl.wikipedia.org/wiki?curid=470282", "title": "D\u00e1lmata (hom\u00f3nimos)", "text": "D\u00e1lmata pode referirse a:"}
{"id": "470283", "revid": "89787", "url": "https://gl.wikipedia.org/wiki?curid=470283", "title": "Mitrobuzanes de Capadocia", "text": "Mitrobuzanes (en grego: \u039c\u03b9\u03b8\u03c1\u03bf\u03b2\u03bf\u03c5\u03b6\u03ac\u03bd\u03b7\u03c2), finado no 334 a.C., foi un gobernador persa (s\u00e1trapa) de Capadocia do sur no s\u00e9culo IV a.C., durante o reinado de Dar\u00edo III. Era probabelmente un fillo de Ariarates I, que gobernaba na Capadocia do norte. \nComo comandante militar persa morreu durante a batalla do r\u00edo Gr\u00e1nico, no 334 a.C., loitando contra Alexandre o Grande,que nomeou a Abistamenes no seu sitio para remprazalo."}
{"id": "470285", "revid": "89787", "url": "https://gl.wikipedia.org/wiki?curid=470285", "title": "Luz (A Coru\u00f1a)", "text": "Luz foi unha revista editada na Coru\u00f1a en 1922.\nHistoria e caracter\u00edsticas.\nSubtitulada \"Revista semanal ilustrada\", apareceu o 9 de xullo de 1922. Logo de desaparecer \"Vida\" alg\u00fans dos seus redactores crearon esta revista. Dirixida por Juan Mar\u00edn Felipe, o redactor xefe era G. de Leferente. Entre os seus colaboradores figuraron Julio Jos\u00e9 Casal, \u00c1ngel Ferrant, Lu\u00eds Huici, Francisco Miguel, Manuel M\u00e9ndez, Ram\u00f3n N\u00fa\u00f1ez Carnicer e Manuel Barros Arbones. O \u00faltimo n\u00famero co\u00f1ecido \u00e9 o 4 con data 30 de xullo de 1922. Foi continuada por \"Marineda\"."}
{"id": "470286", "revid": "56817", "url": "https://gl.wikipedia.org/wiki?curid=470286", "title": "Luz (hom\u00f3nimos)", "text": "Luz pode referirse a:"}
{"id": "470292", "revid": "89787", "url": "https://gl.wikipedia.org/wiki?curid=470292", "title": "Gaivina de \u00e1 branca", "text": "A gaivina de \u00e1 branca ou carr\u00e1n gaivi\u00f1a (Chlidonias leucopterus ou \u00e1s veces \"Chlidonias leucoptera\"), \u00e9 unha especie de gaivina ou carr\u00e1n da familia das gaivotas (Laridae) ou, para alg\u00fans, da familia Sternidae. \u00c9 unha especie pequena que se encontra xeralmente en corpos de auga doce ou preto deles de gran parte do mundo, inclu\u00edndo Europa, \u00c1frica, Asia e Australia. O nome do x\u00e9nero procede do nome do antigo grego \"khelidonios\", 'similar a unha andori\u00f1a', a partir de \"khelidon\", 'andori\u00f1a', e o nome espec\u00edfico, \"leptopterus\" procede do grego \"leptos\", 'delgado', e \"pteros\", 'emplumado', \u00e1 s\u00faa vez procedente de \"pteron\", '\u00e1'.\nDescrici\u00f3n.\nO adulto no ver\u00e1n ten unhas curtas patas vermellas e un bico tam\u00e9n curto negro (pequeno e robusto, que mide de 22 a 25\u00a0mm desde as plumas, claramente m\u00e1is curto que a cabeza), un pescozo negro (e xeralmente coa parte dorsal gris clara) e ventre negro, un dorso gris escuro, con mitra branca e cola gris clara (case branca), que a mi\u00fado parece 'cadrada' nos individuos novos. A face ten tons amarelados. As \u00e1s, como o seu nome indica, son principalmente brancas. A parte interna da \u00e1 \u00e9 griseira con cobertoiras de puntas marr\u00f3ns. Na plumaxe non reprodutora a maior\u00eda do dorso \u00e9 branco ou gris claro, a\u00ednda que poden manter algunhas plumas anegradas, mesturado coas partes inferiores brancas. As cobertoiras baixo as \u00e1s te\u00f1en bastante negro. A cabeza \u00e9 negra con fronte branca. O p\u00edleo \u00e9 marr\u00f3n anegrado manchado de branco, e a parte posterior do p\u00edleo \u00e9 anegrada con algunhas manchas brancas. Estas marcas brancas son m\u00e1is pronunciadas no adulto en inverno. Hai unha \u00e1rea triangular escura diante dos ollos. O colar \u00e9 bastante ancho e branco. Nos individuos novos e adultos en muda, a mitra \u00e9 gris clara, fac\u00e9ndose gris en ambas as fases m\u00e1is tarde durante o ano. O colar branco n\u00edtido e a mitra illan o manto como unha 'sela' marr\u00f3n escura. As plumas do manto te\u00f1en puntas cunha porci\u00f3n estreita de marr\u00f3n claro, como tam\u00e9n as terciarias e escapulares.\nHibridaci\u00f3n coa gaivina negra.\nA hibridaci\u00f3n entre esta especie e o seu conx\u00e9nere \"Chlidonias niger\" (gaivina negra) observouse en Suecia e nos Pa\u00edses Baixos. Crese que dous exemplares xuven\u00eds no Chew Valley Lake, Inglaterra, detectados en 1978 e 1981, eran tam\u00e9n h\u00edbridos, porque mostraban caracter\u00edsticas mixtas entre as d\u00faas especies, conretamente unha combinaci\u00f3n de manto negro (unha caracter\u00edstica da especie \"leucopterus\") cunhas manchas negras no lateral do peito (unha caracter\u00edstica da especie \"niger\").\nDistribuci\u00f3n e h\u00e1bitat.\nO seu h\u00e1bitat reprodutor son as marismas de auga doce do sueste de Europa ata o centro de Asia. Xeralmente nidifican en vexetaci\u00f3n flotante nunha marisma ou no chan moi pr\u00f3ximos \u00e1 auga, e po\u00f1en de 2 a 4 ovos nun ni\u00f1o constru\u00eddo con pequenos talos de xuncos e outra vexetaci\u00f3n. En inverno migran a \u00c1frica, sur de Asia e Australia. \u00c9 unha ave errante escasa en Norteam\u00e9rica, principalmente na costa atl\u00e1ntica, pero hai alg\u00fans rexistros tam\u00e9n na costa pac\u00edfica e en zonas do interior na rexi\u00f3n dos Grandes Lagos. En Galicia tam\u00e9n se deixa ver \u00e1s veces, e \u00e9 unha ave accidental.\nComportamento.\nComo outras especies de \"Chlidonias\", e a diferenza dos carr\u00e1ns \"brancos\" (\"Sterna\"), estas aves non se mergullan para capturar peixes, sen\u00f3n que voan lentamente sobre a tona da auga para recoller os alimentos que haxa na superficie ou capturar insectos en voo. Comen principalmente insectos e pequenos peixes. En voo, as batidas das \u00e1s son pouco profundas e pausadas.\nA gaivina de \u00e1 branca \u00e9 unha das especies que est\u00e1 inclu\u00edda no \"Acordo para a Conservaci\u00f3n de Aves Acu\u00e1ticas Migratorias Africano-Eurasi\u00e1tico\" (AEWA)."}
{"id": "470293", "revid": "27155", "url": "https://gl.wikipedia.org/wiki?curid=470293", "title": "Carr\u00e1n gaivi\u00f1a", "text": ""}
{"id": "470294", "revid": "27155", "url": "https://gl.wikipedia.org/wiki?curid=470294", "title": "Chlidonias leucopterus", "text": ""}
{"id": "470295", "revid": "27155", "url": "https://gl.wikipedia.org/wiki?curid=470295", "title": "Chlidonias leucoptera", "text": ""}
{"id": "470296", "revid": "27155", "url": "https://gl.wikipedia.org/wiki?curid=470296", "title": "Carr\u00e1n mall\u00f3n", "text": ""}
{"id": "470298", "revid": "23204", "url": "https://gl.wikipedia.org/wiki?curid=470298", "title": "Pobo nama", "text": "Os nama, ou namaqua, (\"n\u00e0m\u00e1qua\" quere deicir \"xente nama\") son un grupo \u00e9tnico, o m\u00e1is numeroso entre a familia ling\u00fc\u00edstica dos khoe. Constit\u00faen unha poboaci\u00f3n de pastores que viven no sur de \u00c1frica, principalmente en Namibia, tam\u00e9n en Sur\u00e1frica e, menor medida, en Botswana.\nAo igual que os san, son de corpulencia pequena, e dun ton de pel relativamente claro en comparaci\u00f3n co doutras etnias africanas.\nA lingua propia falada por esta etnia \u00e9 o nama, ou khoekhoe, oficialmente chamado \"khoekhoegowab\" nos pa\u00edses onde existe), do grupo khoisan falado polos san e os damaras, co\u00f1ecido tam\u00e9n como hotentote.\nEsta designaci\u00f3n foi cu\u00f1ada no tempo colonial, nunha tentativa dos colonos holandeses de imitar os sons da lingua nama.\n\u00c9 unha linguaxe caracterizada polo abundante uso de chasquidos, e sen ningunha relaci\u00f3n con calquera outra lingua africana.\nNa actualidade a maior\u00eda dos nama fala o afrikaans e/ou o ingl\u00e9s.\nHistoria.\nDurante miles de anos os pobos khoisan de Sur\u00e1frica e do sur de Namibia mantiveron unha vida n\u00f3made, os khoikhoi como pastores e os san como cazadores-recolectores. Os nama son un grupo de khoikhois que viv\u00edan orixinariamente en torno ao r\u00edo Orange no sur de Namibia e no norte de Surd\u00e1frica. Os primeiros colonialistas refer\u00edronse a eles como hotentotes. O seu nome hist\u00f3rico alternativo, \"Namaqua\", deriva da adici\u00f3n do sufixo da lingua khoekhoe \"-qua / khwa\", que significa \"xente\".\nDe 1904 a 1907, os alem\u00e1ns, que colonizaron a actual Namibia, libraron unha guerra contra os nama e os herero (un grupo de pastores bant\u00fa), levando ao xenocidio aos herero e aos nama no que mataron polo menos ao 80 % dos nama, e poboaci\u00f3ns herero. Isto foi motivado polo desexo alem\u00e1n de establecer unha colonia pr\u00f3spera que requiria desprazar aos ind\u00edxenas das s\u00faas terras agr\u00edcolas. Grandes mandas de gando foron confiscadas, e a xente nama e herero foi conducida ao deserto e, nalg\u00fans casos, internada en campos de concentraci\u00f3n na costa (por exemplo, na illa Shark ou illa dos Tibur\u00f3ns, unha pequena pen\u00ednsula xunto \u00e1 cidade costeira de L\u00fcderitz). Ademais, os nama e os herero foron forzados a traballar como escravos para constru\u00edren ferrocarr\u00eds e escavaren en busca de diamantes durante a \"carreira dos diamantes\".\nNos anos 1920 descubr\u00edronse diamantes na desembocadura do r\u00edo Orange, e os prospectores comezaron a desprazarse al\u00ed, establecendo cidades en Alexander Bay e Port Nolloth. Isto acelerou a apropiaci\u00f3n das terras tradicionais que comezaran no pincipio do per\u00edodo colonial. Baixo o apartheid, os colonizadores animaron aos pastores restantes a abandonar o seu estilo de vida tradicional en favor da vida en aldeas.\nEn 1991, unha parte de Namaqualand (fogar dos nama e unha das \u00faltimas \u00e1reas salvaxes de Sur\u00e1frica) foi nomeada como Parque Nacional Richtersveld.\nEn decembro de 2002, as terras ancestrales, inclu\u00eddo o parque, foron devoltas \u00e1 propiedade comunitaria e os gobernos de Sur\u00e1frica e Namibia comezaron a crear un parque transfronteirizo desde a costa oeste do sur de \u00c1frica at\u00e9 o interior do deserto, absorbendo o parque nacional de Richtersveld. Hoxe, o Parque Nacional Richtersveld \u00e9 un dos poucos lugares onde as tradici\u00f3ns orixinais dos nama sobreviven. Al\u00ed, os nama despr\u00e1zanse coas estaci\u00f3ns e falan o seu idioma. A vivenda tradicional dos Nama, cunha cuberta en c\u00fapula feitata con tapetes port\u00e1tiles, protexe contra o Sol e \u00e9 f\u00e1cil de mover cando o pastoreo \u00e9 escaso.\nNos albores do s\u00e9culo XIX, xentes do pobo oorlam invadiron Namaqualand e Damaraland. Estes tam\u00e9n descenden de ind\u00edxenas khoikhoi, pero tr\u00e1tase dun grupo con ascendencia mixta, inclu\u00edndo europeos e escravos de Mozambique, Madagascar, a India e Indonesia.\nDespois de dous s\u00e9culos de asimilaci\u00f3n na cultura nama, moitos oorlams consideran hoxe o \"khoikhoigowab\" (damara/nama) como a s\u00faa lingua materna, a\u00ednda que outros falan afrikaans. A distinci\u00f3n entre namas e oorlams foi desaparecendo ao longo do tempo at\u00e9 o punto de seren considerados hoxe como un grupo \u00e9tnico \u00fanico, malia os seus distintos antepasados.\nClans nama.\nAdemais dos clans dos oorlams, hai dez subtribos ou clans co\u00f1ecidos de namas. Os seus nomes e centros tribais son:\nCultura.\nTradici\u00f3ns.\nEn xeral, os nama practican unha pol\u00edtica de propiedade comunitaria. A m\u00fasica, a poes\u00eda e a narraci\u00f3n de historias son moi importantes na cultura nama, e moitas historias foron transmitidas oralmente a trav\u00e9s das xeraci\u00f3ns.\nOs nama te\u00f1en unha cultura rica en habilidades musicais e literarias. A m\u00fasica tradicional, os contos populares, os proverbios e as poes\u00edas de loanza foron transmitidas durante xeraci\u00f3ns e constit\u00faen a base de gran parte da s\u00faa cultura. Son co\u00f1ecidos por artesan\u00edas que incl\u00faen coiro, \"karosses\" e alfombras de pel, instrumentos musicais (como flautas de cana), xoias, potes de barro e colectores de po de cunchas.\nMoitos dos nama do sur de Namibia perderon as s\u00faas terras durante o colonialismo alem\u00e1n. O novo ministro da reforma agraria de Namibia, Uutoni Nujoma, foi acusado de preferir outros namibios doutras rexi\u00f3ns sobre os namas nativos.\nVestido.\nO vestido tradicional das mulleres nama consiste en vestidos longos e formais que se asemellan \u00e1 moda tradicional vitoriana. Os vestidos longos e flu\u00eddos desenvolv\u00e9ronse a partir do estilo dos misioneros nos anos 1800, e esta roupa tradicional \u00e9 hoxe unha parte integrante da cultura da naci\u00f3n nama.\nRelixi\u00f3n.\nOs nama abandonaron en gran parte a s\u00faa relixi\u00f3n tradicional, debido aos esforzos de misioneiros cristi\u00e1ns (e hoxe en d\u00eda musulm\u00e1ns). A maior\u00eda dos nama en Namibia hoxe son cristi\u00e1ns, mentres que os musulm\u00e1ns nama forman unha importante porcentaxe dos musulm\u00e1ns de Namibia..\nRitual de voda.\nOs namas te\u00f1en un ritual de matrimonio complicado. Primeiro o home ten que discutir as s\u00faas intenci\u00f3ns coa s\u00faa familia. Se est\u00e1n de acordo, aconsellaranlle aos costumes para pedirlle \u00e1 familia da noiva e despois acompa\u00f1alo at\u00e9 o lugar no que vive esta. O xard\u00edn da casa onde vive a noiva est\u00e1 preparado antes da chegada da familia do futuro marido; peles dos animais est\u00e1n colocadas nas esquinas para que os distintos grupos se senten e discutan.\nNo compromiso, a familia do noivo leva animais vivos \u00e1 casa da familia da muller. Os animais son sacrificados, colgados en tres varas e ofr\u00e9cese \u00e1 familia da noiva. Outros elementos como sacos de azucre ou de fari\u00f1a s\u00f3 se ofrecen en cantidades de dous ou catro, para indicar que sempre haber\u00e1 abundancia de alimentos. Este proceso cel\u00e9brase ao rev\u00e9s na casa da familia do home. Bandeiras brancas \u00edzanse nas casas de ambas as familias, e non poden non ser retiradas e van secando ou son arricadas polo vento.\nOs preparativos do matrimonio poden tardar at\u00e9a un ano. A familia do noivo fai un agasallo \u00e1 nai da noiva, tradicionalmente unha vaca e un becerro, porque alimentou \u00e1 noiva cos seus peitos. Un proceso de negociaci\u00f3n acompa\u00f1a o agasallo que pode levar semanas. No d\u00eda do casamento, ambas as familias subministran animais e outros alimentos que levan \u00e1 casa da noiva. A voda en si ten lugar nunha igrexa. As festas seguen durante varios d\u00edas. A primeira noite despois da voda a parella dorme por separado. \u00c1 ma\u00f1\u00e1 seguinte, parten para a s\u00faa propia casa."}
{"id": "470299", "revid": "72012", "url": "https://gl.wikipedia.org/wiki?curid=470299", "title": "Nama", "text": ""}
{"id": "470300", "revid": "72012", "url": "https://gl.wikipedia.org/wiki?curid=470300", "title": "Namaqua", "text": ""}
{"id": "470301", "revid": "98629", "url": "https://gl.wikipedia.org/wiki?curid=470301", "title": "Nueva Pescanova", "text": "Nueva Pescanova, tam\u00e9n co\u00f1ecida como Grupo Nueva Pescanova, \u00e9 unha sociedade multinacional galega, especializada na captura, cultivo, elaboraci\u00f3n e comercializaci\u00f3n de produtos do mar.\nCon m\u00e1is de 10 000 empregados en catro continentes, \u00e9 unha das poucas multinacionais de produtos do mar presente en toda a cadea de valor, desde a orixe at\u00e9 a s\u00faa venda.\nSucesora da empresa Pescanova, ten a s\u00faa sede en Chapela, Redondela (Pontevedra).\nHistoria.\nA orixe desta empresa produciuse polas dificultades financeiras da s\u00faa antecesora, Pescanova, que, o 15 de abril de 2013, solicitou un preconcurso de acredores, pese a unha recente ampliaci\u00f3n de capital. A empresa optou por esta opci\u00f3n a causa da s\u00faa avultada d\u00e9beda, de 1\u00a0522 mill\u00f3ns de euros, cantidade oito veces maior que os seus resultados de explotaci\u00f3n anuais.\nAdemais co\u00f1eceuse, o mesmo d\u00eda da presentaci\u00f3n da insolvencia nos tribunais, que o seu presidente, Manuel Fern\u00e1ndez de Sousa-Faro, vendera a metade da s\u00faa participaci\u00f3n, do 14,4 % da empresa, nos meses previos \u00e1 presentaci\u00f3n do preconcurso.\nTras da presentaci\u00f3n do preconcurso de acredores e da sa\u00edda de Fern\u00e1ndez de Sousa da presidencia, tres fondos de investimento multinacionais estaban interesados en reflotar a compa\u00f1\u00eda da creba. Os investidores con interese en reflotar o grupo pesqueiro foron os seguintes:\nA xunta directiva e os accionistas minoritarios opux\u00e9ronse \u00e1 entrada dos investidores Damm, Luxempart, KKR e Ergon Capital Partners \u00e1 fronte da compa\u00f1\u00eda, e inmediatamente produciuse a dimisi\u00f3n do conselleiro Luis \u00c1ngel S\u00e1nchez-Merlo y Ruiz o 14 de xaneiro de 2014, quen alegou motivos persoais \u00e1 Comisi\u00f3n Nacional do Mercado de Valores.\nAo mesmo tempo, Pescanova iniciou as xesti\u00f3ns para a venda da s\u00faa filial Pesca Chile, que contaba con ofertas das pesqueiras Cooke Aquaculture do Canad\u00e1 e Econsult dos Estados Unidos. Finalmente, foi vendida en 2014 a Marine Harvest de Noruega.\nO 2 de maio de 2014, os principais bancos acredores espa\u00f1ois acordaron levantar o concurso de acredores, e a compa\u00f1\u00eda conseguiu manterse durante a crise como unha das principais multinacionais de Galicia. Unha vez que se produciu a sa\u00edda do proceso concursal, os investidores Damm e Luxempart abandonaron a xesti\u00f3n da compa\u00f1\u00eda, o cal supuxo as dimisi\u00f3ns dos conselleiros Jos\u00e9 Carceller, de Damm, e Fran\u00e7ois Tesch, de Luxempart.\nO 22 de maio a consultor\u00eda Deloitte informou \u00e1 Comisi\u00f3n Nacional do Mercado de Valores, a dimisi\u00f3n de Juan Manuel Urgoiti (do grupo Damm), que fora presidente da multinacional desde setembro de 2013.\nO 23 de maio Pescanova conseguiu sa\u00edr definitivamente do concurso de acredores, despois de 403 d\u00edas. O plan de reestruturaci\u00f3n empresarial recibira o apoio do 65 % dos principais bancos acredores espa\u00f1ois. A compa\u00f1\u00eda continuou funcionando con normalidade baixo a tutela da consultora Deloitte.\nO 2 de febreiro de 2015 a compa\u00f1\u00eda regresa \u00e1 senda dos beneficios, cunha facturaci\u00f3n de 1\u00a0600 mill\u00f3ns de euros no ano 2014, cifras que contrastan coas perdas dun ano antes. Nese mesmo ao, Broadbill Investment Partners, fondo de investimento con sede en Nova York, adquire o 3,69 % do accionariado da compa\u00f1\u00eda, e a Comisi\u00f3n Nacional do Mercado de Valores informa que o expresidente, Manuel Fern\u00e1ndez de Sousa, continuaba como o maior accionista da compa\u00f1\u00eda, cun 7,5 % do accionariado, seguido de Carolina Masaveu Herrero (Crisgadini), cun 7,1 % e, en terceiro lugar, a cervexeira Damm, cun 6,2 % do accionariado.\nO 8 de xaneiro de 2015, como consecuencia da creba e a entrada en concurso de acredores da compa\u00f1\u00eda, o Xulgado Central de Instruci\u00f3n n\u00famero 5 de Madrid, ordena o embargo de todos os bens do expresidente Manuel Fern\u00e1ndez de Sousa. Ademais do propio Fern\u00e1ndez de Sousa, o xulgado tam\u00e9n ordena embargar aos exdirectivos Afonso Paz-Andrade, Antonio T\u00e1boas Moure, Carlos Turci, Fernando Fern\u00e1ndez de Sousa e Alfredo L\u00f3pez Uroz.\nEn setembro de 2015 celebrouse unha xunta de accionistas na cal aprobouse por maior\u00eda o plan de rescate, unha ampliaci\u00f3n de capital e a refundaci\u00f3n da compa\u00f1\u00eda co nome de Nueva Pescanova. Como consecuencia desta xunta, cr\u00e9ase un \"holding\" empresarial que absorber\u00eda as compa\u00f1\u00edas filiais espa\u00f1olas, e tam\u00e9n a entrada da banca acredora como socio maioritario da compa\u00f1\u00eda, cun 80 % do accionariado; ademais, os accionistas minoritarios aumentan a s\u00faa participaci\u00f3n cun 19,99 % da nova sociedade.\nTras a xunta de accionistas, o repartimento accionarial de Nueva Pescanova distribu\u00eduse da seguinte maneira: Pescanova S.A. 20 %, CaixaBank 15,55 %, Banco Sabadell 14,46 %, Grupo Popular 9,17 %, HSBC Bank 8,93 %, Abanca 8,19 %, Banco Bilbao Vizcaya Argentaria 6,25 %, SPV Global 5,84 %, Bankia 4,59 %, UBI Banca 4,14 %, outros 2,88 %.\nEn decembro de 2015 o novo consello de administraci\u00f3n incorpora ao departamento de mercadotecnia da compa\u00f1\u00eda ao coci\u00f1eiro Pepe Rodr\u00edguez Rey, membro do xurado do programa Masterchef, para protagonizar xunto a Rodolfo Langostino spots de receitas coci\u00f1adas con produtos de Nueva Pescanova. Tam\u00e9n en decembro dese mesmo ano \u00e9 designado como novo conselleiro delegado da multinacional a Ignacio Gonz\u00e1lez Hern\u00e1ndez, procedente de Campofr\u00edo.\nEn 2017 a compa\u00f1\u00eda aproba o seu plan de negocio mediante unha capitalizaci\u00f3n de cr\u00e9ditos de aproximadamente 350 mill\u00f3ns de euros. Con esta operaci\u00f3n a banca acredora faise co control do 85 % do accionariado, buscando ademais deste xeito, e como obxectivo a medio prazo, a estabilidade econ\u00f3mica de Nueva Pescanova, as\u00ed como a realizaci\u00f3n de novas inversi\u00f3ns, entre as que destacan a renovaci\u00f3n da frota pesqueira, contratando a construci\u00f3n de 7 novos buques \u00e1 factor\u00eda naval de Astilleros Arm\u00f3n no mes de novembro, a modernizaci\u00f3n das plantas acu\u00edcolas, ou a posta en marcha no Grove dun Centro de I+D+i, o Pescanova Biomarine Center.\nEn xu\u00f1o dese mesmo ano, a CNMV anuncia que a partir do d\u00eda 7 dese mes prod\u00facese o levantamento da suspensi\u00f3n bolsista de Pescanova S.A. \u2014co\u00f1ecida como a vella Pescanova e que neses momentos apenas contaba cun 1,6 % do accionariado de Nueva Pescanova\u2014 polo que a antiga Pescanova volve a cotizar de novo na bolsa de Madrid tras m\u00e1is de 4 anos. Un mes despois conf\u00edrmase que o \"holding\" Nueva Pescanova decide desprenderse da s\u00faa filial Acuinova ACT. Pisc\u00edcolas S.A., empresa dedicada ao cultivo e procesamento de rodaballo. A antiga filial encontr\u00e1base intervida pola banca portuguesa desde o concurso de acredores da multinacional, sendo finalmente vendida pola banca lusa \u00e1 sociedade Ondas e Versos L.D.A.\nEn xullo de 2018 Nueva Pescanova adquire a compa\u00f1\u00eda Unick Fish de Sur\u00e1frica; esta operaci\u00f3n ten como obxectivo potenciar as vendas de lagostino.\nEn novembro do ano 2017 a armadora Nueva Pescanova formalizou un contrato co estaleiro Arm\u00f3n Vigo para a construci\u00f3n de sete buques pesqueiros por un importe de 42,5 mill\u00f3ns de euros, o que supuxo o maior encargo de construci\u00f3n naval realizado por unha empresa pesqueira espa\u00f1ola da historia. Dos sete buques, catro se construir\u00edan na factor\u00eda de Vigo, mentres que os outros tres ser\u00edan constru\u00eddos nas instalaci\u00f3ns de Burela.\nO d\u00eda 8 de marzo de 2019 tivo lugar, nas instalaci\u00f3ns de Astilleros Arm\u00f3n Vigo en Coia, a botadura do primeiro buque encargado pola compa\u00f1\u00eda galega en m\u00e1is de tres d\u00e9cadas, dos sete encargados por Nueva Pescanova a Astilleros Arm\u00f3n dous anos antes, co obxectivo de modernizar as s\u00faas frotas pesqueiras en Mozambique e Namibia, que ser\u00e1n constru\u00eddos en Arm\u00f3n Vigo e Burela por 200 operarios, cun investimento de 42,5 mill\u00f3ns de euros. Este primeiro pesqueiro, bautizado como \"Lalandii 1\", ocuparase da captura de pescada en Namibia. O presidente do Grupo Nueva Pescanova, Jacobo Gonz\u00e1lez-Robatto, presentou o primeiro dos buques encargados a Arm\u00f3n para renovar a frota da compa\u00f1\u00eda, como o \"s\u00edmbolo\" da \"viaxe\" realizada por esta durante os \u00faltimos anos, e recordou o cambio realizado na compa\u00f1\u00eda hai tres anos e medio e o traballo levado a cabo para alcanzar os \"est\u00e1ndares m\u00e1is altos\" de calidade. As\u00ed, asegurou a continuidade do crecemento da empresa e puxo en valor que se trate dunha das \"poucas\" que abarca desde a pesca at\u00e9 a venda de produtos do mar. As\u00ed mesmo, incidiu no \"compromiso\" da compa\u00f1\u00eda coa substentabilidade do medio ambiente a trav\u00e9s da eficiencia enerx\u00e9tica e, de paso, recordou que este ano de 2019 creou uns 250 novos postos de traballo en Galicia. Ao acto asistiu Hilaria Mukapuli, alcaldesa de L\u00fcderitz (Namibia), que foi a madri\u00f1a do \"Lalandii 1\", e que comezara a s\u00faa su carreira profesional traballando na factor\u00eda de Nova Pescanova en L\u00fcderitz, na empresa filial NovaNam. Pola s\u00faa parte, Hilaria Mukapuli insistiu no impacto econ\u00f3mico e o emprego que este xera na zona de L\u00fcderitz e asegurou que a s\u00faa \"continua inversi\u00f3n\" permitiu transformar a situaci\u00f3n da localidade; e en relaci\u00f3n ao barco, sinalou que ser\u00e1 \"respectuoso co medio ambiente\" e destacou a eficiencia enerx\u00e9tica dos seus motores.\nCara ao futuro.\nA\u00ednda que oficialmente o maior grupo pesqueiro de Espa\u00f1a non est\u00e1 en venda, cando en 2015 a gran banca viuse obrigada a entrar no capital, intercambiando d\u00e9beda por acci\u00f3ns, para evitar a creba e non perdelo todo (pese a unha quita de 2.000 mill\u00f3ns), f\u00edxoo por un per\u00edodo que ten data de caducidade: o ano 2020, cando vence o plan estrat\u00e9xico a catro anos. E a orde do d\u00eda do consello de administraci\u00f3n co que Nueva Pescanova convocou aos seus o d\u00eda 26 da xu\u00f1o, d\u00e1 a entender que o proceso de sa\u00edda, v\u00eda venda de participaci\u00f3ns, est\u00e1 en marcha, porque, entre outras cousas, incl\u00fae a modificaci\u00f3n dos estatutos da compa\u00f1\u00eda. Concretamente, a proposta c\u00e9ntrase o artigo seis, que regula o r\u00e9xime de transmisi\u00f3n das participaci\u00f3ns sociais. Na actualidade, Abanca, que comezara en 2016 cunha participaci\u00f3n do 5,4 %, \u00e9 hoxe o primeiro accionista co 31,41 % (tras facerse cos t\u00edtulos de Bankia e BBVA, entre outros). Pola s\u00faa parte, o Banco Sabadell, que liderara a sa\u00edda da creba da multinacional galega e a capitalizaci\u00f3n da d\u00e9beda das entidades financeiras a cambio de acci\u00f3ns para facer vi\u00e1bel a empresa, mantense fiel \u00e1 s\u00faa aposta por Nueva Pescanova, e afianza a s\u00faa posici\u00f3n cun 24,4 % do capital. Todo apunta a que o bo momento en que vive o sector, coa venda de Iberconsa, a segunda maior pesqueira de Espa\u00f1a, por 550 mill\u00f3ns e, unha vez finalizado o traballo de \"rescate\" de Pescanova, buscarase unha boa operaci\u00f3n que facilite a sa\u00edda dos bancos e a entrada de novos investidores. Os donos financeiros, con Abanca e Sabadell \u00e1 fronte, sempre dixeron que nunca ter\u00edan en conta unha oferta inferior aos 1 200 mill\u00f3ns de euros."}
{"id": "470311", "revid": "98629", "url": "https://gl.wikipedia.org/wiki?curid=470311", "title": "Wonder (filme)", "text": "Wonder \u00e9 un filme estadounidense de 2017 dirixido por Stephen Chbosky e protagonizado por Julia Roberts, Owen Wilson, Jacob Tremblay, Izabela Vidovic, Mandy Patinkin e Daveed Diggs. Escrito por Jack Thorne, Steven Conrad e Chbosky, bas\u00e9ase na novela hom\u00f3nima de R. J. Palacio.\nO filme, que conta a historia dun neno con Treacher Collins syndrome, foi estreado nos Estados Unidos o 17 de novembro de 2017 por Lionsgate. Recibiu valoraci\u00f3ns positivas por parte da cr\u00edtica e da audiencia, e recadou 305 mill\u00f3ns de d\u00f3lares en todo mundo sobre un orzamento de 20 mill\u00f3ns de d\u00f3lares. Na 90\u00aa edici\u00f3n dos Oscar, o filme foi nomeado \u00f3 Oscar \u00e1 mellor maquillaxe."}
{"id": "470315", "revid": "56817", "url": "https://gl.wikipedia.org/wiki?curid=470315", "title": "Don Winslow", "text": "Don Winslow, nado en Nova York o 31 de outubro de 1953, \u00e9 un escritor estadounidense reco\u00f1ecido polas s\u00faas novelas negras e de crime e misterio.\nTraxectoria.\nEstudou xornalismo e historia africana na Universidade de Nebrasca. En Sur\u00e1frica traballou como xornalista e investigador na Universidade de Cidade do Cabo e despois comezou a residir en Julian, California. Foi detective privado e guionista de cine e televisi\u00f3n, e d\u00faas das s\u00faas obras foron levadas ao cine.\nEn entrevistas realizadas en 2010, mant\u00e9n o criterio segundo o cal s\u00f3 a legalizaci\u00f3n das drogas pode reducir o narcotr\u00e1fico, e os Estados Unidos act\u00faa en M\u00e9xico contra a droga coa mentalidade coa que loitou en Vietnam.\nEn 2015 obtivo o IX Premio RBA de Novela Polic\u00edaca pola s\u00faa obra \"The Cartel\", continuaci\u00f3n da s\u00faa aclamada novela de 2005 \"The Power of the Dog\"."}
{"id": "470316", "revid": "56817", "url": "https://gl.wikipedia.org/wiki?curid=470316", "title": "When They See Us", "text": "When They See Us \u00e9 unha miniserie estadounidense de 2019 creada, coescrita e dirixida por Ava DuVernay para Netflix, a cal foi estreada en catro partes o 31 de maio de 2019. \u00c9st\u00e1 baseada nos acontecementos do caso da corredora de Central Park de 1989, na cidade de Nova York, e explora as vidas e as familias dos cinco sospeitosos que foron xulgados pola violaci\u00f3n e agresi\u00f3n da muller. A serie conta cun elenco composto por Jharrel Jerome, Asante Blackk, Jovan Adepo, Michael K. Williams, Logan Marshall-Green, Joshua Jackson, Blair Underwood, Vera Farmiga, John Leguizamo, Felicity Huffman, Niecy Nash, Aunjanue Ellis, Marsha Stephanie Blake e Kylie Bunbury.\n\"When They See Us\" recibiu aclamaci\u00f3n da cr\u00edtica polas interpretaci\u00f3ns e o elenco. Nos Premios Primetime Emmy, recibiu 11 nomeamentos, inclu\u00edndo as categor\u00edas de mellor miniserie e mellores actuaci\u00f3ns para Jerome, Ellis, Nash, Blackk, Leguizamo, Williams, Blake e Farmiga."}
{"id": "470317", "revid": "85894", "url": "https://gl.wikipedia.org/wiki?curid=470317", "title": "Gr\u00e1fica (A Coru\u00f1a)", "text": "Gr\u00e1fica foi unha revista editada na Coru\u00f1a en 1922.\nHistoria e caracter\u00edsticas.\nSubtitulada \"Revista quincenal ilustrada\", apareceu o 23 de agosto de 1922. Dirixida por Ricardo Camino, o administrador era Manuel Pe\u00f1a. Entre os seus colaboradores figuraron Lois Pe\u00f1a Novo, Eugenio Carr\u00e9 Aldao, Leandro Carr\u00e9 Alvarellos, Jos\u00e9 Soto-Picos, Jos\u00e9 Garc\u00eda Acu\u00f1a, Alfonso de Cal, e na parte gr\u00e1fica Castelao, \u00c1lvaro Cebreiro, Camilo D\u00edaz Bali\u00f1o e Manuel Crestar. Rematou a s\u00faa edici\u00f3n co n\u00famero 3 aparecido o 1 de outubro de 1922."}
{"id": "470321", "revid": "89787", "url": "https://gl.wikipedia.org/wiki?curid=470321", "title": "Centrophryne spinulosa", "text": "O Centrophryne spinulosa \u00e9 unha especie, \u00fanica do seu x\u00e9nero e da s\u00faa familia Centrophrynidae, distribu\u00eddo por todo o fondo abisal do oc\u00e9ano Atl\u00e1ntico e do oc\u00e9ano Pac\u00edfico. O nome da familia procede do grego: \"kentron\" (aguill\u00f3n ou pica) + \"phrynos\" (sapo).\nAnatom\u00eda.\nA pel est\u00e1 recuberta de numerosas espi\u00f1as pequenas; os exemplares novos presentan pequenas barbas baixo a cabeza.\n\u00c9 unha especie con forte dimorfismo sexual, de maneira que a lonxitude m\u00e1xima dos machos \u00e9 de 23 cm mentres que nas femias \u00e9 de 1,6 m; por\u00e9n, \u00f3 contrario do que ocorre con outras familias desta mesma orde, os diminutos machos non parasitan as femias e contin\u00faan a s\u00faa vida libre tras o apareamento.\nH\u00e1bitat e forma de vida.\nSon peixes batipel\u00e1xicos que viven nadando pola zona abisal, en augas tropicais e subtropicais de t\u00f3dolos oc\u00e9anos, tam\u00e9n poden ser mesopel\u00e1xicos, pero a malia estar en todo o globo \u00e9 moi raro velos: s\u00f3 se describiron 25 avistamentos dende o seu descubrimento."}
{"id": "470322", "revid": "23204", "url": "https://gl.wikipedia.org/wiki?curid=470322", "title": "Melibea Obono", "text": "Trifonia Melibea Obono Ntutumu, nada en Afaetom (Evinayong) o 27 de novembro de 1982, \u00e9 unha xornalista e politic\u00f3loga, escritora, docente e investigadora ecuatoguineana, co\u00f1ecida como Melibea Obono. As s\u00faas investigaci\u00f3ns c\u00e9ntranse en temas de muller e x\u00e9nero en \u00c1frica.\nTraectoria.\nTrifonia Melibea Obono Ntutumu Obono \u00e9 Licenciada en Ciencias Pol\u00edticas e Xornalismo pola Universidade de Murcia, onde realizou un mestrado en Cooperaci\u00f3n Internacional e Desenvolvemento.\n\u00c9 docente na Facultade de Letras e Ciencias Sociais da Universidade Nacional de Guinea Ecuatorial en Malabo. Forma parte do equipo do Centro de Estudos Afro-Hisp\u00e1nicos (CEAH) da Universidade Nacional de Educaci\u00f3n a Distancia.\nObra.\nEn 2015 o seu relato \"La negra\" foi inclu\u00eddo na antolox\u00eda \"Voces femeninas de Guinea Ecuatorial. Una antolog\u00eda\" editada por Remei Sipi. Nel conta a historia dunha rapaza ecuatoguineana que se ve obrigada a prostitu\u00edrse para poder finalizar os seus estudos en Espa\u00f1a.\nEn 2016 publicou a s\u00faa primeira novela, \"Herencia de bindendee\". Nela trata a desigualdade de x\u00e9nero na tribo fang, a s\u00faa tribo de orixe. Ademais trata tam\u00e9n as complexas relaci\u00f3ns entre Espa\u00f1a e Guinea Ecuatorial. A acci\u00f3n desenv\u00f3lvese nun poboado fang do s\u00e9culo XXI, sen luz el\u00e9ctrica nin auga potable e lonxe dunha cidade. A trama c\u00e9ntrase no embarazo dunha nai de seis nenas e a expectaci\u00f3n que crea o x\u00e9nero do futuro fillo xa que s\u00f3 un var\u00f3n herdar\u00e1 o nome e as propiedades da familia, nas que est\u00e1n inclu\u00eddas as mulleres. Elas son as \"bindendee\".\nTam\u00e9n en 2016 publicou \"La bastarda\", a historia de Okomo, a filla adolescente dunha nai solteira fang, que viv\u00eda co av\u00f3 Os\u00e1 o Descalzo e as s\u00faas d\u00faas esposas, unha delas a s\u00faa avoa Ad\u00e0, primeira esposa de Os\u00e1 e responsable da s\u00faa educaci\u00f3n. Okomo non \u00e9 aceptada na comunidade fang pola s\u00faa condici\u00f3n de bastarda. O problema \u00e9 o dote que debeu entregar o seu pai ao seu av\u00f3. Pero esta novela trata tam\u00e9n da identidade de x\u00e9nero e a orientaci\u00f3n sexual: ser \"fam e mina\" como o seu t\u00edo, ou ser lesbiana como a protagonista. \u00c9 a primeira obra escrita por unha autora ecuatoguineana na que se abordan estes temas. O Seu t\u00edo ademais ser\u00e1 o causante das desgrazas que ocorren na aldea, sobre todo ao negarse a fecundar a muller do seu irm\u00e1n est\u00e9ril. Pero non s\u00f3 ser\u00e1 atacado pola tradici\u00f3n sen\u00f3n tam\u00e9n pola Igrexa.\nEn 2017 publicou \"La albina del dinero\", onde conta a historia dunha moza albina que \u00e9 fonte de riqueza para a s\u00faa familia pola s\u00faa caracter\u00edstica \u00fanica. En 2018 publicou un libro de relatos centrados na sociedade fang e o papel das mulleres.\nTodas as s\u00faas obras est\u00e1n realizadas desde unha perspectiva feminista, facendo visibles as desigualdades e inxustizas que sofren as mulleres e en especial as mulleres africanas e as lesbianas. Escribe para dar resposta a esas cuesti\u00f3ns que sempre se formulou, malia as dificultades que sorteou pola s\u00faa procedencia para lograr publicar."}
{"id": "470323", "revid": "23204", "url": "https://gl.wikipedia.org/wiki?curid=470323", "title": "Centrophrynidae", "text": ""}
{"id": "470324", "revid": "23204", "url": "https://gl.wikipedia.org/wiki?curid=470324", "title": "Centrophryne", "text": ""}
{"id": "470326", "revid": "27155", "url": "https://gl.wikipedia.org/wiki?curid=470326", "title": "Phengaris alcon", "text": "A Phengaris alcon \u00e9 unha especie de bolboreta da familia dos lic\u00e9nidos que habita en Europa e Asia setentrional. Pode ser vista durante o ver\u00e1n. Como outras especies de Lycaenidae, no seu estadio larvario (eiruga) depende do apoio de certas formigas; como tal \u00e9 designada como unha especie mirmec\u00f3fila, un exemplo de coevoluci\u00f3n.\nCiclo de vida.\nEsta bolboreta deposita os seus ovos na \"Gentiana pneumonanthe\"; (na rexi\u00f3n dos Alpes son \u00e1s veces atopados na \"Gentiana asclepiadea\"). As eirugas non comen outras plantas.\nAs larvas abandonan a planta despois de medrar abondo (4\u00ba estadio) e agardan no chan at\u00e9 ser atopadas por determinadas formigas. As larvas emiten qu\u00edmicos superficiais (alomonas) moi semellantes \u00e1s das larvas das formigas, o que induce \u00e1s formigas a transportar as larvas da bolboreta \u00f3 interior dos seus formigueiros, coloc\u00e1ndoas a car\u00f3n das s\u00faas larvas; al\u00ed son alimentadas polas formigas obreiras mentres que a formigueira devora as larvas das formigas.\nCando a larva da bolboreta est\u00e1 totalmente desenvolvida transf\u00f3rmase en pupa. Cando o adulto emerxe ten que emprender a fuga do ni\u00f1o de formigas. Estas reco\u00f1ecen a bolboreta como un intruso, pero cando tratan de atacala coas s\u00faas mand\u00edbulas non conseguen agarrala pois a bolboreta pos\u00fae unha capa espesa de escamas que se soltan facilmente."}
{"id": "470329", "revid": "23204", "url": "https://gl.wikipedia.org/wiki?curid=470329", "title": "I\u00f1aki Aldekoa", "text": "I\u00f1aki Aldekoa Azarloza, nado en Amorebieta (Biscaia) en 1940 e finado o 8 de abril de 2021, foi un enxe\u00f1eiro qu\u00edmico e pol\u00edtico vasco de ideolox\u00eda independentista. Foi elixido parlamentario foral de Navarra nas elecci\u00f3ns de 1979 e 1983 por Herri Batasuna, de cuxa Mesa Nacional formou parte. Tam\u00e9n foi elixido nas elecci\u00f3ns xerais espa\u00f1olas de 1986 como o primeiro parlamentario navarro no Congreso dos Deputados representando a devandita coalici\u00f3n.\nTraxectoria pol\u00edtica.\nA s\u00faa traxectoria pol\u00edtica iniciouse na clandestinidade, cando se afiliou \u00e1s mocidades nacionalistas de EGI. Como consecuencia desa militancia, pasou un ano na prisi\u00f3n de Larr\u00ednaga (Bilbao). Baixo a influencia das lecturas de Jos\u00e9 Ram\u00f3n Recalde, membro da Fronte de Liberaci\u00f3n Popular (m\u00e1is co\u00f1ecido por \"FELIPE\"), e desconforme coas actuaci\u00f3ns de Euskadi Ta Askatasuna (ETA), pasou a ETA Berri, organizaci\u00f3n da que se desvinculou axi\u00f1a \u00f3 considerala \"espa\u00f1olista\".\nPosteriormente ingresou en ELA-Movemento Socialista de Euskadi, onde desenvolveu toda a s\u00faa militancia at\u00e9 a transici\u00f3n pol\u00edtica espa\u00f1ola, trala morte de Franco.\nEn 1977, foi elixido secretario xeral do novo Partido Socialista Vasco (ESB-PSV), formado a partir dunha escisi\u00f3n do sindicato ELA-STV e que ser\u00eda un dos catro partidos que formaron a coalici\u00f3n Herri Batasuna (HB).\nFoi parlamentario foral de Navarra en 1979 por HB, de cuxa Mesa Nacional formou parte, resultando reelixido nas elecci\u00f3ns do 8 de maio de 1983. En marzo de 1982 foi xulgado por asistencia \u00e1 banda terrorista ETA, permanecendo no c\u00e1rcere de Alcal\u00e1 de Henares durante tres anos (1983-1985). En 1986 foi elixido deputado no Congreso espa\u00f1ol, o \u00fanico escano obtido por HB en Navarra.\nParticipou nas frustradas conversaci\u00f3ns de Alxer entre o Goberno espa\u00f1ol e ETA (1986-1989) e pasou a residir en Chile, onde acolleu con des\u00e1nimo a nova do fin do alto ao fogo de ETA xa que consideraba \u00abinviable calquera proceso de liberaci\u00f3n dun pa\u00eds por v\u00eda armada\u00bb e que hab\u00eda que acoller \u00abas v\u00edas claramente pol\u00edticas e en consonancia co contexto xur\u00eddico e legal internacional\u00bb.\nEste enfoque cr\u00edtico con ETA levouno a ingresar no partido pol\u00edtico Aralar, de cuxa Comisi\u00f3n Executiva Nacional e Comisi\u00f3n Executiva de \u00c1raba foi membro, ademais de representante electo nas Xuntas Xerais de \u00c1raba."}
{"id": "470331", "revid": "23204", "url": "https://gl.wikipedia.org/wiki?curid=470331", "title": "I\u00f1aki Aldekoa Azarloza", "text": ""}
{"id": "470333", "revid": "23204", "url": "https://gl.wikipedia.org/wiki?curid=470333", "title": "Asun Fern\u00e1ndez de Garaialde", "text": "Asun Fern\u00e1ndez de Garaialde y Lazkano Sala, nada en Altsasu, Navarra, 1969, \u00e9 unha m\u00e9dica e pol\u00edtica vasca de ideolox\u00eda independentista, parlamentaria navarra por Aralar dende o ano 2007.\nTraxectoria pol\u00edtica.\nMembro de Aralar dende o ano 2002. Tralas elecci\u00f3ns municipais do ano 2003, converteuse en alcaldesa de Altsasu por esa mesma formaci\u00f3n, permanecendo no cargo at\u00e9 2007.\nNas elecci\u00f3ns \u00f3 Parlamento de Navarra de 2007 foi elixida parlamentaria navarra pola coalici\u00f3n Nafarroa Bai e como compo\u00f1ente de Aralar nas s\u00faas listas.\nNas elecci\u00f3ns municipais e forais de 2011 foi reelixida como parlamentaria navarra e elixida concelleira de Altsasu de novo pola coalici\u00f3n Nafarroa Bai e como compo\u00f1ente de Aralar nas s\u00faas listas.\nTralo V Congreso de Aralar, o 17 de decembro de 2011 tivo lugar a Conferencia Pol\u00edtica de Aralar en Navarra, onde foi elixida coordinadora de Aralar en Navarra polo 92,85% dos asistentes, tomando as\u00ed a substituci\u00f3n \u00f3 anterior coordinador Txentxo Jim\u00e9nez."}
{"id": "470334", "revid": "23204", "url": "https://gl.wikipedia.org/wiki?curid=470334", "title": "Asun Fern\u00e1ndez de Garaialde y Lazkano Sala", "text": ""}
{"id": "470336", "revid": "5863", "url": "https://gl.wikipedia.org/wiki?curid=470336", "title": "Txentxo Jim\u00e9nez", "text": "Txentxo Jim\u00e9nez Herv\u00e1s, nado en Solera, Xa\u00e9n o 3 de xu\u00f1o de 1957, \u00e9 un pol\u00edtico espa\u00f1ol de ideolox\u00eda independentista vasca, parlamentario navarro por Aralar dende 2003 at\u00e9 2015\nTraxectoria.\nNado en Solera (Xa\u00e9n) o 3 de xu\u00f1o de 1957, con dez anos emigrou cos seus pais a Navarra. Casado e con dous fillos, a d\u00eda de hoxe reside en Berriozar. Traballou como metal\u00farxico e editor, ademais de ocupar diversos cargos pol\u00edticos e de representaci\u00f3n institucional.\nTraxectoria pol\u00edtica.\nDe 1979 a 1995 militou en Herri Batasuna, formaci\u00f3n coa que foi concelleiro de Berriozar durante trece anos.\nEn 2001 integrouse en Aralar, partido do que foi coordinador en Navarra de 2003 a 2011, e co que foi parlamentario navarro dende 2003 at\u00e9 2015.\nNo V Congreso de Aralar, celebrado en setembro de 2011, foi elixido membro da Executiva de Hegoalde.\nEn novembro de 2014, durante o VI Congreso de Aralar foron aprobados uns novos estatutos que avogaban por unha maior unidade dentro de EH Bildu, en contra do criterio de Txentxo Jim\u00e9nez que consideraba que restaban capacidade de decisi\u00f3n \u00e1 organizaci\u00f3n en Navarra. O 30 de marzo de 2015 deuse de baixa de Aralar."}
{"id": "470337", "revid": "23204", "url": "https://gl.wikipedia.org/wiki?curid=470337", "title": "Txentxo Jim\u00e9nez Herv\u00e1s", "text": ""}
{"id": "470338", "revid": "15490", "url": "https://gl.wikipedia.org/wiki?curid=470338", "title": "Imperio ars\u00e1cida", "text": ""}
{"id": "470339", "revid": "98629", "url": "https://gl.wikipedia.org/wiki?curid=470339", "title": "Gaivina negra", "text": "A gaivina negra ou carr\u00e1n mouro (\"Chlidonias niger\") \u00e9 unha pequena ave que se encontra xeralmente preto de zonas de augas interiores de Europa e Norteam\u00e9rica, que foi clasificada na familia dos l\u00e1ridos (ou antes na dos est\u00e9rnidos). Como o seu nome indica ten unha plumaxe predominantemente negra. Segundo como lle dea a luz pode parecer azul na estaci\u00f3n reprodutora. O nome do x\u00e9nero procede do antigo grego \"khelidonios\", 'similar \u00e1 andori\u00f1a'. O nome da especie procede do lat\u00edn \"niger\" 'negro brillante'.\nDescrici\u00f3n.\nOs adultos miden uns 25\u00a0cm de longo, cunha envergadura alar de 61\u00a0cm e un peso de 62\u00a0g. Te\u00f1en patas escuras curtas e un bico curto, negro e de aparencia d\u00e9bil, que mide 27\u00a0mm, case tan longo coma a cabeza. O bico \u00e9 longo, delgado, e lixeiramente curvado. Te\u00f1en un dorso gris escuro, coa parte anterior das \u00e1s branco, cabeza negra, barriga e pescozo negros (ocasionalmente o pescozo cuberto de gris no adulto), pileo tam\u00e9n negro ou marr\u00f3n anegrado (coa mesma cor que as coberteiras dos o\u00eddos, formando unha caparuza case completa), e unha cola 'cadrada' gris amarronada clara. A face \u00e9 branca. Ten unha gran mancha triangular escura diante dos ollos, e un colar branco ancho nos xuven\u00eds. Presenta manchas marr\u00f3ns griseiras nos laterias do seu peito branco, unha prolongaci\u00f3n cara a atr\u00e1s da plumaxa das partes inferiores. Estas marcas var\u00edan en tama\u00f1o e non son moi destacadas. Na plumaxe non reprodutora a maior\u00eda da cor negra, quitando o p\u00edleo, \u00e9 substitu\u00edda por gris. A plumaxe da parte inferior \u00e9 algo m\u00e1is escura, con beiras das plumas claras. A mitra \u00e9 gris amarronada.\nA raza ou subespecie de Norteam\u00e9rica, \"C. n. surinamensis\", pode distinguirse da forma europea en todas as plumaxes e alg\u00fans consid\u00e9rana unha especie diferente.\nOs batidos das \u00e1s son completos e din\u00e1micos e o voo adoita ser err\u00e1tico.\nA s\u00faa chamada foi descrita como un \"kik\" agudo; o son dunha bandada grande pode ser \"enxordecedor\".\nHibridaci\u00f3n coa gaivina de \u00e1 branca.\nA hibridaci\u00f3n entre esta especie e a gaivina de \u00e1 branca foi observada en Suecia e os Pa\u00edses Baixos. Crese que dous exemplares novos atopados en Chew Valley Lake, Inglaterra en setembro de 1978 e setembro de 1981, eran tam\u00e9n h\u00edbridos, xa que presentaban unha mestura de caracteres das d\u00faas especies, concretamente unha combinaci\u00f3n de manto escuro (caracter\u00edstico da gaivina de \u00e1 branca) e de manchas escuras no lateral do peito (caracter\u00edstica da gaivina negra).\nDistribuci\u00f3n e h\u00e1bitat.\nO seu h\u00e1bitat reprodutor son as marismas de auga doce que se encontran na maior parte do Canad\u00e1, norte dos Estados Unidos e boa parte de Europa e oeste de Asia. Xeralmente nidifican en vexetaci\u00f3n flotante das marismas ou no chan preto da auga. Po\u00f1en de 2 a 4 ovos.\nAs gaivinas negras norteamericanas migran \u00e1s costas do norte de Suram\u00e9rica, algunhas polo mar aberto. Os exemplares do Vello Mundo invernan en \u00c1frica.\nA diferenza dos carr\u00e1ns \"brancos\" do x\u00e9nero \"Sterna\", estas aves non se mergullan para capturar o peixe, sen\u00f3n que recollen alimento da superficie da auga ou preto da superficie e raramene se mergulla, ou capturan insectos en voo. Comen principalmente insectos, peixes e anfibios.\nAves errantes.\nA raza ou subespecie americana pode chegar errante a Europa, e hai varios rexistros dela en Gran Breta\u00f1a e Irlanda. A Galicia tam\u00e9n chega, onde se considera unha ave escasa e de paso.\nConservaci\u00f3n.\nA poboaci\u00f3n norteamericana diminu\u00edu nos \u00faltimos anos debido \u00e1 perda de h\u00e1bitat.\n\u00c9 unha das especies \u00e1s que se lle aplica o \"Acordo sobre a Conservaci\u00f3n de Aves Acu\u00e1ticas Migratorias Africano-Eurasi\u00e1tico\" (AEWA)."}
{"id": "470342", "revid": "85894", "url": "https://gl.wikipedia.org/wiki?curid=470342", "title": "Jos\u00e9 Soto Picos", "text": "Jos\u00e9 Soto Picos, nado na Coru\u00f1a en 1896 e finado na mesma cidade o 4 de abril de 1937, foi un avogado, xu\u00edz e escritor galego.\nTraxectoria.\nAvogado na Coru\u00f1a. Foi nomeado xu\u00edz municipal do distrito da Audiencia da Coru\u00f1a en 1927. Foi profesor do Centro de Ense\u00f1anza Mar\u00eda Pita. Foi candidato a compromisario para a elecci\u00f3n do presidente da Rep\u00fablica polo Partido Republicano Conservador en abril de 1936. Cr\u00f3nicas e relatos seus apareceron en \"El Noroeste\", \"El Orz\u00e1n\", \"El Diario de Pontevedra\", \"El Regional\", \"El Norte de Galicia\", \"El Progreso\", \"El Ideal Gallego\", \"La Voz de Galicia\", \"Gr\u00e1fica\", \"El Progreso de Sada\", \"Mari\u00f1ana\" e \"Radio Coru\u00f1a\"."}
{"id": "470343", "revid": "1888", "url": "https://gl.wikipedia.org/wiki?curid=470343", "title": "Jos\u00e9 Soto-Picos", "text": ""}
{"id": "470344", "revid": "27155", "url": "https://gl.wikipedia.org/wiki?curid=470344", "title": "Chlidonias niger", "text": ""}
{"id": "470345", "revid": "27155", "url": "https://gl.wikipedia.org/wiki?curid=470345", "title": "Carr\u00e1n mouro", "text": ""}
{"id": "470346", "revid": "1505", "url": "https://gl.wikipedia.org/wiki?curid=470346", "title": "Canto das aves", "text": ""}
{"id": "470348", "revid": "1505", "url": "https://gl.wikipedia.org/wiki?curid=470348", "title": "Ovo amni\u00f3tico", "text": ""}
{"id": "470349", "revid": "72012", "url": "https://gl.wikipedia.org/wiki?curid=470349", "title": "Grupo Nueva Pescanova", "text": ""}
{"id": "470350", "revid": "23204", "url": "https://gl.wikipedia.org/wiki?curid=470350", "title": "Patxi Zabaleta", "text": "Francisco Juan Zabaleta Zabaleta, nado en Leiza, Navarra, o 20 de maio de 1947, co\u00f1ecido como Patxi Zabaleta, \u00e9 un avogado, pol\u00edtico e escritor vasco de ideolox\u00eda nacionalista. Foi membro fundador e dirixente dos partidos de esquerda abertzale HASI e Aralar e das coalici\u00f3ns Herri Batasuna e Nafarroa Bai.\nTraxectoria.\nInicialmente foi seminarista, pero deixou os estudos relixiosos polos de Dereito e Filosof\u00eda e Letras. Exerce como avogado en Pamplona.\nFoi promotor de ikastolas en Navarra e director entre 1968 e 1973 do euskaltegi Arturo Kanpion. \u00c9 m\u00e1is co\u00f1ecido con todo pola s\u00faa actividade pol\u00edtica.\nHerri Batasuna.\nIniciou a s\u00faa militancia pol\u00edtica en EAS e EHAS. Como secretario xeral de Herri Alderdi Sozialista Iraultzailea (HASI) en Navarra participou na creaci\u00f3n da coalici\u00f3n \"abertzale\" Herri Batasuna ('Unidade Popular') en 1978, sendo membro do seu m\u00e1ximo \u00f3rgano de direcci\u00f3n, a Mesa Nacional, at\u00e9 1982 e dende 1987 a 1996.\nFoi candidato \u00e1 alcald\u00eda de Pamplona por Herri Batasuna nas elecci\u00f3ns municipais de 1979, nas que sa\u00edu elixido concelleiro e onde Herri Batasuna foi a segunda forza pol\u00edtica, a 814 votos de UCD, o partido de Adolfo Su\u00e1rez. Herri Batasuna votou xunto cos ed\u00eds do PNV a prol do candidato socialista \u00e1 alcald\u00eda de Pamplona, Juli\u00e1n Balduz Calvo.\nEn desacordo coa actividade terrorista de ETA e a supeditaci\u00f3n da loita pol\u00edtica \u00e1 loita armada, empezou a ser co\u00f1ecido como \"cr\u00edtico\" dentro de HB. En moitas ocasi\u00f3ns, Zabaleta denunciou a ausencia de autocr\u00edtica e a cerraz\u00f3n anal\u00edtica de HB, as\u00ed como algunhas das s\u00faas pr\u00e1cticas, por exemplo a de que os parlamentarios electos desta organizaci\u00f3n renunciasen a ocupar os seus cargos de deputados. Desmarcouse publicamente do criterio oficial do seu partido \u00f3 reprobar duramente os asasinatos a mans de ETA dos concelleiros Miguel \u00c1ngel Blanco en 1997, Tom\u00e1s Caballero en 1998 e Jos\u00e9 Javier M\u00fagica en 2001.\nMalia as cr\u00edticas, Zabaleta continuou militando en HB e a s\u00faa herdeira Euskal Herritarrok ('Cidad\u00e1ns Vascos') e seguiu sendo a s\u00faa cabeza de lista en Navarra, o que xustificaba aludindo \u00f3 pluralismo que deb\u00eda existir dentro da esquerda \"abertzale\".\nDoutra banda, \u00e1 parte de ser un personaxe de certo carisma en Navarra, era un dos principais avogados da organizaci\u00f3n. O mesmo ano do asasinato de Blanco, Zabaleta participara na defensa dos membros da Mesa Nacional, condenados polo Tribunal Supremo por colaboraci\u00f3n con banda armada. Dous anos m\u00e1is tarde, en 1999, formou de novo parte do equipo de avogados que logrou que as sentenzas ditadas por devandito Tribunal fosen anuladas polo Constitucional.\nLogo de ser concelleiro nas lexislaturas 1979-1983 e 1987-1991, foi deputado no Parlamento de Navarra durante dous per\u00edodos (1991-1995 e 1995-1999) para regresar \u00f3 consistorio pamplon\u00e9s como concelleiro de Euskal Herritarrok, cargo do que dimitiu en xullo de 2001.\nAralar.\nZabaleta foi un dos impulsores de Aralar, unha corrente cr\u00edtica interna dentro de Euskal Herritarrok. Aralar tivo varios enfrontamentos coa direcci\u00f3n da organizaci\u00f3n. Os m\u00e1is importantes tiveron lugar en 1999. O primeiro, \u00f3 longo da campa\u00f1a electoral para as elecci\u00f3ns municipais, Aralar aproveitou para criticar novamente a pol\u00edtica de incomparecencia dos cargos electos nas instituci\u00f3ns para as que foran elixidos. Ese mesmo ano produciuse un enfrontamento m\u00e1is grave, \u00f3 romper ETA a tregua unilateral que vi\u00f1a mantendo dende hab\u00eda un ano. Patxi Zabaleta afirmou ent\u00f3n que a violencia lastraba os obxectivos da esquerda \"abertzale\" e esixiu a s\u00faa desaparici\u00f3n total e definitiva. Alg\u00fans dirixentes de Herri Batasuna acus\u00e1rono de manter unha estreita relaci\u00f3n co PNV e de pretender debilitar \u00e1 organizaci\u00f3n cuestionando a li\u00f1a pol\u00edtica adoptada. En marzo de 2001 apareceron nas r\u00faas as primeiras pintadas de advertencia: Patxi, traiziorik ez ('Patxi, nada de traiz\u00f3ns').\nA pesar diso, Aralar seguiu sendo unha corrente organizada dentro de EH at\u00e9 xu\u00f1o de 2001. Nese momento constitu\u00eduse a partido Batasuna ('Unidade') nun proceso de refundaci\u00f3n de Euskal Herritarrok e Herri Batasuna, e Aralar tomou a decisi\u00f3n de non integrarse, constitu\u00edndose como partido en setembro dese ano, raz\u00f3n pola cal Zabaleta rexeita o termo \"escisi\u00f3n\". Patxi Zabaleta foi elixido coordinador xeral de Aralar e nas elecci\u00f3ns \u00f3 Parlamento de Navarra de 2003 \u2014nas que Batasuna non puido participar \u00f3 ser ilegalizado\u2014 encabezou a candidatura do novo partido, que logrou 24.068 votos (8,02%) e catro escanos.\nNafarroa Bai.\nDespois de que en 2004 se puxese en marcha a coalici\u00f3n electoral Nafarroa Bai (NaBai) en Navarra, da que formaba parte Aralar xunto cos partidos Eusko Alkartasuna, Batzarre e PNV, foi elixido candidato \u00e1 presidencia do Goberno de Navarra para as elecci\u00f3ns forais de 27 de maio de 2007, nas que NaBai obtivo a hist\u00f3rica cifra de 77.625 votos (23,6%) e 12 escanos no Parlamento de Navarra, convert\u00e9ndose na segunda forza pol\u00edtica de Navarra, por diante do PSN e por detr\u00e1s de UPN.\nEn outubro de 2009 a s\u00faa filla Miren Zabaleta, foi detida por tratar de reconstru\u00edr a Mesa Nacional da ilegalizada Batasuna; sendo condenada a seis anos de prisi\u00f3n no denominado \u00abcaso Bateragune\u00bb. Patxi Zabaleta declarou que a s\u00faa filla ti\u00f1a \u00abas s\u00faas propias convicci\u00f3ns pol\u00edticas\u00bb e que estaba \u00aba facer o seu propio percorrido pol\u00edtico persoal\u00bb.\nNas elecci\u00f3ns ao Parlamento de Navarra de 2011, Zabaleta volveu ser a cabeza de lista dunha diminu\u00edda NaBai-2011, tras a sa\u00edda da coalici\u00f3n de Eusko Alkartasuna e Batzarre. A\u00ednda que a formaci\u00f3n logrou ser a terceira forza pol\u00edtica da comunidade foral, con 49.827 votos (15,41%), perdeu catro escanos quedando en oito. Trala expulsi\u00f3n en outubro de 2012 dos dous parlamentarios pertencentes a Geroa Bai, o grupo parlamentario quedou reducido a seis membros e adoptou o nome de Aralar-NaBai, comezando a traballar conxuntamente co de Bildu de face a constitu\u00edr na seguinte lexislatura un grupo parlamentario \u00fanico, Euskal Herria Bildu (EH Bildu).\nTrala legalizaci\u00f3n de Sortu, Zabaleta mostrouse partidario da unificaci\u00f3n de Aralar con devandito partido. Posteriormente considerou conveniente a creaci\u00f3n dunha \u00abfronte aberta de esquerda soberanista\u00bb unificando as estruturas de todas as formaci\u00f3ns de EH Bildu (Eusko Alkartasuna, Alternatiba, Sortu e Aralar).\nEn novembro de 2014 celebrouse o VI Congreso de Aralar, no que Rebeka Ubera foi elixida secretaria xeral, substitu\u00edndo no cargo a Patxi Zabaleta que foi designado presidente honor\u00edfico.\nObra literaria.\nMembro da Real Academia da Lingua Vasca dende 1987, \u00e9 tam\u00e9n autor de varias novelas e libros de narrativa, poes\u00eda e historia que nos anos 1970 publicaba co pseud\u00f3nimo de Gorka Trintxerpe."}
{"id": "470351", "revid": "23204", "url": "https://gl.wikipedia.org/wiki?curid=470351", "title": "Francisco Juan Zabaleta Zabaleta", "text": ""}
{"id": "470356", "revid": "1505", "url": "https://gl.wikipedia.org/wiki?curid=470356", "title": "Insect\u00edvora", "text": ""}
{"id": "470358", "revid": "1505", "url": "https://gl.wikipedia.org/wiki?curid=470358", "title": "Frux\u00edvora", "text": ""}
{"id": "470360", "revid": "15490", "url": "https://gl.wikipedia.org/wiki?curid=470360", "title": "Mitrobuzanes", "text": ""}
{"id": "470362", "revid": "56817", "url": "https://gl.wikipedia.org/wiki?curid=470362", "title": "Satrap\u00eda de Capadocia", "text": "Capadocia (do antigo persa \"Katpatuka\") foi unha satrap\u00eda (provincia) do Imperio Aquem\u00e9nida para administra-las rexi\u00f3ns m\u00e1is al\u00f3 das monta\u00f1as Tauro e o r\u00edo \u00c9ufrates.\nA satrap\u00eda.\nA satrap\u00eda pertenceu ao terceiro distrito de imposto e pagaba un estimado 360 talentos cada ano de tributo. O primeiro s\u00e1trapa (gobernador) de nome co\u00f1ecido foi Ariaramnes, quen gobernou ao principio do reinado de Dar\u00edo o Grande. Os seus sucesores son desco\u00f1ecidos, a pesar de que Gobryas, un irm\u00e1n de Xerxes I, gobernou o territorio polo 480 a.C.\nDurante o reinado de Artaxerxes\u00a0II, Capadocia foi dividida: entre Paflagonia e a Capadocia propiamente. Nesta \u00faltima, Datames (denominaci\u00f3n abreviada de Datamitra) converteuse no seu s\u00e1trapa; participou con outros s\u00e1trapas nunha revolta contra Artaxerxes II, mais foi asasinado no 362 a.C. Tralo asasinato de Datames (no 362 a.C.), posiblemente durante o ascenso de Artaxerxes III (358-338 a.C.), e como resposta ao poder que Datames acumulara durante o seu goberno e para mellorar a eficacia da administraci\u00f3n, Capadocia foi dividida en d\u00faas satrap\u00edas, unha a parte costeira do norte, que chegar\u00e1 a ser incorporada ao reino do Ponto, e a Capadocia do sur.\nO derradeiro s\u00e1trapa da Capadocia do sur no imperio aquem\u00e9nida foi Mitrobuzanes que morreu no 334 a.C., loitando contra o invasor Alexandre o Grande, na batalla do r\u00edo Gr\u00e1nico. Este, nomeou a Abistamenes (chamado Sabictas para os gregos) no seu sitio para remprazalo pero non puido establecer a s\u00faa autoridade sobre este novo territorio conquistado e desapareceu, posteriormente, na escuridade.\nA Capadocia do norte, seguiu a ser un punto importante da resistencia aquem\u00e9nida e tam\u00e9n foi usada como proba para unha campa\u00f1a para conseguir conquistar Anatolia occidental e foi gobernada por Ariarates I do 340 a.C at\u00e9 o 331 a.C. Estivo \u00e1 fronte da defensa do territorio contra a invasi\u00f3n macedonia de Alexandre o Grande, e loitou tam\u00e9n na batalla de Gaugamela con Dar\u00edo III, o derradeiro rei aquem\u00e9nida. Coa desaparici\u00f3n do imperio aquem\u00e9nida, Ariarates seguiu a loitar contra Alexandre e creou o Reino de Capadocia, establecendo a dinast\u00eda Ari\u00e1tida. Finalmente foi capturado e, posteriormente, executado polo xeneral macedonio P\u00e9rdicas, que tivo que intervir, no 322 a.C., para que Eumenes de Cardia puidera anexionar o territorio."}
{"id": "470363", "revid": "23204", "url": "https://gl.wikipedia.org/wiki?curid=470363", "title": "Jos\u00e9 Antonio Urbiola", "text": "Jos\u00e9 Antonio Urbiola Machinandiarena, nado en Agoitz o 13 de setembro de 1937 e finado en Pamplona o 4 de abril de 2019, foi un pol\u00edtico vasco de ideolox\u00eda nacionalista. Membro da executiva do Partido Nacionalista Vasco (\"Euskadi Buru Batzar\") e presidente do consello rexional de devandito partido en Navarra (\"Napar Buru Batzar\") entre 1992 e maio de 2004. Tam\u00e9n foi membro de Herri Batasuna, formaci\u00f3n coa que chegou a ser vicepresidente do Parlamento Foral de Navarra en 1980.\nTraxectoria pol\u00edtica.\nLicenciado en Dereito en 1962, un ano antes xa era membro da executiva navarra do PNV e en 1964 formou parte do EBB, m\u00e1ximo \u00f3rgano dese partido. En 1973 foi detido polo seu labor como avogado, sendo o \u00faltimo avogado que sufriu detenci\u00f3n polo seu labor durante o franquismo, tras o que se exiliou, primeiro no Pa\u00eds Vasco franc\u00e9s, de onde foi expulsado polas autoridades francesas en febreiro de 1974, e posteriormente en Venezuela, pa\u00eds no que permaneceu at\u00e9 1976, para despois regresar \u00e1 actividade pol\u00edtica tras a reinstauraci\u00f3n democr\u00e1tica ocupando postos dirixentes en Herri Batasuna.\nAs gravaci\u00f3ns \u00e1 emisora da polic\u00eda que realizou como radioafeccionado dos tr\u00e1xicos sucesos dos Sanfermines de 1978 nas que se ouv\u00eda as ordes da polic\u00eda de \"ir matar si \u00e9 necesario\" constit\u00faen unha das probas fundamentais de devanditos feitos e foron recollidas en diversos documentais.\nEn 1980 foi elixido vicepresidente do primeiro Parlamento Foral de Navarra, cargo que ocupou at\u00e9 1981 e no exercicio do cal foi detido por unhas presuntas manifestaci\u00f3ns realizadas no seo dunha comisi\u00f3n parlamentaria, sen que se chegase a iniciar proceso alg\u00fan contra el.\nVoz disidente dentro de Herri Batasuna logo de manifestarse publicamente contra ETA en 1983, foi ameazado e partiu por segunda vez \u00f3 exilio, non regresando at\u00e9 1988. Tralo seu regreso ingresou de novo no PNV e en 1992 foi elixido presidente de devandito partido en Navarra. Urbiola ocupou este cargo at\u00e9 maio de 2004, cando foi substitu\u00eddo por Jos\u00e9 \u00c1ngel Aguirrebengoa."}
{"id": "470364", "revid": "23204", "url": "https://gl.wikipedia.org/wiki?curid=470364", "title": "Jos\u00e9 Antonio Urbiola Machinandiarena", "text": ""}
{"id": "470365", "revid": "23204", "url": "https://gl.wikipedia.org/wiki?curid=470365", "title": "Pedro Huarte Iribarren", "text": "Pedro Jes\u00fas Huarte Iribarren, nado en Pamplona o 21 de decembro de 1972, \u00e9 un pol\u00edtico navarro, militante de Aralar. Foi alcalde de Zizur Nagusia (Navarra) entre 2007 e 2011 pola coalici\u00f3n Nafarroa Bai.\nTraxectoria.\nPedro Huarte presentouse polas listas de Nafarroa Bai en Zizur Nagusia nas elecci\u00f3ns municipais de 2007 e foi elixido candidato \u00e1 alcald\u00eda da localidade, na que conseguir\u00eda 5 dos 17 concelleiros que compo\u00f1en o concello, situ\u00e1ndose como segunda forza pol\u00edtica. Foi investido alcalde co apoio de Nafarroa Bai (5), PSN-PSOE (3) e IUN-NEB (1), substitu\u00edndo a Luis Mar\u00eda Iriarte de UPN. Accedeu \u00e1 alcald\u00eda con 34 anos, sendo o terceiro alcalde m\u00e1is novo que tivo Zizur Nagusia, por detr\u00e1s de Luis Ibero e Jon Gond\u00e1n."}
{"id": "470366", "revid": "23204", "url": "https://gl.wikipedia.org/wiki?curid=470366", "title": "Pedro Jes\u00fas Huarte Iribarren", "text": ""}
{"id": "470367", "revid": "56817", "url": "https://gl.wikipedia.org/wiki?curid=470367", "title": "Javier Ayesa Dianda", "text": "Javier Ayesa Dianda, nado en Pamplona o 11 de maio de 1944, \u00e9 un pol\u00edtico navarro, militante de Eusko Alkartasuna, membro da coalici\u00f3n Bildu, de ideolox\u00eda soberanista e de esquerda.\nTraxectoria.\n\u00c9 membro electo da asemblea nacional de Eusko Alkartasuna polo congreso celebrado en Vitoria do 20-21 de xu\u00f1o de 2009.\nFoi un dos concelleiros que m\u00e1is estivo no concello, tanto nos anos 80 como nos 90 e at\u00e9 2011.\nEst\u00e1 casado e ten 3 fillos e \u00e9 funcionario do Goberno de Navarra.\nNas elecci\u00f3ns de maio de 2007, integrouse en Nafarroa Bai e foi no n\u00famero cinco das listas de NaBai.\nFoi concelleiro de Eusko Alkartasuna durante os anos 1987-1995, 2003-2007, concelleiro de NaBai durante os anos 2007-2011 e candidato de Bildu para a presente lexislatura, que non puido ser elixido concelleira \u00f3 ir na cuarta posici\u00f3n da lista e \u00f3 obter Bildu tres. Estivo m\u00e1is de 20 anos na corporaci\u00f3n, o que o fac\u00eda un dos m\u00e1is veteranos."}
{"id": "470368", "revid": "1505", "url": "https://gl.wikipedia.org/wiki?curid=470368", "title": "Micoplasmosis", "text": ""}
{"id": "470369", "revid": "89787", "url": "https://gl.wikipedia.org/wiki?curid=470369", "title": "Jon Gond\u00e1n", "text": "Jon Gond\u00e1n Cabrera, nado en Pamplona o 31 de xullo de 1991 \u00e9 un pol\u00edtico navarro, militante de Geroa Bai. \u00c9 o alcalde de Zizur Nagusia (Navarra) dende o 13 de xu\u00f1o de 2015.\nTraxectoria.\nNas elecci\u00f3ns municipais de 2011, Jon Gond\u00e1n ocupou o segundo lugar na candidatura de Nafarroa Bai \u00f3 concello de Zizur Nagusia, resultando elixido concelleiro en devanditos comicios. En novembro de 2012, trala divisi\u00f3n interna da coalici\u00f3n, Gond\u00e1n f\u00edxose coa portavoc\u00eda e do liderado do grupo municipal.\nFoi elixido candidato de Geroa Bai \u00e1 alcald\u00eda zizurtarra nas primarias celebradas o 3 de outubro de 2011, co 100% dos votos.\nNas elecci\u00f3ns do 24 de maio de 2015, Geroa Bai logra 1.650 votos e col\u00f3case como segunda forza, a 333 papeletas da primeira, UPN. Este resultado, fai posible que o 13 de xu\u00f1o de 2015, na sesi\u00f3n de investidura, f\u00f3ra elixido novo alcalde de Zizur Nagusia en substituci\u00f3n de Luis Mar\u00eda Iriarte Larumbe grazas \u00f3s 4 votos do seu grupo, 4 de EH Bildu, 2 de Zizur Unido (EU e Podemos) e AS Zizur.\nGond\u00e1n \u00e9 o alcalde de Zizur Nagusia m\u00e1is novo da historia e de Navarra durante ese mandato.\n\u00c9 reelixido candidato \u00e1 alcald\u00eda para as elecci\u00f3ns do 26 de maio de 2019, sendo Geroa Bai, novamente, segunda forza pol\u00edtica, incrementando os seus votos at\u00e9 un total de 2.000, traduc\u00edndose en catro concelleiros. Os seus socios de goberno perden representaci\u00f3n, pero grazas a un acordo con EHBildu (3) e a candidatura AS Zizur (2), logra a maior\u00eda na sesi\u00f3n de investidura, logrando revalidar a alcald\u00eda."}
{"id": "470370", "revid": "23204", "url": "https://gl.wikipedia.org/wiki?curid=470370", "title": "Jon Gond\u00e1n Cabrera", "text": ""}
{"id": "470371", "revid": "839", "url": "https://gl.wikipedia.org/wiki?curid=470371", "title": "Bixente Serrano Izko", "text": "Rufino Vicente Serrano Izco, m\u00e1is co\u00f1ecido como Bixente Serrano Izko, nado en Sarasa, Iza, Navarra o 22 de xaneiro de 1948 e finado o 4 de xu\u00f1o de 2020, foi un historiador e pol\u00edtico relacionado co nacionalismo vasco.\nEn 1974, foi condenado a prisi\u00f3n polos tribunais militares franquistas por un delito de secuestro actuando como membro de ETA. Finalizada a ditadura a s\u00faa condena foi extinguida en virtude da amnist\u00eda de 1977 e incorporouse \u00e1 actividade pol\u00edtica democr\u00e1tica participando en diversas formaci\u00f3ns como Euskadiko Ezkerra e Auzolan en Navarra. En 2015 foi deputado no Congreso espa\u00f1ol por Geroa Bai.\nTraxectoria.\nDurante a ditadura.\nDebido \u00e1s s\u00faas convicci\u00f3ns pol\u00edticas, foi deportado durante o estado de excepci\u00f3n de 1969 e a comezos dos anos 1970 comezou a contactar con ETA. Licenciouse en Historia pola Universidade de Navarra en 1972.\nFoi acusado de participar no secuestro do industrial navarro Felipe Huarte por parte de ETA a comezos de 1973, polo que pasou \u00e1 clandestinidade e foi xulgado en rebeld\u00eda. En setembro dese ano foi detido en Tolosa, sendo xulgado por un Consello de Guerra franquista que lo condenou a 42 anos e 6 meses de prisi\u00f3n en xullo de 1974. Foi un dos organizadores da masiva fuga de Segovia (29 presos, na s\u00faa maior\u00eda de ETA) o 5 de abril de 1976, a\u00ednda que foi detido pouco despois, co groso do grupo, en Auritz, preto da fronteira con Francia. Estivo internado nos c\u00e1rceres de Martutene, Burgos, Soria, Segovia e Cartaxena.\nTransici\u00f3n e democracia.\nEn virtude do disposto pola amnist\u00eda de 1977 extinguiuse a s\u00faa responsabilidade criminal e abandonou a prisi\u00f3n, incorpor\u00e1ndose activamente \u00e1 pol\u00edtica democr\u00e1tica e ingresando en EIA, que, coa incorporaci\u00f3n do Partido Comunista de Euskadi en marzo de 1982, transformouse en Euskadiko Ezkerra, formaci\u00f3n da que foi secretario en Navarra. Por\u00e9n, dimitiu en novembro dese mesmo ano debido \u00e1s s\u00faas diferenzas co secretario xeral, Mario Onaindia, xa que Serrano Izko encabezaba unha corrente cr\u00edtica, Nova Esquerda, oposta \u00e1s formulaci\u00f3ns pol\u00edticas defendidos pola direcci\u00f3n do partido. Pouco despois abandonou o partido, xunto coa maior parte dos membros de dita corrente, para crear con outros grupos de esquerda a coalici\u00f3n Auzolan, da que foi membro at\u00e9 1986.\nTralo fracaso electoral de Auzolan, abandonou a pol\u00edtica e traballou como profesor de historia en \u00e9uscaro nun instituto de ensino medio de Pamplona at\u00e9 a s\u00faa xubilaci\u00f3n, publicando libros e escribindo artigos sobre historia no diario \"Egunkaria\". Tam\u00e9n foi membro do Consello Social da Universidade P\u00fablica de Navarra.\nPosteriormente, foi candidato \u00f3 Senado pola coalici\u00f3n Nafarroa Bai nas elecci\u00f3ns xerais de Espa\u00f1a de 2004 e 2008 e n\u00famero dous das listas de Geroa Bai \u00f3 Congreso dos Deputados nas elecci\u00f3ns de 2011. Por este motivo, en xu\u00f1o de 2015 substitu\u00edu a Uxue Barkos no Congreso cando esta abandonou o cargo para entrar no Parlamento de Navarra."}
{"id": "470372", "revid": "23204", "url": "https://gl.wikipedia.org/wiki?curid=470372", "title": "Rufino Vicente Serrano Izco", "text": ""}
{"id": "470374", "revid": "98629", "url": "https://gl.wikipedia.org/wiki?curid=470374", "title": "Hilaria Mukapuli", "text": "Hilaria Ndiiwana Mukapuli, nada en L\u00fcderitz, Namibia, o 4 de abril de 1969, \u00e9 unha traballadora aut\u00f3noma que, na actualidade, \u00e9 a alcaldesa da s\u00faa cidade natal, representando ao seu partido pol\u00edtico, a Organizaci\u00f3n do Pobo de \u00c1frica do Suroeste.\nTraxectoria.\nNada en L\u00fcderitz, estudou na Diaz Primary School (L\u00fcderitz), na Olunho Secondary School e na Nangolo Secondary School (todos estes nomes cambiaron desde ent\u00f3n). En 1983 trasladouse a vivir \u00e1 rexi\u00f3n norte\u00f1a de Oshana, regresando posteriormente \u00e1 s\u00faa cidade natal.\nEn L\u00fcderitz comezou a s\u00faa su carreira profesional traballando como procesadora de peixe na factor\u00eda NovaNam, empresa filial de Nueva Pescanova.\n\u00c9 administradora da s\u00faa empresa familiar, asesora comunitaria e realizadora de \"tests\" r\u00e1pidos do VIH para o Ministerio de Sa\u00fade, e traballadora social comunitaria para unha ONG onde ofrece apoio e asesoramento psicol\u00f3xico a moitas persoas, como nais VIH positivas, ademais de pagar as taxas escolares para nenos vulner\u00e1beis.\nMukapuli foi elixida como conselleira do Concello de L\u00fcderitz en 2010 e, en 2013, foi elixida coordinadora do partido SWAPO do distrito de L\u00fcderitz, cargo que segue a desempe\u00f1ar o d\u00eda de hoxe. En 2015 foi elixida alcaldesa de L\u00fcderitz, sucedendo a Suzan Ndjaleka. Calvin Mwiya, conselleiro de SWAPO, foi reelixido como presidente do comit\u00e9 de xesti\u00f3n, mentres que Shipola Shihepo e Johannes Abraham, ambos do SWAPO, foron reelixidos como membros do comit\u00e9 de xesti\u00f3n. Willem Gumede, de SWAPO, e Elizabeth Wilskut, da Alianza Democr\u00e1tica Turnhalle (hoxe Movemento Popular Democr\u00e1tico), foron reelixidos como membros ordinarios do consello.\nHilaria Mukapuli declarou, ao ser elixida alcaldesa, que os meus obxectivos principais son a vivenda acces\u00edbel para todos e a industrializaci\u00f3n da nosa pequena cidade costeira, mellorar o saneamento para os asentamentos informais, e traballar cara a un ambiente sustent\u00e1bel; ademais, dixo que quer\u00eda incrementar o n\u00famero de investimentos locais e internacionais na cidade.\nMukapuli prometeu traballar continuamente xunto cos outros conselleiros, e instou aos residentes de L\u00fcderitz a abrazar os avances ou os logros que o consello alcanzou ao longo dos anos, a pesar dos recortes orzamentarios que afectaron \u00e1 implantaci\u00f3n de certos proxectos. \"Independentemente dos retos do d\u00eda a d\u00eda, debemos, segundo a lei das autoridades locais, continuar creando un ambiente propicio para os residentes, visitantes e potenciais investidores para que poidamos desenvolver a nosa cidade colectivamente\", dixo Mukapuli. En 2018 foi reelixida como alcaldesa."}
{"id": "470376", "revid": "89787", "url": "https://gl.wikipedia.org/wiki?curid=470376", "title": "Jos\u00e9 \u00c1ngel Aguirrebengoa", "text": "Jos\u00e9 \u00c1ngel Aguirrebengoa Imaz, nado en Altsasu (Navarra) en 1952, \u00e9 un pol\u00edtico do Partido Nacionalista Vasco. Foi alcalde e concelleiro no concello desta localidade, e foi presidente do \"Napar Buru Batzar\", que \u00e9 o m\u00e1ximo \u00f3rgano de direcci\u00f3n do PNV na Comunidade Foral e, como tal, membro do \"Euskadi Buru Batzar\" de devandito partido. Foi parlamentario foral por Nafarroa Bai.\nActividade profesional.\nEnxe\u00f1eiro t\u00e9cnico agr\u00edcola, traballou no sector agroalimentario dende 1976 at\u00e9 1991, ano no que pasou a ser at\u00e9 o ano 2003 director de Promoci\u00f3n e Desenvolvemento Rural da sociedade p\u00fablica Mendikoi, S. A., dependente do Departamento de Agricultura do Goberno Vasco. Socio fundador da Cooperativa Cun\u00edcola de Navarra.\nActividade pol\u00edtica.\nNa s\u00faa localidade natal foi alcalde (1995-1999) cargo desde o que impulsou, xunto diversos alcaldes arabeses e guipuscoanos, o desdobramento da estrada nacional N-1 \u00f3 seu paso por Etxegarate. Do ano 2000 ao 2007 ocupou o posto de concelleiro e de voceiro de concello de Altsasu en Cerderna-Garalur.\nFoi, ademais, membro da Asemblea Permanente da coalici\u00f3n Nafarroa Bai (en representaci\u00f3n do PNV), sendo elixido parlamentario por esta coalici\u00f3n nas elecci\u00f3ns de 2007.\nIdeolox\u00eda.\nComo m\u00e1ximo representante do PNV en Navarra realizou declaraci\u00f3ns p\u00fablicas nas que expresou a s\u00faa condena da violencia e defendeu o dereito dos navarros a decidir o seu futuro\nMostrouse moi cr\u00edtico co \"rexionalismo\" de UPN e favorable \u00f3 \"proceso de paz\" de 2006. Por esta raz\u00f3n o PNV sufriu diversos ataques e ameazas en Navarra por parte de sectores da denominada esquerda \"abertzale\" radical. Tam\u00e9n \u00e9 favorable \u00e1 oficialidade do \u00e9uscaro en toda Navarra e da s\u00faa normalizaci\u00f3n."}
{"id": "470377", "revid": "23204", "url": "https://gl.wikipedia.org/wiki?curid=470377", "title": "Jos\u00e9 \u00c1ngel Aguirrebengoa Imaz", "text": ""}
{"id": "470378", "revid": "23204", "url": "https://gl.wikipedia.org/wiki?curid=470378", "title": "O noso planeta", "text": "O noso planeta (en ) \u00e9 unha serie documental brit\u00e1nica feita por Netflix. A serie est\u00e1 narrada por David Attenborough e producida por Silverback Filmes, liderado por Alastair Fothergill e Keith Scholey, quen tam\u00e9n creou as series documentais da BBC \"Planet Earth\", \"Frozen Planet\" e \"The Blue Planet\", coa colaboraci\u00f3n do Fondo Mundial para a Natureza.\nA serie aborda cuesti\u00f3ns de conservaci\u00f3n da natureza \u00f3 tempo que animais singulares nos seus respectivos h\u00e1bitats. A serie saliente polo seu especial enfoque \u00f3 impacto humano no medio ambiente en comparanza cos documentais tradicionais, centr\u00e1ndose en que grao o cambio clim\u00e1tico afecta a vida de t\u00f3dalas criaturas. Este foi o primeiro documental xamais feito por Netflix e t\u00f3dolos episodios foron estreados o 5 de abril de 2019. Netflix que m\u00e1is de 25 mill\u00f3ns de fogares viron a serie durante o primeiro mes logo da s\u00faa estrea. M\u00e1is tarde informouse de que 100 mill\u00f3ns de fogares viran a serie a partir de marzo de 2021.\nA segunda tempada, \"O noso planeta II\", estreouse o 14 de xu\u00f1o de 2023 en Netflix, onde conta con versi\u00f3n en lingua galega."}
{"id": "470381", "revid": "1888", "url": "https://gl.wikipedia.org/wiki?curid=470381", "title": "Mar\u00eda Rita Mas", "text": ""}
{"id": "470383", "revid": "1888", "url": "https://gl.wikipedia.org/wiki?curid=470383", "title": "Mar\u00eda Rita M\u00e1s Yb\u00e1\u00f1ez", "text": ""}
{"id": "470384", "revid": "1888", "url": "https://gl.wikipedia.org/wiki?curid=470384", "title": "Rita M\u00e1s Yb\u00e1\u00f1ez", "text": ""}
{"id": "470385", "revid": "10599", "url": "https://gl.wikipedia.org/wiki?curid=470385", "title": "Caixabank", "text": ""}
{"id": "470386", "revid": "27155", "url": "https://gl.wikipedia.org/wiki?curid=470386", "title": "Chlidonias hybrida", "text": ""}
{"id": "470388", "revid": "10599", "url": "https://gl.wikipedia.org/wiki?curid=470388", "title": "Li\u00f1a Le\u00f3n-A Coru\u00f1a", "text": ""}
{"id": "470396", "revid": "1888", "url": "https://gl.wikipedia.org/wiki?curid=470396", "title": "Ricardo Camino", "text": "Ricardo Camino Calvo, nado na Coru\u00f1a en 1898 e finado en 1990, foi un pintor galego.\nTraxectoria.\nEstudou na Escola de Artes e Oficios da Coru\u00f1a. Foi pensionado en Madrid pola Deputaci\u00f3n provincial, o Concello e a Caixa de Aforros. En 1922 dirixiu a revista \"Gr\u00e1fica\". Participou na Exposici\u00f3n de Arte Galego de 1923 no Pazo municipal da Coru\u00f1a. Obtivo unha bolsa de viaxe na Exposici\u00f3n Nacional de 1934. Expuxo no C\u00edrculo das Artes de Lugo en 1934. Foi restaurador do Museo do Prado."}
{"id": "470397", "revid": "1888", "url": "https://gl.wikipedia.org/wiki?curid=470397", "title": "Ricardo Camino Calvo", "text": ""}
{"id": "470404", "revid": "98629", "url": "https://gl.wikipedia.org/wiki?curid=470404", "title": "Picaxuncos", "text": "O picaxuncos ou carriza dos xuncos (Cisticola juncidis) \u00e9 un paxaro amplamente distribu\u00eddo no Vello Mundo, desde o sur de Europa, a \u00c1frica (excepto nos desertos e selvas) e ao sur de Asia ata o norte de Australia. En Galicia \u00e9 unha especie nativa e com\u00fan. \u00c9 un pequeno paxaro que se encontra principalmente en zonas de pradeira, doado de identificar pola s\u00faa mitra marr\u00f3n avermellada; ademais, carece de colar dourado e a s\u00faa cola amarronada ten os extremos brancos. Durante a estaci\u00f3n reprodutora, os machos realizan unha exhibici\u00f3n de voo zigzagueante acompa\u00f1ada dunhas chamadas regulares, que foron comparadas co ru\u00eddo de abrir e pechar tesoiras. Constr\u00faen un ni\u00f1o con forma de bolsa nunha mata de herbas.\nTaxonom\u00eda e sistem\u00e1tica.\nO picaxuncos ou carriza dos xuncos foi descrita polo naturalista Constantine Samuel Rafinesque en 1810 que lle deulle o nome de \"Sylvia juncidis\". A localidade tipo \u00e9 Campofelice di Roccella en Sicilia. O actual x\u00e9nero \"Cisticola\" procede da palabra do grego antigo \"kisthos\", \"cist\u00e1cea\", e do lat\u00edn \"colere\", \"habitar, morar\". O nome espec\u00edfico \"juncidis\" tam\u00e9n \u00e9 latino e \u00e9 o diminutivo de \"iuncus\", 'xunco'. A\u00ednda que un dos seus nomes galegos \u00e9 \"carriza\" dos xuncos, non ten nada que ver co outro paxaro chamado carriza ou carrizo, que \u00e9 outra especie que pertence a outra familia, a dos troglod\u00edtidos.\nAo longo da s\u00faa ampla \u00e1rea de distribuci\u00f3n, obs\u00e9rvanse varias variaci\u00f3ns nas poboaci\u00f3ns e reco\u00f1ec\u00e9ronse 18 subespecies. Difer\u00e9ncianse lixeiramente nas s\u00faas chamadas, plumaxe e tama\u00f1o e alg\u00fanhas foron consideradas especies separadas nalg\u00fans tratamentos taxon\u00f3micos. A forma nominal enc\u00f3ntrase no sur de Francia, Grecia, Turqu\u00eda, Sicilia, C\u00f3rsega e Exipto, mentres que no oeste de Portugal e Espa\u00f1a vive a subespecie \"cisticola\". A poboaci\u00f3n en Palestina, Siria, Iraq e Ir\u00e1n \u00e9 a \"neuroticus\", mentres que no norte e leste de \u00c1frica a poboaci\u00f3n \u00e9 a \"uropygialis\" ou a \"perennius\" (m\u00e1is ao sur). Gab\u00f3n, Angola e o sur de \u00c1frica son o fogar da subespecie \"terrestris\". A poboaci\u00f3n das monta\u00f1as Ghats occidentais da India \u00e9 a \"salimalii\", que non mostra unha variaci\u00f3n na cola estacional como na \"cursitans\" das chairas da India e da zona seca de Sri Lanka, que ten unha cola m\u00e1is longa na estaci\u00f3n non reprodutora. A poboaci\u00f3n \"malaya\" enc\u00f3ntrase no sueste de Asia, a \"tinnabulans\" m\u00e1is ao norte no sur da China, mentres que a \"brunniceps\" se encontra en Corea e o Xap\u00f3n. Outras poboaci\u00f3ns son: \"nigrostriatus\" (Filipinas), \"constans\" (Sulawesi, Indonesia), \"fuscicapilla\" (leste de Xava), \"leanyeri\" (norte de Australia), \"normani\" (noroeste de Queensland, Australia) e \"laveryi\" (nord\u00e9s de Australia).\nEste x\u00e9nero \u00e1s veces div\u00eddese en varios e \u00e1 familia que os acolle d\u00e1selle o nome de Cisticolidae (tradicionalmente \"Cisticola\" estaba dentro da familia Silvidae).\nDescrici\u00f3n.\nTen unha lonxitude de 10 a 12\u00a0cm. \u00c9 marr\u00f3n pola parte superior, con moitas li\u00f1as con marcas negras. A parte inferior \u00e9 abrancazada, e a cola \u00e9 ancha, con extremos brancos e m\u00f3vea frecuentemente. Os machos adultos te\u00f1en menos li\u00f1as no p\u00edleo e m\u00e1is marcas negras que as femias, pero non hai grandes diferenzas entre os sexos ou entre as dezaoito razas xeogr\u00e1ficas. A ausencia dun colar nucal difer\u00e9ncio do \"Cisticola exilis\". F\u00f3ra da estaci\u00f3n reprodutora, adoitan vagar entre as herbas e pode ser dif\u00edcil velos.\nH\u00e1bitat e distribuci\u00f3n.\nEsta especie enc\u00f3ntrase principalmente en h\u00e1bitats de pradeira, xeralmente preto da auga. A maior\u00eda das poboaci\u00f3ns son residentes, pero algunhas poboaci\u00f3ns do leste de Asia migran ao sur a zonas m\u00e1is c\u00e1lidas en inverno. Nos Himalayas, ascenden a uns 1900\u00a0m de altura durante o ver\u00e1n, pero permanecen por debaixo dos 1300\u00a0m en inverno. Esta especie \u00e9 unha ave vagante rara no norte de Europa, principalmente como un visitante de primavera que chegou demasiado ao norte. A s\u00faa \u00e1rea en Europa est\u00e1 xeralmente en expansi\u00f3n, a\u00ednda que as poboaci\u00f3ns do norte son especialmente susceptibles aos invernos duros.\nComportamento e ecolox\u00eda.\nSon aves insect\u00edvoras moi pequenas, que \u00e1s veces se encontran en pequenos grupos. A estaci\u00f3n reprodutora est\u00e1 asociada coas chuvias. En moitas rexi\u00f3ns cr\u00edan d\u00faas veces no ano. Os machos son pol\u00edxinos, mais alg\u00fans son mon\u00f3gamos. O macho constr\u00fae a estrutura inicial do ni\u00f1o no profundo das zonas de herbas, e invita as femias usando unha exhibici\u00f3n especial. As femias que aceptan que o macho complete o ni\u00f1o. O ni\u00f1o faise unindo follas vivas nun tecido suave de feltro feito de plantas, ara\u00f1eiras e herbas. O ni\u00f1o ten forma de copa cun dosel de follas ou herbas atadas por riba como camuflaxe. Po\u00f1en de 3 a 6 ovos. A femia incuba os ovos, os cales eclosionan uns 10 d\u00edas despois. Poden criar m\u00e1is dunha rolada de pitos. As femias cambian de parella frecuentemente e raramente permanecen no mesmo territorio, mentres que os machos son menos m\u00f3biles. As femias poden \u00e1s veces reproducirse no seu primeiro ano."}
{"id": "470405", "revid": "27155", "url": "https://gl.wikipedia.org/wiki?curid=470405", "title": "Carriza dos xuncos", "text": ""}
{"id": "470406", "revid": "27155", "url": "https://gl.wikipedia.org/wiki?curid=470406", "title": "Cisticola juncidis", "text": ""}
{"id": "470407", "revid": "85894", "url": "https://gl.wikipedia.org/wiki?curid=470407", "title": "Jos\u00e9 Villaverde Trillo", "text": "Jos\u00e9 Villaverde Trillo, nado en Noia cara 1900 e finado en Vigo o 27 de decembro de 1936, foi un pol\u00edtico galego.\nTraxectoria.\nLatoeiro de Vigo. Co golpe de Estado do 18 de xullo de 1936 foi detido. Foi paseado na praia de Canido o 27 de decembro de 1936."}
{"id": "470409", "revid": "89787", "url": "https://gl.wikipedia.org/wiki?curid=470409", "title": "Wangui wa Goro", "text": "Wangui Wa Goro, nada en 1961, \u00e9 unha investigadora, tradutora, escritora, activista e acad\u00e9mica kenyana, residente no Reino Unido. As s\u00faas investigaci\u00f3ns e intereses c\u00e9ntranse no desenvolvemento das linguas e literaturas africanas, as\u00ed como a promoci\u00f3n internacional das traduci\u00f3ns destas literaturas.\nTraxectoria.\nWangui wa Goro viviu e estudou en diversas partes do mundo, como o Reino Unido, os Estados Unidos, Alema\u00f1a e Sur\u00e1frica. Naceu en Kenya, pero deixou o pa\u00eds para estudar Linguas Modernas e Econom\u00eda na Universidade de Leicester. Proseguiu os seus estudos de Educaci\u00f3n na Universidade de Londres (actual University College of London), e doutorouse en Estudos de Traduci\u00f3n na Universidade de Middlesex.\nTraballou co goberno local, as\u00ed como de acad\u00e9mica en Humanidades no Reino Unido, e en contextos de desenvolvemento internacional. Por mor do seu activismo nos dereitos humanos e a s\u00faa implicaci\u00f3n pola democracia en Kenya, Wa Goro viviu exiliada en Inglaterra uns cantos anos. Apoiou diversos movementos pola xustiza e a liberdade, como o movemento anti-apartheid, e implicouse no movemento das mulleres como feminista, traballando no movemento feminista negro e africano no Reino Unido e en Europa.\nTraduciu a obra de autores e autoras reco\u00f1ecidas, como a s\u00e1tira de Ng\u0169g\u0129 wa Thiong'o \"Matigari\" e as s\u00faas obras infantil-xuven\u00eds \"Njamba Nene and the Flying Bus\" (1986) e \"Njamba Nene's Pistol\" (1990), da lingua kikuyu ao ingl\u00e9s, as\u00ed como o libro de poes\u00eda de V\u00e9ronique Tadjo \"A vol d'oiseau\" do franc\u00e9s.\nA s\u00faa propia obra incl\u00fae poes\u00eda, ensaio e relatos. O seu relato \"Heaven and Earth\" foi inclu\u00eddo no curr\u00edculo escolar de Kenya. Como activista dos dereitos humanos, coeditou con Kelly Coate e Suki Ali o libro \"Global Feminist Politics: Identities in a Changing World\" (Routledge, 2001). Colaborou en publicaci\u00f3ns como \"Under the Tree of Talking: Leadership for Change in Africa\" (Onyekachi Wambu, 2007) e a antolox\u00eda de 2006 \"African Love Stories\", editada por Ama Ata Aidoo.\nParticipa de forma habitual no festival literario Africa Writes da Royal African Society, que entre outros eventos incl\u00fae o simposio Africa in Translation, baixo a coordinaci\u00f3n da organizaci\u00f3n internacional SIDENSi.. \u00c9 membro fundadora de TRACALA (Translation Caucus of the African Literature Association).\nFoi membro de organizaci\u00f3ns como Women's Studies Network UK, British Centre for Literary Translation, Arts Council England, PEN International e African Literature Association. She Foi membro do consello de Caine Prize for African Writing, do que foi xurado en 2007."}
{"id": "470414", "revid": "56817", "url": "https://gl.wikipedia.org/wiki?curid=470414", "title": "Seleucidis melanoleucus", "text": "A Seleucidis melanoleucus \u00e9 unha especie de ave paseriforme da familia Paradisaeidae e o \u00fanico representante do x\u00e9nero monot\u00edpico \"Seleucidis\". Poboa as selvas de Salawati e Nova Guinea.\nSubespecies.\nReco\u00f1\u00e9cense as seguintes subespecies:\nCaracter\u00edsticas.\n\u00c9 o unico membro do xero monotipico Seleucidis, ten unha cabeza estreita, a primeira secci\u00f3n do cara dos machos non ten plumas, os seus peteiros son bastante alongados. Os macho pos\u00faen unha plumaxe amarela suave cubrindo as s\u00faas patas traseiras at\u00e9 a punta da s\u00faa cola e o resto do seu corpo \u00e9 negro, tanto os machos como as femias pos\u00faen ollos de cor vermella alaranxada."}
{"id": "470417", "revid": "89787", "url": "https://gl.wikipedia.org/wiki?curid=470417", "title": "Parotia sefilata", "text": "A Parotia sefilata \u00e9 unha especie de ave paseriforme da familia Paradisaeidae end\u00e9mica da rexi\u00f3n de Nova Guinea Occidental, en Indonesia.\nMide aproximadamente uns 33\u00a0cm e a \u00fanica diferenza entre machos e femias son as seis plumas que sobresaen da cabeza do macho. O seu corpo ten unha forma ovalada, case redonda. O raro desta especie e que diferenza ao resto das aves do para\u00edso \u00e9 que o macho axuda \u00e1 femia co ni\u00f1o e alim\u00e9ntaa nel."}
{"id": "470418", "revid": "75439", "url": "https://gl.wikipedia.org/wiki?curid=470418", "title": "Thalasseus bernsteini", "text": "O Thalasseus bernsteini, \u00e9 unha especie de ave mari\u00f1a da familia dos est\u00e9rnidos, do x\u00e9nero Thalasseus.\nEspecie ameazada.\n\"Thalasseus bernsteini\" \u00e9 unha especie ameazada, at\u00f3pase \u00f3 bordo da s\u00faa extinci\u00f3n. En 2007, estimouse que a especie extinguir\u00edase en cinco anos se as autoridades non a protex\u00edan. BirdLife International de Cambridge, Inglaterra, declarou que unha investigaci\u00f3n de expertos chineses estimou a poboaci\u00f3n en 50 exemplares, a metade da poboaci\u00f3n de 2004. Un equipo de investigaci\u00f3n chin\u00e9s liderado por Chen Shuihua declarou que a especie estaba \"\u00f3 bordo da extinci\u00f3n\".\nEst\u00e1 ameazado pola colecci\u00f3n ilegal de ovos, os tif\u00f3ns e a pertutbaci\u00f3n das colonias por parte dos pescadores. Tam\u00e9n est\u00e1 ameazada pola hibridaci\u00f3n coa especie \"Thalasseus bergii\"."}
{"id": "470419", "revid": "98629", "url": "https://gl.wikipedia.org/wiki?curid=470419", "title": "Pomba zura", "text": "A pomba zura ou pombo pequeno (\"Columba oenas\") \u00e9 unha especie de ave da familia Columbidae.\nDescrici\u00f3n.\nO x\u00e9nero \"Columba\" \u00e9 o maior da familia Columbidae, e ten a m\u00e1is ampla distribuci\u00f3n. Os seus membros son de cor gris clara ou marr\u00f3n, a mi\u00fado con cabeza branca ou marcas no pescozo ou manchas p\u00farpuras ou verdes iridescentes en pescozo e peito. As plumas do pescozo poden estar r\u00edxidas e ali\u00f1adas formando canles, pero esta caracter\u00edstica est\u00e1 ausente nesta especie. A pomba zura \u00e9 menos gris que outras pombas europeas.\nAs tres pombas do x\u00e9nero \"Columba\" do oeste de Europa, a\u00ednda que son bastante parecidas, te\u00f1en caracter\u00edsticas distintivas doadas de ver. O pombo torcaz ou torcaza (\"Columba palumbus\") pode distinguirse facilmente polo seu tama\u00f1o grande e pola cor branca do pescozo (nos adultos) e \u00e1s. A pomba das rochas (\"Columba livia\") e a pomba zura son m\u00e1is parecidas en tama\u00f1o e plumaxe, pero os esp\u00e9cimes silvestres da primeira te\u00f1en unha mitra branca e d\u00faas barras ben marcadas escuras nas \u00e1s, mentres que a mitra da pomba zura \u00e9 gris e as barras das \u00e1s tenas incompletas. A \"Columba livia domestica\" (a mesma especie que a torcaza) \u00e9 moi variable, e \u00e1s veces alg\u00fans esp\u00e9cimes grises marcados indistintamente sen mitra branca poden parecerse moito \u00e1s pombas zuras.\nA pomba zura \u00e9 sociable e gregaria, a mi\u00fado mest\u00farase con torcazas, a\u00ednda que isto poder\u00eda ser simplemente pola presenza de abundante alimento.\nA chamada curta, profunda e gru\u00f1ona (\"Ooo-uu-ooh\") da pomba zura \u00e9 bastante distinta das notas de arrolo moduladas das torcazas.\nEcolox\u00eda.\nA pomba zura \u00e9 a m\u00e1is escasa das pombas europeas, a\u00ednda que segue sendo com\u00fan nos seus h\u00e1bitats ideais. En parte da s\u00faa \u00e1rea en Europa e oeste de Asia \u00e9 unha ave migratoria. Experimentou un forte descenso en Francia (\u221257% en 1976), onde invernan de 100\u00a0000 a 200\u00a0000 individuos.. A\u00ednda que a especie non se considera ameazada en Europa, est\u00e1 clasificada na cl\u00e1usula 2 da Directriz de Aves e no anexo III da Convenci\u00f3n de Berna.\nFai o ni\u00f1o xeralmente nunha \u00e1rbore vella. Antes da deforestaci\u00f3n en moitas zonas de Europa, a pomba zura era a pomba m\u00e1is frecuente, e nidificaba principalmente en carballos e pi\u00f1eiros, pero normalmente s\u00f3 se atopaba en bosques vellos, xa que necesitaba que as \u00e1rbores tivesen cavidades. Nas plantaci\u00f3ns forestais non hai moitos ocos nas \u00e1rbores para facer o ni\u00f1o, polo que al\u00ed \u00e9 m\u00e1is escasa. Ademais, como cr\u00eda d\u00faas veces ao ano, require dous buratos para criar. Observouse que nidifica en tobos de coellos, ru\u00ednas, vellos setos de chopos, gretas de penedos ou paredes de cant\u00eds, en hedra e nos crecementos grosos arredor dos troncos de tilleiros. Tam\u00e9n utiliza caixas de nidaci\u00f3n. A cavidade debe ser de 75 cent\u00edmetros de profundidade e o burato tan grande como un pu\u00f1o. A\u00ednda que raramente utiliza material para o ni\u00f1o, os pich\u00f3ns deixan o burato moi aceitoso. As pombas zura prefiren nidificar xuntas. F\u00f3ra da estaci\u00f3n reprodutora poden tam\u00e9n descansar pousadas en cavidades.\nO h\u00e1bitat desta especie \u00e9 xeralmente o campo aberto. A\u00ednda que faga o ni\u00f1o nas \u00e1rbores non prefire as \u00e1reas densamente boscosas. \u00c9 tam\u00e9n com\u00fan nas costas onde hai moitos buratos nos cant\u00eds.\nO seu voo \u00e9 r\u00e1pido, con batidos regulares e algunha sacudida brusca ocasional das \u00e1s, unha caracter\u00edstica xeral nas pombas. Na s\u00faa exhibici\u00f3n de cortexo cami\u00f1a ao longo dunha rama horizontal co pescozo inchado, as \u00e1s baixas e a cola en abano. Durante os voos de primavera en c\u00edrculo fai un ru\u00eddo coas \u00e1s como o dun l\u00e1tego.\nA maior\u00eda do seu alimento \u00e9 vexetal; prefire comer brotes novos e planti\u00f1as e come tam\u00e9n sementes e insectos e caracois. Nalgunhas \u00e1reas alim\u00e9ntase principalmente de sementes de pi\u00f1eiros. A s\u00faa dieta pode inclu\u00edr diversos alimentos: bagas como as de loureiro e estripeiro, figos, sementes de cereais, feix\u00f3ns, ch\u00edcharos e pequenos invertebrados que captura mentres cami\u00f1a polo chan. Durante a migraci\u00f3n de outono en outubro, fan paradas en sitios con abundancia de landras, suplementando a s\u00faa dieta con brotes e follas.\nEtimolox\u00eda e taxonom\u00eda.\nO nome do x\u00e9nero, \"Columba\", \u00e9 a palabra latina para \"pombo, pomba\", que \u00e1 s\u00faa vez procede do antigo grego \u03ba\u03cc\u03bb\u03c5\u03bc\u03b2\u03bf\u03c2 (\"kolumbos\"), 'un mergullador', de \"\u03ba\u03bf\u03bb\u03c5\u03bc\u03b2\u03ac\u03c9\" (kolumbao), 'mergullarse, tirarse de cabeza \u00e1 auga, nadar'. Arist\u00f3fanes (\"As aves\", 304) e outros usan a palabra \u03ba\u03bf\u03bb\u03c5\u03bc\u03b2\u03af\u03c2 (\"kolumbis\"), 'mergullador', como nome da ave, debido o seu movemento parecido ao natatorio no aire. O ep\u00edteto da especie, \"oenas\" procede do grego \"oinas\", 'pombo'.\nFoi descrita cientificamente por Carl Linnaeus en 1758 como especie tipo do x\u00e9nero \"Columba\" na 10\u00aa edici\u00f3n da s\u00faa obra \"Systema natur\u00e6\", e co seu nome cient\u00edfico actual. Reco\u00f1\u00e9cense d\u00faas subespecies:"}
{"id": "470420", "revid": "27155", "url": "https://gl.wikipedia.org/wiki?curid=470420", "title": "Columba oenas", "text": ""}
{"id": "470421", "revid": "27155", "url": "https://gl.wikipedia.org/wiki?curid=470421", "title": "Pombo pequeno", "text": ""}
{"id": "470422", "revid": "47401", "url": "https://gl.wikipedia.org/wiki?curid=470422", "title": "Nuovo Cinema Paradiso", "text": ""}
{"id": "470423", "revid": "23204", "url": "https://gl.wikipedia.org/wiki?curid=470423", "title": "Melga", "text": "A melga (\"Squalus acanthias\") \u00e9 unha especie de elasmobranquio escu\u00e1lido da familia Squalidae. \u00c9 unha pequena quenlla que alcanza 1,25 metros de lonxitude, ten corpo estilizado con espi\u00f1as venenosas e moi afiadas nas aletas dorsais. O aparello toxic\u00f3foro est\u00e1 diante de cada aleta dorsal, coa gl\u00e1ndula toxic\u00f3fora situada no asuco dorsal de devandito radio. Cando o t\u00f3xico se inxecta na pel produce unha intensa dor da zona, tumefacci\u00f3n e rubor."}
{"id": "470424", "revid": "23204", "url": "https://gl.wikipedia.org/wiki?curid=470424", "title": "Squalus acanthias", "text": ""}
{"id": "470426", "revid": "56817", "url": "https://gl.wikipedia.org/wiki?curid=470426", "title": "Tor putitora", "text": "O Tor putitora \u00e9 unha especie de peixe da familia Cyprinidae da orde dos Cypriniformes. \"Tor putitora\" \u00e9 o peixe nacional de Paquist\u00e1n.\nMorfolox\u00eda.\nOs machos poden chegar \u00f3s 275\u00a0cm de lonxitude total e os 54\u00a0kg de peso.\nH\u00e1bitat.\n\u00c9 un peixe de auga doce.\nDistribuci\u00f3n xeogr\u00e1fica.\nAt\u00f3pase en Afganist\u00e1n, Paquist\u00e1n, a India, o Nepal, Bangladesh e Myanmar ."}
{"id": "470427", "revid": "23204", "url": "https://gl.wikipedia.org/wiki?curid=470427", "title": "Homeland (serie de televisi\u00f3n)", "text": "Homeland \u00e9 unha serie de televisi\u00f3n estadounidense de espionaxe desenvolvida por Howard Gordon e Alex Gansa. Est\u00e1 baseada na serie israel\u00ed \"Prisoners of War\" (t\u00edtulo orixinal en ; \"Hatufim\", que significa literalmente \"Secuestrados\"), que foi creada por Gideon Raff.\nA serie est\u00e1 protagonizada por Claire Danes no papel de Carrie Mathison, unha axente da Central Intelligence Agency con trastorno bipolar, e Damian Lewis como Nicholas Brody, un marine dos Estados Unidos. Mathison cre que Brody, quen estivo secuestrado por Al-Qaida como prisioneiro de guerra, foi convertido polo inimigo e representa unha ameaza para os Estados Unidos de Am\u00e9rica. A serie evoluciona dende esta premisa, \u00f3 tempo que evoluciona a carreira de Mathison.\nA serie em\u00edtese nos Estados Unidos a trav\u00e9s da canle por cable Showtime, e foi producida por Fox 21 Television Studios (anteriormente Fox 21). Estreouse o 2 de outubro de 2011. O primeiro episodio estivo dispo\u00f1ible en li\u00f1a durante m\u00e1is de d\u00faas semanas antes da emisi\u00f3n en televisi\u00f3n, e os visitantes ti\u00f1an que completar xogos para conseguir acceso. A serie terminou de emitir a s\u00e9tima tempada o 29 de abril de 2018, e foi renovada para unha oitava e derradeira tempada, que se estreou a finais de 2019."}
{"id": "470429", "revid": "5863", "url": "https://gl.wikipedia.org/wiki?curid=470429", "title": "Valent\u00edn Gonz\u00e1lez", "text": "Valent\u00edn Gonz\u00e1lez Gonz\u00e1lez, popularmente co\u00f1ecido como El Campesino (O Campesi\u00f1o), nado en Malcocinado o 4 de novembro de 1904 e finado en Madrid o 20 de outubro de 1983, foi un militar comunista espa\u00f1ol que tivo unha participaci\u00f3n destacada na guerra civil espa\u00f1ola \u00e1 fronte de varias unidades do ex\u00e9rcito republicano.\nBiograf\u00eda.\nPrimeiros anos.\nValent\u00edn Gonz\u00e1lez Gonz\u00e1lez naceu no ano 1904 na localidade pacense de Malcocinado, nunha das rexi\u00f3ns m\u00e1is pobres de Espa\u00f1a a principios do s\u00e9culo XX. O seu pai era un xornaleiro anarquista, militante da Confederaci\u00f3n Nacional do Traballo (CNT), que foi executado mediante garrote vil xunto \u00e1 s\u00faa filla polos sublevados en 1937.\nApenas asistiu \u00e1 escola durante a s\u00faa infancia, necesitando a s\u00faa familia do seu traballo como xornaleiro ou arrieiro. Ao redor de oito anos de idade, a s\u00faa familia mudouse ao norte da provincia de C\u00f3rdoba para traballar nas minas da zona e Valent\u00edn Gonz\u00e1lez puido alternar o traballo coa escola. Foi ent\u00f3n cando descubriu a figura de Juan Mart\u00edn D\u00edez \"el Empecinado\" (heroe da Guerra da Independencia fronte \u00e1s tropas napole\u00f3nicas, e posteriormente aforcado polo r\u00e9xime reaccionario de Fernando VII) polo que sentiu unha especial admiraci\u00f3n.\nNeste momento protagonizou varios enfrontamentos coa aplicaci\u00f3n da lei, en particular coa Garda Civil, e ga\u00f1ou o seu alcume \"El Campesino\" despois do seu primeiro ataque (aos 16 anos) contra a comisar\u00eda de Pe\u00f1arroya-Pueblonuevo. No ataque morreron catro gardas civ\u00eds e Gonz\u00e1lez foi obrigado a agocharse nas monta\u00f1as xunto ao seu compa\u00f1eiro \"El Virulente\". Finalmente foron capturados, encarcerados e torturados, logrando que o primeiro sobrevivise, a\u00ednda que o seu compa\u00f1eiro faleceu na prisi\u00f3n de Fuente Obejuna.\nAo acadar a maior\u00eda de idade, foi destinado ao ex\u00e9rcito de \u00c1frica, sumido na guerra do Rif. Ingresou na Armada pero, tras un accidente de barco no porto de Larache, foi reasignado \u00e1 Lexi\u00f3n Espa\u00f1ola, o que foi para el unha excelente escola de guerra e en formaci\u00f3n de guerrillas. Foi encarcerado por matar a un sarxento que lle dera unha labazada, escapou da prisi\u00f3n e desertou \u00e1s tropas rife\u00f1as de Abd el-Krim. Foi capturado de novo e s\u00f3 evitou a pena de fusilamento grazas \u00e1 amnist\u00eda de 1926, con motivo do fin do conflito.\nDurante 1929 viaxou por Andaluc\u00eda, Castela e Extremadura, co obxectivo de mobilizar politicamente aos seus habitantes. En 1930 abandonou a CNT e incorporouse ao Partido Comunista de Espa\u00f1a (PCE), emigrando tam\u00e9n a Madrid para traballar como albanel por conta propia \u00e1 cabeza dunha pequena cuadrilla.\nTras a proclamaci\u00f3n da Segunda Rep\u00fablica continuou a s\u00faa actividade pol\u00edtica dentro do PCE, na que gozou de popularidade entre os seus a\u00ednda poucos militantes. Formou unha milicia, \u00e1 que adestraba no manexo de armas e t\u00e1cticas de combate co obxectivo de repetir en Madrid a Revoluci\u00f3n de Asturias de 1934. Fracasado o intento, foi internado na prisi\u00f3n Modelo de Madrid, onde entrou en contacto con varios l\u00edderes republicanos. Beneficiado da amnist\u00eda tras as elecci\u00f3ns xerais de 1936, seguiu formando unha unidade de milicianos coa que, unha vez que se produciu o golpe de estado do 18 de xullo, se adheriu aos defensores da Rep\u00fablica.\nGuerra civil espa\u00f1ola.\nAntes da guerra co\u00f1\u00e9ceselle un matrimonio tard\u00edo do que naceron tres fillos, pero perdeu o contacto con eles durante a guerra civil e deunos por mortos. Durante o conflito, foi encadrado no Quinto Rexemento, e m\u00e1is tarde exerceu o mando da 10\u00aa Brigada Mixta e da 46 \u00aa Divisi\u00f3n, participando e sendo ferido nas batallas de Guadalaxara, Brunete e Belchite. Ga\u00f1ou notoriedade nas filas republicanas, a\u00ednda que recibiu acusaci\u00f3ns de brutalidade cos seus subordinados e prisioneiros e incluso os seus superiores (como L\u00edster ou Modesto) tom\u00e1bano por covarde e fanfarr\u00f3n. Nos \u00faltimos momentos da batalla de Teruel, cando a ca\u00edda da capital turolense ante os rebeldes parec\u00eda pr\u00f3xima, abandonou a cidade durante a noite sen opo\u00f1er maior resistencia, polo que non foron poucas as cr\u00edticas por parte dos seus camaradas. Os seus subordinados quedaron, tras a captura de Teruel polas forzas franquistas, dispersados e desarmados polos cami\u00f1os, deixando atr\u00e1s aos feridos no transcurso da retirada imposta por \"El Campesino\", o que provocou que m\u00e1is de 400 soldados foran feitos prisioneiros polo inimigo. Valent\u00edn Gonz\u00e1lez reaccionou acusando a Modesto e L\u00edster de abandonalo \u00e1 s\u00faa sorte en Teruel, recibindo en resposta unha acusaci\u00f3n por parte de L\u00edster de se ter desviado do campo de batalla e abandonado aos seus homes.\nTras este desastre, a finais de marzo de 1938 volveu coa s\u00faa divisi\u00f3n \u00e1 fronte de Arag\u00f3n, dirixindo a defensa de Lleida. A\u00ednda que non puido evitar que a cidade sucumbira tam\u00e9n, a s\u00faa divisi\u00f3n logrou atrasar o avance franquista e polo seu bo comportamento no combate foi condecorado.\nEstaba previsto que participase como tenente coronel ao mando da 46\u00aa Divisi\u00f3n na batalla do Ebro, pero foi destitu\u00eddo o 26 de xullo, unha vez que comezou a ofensiva pola que o ex\u00e9rcito de Ebro cruzou o r\u00edo por doce puntos diferentes. A\u00ednda que argumentou estar enfermo, o seu superior L\u00edster visitouno no seu posto de mando, e dixo despois que ao Campesi\u00f1o s\u00f3 lle entrara un ataque de p\u00e1nico ante a idea de atravesar o r\u00edo. Polo tanto, foi relevado do mando e substitu\u00eddo por Domiciano Leal \u00e1 fronte da divisi\u00f3n. Coa destituci\u00f3n, tam\u00e9n rematou a s\u00faa actividade militar durante a Rep\u00fablica.\nPer\u00edodo no exilio.\nAo finalizar a guerra en 1939, escapou nun barco cara \u00e1 Uni\u00f3n Sovi\u00e9tica e entrou na Escola Superior de Guerra co rango de \"\u0441ombrig\" (comandante de brigada). Tras problemas de diversas clases coas autoridades sovi\u00e9ticas, intentou fuxir da URSS a Ir\u00e1n, pero o SMERSH devolveuno ao primeiro pa\u00eds, polo que foi internado no campo de traballo do Gulag en Vorkut\u00e1 (Rep\u00fablica de Komi). Finalmente logrou escapar da URSS en 1949 pola fronteira irania para vivir no exilio en Francia, a\u00ednda que \u00e9 posible que inicialmente marchase por encargo dos servizos secretos sovi\u00e9ticos. Sexa como fose, pronto comezou a pronunciar alegaci\u00f3ns anti-stalinistas.\nPuido regresar a Espa\u00f1a en 1977, declar\u00e1ndose partidario do Partido Socialista Obreiro Espa\u00f1ol e mostrando o seu apoio a Felipe Gonz\u00e1lez. Tam\u00e9n descubriu que a s\u00faa muller e os seus fillos, aos que considerara mortos fac\u00eda d\u00e9cadas, segu\u00edan vivos. Morreu en Madrid en 1983."}
{"id": "470431", "revid": "98629", "url": "https://gl.wikipedia.org/wiki?curid=470431", "title": "Malcocinado", "text": "Malcocinado \u00e9 un municipio espa\u00f1ol, pertencente \u00e1 provincia de Badaxoz (comunidade aut\u00f3noma de Estremadura).\nSituaci\u00f3n.\nEst\u00e1 situado ao sueste da provincia de Badaxoz, ao p\u00e9 da Serra Morena. Pertence \u00e1 comarca de Campi\u00f1a Sur e ao Partido Xudicial de Llerena. \u00c9 o municipio m\u00e1is austral do Campi\u00f1a Sur e est\u00e1 practicamente enclavado na provincia da Sevilla, tanto que ata mediados do s\u00e9culo XIX era unha vila independente de Guadalcanal.\nHistoria.\nO municipio xurdiu a partir dunhas vivendas de pastores na veci\u00f1a vila de Guadalcanal, ent\u00f3n enmarcada en Badaxoz\n\u00c1 ca\u00edda do Antigo R\u00e9xime, a localidade converteuse nun municipio constitucional da rexi\u00f3n de Extremadura. Dende 1834 estivo integrado no Partido Xudicial de Llerena. No censo de 1842 chamouse Villanueva de la Victoria. Segregouse do municipio de Guadalcanal na provincia de Sevilla e foi transferido a esta provincia pola Real Orde do 12 de abril de 1842. No censo de 1857 ti\u00f1a 208 fogares e 886 veci\u00f1os.\nPatrimonio.\nIgrexa parroquial de San Antonio de Padua.\nIgrexa parroquial cat\u00f3lica baixo a advocaci\u00f3n de San Antonio de Padua, na arquidiocese de M\u00e9rida-Badaxoz. O estilo corresponde \u00e1 arquitectura tard\u00eda do s\u00e9culo XVIII, a\u00ednda que as modificaci\u00f3ns feitas no templo fan dif\u00edcil a clasificaci\u00f3n nun estilo espec\u00edfico. O templo ten unha soa nave con catro secci\u00f3ns. Est\u00e1n separados por arcos de ladrillo. Estas secci\u00f3ns est\u00e1n cubertas por b\u00f3vedas de aresta.\nOs primeiros datos desta igrexa proceden da igrexa parroquial de Santa Mar\u00eda la Mayor de Guadalcanal xa que, desde que Malcocinado pertenc\u00eda a esta vila, a igrexa de San Antonio de Padua estaba adscrita \u00e1 anterior. A igrexa de Malcocinado foi chamada durante o s\u00e9culo XIX, ata 1862, \"Igrexa parroquial da Pur\u00edsima Concepci\u00f3n\".\nParaxes e restos etnogr\u00e1ficos.\nTam\u00e9n ten lugares importantes como o r\u00edo Sotillo. Nas proximidades a\u00ednda se poden ver zonas de rego de grande antig\u00fcidade. Tam\u00e9n se atopan restos dunha antiga lavander\u00eda, d\u00faas noras e un mu\u00ed\u00f1o de aceite, todos eles de grande interese etnogr\u00e1fico. Tam\u00e9n destacan a \"Fonte da Machacona\", cuxo afloramento de auga est\u00e1 baixo o chan, e tam\u00e9n o chamado \"Gran Pilar\" que ten un gran bebedoiro adxunto.\nPersonaxes ilustres.\nFoi o berce de Valent\u00edn Gonz\u00e1lez Gonz\u00e1lez \"El Campesino\" (1909 - 1983), famoso militar comunista da guerra civil espa\u00f1ola ."}
{"id": "470433", "revid": "88215", "url": "https://gl.wikipedia.org/wiki?curid=470433", "title": "Parlamento croata", "text": ""}
{"id": "470434", "revid": "98629", "url": "https://gl.wikipedia.org/wiki?curid=470434", "title": "Patrimonio da Humanidade en Grecia", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Grecia, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea.\nActualmente hai 18 sitios Patrimonio da Humanidade da UNESCO en Grecia. Deles, 16 est\u00e1n inscritas en base a criterio \"cultural\", mentres que os dous restantes (Monte Athos, Meteora) est\u00e1n inscritos para cumprir criterios \"culturais\" e \"naturais\". Cinco dos sitios est\u00e1n situados en illas, un at\u00f3pase entre as illas e terra firme, os 12 restantes est\u00e1n exclusivamente en terra firme. Este primeiro sitio que se inscribiu foi o Templo de Apolo en Bassae en 1986, o m\u00e1is recente \u00e9 o Filipos, inscrito en 2016. Hai 14 sitios adicionais na lista tentativa.\nSitios do Patrimonio Mundial.\nNa t\u00e1boa rec\u00f3llese informaci\u00f3n sobre cada sitio Patrimonio da Humanidade:"}
{"id": "470436", "revid": "23204", "url": "https://gl.wikipedia.org/wiki?curid=470436", "title": "Palacio Nacional de Mafra", "text": "O Palacio Nacional de Mafra \u00e9 un edificio barroco situado na cidade portuguesa de Mafra, clasificado en 2019 pola UNESCO como Patrimonio da Humanidade.\nHistoria.\nO Palacio Nacional de Mafra foi constru\u00eddo polo rei Xo\u00e1n V de Portugal como resultado da promesa que lle fixo \u00e1 s\u00faa muller, a arquiduquesa Mar\u00eda Ana de Austria, na que el prometeu constru\u00edr un mosteiro se lle daba descendencia. O nacemento da princesa B\u00e1rbara de Braganza, posterior esposa do rei Fernando VI de Espa\u00f1a, fixo que o rei comezase as obras.\nOs edificios de Mafra est\u00e1n entre os m\u00e1is suntuosos edificios barrocos portugueses. O palacio foi constru\u00eddo a trav\u00e9s de seis eixes sim\u00e9tricos, d\u00faas torres e unha bas\u00edlica central. O mosteiro incl\u00fae unha notable biblioteca cun fondo de 30.000 libros raros.\nA construci\u00f3n comezou o 17 de novembro de 1717 co proxecto de constru\u00edr un convento para trece frades franciscanos. Pero pronto a chegada masiva de ouro do Brasil fixo que o rei Xo\u00e1n V cambie de opini\u00f3n e decidise a construci\u00f3n dun gran palacio. O arquitecto Johann Friederich Ludwig anunciou os cambios nos plans e comezou a construci\u00f3n dun gran palacio que mobilizou a m\u00e1is de 52.000 traballadores en todo o pa\u00eds.\nFinalmente, a construci\u00f3n do pazo permitiu localizar ata 330 frades franciscanos sen ter que reducir o tama\u00f1o do pazo proxectado. O palacio inaugurouse o 22 de outubro de 1730 en honra do 41 aniversario do rei Xo\u00e1n V cunha serie de festas que duraron 8 d\u00edas.\nMafra nunca foi ocupada de xeito estable pola familia real portuguesa a pesar de que se converteu nunha parada regular e nun lugar de descanso para os seus membros. Os magn\u00edficos bosques de Mafra garantiron un formidable espazo de caza para os diferentes pr\u00edncipes portugueses, moi afeccionados \u00e1 caza.\nNo reinado de Xo\u00e1n VI de Portugal levouse a cabo un importante programa de restauraci\u00f3n, a\u00ednda que nunca foi habitado polo soberano. Ademais, tras a fuxida da familia real portuguesa en 1807 para a Brasil, a maior\u00eda dos mellores mobles e pezas de arte do pazo tam\u00e9n partiron para Brasil.\nEn 1834, despois da guerra que enfrontou aos partidarios liberais da ra\u00ed\u00f1a Mar\u00eda II de Portugal cos partidarios conservadores de Miguel I de Portugal, a ra\u00ed\u00f1a Mar\u00eda ordenou a disoluci\u00f3n das ordes relixiosas, o que levou ao abandono do mosteiro polos frades franciscanos . Os \u00faltimos monarcas da Casa de Braganza usaron o palacio s\u00f3 como punto de caza e o \u00faltimo rei, Manuel II de Portugal, deixou o mosteiro para o exilio ingl\u00e9s.\nO palacio foi declarado monumento nacional en 1907 e aberto ao p\u00fablico como museo en 1911. Hoxe, o edificio est\u00e1 conservado polo Instituto do Patrimonio Arquitect\u00f3nico de Portugal, que realizou diferentes programas de restauraci\u00f3n e conservaci\u00f3n; Un dos m\u00e1is importantes \u00e9 o que afectou \u00e1 fachada principal. Estes programas de restauraci\u00f3n contaron coa asistencia de membros da comunidade internacional especializada na restauraci\u00f3n de edificios hist\u00f3ricos.\nC\u00f3ntanse numerosas lendas de Mafra. O m\u00e1is co\u00f1ecido fala de ratas xigantes capaces de comer persoas vivas que habitan o pazo. Outro explica a existencia dun t\u00fanel que enlaza Mafra con Ericeira e que o rei Manuel II usou en 1910 para fuxir para o exilio.\nFinalmente, a referencia que Jos\u00e9 Saramago fai do mosteiro-palacio nunha das s\u00faas novelas, \"Memorial do Convento\". Saramago, a trav\u00e9s dun residente de Mafra ligado no proceso de construci\u00f3n do palacio, explica con detalle os detalles do edificio.\nA parroquia de Mafra e a Real e Venerable Irmandade do Sant\u00edsimo Sacramento de Mafra te\u00f1en a s\u00faa sede na bas\u00edlica do palacio.\n&lt;br&gt;"}
{"id": "470437", "revid": "85894", "url": "https://gl.wikipedia.org/wiki?curid=470437", "title": "Real e Venerable Irmandade do Sant\u00edsimo Sacramento de Mafra", "text": "A Real e Venerable Irmandade do Sant\u00edsimo Sacramento de Mafra (Real e Vener\u00e1vel Irmandade do Sant\u00edssimo Sacramento de Mafra, en portugu\u00e9s) \u00e9 unha asociaci\u00f3n p\u00fablica de fieis cat\u00f3licos, establecida canonicamente na Real Bas\u00edlica de Nosa Se\u00f1ora e Santo Antonio de Mafra, en Portugal, clasificada pola UNESCO como Patrimonio da Humanidade.\nA s\u00faa misi\u00f3n \u00e9, entre outras cousas, promover a Festa do Corpus Christi e a s\u00faa procesi\u00f3n, as\u00ed como levar a cabo as catro procesi\u00f3ns tradicionais de Coresma de Mafra: a Procesi\u00f3n da Paix\u00f3n (\"Prociss\u00e3o do Senhor Jesus dos Passos de Mafra\", en portugu\u00e9s), que ten lugar o segundo domingo da Coresma; a Procesi\u00f3n de Penitencia da Orde Terceira de San Francisco (\"Prociss\u00e3o de Penit\u00eancia da Ordem Terceira de S\u00e3o Francisco\", en portugu\u00e9s), que ten lugar o cuarto domingo da Coresma; a Procesi\u00f3n das Sete Dolores da Nosa Se\u00f1ora (\"Prociss\u00e3o das Sete Dores de Nossa Senhora\", en portugu\u00e9s), que ten lugar o Domingo de Ramos; e a Procesi\u00f3n do Enterro do Se\u00f1or (\"Prociss\u00e3o do Enterro do Senhor\", en portugu\u00e9s), que ten lugar o Venres Santo.\nA Irmandade conta cunha colecci\u00f3n patrimonial, art\u00edstica, documental e cultural de gran valor. O conxunto de imaxes de procesi\u00f3n custodiado por esta Irmandade \u00e9 o m\u00e1is numeroso de Portugal. A maior parte destas imaxes seguen utiliz\u00e1ndose en funci\u00f3ns relixiosas organizadas pola Irmandade.\nParte das cerimonias e funci\u00f3ns relixiosas da Irmandade te\u00f1en lugar ao son dos seis \u00f3rganos de tubos hist\u00f3ricos da Real Bas\u00edlica de Mafra, tres dos cales foron constru\u00eddos polo galego Joaquim Antonio Peres Fontanes.\nNa actualidade \u00e9 unha das instituci\u00f3ns m\u00e1is antigas do municipio de Mafra.\nHistoria.\nA creaci\u00f3n da Real e Venerable Irmandade do Sant\u00edsimo Sacramento de Mafra data do s\u00e9culo XVI na igrexa de Santo Andr\u00e9 de Mafra.\nA primeira referencia documental \u00e1 Irmandade data do 14 de marzo de 1597.\nO documento m\u00e1is antigo da Irmandade \u00e9 o estatuto do 5 de xu\u00f1o de 1725.\nAlg\u00fans dos personaxes locais m\u00e1is importantes foron membros da Irmandade. Destacan especialmente \"Dom\" Tom\u00e1s Xavier de Lima, d\u00e9cimo terceiro vescomte de Vila Nova de Cerveira e primeiro marqu\u00e9s de Ponte de Lima, secretario de Estado (equivalente ao cargo de primeiro ministro) do Reino de Portugal o 1 de abril de 1786 ao 15 de decembro de 1788, as\u00ed como o capit\u00e1n Jos\u00e9 M\u00e1ximo de Carvalho, ao que William Beckford fai referencia no seu diario, describindo a opulencia coa que foi recibido na s\u00faa casa.\nEn 1835, tras a extinci\u00f3n das ordes relixiosas, a sede da Irmandade trasladouse \u00e1 Bas\u00edlica de Nosa Se\u00f1ora e a Santo Antonio de Mafra, tendo instalado no antigo corredor de novatos, por invitaci\u00f3n da ra\u00ed\u00f1a Mar\u00eda II.\nEn 1866, a Irmandade recibiu do ent\u00f3n Goberno Civil a propiedade da extinta Venerable Irmandade de Penitencia da Terceira Orde de San Francisco de Mafra, e m\u00e1is tarde tam\u00e9n recibiu a propiedade da extinta \"Irmandade do Senhor dos Passos de Mafra\".\nEn virtude do traslado deste patrimonio \u00e1 s\u00faa custodia, asumiu a misi\u00f3n e a responsabilidade de organizar as procesi\u00f3ns que levaban a cabo estas d\u00faas irmandades - a Procesi\u00f3n de Penitencia da Orde Terceira de San Francisco e a Procesi\u00f3n do Enterro do Se\u00f1or, que eran promovidas pola primeira, e a Procesi\u00f3n da Paix\u00f3n, que era realizada pola segunda.\nA Irmandade estivo baixo a protecci\u00f3n dos reis de Portugal ata a proclamaci\u00f3n da Rep\u00fablica o 5 de outubro de 1910. O \u00faltimo rei de Portugal, Manuel II, foi \"xu\u00edz\" honorario e perpetuo da Irmandade.\nEn 1953, despois do regreso da Procesi\u00f3n das Sete Dolores de Nosa Se\u00f1ora, a Irmandade asumiu o patrimonio e a responsabilidade da organizaci\u00f3n anual desta procesi\u00f3n, que pertenc\u00eda \u00e1 extinta Irmandade de Nosa Se\u00f1ora das Dores de Mafra.\nA Irmandade e os \u00f3rganos da Real Bas\u00edlica de Mafra.\nTras a extinci\u00f3n das ordes relixiosas e o peche do convento de Mafra en 1834, a Irmandade preocupouse de manter os \u00f3rganos da Real Bas\u00edlica en bo estado para ser tocados durante as celebraci\u00f3ns lit\u00farxicas.\nA trav\u00e9s dos arquivos da Irmandade podemos co\u00f1ecer a actividade lit\u00farxica e musical que tivo lugar na bas\u00edlica de Mafra no per\u00edodo posterior \u00e1s guerras liberais portuguesas.\nSebasti\u00e3o Gomes de Lemos, responsable dos \u00f3rganos da bas\u00edlica, foi admitido como irm\u00e1n da Irmandade en 1838. A documentaci\u00f3n do arquivo indica que era residente no Palacio e que estaba exento de contribuci\u00f3ns \u00e1 Irmandade, un tratamento que constit\u00fae unha excepci\u00f3n e que parece ser unha compensaci\u00f3n polo traballo realizado como construtor de \u00f3rganos (e, eventualmente, como organista).\nOs diarios e libros de gastos do arquivo da Irmandade amosan diversos rexistros de pagamentos a organistas e cantantes, as\u00ed como outros gastos relacionados co compo\u00f1ente musical das cerimonias relixiosas, datados entre 1835 e 1880.\nA an\u00e1lise desta documentaci\u00f3n mostra o destacado papel que a Irmandade desempe\u00f1ou na liturxia mafrense despois da extinci\u00f3n do convento. A s\u00faa intervenci\u00f3n foi fundamental no compo\u00f1ente musical e organizativo das celebraci\u00f3ns lit\u00farxicas ao longo do s\u00e9culo XIX.\nActualmente, os \u00f3rganos da Real Bas\u00edlica de Mafra a\u00ednda est\u00e1n tocados nalgunhas das celebraci\u00f3ns organizadas pola Irmandade.\nAs procesi\u00f3ns tradicionais de Coresma.\nAs procesi\u00f3ns de Coresma na vila de Mafra son \u00fanicas no pa\u00eds e no mundo e son unha das manifestaci\u00f3ns culturais m\u00e1is orixinais e relevantes da grandeza e prestixio que Mafra alcanzou no s\u00e9culo XVIII.\nEstas cerimonias conservan esencialmente as caracter\u00edsticas da \u00e9poca barroca, que foron melloradas co paso do tempo con intervenci\u00f3ns puntuais de conservaci\u00f3n e restauraci\u00f3n, as\u00ed como algunhas revitalizaci\u00f3ns, que por si mesmas constit\u00faen cap\u00edtulos enriquecedores da s\u00faa historia.\nAdemais dos v\u00ednculos co per\u00edodo de construci\u00f3n do Real Edificio Mafra, e con destacados artistas que viviron na vila, que deixaron o seu nome na historia da arte en Portugal, segue habendo un rico patrimonio inmaterial asociado a estas expresi\u00f3ns de piedade, conservado pola Irmandade.\nEstas celebraci\u00f3ns constit\u00faen unha expresi\u00f3n relevante da cultura relixiosa que forma parte da identidade local. Por este motivo, as procesi\u00f3ns da Coresma de Mafra foron declaradas \"Patrimonio Cultural Inmaterial de Interese Municipal\" polo propio Concello.\nProcesi\u00f3n da Paix\u00f3n (Viacrucis).\n\u00c9 unha das m\u00e1is antigas expresi\u00f3ns de piedade da vila de Mafra, aparecida na antiga colexiata de Santo Andr\u00e9 de Mafra, certamente desde o s\u00e9culo XVII.\nTen lugar o segundo domingo da Coresma e tam\u00e9n se co\u00f1ece como Procesi\u00f3n do Encontro, xa que consist\u00eda en d\u00faas procesi\u00f3ns que se uniron nun determinado momento do cami\u00f1o.\nA procesi\u00f3n co Se\u00f1or Xes\u00fas dos Pasos (\"Senhor Jesus dos Passos\") proced\u00eda da bas\u00edlica do Real Edificio de Mafra e a de Nosa Se\u00f1ora da Soidade proced\u00eda da \"Capela do Campo Santo\", tam\u00e9n no Real Edificio de Mafra.\nHoxe, a imaxe do Se\u00f1or Xes\u00fas dos Pasos prov\u00e9n da bas\u00edlica, atopando a imaxe de Nosa Se\u00f1ora da Soidade preto do final do cami\u00f1o. Ao final da procesi\u00f3n cel\u00e9brase o Serm\u00f3n do Encontro.\nDurante os traballos de restauraci\u00f3n realizados en xaneiro de 2018, descubr\u00edronse sete documentos escritos a man no manto da imaxe de Nosa Se\u00f1ora da Soidade. Todos eles estaban dobrados en catro partes e cosidos no manto . Os manuscritos mostran sete petici\u00f3ns feitas a Nosa Se\u00f1ora da Soidade por sete mulleres diferentes. Suponse que se trataba das costureiras e bordadores do manto .\nProcesi\u00f3n de Penitencia da Orde Terceira de San Francisco.\nEsta procesi\u00f3n, que se celebra o cuarto domingo da Coresma, \u00e9 representativa da solemnidade e grandeza do per\u00edodo barroco en Portugal e, no seu conxunto, mantivo inalterados os protocolos procesuais desde a s\u00faa creaci\u00f3n por Frei Matias da Concei\u00e7\u00e3o, bibliotecario do Convento de Mafra.\nA primeira procesi\u00f3n tivo lugar o 27 de marzo de 1740, e \u00e9 polo tanto a festividade relixiosa que m\u00e1is se relaciona directamente coa obra magn\u00edfica do rei Xo\u00e1n V, que era o principal mecenas na \u00e9poca da instituci\u00f3n da procesi\u00f3n.\nAs imaxes dos seus 10 pasos, alusivas \u00e1 historia dos franciscanos, foron completamente executadas polo escultor Manuel Dias, co\u00f1ecido como \"O Pai dos Cristos\". Est\u00e1n cubertos na s\u00faa maior\u00eda coas roupas e utensilios orixinais adquiridos naquel momento por Jo\u00e3o Pedro Ludovice, fillo de Johann Friederich Ludwig, arquitecto do Real Edificio de Mafra, por encargo do rei Xo\u00e1n V.\nA camisa coa que Lu\u00eds XV foi sagrado rei de Francia, doada \u00e1 imaxe de San Lu\u00eds polo rei Xo\u00e1n V, forma parte do patrimonio desta procesi\u00f3n. Hoxe, a camisa xa non se usa en procesi\u00f3ns .\nA procesi\u00f3n est\u00e1 composta por varios obxectos importantes desde o punto de vista art\u00edstico e relixioso. Entre eles est\u00e1 o chamado \"Sol da Apocalipse\", unha peza de lat\u00f3n dourado que foi feita no taller de Ant\u00f3nio Rodrigues Le\u00e3o, prateiro da Casa Real, en 1740. Cabe destacar a co\u00f1ecida como \"Cruz da Penitencia\", feita en Roma e ofrecida polo rei Xo\u00e1n V en 1740. Esta cruz s\u00f3 a leva un home e crese que \u00e9 a cruz de penitencia m\u00e1is grande do mundo en uso regular .\nA escultura m\u00e1is monumental representa a Cristo Crucificado, atribu\u00eddo ao xenov\u00e9s Anton Maria Maragliano e ofrecido \u00e1 Terceira Orde de Mafra por Domenico Massa, o carpinteiro encargado de instalar as camp\u00e1s nas torres da bas\u00edlica.\nProcesi\u00f3n das Sete Dolores da Nosa Se\u00f1ora.\nA Irmandade de Nosa Se\u00f1ora das Dolores, constitu\u00edda en 1779 na antiga Colexiata de Santo Andr\u00e9 de Mafra, promoveu a primeira procesi\u00f3n en 1793.\nEsta procesi\u00f3n ten lugar o Domingo de Ramos, por ser o Domingo seguinte o Venres de Dores, en que se celebra a Festa das Sete Dolores da Nosa Se\u00f1ora.\nA procesi\u00f3n consta de 7 pasos alusivos \u00e1s 7 dores da Nai de Xes\u00fas, e un oitavo, coa imaxe de Nosa Se\u00f1ora das Dolores. Incl\u00fae preto de 50 imaxes, atribu\u00eddas ao escultor Joaquim Jos\u00e9 de Barros Labor\u00e3o, un dos \u00faltimos mestres da Escola de Escultura Mafra, segundo Armindo Ayres de Carvalho.\nA procesi\u00f3n foi suprimida en 1894 e retomada en 1954.\nProcesi\u00f3n do Enterro do Se\u00f1or.\nO inicio desta procesi\u00f3n, que ten lugar na noite do Venres Santo, \u00e9 inmemorial.\nEn 1773, a Terceira Orde de Penitencia de San Francisco pagou unha nova imaxe da Nosa Se\u00f1ora da Soidade, que segue sendo a mesma que segue percorrendo as r\u00faas da vila de Mafra.\nEsta \u00e9 unha das procesi\u00f3ns m\u00e1is solemnes xa que marca a morte de Xes\u00fas.\nA procesi\u00f3n funeraria, feita en silencio, s\u00f3 vai acompa\u00f1ada dos lamentos de Ver\u00f3nica e das Tres Mar\u00edas. Esta vella tradici\u00f3n vai acompa\u00f1ada do Centuri\u00f3n, vestido coas s\u00faas roupas orixinais do s\u00e9culo XVIII.\nCerimonias do Xoves Santo.\nO Xoves Santo pola noite, despois da misa \"in Coena Domini\", o Sant\u00edsimo Sacramento l\u00e9vase en solemne procesi\u00f3n baixo un paraugas de prata. A procesi\u00f3n sae desde o altar da Real Bas\u00edlica de Mafra ata un trono monumental situado nunha das capelas do cruceiro da propia Bas\u00edlica Real. Despois da procesi\u00f3n eucar\u00edstica real\u00edzase a adoraci\u00f3n do Sant\u00edsimo .\nO trono eucar\u00edstico da Real Bas\u00edlica de Mafra, feito de carballo dourado e policromado, sufriu unha exhaustiva intervenci\u00f3n de conservaci\u00f3n e restauraci\u00f3n no 2018. Despois deste proceso, volveu \u00e1s s\u00faas funci\u00f3ns de culto por iniciativa da Real e Venerable Irmandade do Sant\u00edsimo Sacramento de Mafra e da parroquia da mesma localidade. P\u00f3dese admirar en todo o seu esplendor durante a noite do Xoves Santo, as\u00ed como na solemnidade de \"Corpus Christi\".\nCrese que a s\u00faa estrutura actual \u00e9 do terceiro cuarto do s\u00e9culo XVIII, feita a imaxe e semellanza do trono orixinal do reinado de Xo\u00e1n V, fundador da bas\u00edlica. Este trono, polas s\u00faas dimensi\u00f3ns, \u00e9 id\u00e9ntico ao anterior, que era encendido por 440 candeas, que correspond\u00edan a m\u00e1is de 62 arrobas de cera (aproximadamente 950 kg.) .\nOrixinalmente, o trono instalouse na capela da Coroaci\u00f3n da Virxe. Actualmente est\u00e1 montado alternativamente na citada capela ou no altar da Sagrada Familia para depositar nela a reserva do Sant\u00edsimo, nunha urna de prata que data de 1738. A montaxe do trono require un m\u00ednimo de dez persoas."}
{"id": "470444", "revid": "1888", "url": "https://gl.wikipedia.org/wiki?curid=470444", "title": "Isolina Mu\u00ed\u00f1os B\u00faa", "text": "Isolina Mu\u00ed\u00f1os B\u00faa, nada en Pontevedra en xaneiro de 1886 e finada no mesmo concello o 29 de setembro de 1944, foi unha mestra e escritora galega.\nTraxectoria.\nFilla de Antonio Mu\u00ed\u00f1os Malvar. Estudou maxisterio na Escola Normal de Pontevedra. Despois foi auxiliar da Secci\u00f3n de Letras na Escola de Pontevedra. Nese centro impartiu diversas materias, Metodolox\u00eda da Historia, Cuesti\u00f3ns econ\u00f3micas e sociais e Noci\u00f3ns de Xeograf\u00eda. Publicou \"Atlas de Geograf\u00eda General y regional para ejercicios pr\u00e1cticos en las Escuelas Normales\" (1914). Colaborou en \"El Progreso\" dende 1917. En 1920 ti\u00f1a en preparaci\u00f3n outros traballos: \"Concepto del profesorado por concurso y por oposici\u00f3n\" e \"Opini\u00f3n sobre el tratamiento en el aula del adulto y del ni\u00f1o\".\nVida persoal.\nCasou con C\u00e1ndido Barros Mart\u00ednez e foi nai de Emilia, Josefa, Fernando, Olga, Jaime e Julio Barros Mu\u00ed\u00f1os (que emigrou a Venezuela). O seu irm\u00e1n Eduardo Mu\u00ed\u00f1os B\u00faa foi fusilado polos franquistas en 1936 . "}
{"id": "470445", "revid": "98629", "url": "https://gl.wikipedia.org/wiki?curid=470445", "title": "C\u00e1ndido Barros Mart\u00ednez", "text": "C\u00e1ndido Barros Mart\u00ednez, nado en Pontevedra e finado na mesma cidade o 23 de abril de 1949, foi un pol\u00edtico galego.\nTraxectoria.\nCopropietario do peri\u00f3dico \"El Progreso\" co seu irm\u00e1n Benigno. Secretario da C\u00e1mara de Comercio de Pontevedra. Foi correspondente de \"El Sol\" en Pontevedra. Despois do golpe de Estado do 18 de xullo de 1936 colaborou con Fernando Lago B\u00faa e co m\u00e9dico de prisi\u00f3ns Francisco Bustelo Bustelo na organizaci\u00f3n dunha trama para extorsionar os presos do campo de concentraci\u00f3n da illa de San Sim\u00f3n fac\u00e9ndolles crer que estaban nas listas para \u201cpasear\u201d e que se lles entregaban unha cantidade de di\u00f1eiro, influir\u00edan para evitalo. Denunciados polo m\u00e9dico vigu\u00e9s Jos\u00e9 Ram\u00f3n de Castro Rodr\u00edguez, foron detidos o 14 de novembro de 1936, xulgados en consello de guerra o 21 de decembro, e executados en xaneiro de 1937, a\u00ednda que finalmente C\u00e1ndido foi absolto. Finou en Pontevedra o 23 de abril de 1949.\nVida persoal.\nCasou con Isolina Mu\u00ed\u00f1os B\u00faa e foi pai de Emilia, Josefa, Fernando, Olga, Jaime e Julio Barros Mu\u00ed\u00f1os (que emigrou a Venezuela)."}
{"id": "470446", "revid": "23204", "url": "https://gl.wikipedia.org/wiki?curid=470446", "title": "Folosa icterina", "text": "A folosa icterina ou fulepa icterina (Hippolais icterina) \u00e9 un paseriforme arbor\u00edcola do x\u00e9nero \"Hippolais\". Reprod\u00facese na zona continental europea excepto no suroeste, onde \u00e9 substitu\u00eddo pola especie m\u00e1is occidental, folosa amarela (\"Hippolais polyglotta\"). En Galicia \u00e9 unha ave accidental rara. \u00c9 unha ave migratoria, que pasa o inverno na \u00c1frica subsahariana.\nDescrici\u00f3n.\n\u00c9 un paxaro cantor relativamente grande cunha cabeza grande, bico con base ancha e \u00e1s longas cunha cola bastante curta e de extremos cadrados. A parte superior \u00e9 verde griseira e a inferior uniformemente amarela clara. Ten loros claros e un difuminado superciliar amarelo cun anel claro arredor do ollo. Outras caracter\u00edsticas distintivas incl\u00faen un panel sobre as \u00e1s dobradas formado polas beiras claras das plumas secundarias e terciarias e unhas patas grises ou \u00e1s veces azuladas.\nH\u00e1bitat.\n\u00c9 unha ave principalmente de bosques pouco densos, e gusta das beiras do bosque ou dos claros, preferindo as copas de \u00e1rbores ben espazados con sotobosque alto. Prefire \u00e1rbores de folla caduca ancha, pero pode encontrarse en zonas de con\u00edferas mesturadas con \u00e1rbores caducas. Usa arboredos, hortos de \u00e1rbores froiteiros, parques, xard\u00edns, cortaventos e setos altos entre \u00e1rbores.\nVoz.\nA s\u00faa canci\u00f3n \u00e9 un parloteo nasal r\u00e1pido que incorpora imitaci\u00f3ns doutras especies. A chamada descr\u00edbese como un \"tec\" ou \"tec, tec, tec\".\nDistribuci\u00f3n e movementos.\n\u00c9 a especie de \"Hippolais\" con distribuci\u00f3n m\u00e1is ampla e que chega m\u00e1is ao norte, e a s\u00faa \u00e1rea de reproduci\u00f3n est\u00e9ndese desde o norte de Francia e Noruega seguindo a trav\u00e9s da maior parte do norte e leste de Europa, cara ao sur ata o norte das monta\u00f1as da parte norte dos Balc\u00e1ns e Crimea e cara ao leste nunha estreita banda ata o r\u00edo Obi. En Galicia \u00e9 unha ave accidental rara e reproduciuse recentemente en Escocia, pero normalmente \u00e9 un migrante de paso en Gran Breta\u00f1a e Irlanda\n\u00c9 unha especie migratoria e toda a poboaci\u00f3n inverna na \u00c1frica subsahariana, principalmente ao sur do ecuador. Empeza a s\u00faa migraci\u00f3n cara ao sur desde finais de xullo, chegando ao m\u00e1ximo a inicios de agosto e retornando \u00e1s zonas reprodutoras a finais de maio.\nBiolox\u00eda.\n\u00c9 principalmente insect\u00edvoro, pero pode alimentarse de froita a finais do ver\u00e1n. Busca comida entre a follaxe capturando insectos nas follas ou voando. En xeral \u00e9 m\u00e1is torpe que os m\u00e1is pequenos pero superficialmente similares \"Phylloscopus\". \u00c9 bastante solitario e \u00e9 territorial tanto nos terreos de reproduci\u00f3n coma nos de invernada. Pon de 4 a 6 ovos nun ni\u00f1o feito nunha \u00e1rbore ou arbusto.\nEtimolox\u00eda.\nO nome do x\u00e9nero \"Hippolais\" procede do grego antigo \"hupolais\", unha palabra mal ortografada por Carl Linnaeus, que era unha denominaci\u00f3n que mencionaba Arist\u00f3teles e outros e pode ser onomatopeica ou derivada de \"hupo\",'debaixo' e \"laas\", 'pedra'. Tam\u00e9n se ten usado a ortograf\u00eda \"Hipolais\". O nome espec\u00edfico \"icterina\" v\u00e9n do grego e significa \"amarelo de ictericia\". \"Icterus\" era unha antiga palabra que significaba ictericia, e tam\u00e9n se refer\u00eda a aves verde amareladas, como quizais o vichelocrego, cuxo avistamento se cr\u00eda que curaba esa doenza."}
{"id": "470447", "revid": "27155", "url": "https://gl.wikipedia.org/wiki?curid=470447", "title": "Fulepa icterina", "text": ""}
{"id": "470448", "revid": "27155", "url": "https://gl.wikipedia.org/wiki?curid=470448", "title": "Hippolais icterina", "text": ""}
{"id": "470450", "revid": "23204", "url": "https://gl.wikipedia.org/wiki?curid=470450", "title": "Patrimonio da Humanidade en Italia", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Italia, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Italia ratificou a convenci\u00f3n o 23 de xu\u00f1o de 1978, polo que os seus sitios hist\u00f3ricos foron elixibles para a s\u00faa inclusi\u00f3n na lista. En 2023, Italia ti\u00f1a un total de 59 sitios inscritos, o que o converte no estado con m\u00e1is patrimonio da humanidade. \nO primeiro sitio inscrito na lista en Italia foi na 3\u00aa sesi\u00f3n do Comit\u00e9 do Patrimonio da Humanidade, celebrada en O Cairo e Luxor, Exipto en 1979. Nesa sesi\u00f3n, engadiuse o sitio, \"Arte rupestre do Val Camonica\". Un total de 25 (aproximadamente a metade) de todos os sitios italianos engad\u00edronse durante a d\u00e9cada de 1990 (onde foi membro da Comit\u00e9 do Patrimonio Mundial durante toda a d\u00e9cada) con 10 sitios engadidos na 21\u00aa sesi\u00f3n celebrada en N\u00e1poles, Italia en 1997. Italia serviu como membro do Comit\u00e9 do Patrimonio Mundial catro veces, concretamente, 1978\u20131985 (8 anos), 1987\u20131993 (7 anos), 1993\u20131999 (7 \u200b\u200banos) e 1999\u20132001 (3 anos). \nDos 59 sitios patrimoniais de Italia, sete son compartidos con outros pa\u00edses: \"Monte San Giorgio\" e o \"Ferrocarril R\u00e9tico nas paisaxes de Albula / Bernina\" con Su\u00edza, \"Centro Hist\u00f3rico de Roma\" co Vaticano; \"Sitios palaf\u00edticos prehist\u00f3ricos dos Alpes\" con Austria, Francia, Alema\u00f1a, Eslovenia e Su\u00edza; e \" con Croacia e Montenegro, as grandes cidades termais de Europa con outros 6 pa\u00edses e os bosques de faias antigas e primixenias dos C\u00e1rpatos e outras rexi\u00f3ns de Europa son compartidos con outros 17 pa\u00edses. Seis sitios do patrimonio mundial en Italia son do tipo natural, mentres que todos os demais son lugares culturais (53). Polo tanto, Italia ten o maior n\u00famero de sitios patrimoniais \"culturais\" do mundo.\nSitios do Patrimonio Mundial.\nNa t\u00e1boa rec\u00f3llese informaci\u00f3n sobre cada sitio Patrimonio da Humanidade:\nLista de tentativas.\nAdemais dos sitios inscritos na Lista do Patrimonio da Humanidade, os estados membros poden manter unha lista de sitios tentativos que poidan considerar para a s\u00faa candidatura. As candidaturas para a lista do patrimonio mundial s\u00f3 se aceptan se o sitio xa foi inclu\u00eddo na lista de tentativas. \nA partir do 2019, Italia rexistraba corenta e dous sitios na s\u00faa lista tentativa. Estes sitios, xunto co ano no que foron inclu\u00eddos na lista tentativa son:"}
{"id": "470452", "revid": "98629", "url": "https://gl.wikipedia.org/wiki?curid=470452", "title": "Hermes (sat\u00e9lite artificial)", "text": "CTS, acr\u00f3nimo de \"Communication Technology Satellite\", co\u00f1ecido tam\u00e9n como Hermes, foi un sat\u00e9lite artificial da NASA e a Axencia Espacial Canadense lanzado o 17 de xaneiro de 1976 mediante un foguete Delta 2914 desde Cabo Ca\u00f1averal.\nCaracter\u00edsticas.\nHermes foi un sat\u00e9lite experimental lanzado para probar o novedoso concepto, pola \u00e9poca, dun sat\u00e9lite emitindo en alta potencia para recepci\u00f3n en terra por parte de antenas parab\u00f3licas relativamente pequenas, concepto co\u00f1ecido como \"DBS\" (\"Direct Broadcast Satellite\"). A t\u00e9cnica permitir\u00eda a recepci\u00f3n de televisi\u00f3n por sat\u00e9lite nas partes do Canad\u00e1 fora das zonas urbanas.\nNeces\u00edtaronse novas aproximaci\u00f3ns tecnol\u00f3xicas para a misi\u00f3n de Hermes:\nO sat\u00e9lite dispo\u00f1\u00eda de dous transpondedores en banda Ku proporcionados tam\u00e9n pola ESA, sendo o primeiro sat\u00e9lite de comunicaci\u00f3ns en operar nesta banda. As probas de transmisi\u00f3n fix\u00e9ronse en varias quendas e en campos tan diversos como a teleeducaci\u00f3n, a telemedicina, as teleconferencias, as comunicaci\u00f3ns entre comunidades e a tranmisi\u00f3n directa ao fogar. Hermes ti\u00f1a forma de cilindro de 1,17 m de altura e 1,8 m de di\u00e1metro, con dous planos superficiais paralelos separados 1,72 m cortando as superficies curvadas do cilindro, planos paralelos tam\u00e9n ao eixo do cilindro. Os paneis solares sobresa\u00edan 6,5 m cada un, cun ancho de 1,3 m. Os experimentos con Hermes acabaron en novembro de 1979."}
{"id": "470453", "revid": "72012", "url": "https://gl.wikipedia.org/wiki?curid=470453", "title": "Communication Technology Satellite", "text": ""}
{"id": "470454", "revid": "72012", "url": "https://gl.wikipedia.org/wiki?curid=470454", "title": "CTS", "text": ""}
{"id": "470457", "revid": "23204", "url": "https://gl.wikipedia.org/wiki?curid=470457", "title": "Slayers", "text": " \u00e9 unha serie manga e anime xaponesa escrita por Hajime Kanzaka e ilustrada por Rui Araizumi. As novelas orixinais foron serializado por \"Dragon Magazine\", e despois foron adaptadas nunha serie manga, nunha serie de televisi\u00f3n anime, en filmes, OVAs, videoxogos e outros formatos. \"Slayers\" conta as aventuras dunha feiticeira adolescente, Lina Inverse e os compa\u00f1eiros que se unen a ela durante a s\u00faa viaxe polo mundo. Usando os seus poderes m\u00e1xicos e as s\u00faas habilidades coa espada, loitan contra meigos, demos que queren destru\u00edr o mundo e de xeito ocasional contra bandas de bandidos. A serie anime \u00e9 considerada unha das m\u00e1is populares durante a d\u00e9cada de 1990."}
{"id": "470458", "revid": "15490", "url": "https://gl.wikipedia.org/wiki?curid=470458", "title": "'Masechele Caroline Ntseliseng Khaketla", "text": "'Masechele Caroline Ntseliseng Khaketla, nada no distrito de Berea en 1918 e finada o 13 de agosto de 2012, foi unha escritora e profesora de Lesoto.\nTraxectoria.\nFixo os estudos primarios en Liphiring e Siloe, no distrito de Mohale's Hoek, rematando cun pase excepcional de primeira clase. Entre 1933 e 1935 estudou en Morija, convert\u00e9ndose na primeira rapaza do pobo sotho en rematar secundaria. En 1941 graduouse en Artes, na especialidade de Educaci\u00f3n, pola Universidade de Fort Hare.\nFoi mestra no Instituto Misioneiro de Lovedale (Sur\u00e1frica), onde tivo por alumna a Godfrey Kolisang. Despois ensinou na Escola Feminina de Thabana Morena e no Colexio de Morija. Despois casou con Bennett Makalo Khaketla, e xuntos ensinaron no Instituto Basutoland en Maseru, at\u00e9 que o centro foi pechado por actividades pol\u00edticas. Ent\u00f3n foron traballar a Nigel, en Sur\u00e1frica. En 1953 o seu home regresou a Lesoto para iniciar unha carreira pol\u00edtica, e 'Masechele regresou ao Insituto Basutoland.\nDespois, cun colega, sacou adiante unha escola experimental de primaria, \"Iketsetseng\" (\"fac\u00e9deo v\u00f3s mesmos/as\"), que en 1988 ti\u00f1a m\u00e1is de cen alumnos e alumnas. Nese centro estudaron a futura ra\u00ed\u00f1a 'Mamohato de Lesoto e o seu fillo, Letsie III. Khaketla perdeu o control do centro en 1992, e abriu outra escola na s\u00faa propia casa.\nKhaketla escribiu once libros, inclu\u00edndo poemarios, en lingua sotho. En 1979 converteuse na primeira muller sotho en ser nomeada asesora na Corte Suprema do seu pa\u00eds. Formou parte do consello da Universidade Nacional de Lesoto e traballou para o goberno no comit\u00e9 especial do estado da muller para a Comisi\u00f3n de Reforma Lexislativa. Foi membro activo da Comu\u00f1\u00f3n Anglicana e da s\u00faa Mothers' Union.\nEn 1983 foi a primeira persoa sotho en doutorarse en literatura pola Universidade Nacional. En 1997 recibiu o premio \"Gold Record of Achievement\" do American Biographical Institute.\nKhaketla tivo seis fillos e fillas, entre elas 'Mamphono Khaketla. Despois da s\u00faa morte o seu funeral celebrouse na Catedral de Santa Mar\u00eda e Santiago de Maseru, e foi enterrada no cemiterio de Kokobela."}
{"id": "470465", "revid": "23204", "url": "https://gl.wikipedia.org/wiki?curid=470465", "title": "Agua de Dios", "text": "Agua de Dios \u00e9 un concello colombiano de Cundinamarca que se atopa na provincia do Alto Magdalena, a 114 km \u00f3 suroeste de Bogot\u00e1. Limita polo oeste e polo norte con Tocaima; polo sur con Ricaurte e Nilo e polo leste con Nilo.\nToponimia.\nO top\u00f3nimo de Agua de Dios ten a s\u00faa orixe nas augas termais situadas no lugar co\u00f1ecido como \"Los Chorros\". Dise que os primeiros en descubrir esas termais, exclamaron: \u00abIsto \u00e9 auga de Deus!\u00bb\nHistoria.\nA fundaci\u00f3n de Agua de Dios d\u00e9bese \u00e1s pol\u00edticas de illamento para as persoas afectadas pola enfermidade da lepra, que datan do s\u00e9culo XVII. Un grupo de enfermos de lepra foron desterrados polos habitantes da poboaci\u00f3n de Tocaima, polo medo a ser contaxiados, v\u00e9ndose os enfermos obrigados a ocupar os terreos que o estado colombiano comprar no ano de 1867, e que eran propiedade de expresidente dos Estados Unidos de Colombia, Manuel Murillo Toro. Os devanditos terreos foron destinados como lazareto, e a fundaci\u00f3n efectuouse o 10 de agosto de 1870."}
{"id": "470466", "revid": "23204", "url": "https://gl.wikipedia.org/wiki?curid=470466", "title": "Tocaima", "text": "Tocaima \u00e9 un concello colombiano do departamento de Cundinamarca que se atopa na provincia do Alto Magdalena. At\u00f3pase a 102 km \u00f3 suroeste de Bogot\u00e1, e a unha altitude de 400 m. A temperatura media anual \u00e9 de 27 \u00b0C. \u00c9 denominada \"Cidade Sa\u00fade de Colombia\", debido \u00e1s propiedades terap\u00e9uticas das s\u00faas augas e lodos con xofre, empregados dende tempos prehisp\u00e1nicos.\nToponimia.\nO top\u00f3nimo Tocaima prov\u00e9n dun antigo guerreiro da tribo guacan\u00e1, pertencente \u00e1 naci\u00f3n panche. O guerreiro Tocaima era adorado polos homes da tribo debido \u00e1 s\u00faa valent\u00eda e faza\u00f1as b\u00e9licas.\nHistoria.\nNa \u00e9poca precolombiana, o territorio do actual municipio de Tocaima estivo habitado pola tribo guacan\u00e1, que pertenc\u00eda \u00e1 naci\u00f3n panche. A tribo era gobernada polo cacique Guacan\u00e1, que ti\u00f1a dominio sobre os seus veci\u00f1os, os acaymas, membros dun concello tribal.\nO 20 de marzo de 1544, o mariscal espa\u00f1ol Hern\u00e1n Venegas Carrillo fundou o poboado de San Dionisio de los Caballeros de Tocaima, un pouco m\u00e1is abaixo da localizaci\u00f3n actual. O 7 de febreiro de 1549 o rei Carlos V de Espa\u00f1a, mediante Real c\u00e9dula de Valladolid, outorgou a Tocaima o t\u00edtulo de \"Hidalga e Nobre Vila\", xunto co escudo de armas.\nOs constantes asulagamentos provocadas polo desbordamento do r\u00edo Pati fixeron que en 1581 a poboaci\u00f3n fose abandonada, ata que o 18 de marzo de 1621, por orde de Juan de Borja y Armendia, presidente da Real Audiencia de Santaf\u00e9, Tocaima foi refundada polo capit\u00e1n Mart\u00edn de Ocampo.\nO 25 de abril de 1669 naceu en Tocaima Jer\u00f3nima Nava y Saavedra, unha das principais escritoras da colonia colombiana, xunto coa tunjana Francisca Josefa del Castillo."}
{"id": "470467", "revid": "23204", "url": "https://gl.wikipedia.org/wiki?curid=470467", "title": "Soacha", "text": "Soacha \u00e9 o concello m\u00e1is poboado do departamento de Cundinamarca en Colombia. A s\u00faa \u00e1rea \u00e9 de 184 km\u00b2 e a s\u00faa poboaci\u00f3n \u00e9 de 556.268 (2019). A s\u00faa \u00e1rea urbana est\u00e1 conurbada coa do Distrito Capital de Bogot\u00e1, sendo parte da s\u00faa \u00e1rea metropolitana. \u00c9 a capital da Provincia de Soacha, da que s\u00f3 fan parte dous municipios: Soacha e Sibat\u00e9.\nToponimia.\nA palabra \u00abSoa\"cha\"\u00bb \u00e9 un top\u00f3nimo do \"muysc cubun\" (lingua muisca) que se divide en d\u00faas palabras: \"Sua\", que significa \u00abSol\u00bb e cha, que significa \u00abhome\u00bb."}
{"id": "470468", "revid": "23204", "url": "https://gl.wikipedia.org/wiki?curid=470468", "title": "Sibat\u00e9", "text": "Sibat\u00e9 \u00e9 un concello do departamento de Cundinamarca (Colombia), que se atopa na provincia de Soacha, a 27\u00a0km \u00f3 sur de Bogot\u00e1. Forma parte da \u00e1rea metropolitana de Bogot\u00e1, segundo o censo DANE 2005.\nA Sibat\u00e9 ch\u00e9gase a trav\u00e9s da Autoestrada Sur. O concello \u00e9 reco\u00f1ecido pola s\u00faa produci\u00f3n de amorodos, patacas e ch\u00edcharos. Na \u00e1rea rural at\u00f3pase o encoro do Mu\u00f1a.\nToponimia.\nO top\u00f3nimo \u00abSibat\u00e9\u00bb, en \"muysc cubun\" (lingua muisca), significa \u00abderramamento da lagoa\u00bb.\nHistoria.\nMenci\u00f3nase dende a \u00e9poca colonial como poboado a beiras do r\u00edo Mu\u00f1a, dende 1657, e en 1788 foi casar\u00edo at\u00e9 a fundaci\u00f3n do poboado en 1868.\nEn 1895 constru\u00eduse a estaci\u00f3n San Francisco para o ferrocarril, edificio que na actualidade serve de sede da Alcald\u00eda Municipal. En 1908, rematada a Guerra do Mil D\u00edas, os herdeiros da Facenda Sibat\u00e9 entran en xu\u00edzo de sucesi\u00f3n; a delimitaci\u00f3n da mesma ser\u00eda o que na actualidade forma o centro urbano. Nos anos 20 do s\u00e9culo XX comeza o proceso de urbanizaci\u00f3n da antiga facenda, e nos anos 30 in\u00edcianse os primeiros estudos de organizaci\u00f3n urbana. En 1940 in\u00edciase a construci\u00f3n do encoro do Mu\u00f1a, sobre o antigo casar\u00edo da Uni\u00f3n; tam\u00e9n se constr\u00fae unha casa de beneficencia para os enfermos psiqui\u00e1tricos. Nos anos 50, Sibat\u00e9 \u00e9 erixido \u00e1 categor\u00eda de Inspecci\u00f3n.\nA ordenanza 40 do 28 de novembro de 1967 elevou a Sibat\u00e9 a concello segregado de Soacha, \u00f3 que at\u00e9 ent\u00f3n pertenc\u00eda."}
{"id": "470469", "revid": "23204", "url": "https://gl.wikipedia.org/wiki?curid=470469", "title": "San Antonio del Tequendama", "text": "San Antonio del Tequendama \u00e9 un concello do departamento de Cundinamarca (Colombia), que se atopa na provincia do Tequendama, a 56\u00a0km de Bogot\u00e1.\nO concello ormouse no sitio de Cubsio, lugar de reuni\u00f3n de ind\u00edxenas procedentes de Bojac\u00e1 e Sagasuca (posteriormente denominado Serrezuela, e na actualidade, municipio de Madrid). San Antonio del Tequendama foi fundado por Cr\u00edspulo Corredor; este municipio cambiou varias veces de nome, sendo no seu momento: San Antonio, Zea e San Antonio de Tena.\nArte rupestre.\nSan Antonio del Tequendama conta cun legado hist\u00f3rico e patrimonial reflectido na arte rupestre, no que se atopan petr\u00f3glifos e pictograf\u00eda. Esta arte milenaria at\u00f3pase en diferentes sitios como na verea Cubsio, que moi posiblemente foi feita polas culturas muisca e panche, que habitaron na rexi\u00f3n."}
{"id": "470470", "revid": "23204", "url": "https://gl.wikipedia.org/wiki?curid=470470", "title": "Nilo, Cundinamarca", "text": "Nilo \u00e9 un concello colombiano que se atopa no departamento de Cundinamarca. Forma parte da provincia do Alto Magndalena. Sit\u00faase a 148 km \u00f3 suroeste de Bogot\u00e1.\nHistoria.\nNa \u00e9poca precolombiana, o territorio do actual concello de Nilo estivo habitado polo pobo ind\u00edxena panche. No ano 1627 o Oidor Lesmes de Espinosa fixo unha visita a Tocaima e \u00f3s pobos da s\u00faa xurisdici\u00f3n, e ordenou facer unha igrexa no hato de Francisco de Esquivel \u00e1s beiras do Sumapaz, onde deb\u00edan ir a misa os veci\u00f1os do Valle de Pical\u00e1 e Fusagasug\u00e1.\nExist\u00edan dous sitios poboados de veci\u00f1os, eran Nilo cara \u00f3 lado de Tocaima e Limones contra o r\u00edo Pag\u00fcey. Como a finais do s\u00e9culo XVIII se quer\u00eda aumentar a creaci\u00f3n de parroquias de brancos na rexi\u00f3n, en 1783 o cura Francisco Antonio Ru\u00edz fundou a primeira igrexa de Nilo.\nO nome de Nilo deuse polas inundaci\u00f3ns do r\u00edo Pag\u00fcey que se asemellaban \u00e1s do r\u00edo Nilo en Exipto."}
{"id": "470471", "revid": "23204", "url": "https://gl.wikipedia.org/wiki?curid=470471", "title": "Ricaurte, Cundinamarca", "text": "Ricaurte \u00e9 un concello colombiano do departamento de Cundinamarca que se atopa na provincia do Alto Magdalena. Ricaurte at\u00f3pase a beiras do r\u00edo Magdalena, na desembocadura dos r\u00edos Bogot\u00e1 e o Sumapaz. O concello est\u00e1 conurbado cos municipios de Girardot (Cundinamarca) e Flandes (Tolima).\nLimita polo norte cos concellos de Tocaima e Agua de Dios, polo leste co concello de Nilo e o r\u00edo Sumapaz, polo sur co r\u00edo Magdalena e os concellos de Flandes (Tolima), Su\u00e1rez (Tolima), Carmen de Apical\u00e1 e Melgar, polo oeste cos concellos de Girardot e Flandes (Tolima) e o r\u00edo Bogot\u00e1.\nHistoria.\nA historia do concello de Ricaurte est\u00e1 vinculada \u00e1 evoluci\u00f3n hist\u00f3rica do concello de Girardot, pois Ricaurte foi, nun principio, correxemento de Girardot.\nA\u00ednda que a rexi\u00f3n estivo habitada polo pobo ind\u00edxena dos panches en tempos antes da conquista, o concello nace como un asentamento na beira do r\u00edo Magdalena nas proximidades de Girardot, denomin\u00e1ndose inicialmente como correxemento de \"Pe\u00f1alisa\", xurisdici\u00f3n do distrito de Girardot.\nCoa ca\u00edda do sector agroindustrial de Girardot, a nova din\u00e1mica econ\u00f3mica da rexi\u00f3n na actividade tur\u00edstica, e a construci\u00f3n da nova v\u00eda dende Bogot\u00e1 at\u00e9 Girardot, favoreceuse en gran medida o correxemento, que tivo un auxe coa construci\u00f3n de paraxes sobre a v\u00eda e lugares de aloxamento, at\u00e9 consolidarse como concello en 1968 co nome actual. O crecemento urbano do concello est\u00e9ndese sobre a V\u00eda Panamericana at\u00e9 conurbarse con Girardot.\nO Plan de Ordenamento Territorial d\u00e1lle a categor\u00eda de oncello pertencente \u00e1 \u00e1rea metropolitana de Girardot na consolidaci\u00f3n da cidade rexi\u00f3n (como centro rexional)."}
{"id": "470472", "revid": "23204", "url": "https://gl.wikipedia.org/wiki?curid=470472", "title": "Girardot", "text": "Girardot \u00e9 un concello colombiano do departamento de Cundinamarca que se atopa na provincia do Alto Magdalena, da cal \u00e9 capital. Limita polo norte cos concellos de Nari\u00f1o e Tocaima, polo sur co concello de Flandes e o r\u00edo Magdalena, polo oeste co municipio de Nari\u00f1o, o r\u00edo Magdalena e o municipio de Coello e polo leste co concello de Ricaurte e o r\u00edo Bogot\u00e1. Est\u00e1 situado a 134 km \u00f3 suroeste de Bogot\u00e1. A temperatura media anual \u00e9 de 27.8 \u00b0C.\nGirardot \u00e9 unha das cidades m\u00e1is importantes de Cundinamarca pola s\u00faa poboaci\u00f3n, centros de educaci\u00f3n superior, econom\u00eda e extensi\u00f3n urbana. Tam\u00e9n \u00e9 unha das cidades con m\u00e1is afluencia de turistas e poboaci\u00f3n flotante do pa\u00eds. Girardot conforma unha conurbaci\u00f3n xunto cos conellos de Flandes e Ricaurte, que suman unha poboaci\u00f3n de 144.248 habitantes.\nHistoria.\nNa \u00e9poca precolombiana, o territorio de Girardot estivo habitado polos ind\u00edxenas panches."}
{"id": "470473", "revid": "23204", "url": "https://gl.wikipedia.org/wiki?curid=470473", "title": "Nari\u00f1o, Cundinamarca", "text": "Nari\u00f1o \u00e9 un concello colombiano do departamento de Cundinamarca, que se atopa na provincia do Alto Magdalena, a 149 km \u00f3 suroeste de Bogot\u00e1.\nHistoria.\nA orixe de Nari\u00f1o foi unha aldea de pescadores e cultivadores de tabaco no sitio da Alquer\u00eda, a beiras do r\u00edo Magdalena, e en parte da facenda o Remolino. En 1833, por escritura do 13 de xullo deste ano da Notar\u00eda de Tocaima, f\u00edxose a doaz\u00f3n dos terreos de Remolino para a nova parroquia de Nari\u00f1o. O 31 de marzo de 1833 constatouse que hab\u00eda unha poboaci\u00f3n de 1.235 habitantes; nomeouse como p\u00e1rroco Manuel Vega.\nA parroquia xurdiu a ra\u00edz do enfrontamento entre os sacerdotes e alcaldes de Guataqu\u00ed e Coello (Tolima) polo cobro dos d\u00e9cimos e tributos de Remolino, que a\u00ednda que est\u00e1 na banda oriental do r\u00edo Magdalena, era xurisdici\u00f3n de Coello. A \u00e1rea de poboaci\u00f3n de Nari\u00f1o foi obxecto de varios preitos a trav\u00e9s da s\u00faa historia entre os poboadores e os donos das facendas lindeiras. A acta que definiu os l\u00edmites foi aprobada por acordo de concello No. 3 do d\u00eda 30 de setembro de 1923."}
{"id": "470474", "revid": "23204", "url": "https://gl.wikipedia.org/wiki?curid=470474", "title": "Alb\u00e1n, Cundinamarca", "text": "Alb\u00e1n \u00e9 un concello colombiano do departamento de Cundinamarca, que se atopa na provincia do Gualiv\u00e1. Conta con 5838\u00a0habitantes e a s\u00faa temperatura media \u00e9 de 16\u00a0\u00b0C.\nA s\u00faa \u00e1rea territorial \u00e9 de 57\u00a0km\u00b2. Nela at\u00f3panse dous pisos t\u00e9rmicos: fr\u00edo e temperado, cuxa altitude oscila entre os 1500\u00a0msnm e os 3100\u00a0msnm.\nA zona urbana do concello abrangue unha extensi\u00f3n de 3,7\u00a0km\u00b2, at\u00f3pase a 2242\u00a0msnm, a 59\u00a0km de Bogot\u00e1 por v\u00eda terrestre.\nL\u00edmites.\nAlb\u00e1n limita polo norte con Villeta e Sasaima, polo leste con Sasaima e Facatativ\u00e1, polo sur con Anolaima e polo oeste con Guayabal de S\u00edquima."}
{"id": "470475", "revid": "23204", "url": "https://gl.wikipedia.org/wiki?curid=470475", "title": "Villeta, Cundinamarca", "text": "Villeta \u00e9 un concello colombiano que se atopa no departamento de Cundinamarca. Forma parte da provincia do Gualiv\u00e1, da que \u00e9 capital. At\u00f3pase a 91 quil\u00f3metros de Bogot\u00e1 e 330 de Medell\u00edn. O seu nome significa \"Pequena Vila\" e est\u00e1 consagrada a San Miguel Arcanxo. Tam\u00e9n \u00e9 co\u00f1ecida como \"A Cidade Doce de Colombia\", polo intenso cultivo de cana de azucre, coa que se produce panela. Villeta esta a 118 km de Zipaquir\u00e1 \"A cidade salgada de Colombia\" pola s\u00faa Catedral de Sal.\nVilleta \u00e9 co\u00f1ecida pola s\u00faa produci\u00f3n de panela, polas s\u00faas festividades, como o Reinado Nacional da Panela en xaneiro e o Festival Departamental de Bandas en agosto, e por ser a poboaci\u00f3n onde se d\u00e1 inicio \u00e1 Ruta do Sol. \u00c9 tam\u00e9n un importante centro tur\u00edstico do departamento de Cundinamarca debido \u00f3s seus carreiros ecol\u00f3xicos, fervenzas, balnearios, leiras paneleiras e infraestrutura hoteleira."}
{"id": "470476", "revid": "23204", "url": "https://gl.wikipedia.org/wiki?curid=470476", "title": "Anolaima", "text": "Anolaima \u00e9 un concello do departamento de Cundinamarca (Colombia), que se atopa na provincia do Tequendama, a 71\u00a0km de Bogot\u00e1. Consid\u00e9rase a capital froiteira de Colombia.\nHistoria.\nConquista e fundaci\u00f3n.\nOs \"anolaymas\" eran unha tribo ind\u00edxena da naci\u00f3n panche. Foron das primeiras tribos con que se atoparon os espa\u00f1ois \u00f3 descender por Zipac\u00f3n en 1538; ese mesmo ano foron derrotados na Batalla de Tocarema pola expedici\u00f3n comandada por Gonzalo Jim\u00e9nez de Quesada. Pouco despois, Hern\u00e1n P\u00e9rez de Quesada tomou represalias contra os \"anolaymas\" por terse aliado a outros panches para invadir a sabana de Bogot\u00e1.\nInicialmente, a vila formouse na parte baixa do actual centro urbano, sobre a crebada e o alto do Resgardo, onde foi erixida inicialmente a capela de San Vicente Ferrer. O sacerdote dominico frei Lope de Acu\u00f1o, evanxelizador da comarca dos panches, iniciou a doutrina de Anolaima, nome que se co\u00f1eceu en 1541. Dita doutrina foi dependente do curato de Tocarema, que en 1593 foi encomenda de Francisco Ortiz Carvajal. Cara a 1604, a vila compo\u00f1\u00edase dos agregados de Tocarema e Matima (no presente, vereas dependentes de Anolaima).\nEn 1606 a vila foi erixido como curato e d\u00e9uselle como santo patr\u00f3n a San Vicente Ferrer. Por\u00e9n, a data exacta de fundaci\u00f3n do actual poboado non puido precisarse."}
{"id": "470477", "revid": "27155", "url": "https://gl.wikipedia.org/wiki?curid=470477", "title": "Pa\u00ed\u00f1o patiamarelo", "text": ""}
{"id": "470479", "revid": "23204", "url": "https://gl.wikipedia.org/wiki?curid=470479", "title": "Facatativ\u00e1", "text": "Facatativ\u00e1 \u00e9 un concello do departamento de Cundinamarca, no centro de Colombia. \u00c9 a capital da Provincia de Sabana Occidente. At\u00f3pase a 36\u00a0km de Bogot\u00e1, preto da estrada que conduce a Medell\u00edn. \u00c9 a segunda cidade de Cundinamarca por poboaci\u00f3n. Pos\u00fae especies tanto de flora como de fauna xa extintas noutros lugares do Altiplano Cundiboyacense. Alberga \u00e1 s\u00faa vez o Parque arqueol\u00f3xico de Facatativ\u00e1.\nToponimia.\nO top\u00f3nimo \u00ab\"Facatativ\u00e1\"\u00bb prov\u00e9n do \"muysc cubun\" (lingua muisca). Prov\u00e9n das ra\u00edces fac (\u00abf\u00f3ra\u00bb), a (xenitivo de posesi\u00f3n) e ta (\u00ablabranza\u00bb). Por\u00e9n, a toponimia aceptada segundo as caracter\u00edsticas que presenta o concello deriva da palabra das ra\u00edces \"faca\" (\u00abcercado\u00bb, \u00abfortaleza\u00bb, \u00abmansi\u00f3n se\u00f1orial\u00bb) e \"tyba\" (\u00abcapitan\u00eda\u00bb). O significado m\u00e1is usual \u00e9 \u00abCercado forte \u00f3 final da chaira\u00bb.\nHistoria.\n\u00c9poca precolombiana.\nOs arredores de Facatativ\u00e1 foron un asentamento precolombiano. Os seus habitantes eran muiscas, da familia dos chibchas. Estes habitaron as zonas contiguas porque al\u00ed os terreos eran menos pantanosos.\nO territorio pertenc\u00eda \u00f3 cacicado de Bacat\u00e1 e era un dos principais centros relixiosos dos ind\u00edxenas polas xigantescas pedras presentes na chaira. Estas representaban para os ind\u00edxenas un misterio, un refuxio e un forte militar, pois eran o principal sitio de defensa contra os panches. Hai ademais unha serie de t\u00faneles subterr\u00e1neos que nacen nas covas nas rocahs. Atrib\u00faeselles un uso militar e para ofrecer ouro \u00e1 terra.\nCando Gonzalo Jim\u00e9nez de Quesada se decatou de que o zipa Tisquesusa se atopaba en Facatativ\u00e1, atacouno no medio da noite. Tisquesusa sa\u00edu a correr no medio da escuridade, entre as matogueiras, ata que un soldado espa\u00f1ol, sen saber que se trataba do zipa, o atravesou no peito cunha espada e quitoulle as s\u00faas pertenzas.\nO d\u00eda seguinte, os servidores de Tisquesusa atoparon o seu corpo logo de ver paxaros sobrevoando no sector. Enseguida o levaron e o sepultaron nun lugar desco\u00f1ecido. O Parque das Pedras do Tunjo poder\u00eda ser o \"Cercado de Pedra\" onde Tisquesusa se refuxiou e en cuxas proximidades foi asasinado.\nAnoxados por non atopar o tesouro de Tisquesusa, os espa\u00f1ois regresaron a Funza, e s\u00f3 alg\u00fans d\u00edas despois se decataron de que o zipa morrera aquela noite\nAnte a debilidade de Chiayzaque, cacique de Ch\u00eda e lex\u00edtimo sucesor de Tisquesusa, Zaquesazipa asumiu o mando do zipazgo.\nConquista e Colonia.\nA fundaci\u00f3n no sitio actual, por parte dos espa\u00f1ois, d\u00e1se no medio do antigo \"Tocatativa\" e \"O Cercado\". Os espa\u00f1ois Alonso Olalla Herrera e Hernando de Alcocer realizan en 1561 o \"Ritual de Conquista\", esixido naquel ent\u00f3n pola Coroa Espa\u00f1ola, e decl\u00e1ranse fundadores de Facatativ\u00e1 e Bojac\u00e1. Out\u00f3rgaselle a Olalla Herrera a encomenda de Facatativ\u00e1 e a Alcocer a de Bojac\u00e1.\nNa Colonia \u00e1brese o cami\u00f1o que de Santaf\u00e9 de Bogot\u00e1 conduc\u00eda a Honda. Facatativ\u00e1, pola s\u00faa posici\u00f3n estrat\u00e9xica, toma grande importancia no Novo Reino de Granada. Nesta \u00e9poca, a extensi\u00f3n do resgardo ind\u00edxena increm\u00e9ntase \u00f3 converterse nun importante punto comercial entre a capital, o r\u00edo Magdalena e a cidade de Guaduas.\nO 25 de maio de 1781 Jos\u00e9 Antonio Gal\u00e1n dirixiuse a Facatativ\u00e1 para deter a Juan Francisco Guti\u00e9rrez de Pi\u00f1eros. Gal\u00e1n atacou, venceu e fixo prisioneiros \u00f3s homes do vicerrei. Foron os primeiros disparos que se ouviron no Altiplano Cundiboyacense contra os espa\u00f1ois. Gal\u00e1n regresou a Facatativ\u00e1 o d\u00eda seguinte para liberar \u00f3s prisioneiros. Nese momento chegaban polo oeste 25 arcabuceiros que a Real Audiencia enviara para a axuda dos vencidos. Gal\u00e1n sa\u00edu \u00f3 seu encontro e obtivo un segundo triunfo.\nO 30 de maio, partiu para Guaduas, deixando unha nova administraci\u00f3n pol\u00edtica en Facatativ\u00e1. O 2 de febreiro de 1782 \u00e9 feito prisioneiro e executado en Santaf\u00e9. A s\u00faa cabeza foi exhibida na praza principal de Facatativ\u00e1.\nUn ex\u00e9rcito de 80 homes, entre os cales aparece Mariano Grillo como tenente dunha das Compa\u00f1\u00edas, e o tenente Tom\u00e1s Acosta (nado en Facatativ\u00e1 en 1781), parten para Bogot\u00e1 e proceden a combater en C\u00e1queza e nos chairos do Casanare.\nO 9 de maio de 1830 Sim\u00f3n Bol\u00edvar pasa por \u00faltima vez por Facatativ\u00e1.\nEn 1851 estabel\u00e9cese o primeiro servizo de \u00f3mnibus de Colombia entre Facatativ\u00e1 e Bogot\u00e1. En 1856 er\u00edxese a Parroquia de Facatativ\u00e1. O 1 de novembro de 1865 em\u00edtese dende Facatativ\u00e1 a primeira mensaxe telegr\u00e1fico. Devandita mensaxe estaba dirixido \u00f3 presidente Manuel Murillo Toro. O mesmo ano, v\u00f3tase en Facatativ\u00e1 a quinta Constituci\u00f3n de Cundinamarca. As maquinarias da imprenta expropiada \"El Tradicionalista\" son repartidas entre Facatativ\u00e1, Zipaquir\u00e1 e La Mesa."}
{"id": "470480", "revid": "98629", "url": "https://gl.wikipedia.org/wiki?curid=470480", "title": "Pa\u00ed\u00f1o calcamar", "text": "O pa\u00ed\u00f1o calcamar ou calcamar (\"Pelagodroma marina\") \u00e9 unha pequena ave mari\u00f1a da familia dos pa\u00ed\u00f1os austrais Oceanitidae. \u00c9 o \u00fanico membro do x\u00e9nero monot\u00edpico Pelagodroma. Inicialmente estaba encadrado na familia dos hidrob\u00e1tidos, pero, cando esta foi subdividida, pasou \u00e1 familia dos ocean\u00edtidos.\nDescrici\u00f3n.\nTen unha lonxitude de 19 a 21\u00a0cm e unha envergadura de \u00e1s de 41 a 44\u00a0cm. Ten un dorso de marr\u00f3n claro a gris, a rabadilla e as \u00e1s con plumas de voo negras. Pola parte inferior \u00e9 branco, a diferenza doutros pa\u00ed\u00f1os atl\u00e1nticos e ten unha face branca cunha m\u00e1scara sobre os ollos negra como a dos \"Phalaropus\". A s\u00faa plumaxe fai que sexa un dos pa\u00ed\u00f1os m\u00e1is doados de identificar no mar.\nComportamento.\n\u00c9 unha ave estritamente pel\u00e1xica f\u00f3ra da estaci\u00f3n reprodutora, e isto, xunto co remotos que adoitan ser os seus sitios de nidaci\u00f3n, fai que sexa unha ave dif\u00edcil de ver desde terra. S\u00f3 cando hai fortes tormentas esta especie pode verse empurrada a chegar a alg\u00fans promontorios. Non obstante, existen uns poucos rexistros desta especie en Europa occidental, desde Francia ao Reino Unido e os Pa\u00edses Baixos e mesmo en Galicia \u00e9 unha ave accidental. Ten un voo directo planeado e golpea coas patas na superficie da auga cando recolle nela alimento planct\u00f3nico. \u00c9 moi gregario, pero non segue os brcos. Igual que a maior\u00eda dos pa\u00ed\u00f1os, a s\u00faa capacidade de cami\u00f1ar en terra est\u00e1 limitada a unha curta marcha torpe ata a s\u00faa toqueira.\nReproduci\u00f3n.\nReprod\u00facese en illas remotas do sur do Atl\u00e1ntico, como Trist\u00e1n da Cunha e tam\u00e9n en Australia e Nova Zelandia. Hai colonias no Atl\u00e1ntico norte nas Illas Cabo Verde, illas Canarias e illas Salvaxes. Nidifica en colonias preto do mar en buratos entre as rochas e pon un s\u00f3 ovo branco. Pasa o resto do ano no mar. \u00c9 estritamente nocturno nos seus sitios de reproduci\u00f3n para evitar a predaci\u00f3n polas gaivotas e papamerdas, e incluso evita vir a terra nos d\u00edas con moito luar.\nSubespecies.\nReco\u00f1\u00e9cense seis subespecies, que se reproducen en colonias de illas das rexi\u00f3ns subtropicais e subant\u00e1rticas do Atl\u00e1ntico, \u00cdndico e suroeste do Pac\u00edfico. Son:\nStatus e conservaci\u00f3n.\nEst\u00e1 moi estendido dentro da s\u00faa zona de distribuci\u00f3n, e est\u00e1 inclu\u00eddo na Lista vermella da IUCN como \"especie ameazada\"."}
{"id": "470481", "revid": "27155", "url": "https://gl.wikipedia.org/wiki?curid=470481", "title": "Calcamar", "text": ""}
{"id": "470482", "revid": "27155", "url": "https://gl.wikipedia.org/wiki?curid=470482", "title": "Pelagodroma marina", "text": ""}
{"id": "470483", "revid": "27155", "url": "https://gl.wikipedia.org/wiki?curid=470483", "title": "Pelagodroma", "text": ""}
{"id": "470484", "revid": "23204", "url": "https://gl.wikipedia.org/wiki?curid=470484", "title": "Sasaima", "text": "Sasaima \u00e9 un concello colombiano do departamento de Cundinamarca, que se atopa na provincia do Gualiv\u00e1, a 80 km de Bogot\u00e1.\nSasaima est\u00e1 situada na v\u00eda que conduce de Bogot\u00e1 \u00e1 cidade de Medell\u00edn, pola sa\u00edda que de Facatativ\u00e1 conduce a Villeta, a 80\u00a0km da capital de Colombia. O concello at\u00f3pase a unha altitude de 1150 m s. n. m., cunha temperatura media de 24 \u00b0C e unha pluviosidade media anual de 2800 mm. A s\u00faa principal actividade econ\u00f3mica, ademais do turismo, \u00e9 a produci\u00f3n agropecuaria, cuxos principais produtos son a avicultura, a porcicultura, e cultivos como o caf\u00e9, os froiteiros e as hortalizas.\nHistoria.\nNa \u00e9poca precolombiana, o territorio do actual concello de Sasaima estivo habitado polos ind\u00edxenas sasaimeros, baixo o mando do gran se\u00f1or de Cacaima, pertencentes \u00e1 naci\u00f3n panche. O conquistador espa\u00f1ol Hern\u00e1n P\u00e9rez de Quesada chegou a Sasaima a comezos de 1541, quen ordenou incendiar a ranchar\u00eda de Cacaima, que se atopaba na actual verea \"El Moj\u00f3n\". O cacique, que alcanzou a salvar a s\u00faa vida, trasladouse \u00e1s proximidades do r\u00edo Gualiva, na actual verea La Candelaria. En 1550 chegou, a Sasaima o Frei Fernando de Montoya, primeiro evanxelizador dos ind\u00edxenas da zona, quen bautizou \u00f3 cacique Cacaima co nome de Francisco Toto. Tam\u00e9n bautizou \u00f3 xefe das tropas panches, a quen deu o nome de Juan.\nO 3 de xullo de 1605, por auto proferido na Real Audiencia de Santaf\u00e9 de Bogot\u00e1, o Licenciado e Oidor Alonso V\u00e1squez de Cisneros, do Concello do Rei, dispuxo a fundaci\u00f3n da nova vila de Sasaima."}
{"id": "470485", "revid": "23204", "url": "https://gl.wikipedia.org/wiki?curid=470485", "title": "Guayabal de S\u00edquima", "text": "Guayabal de S\u00edquima \u00e9 un concello do departamento de Cundinamarca (Colombia), que se atopa na provincia de Magdalena Centro. At\u00f3pase a 69 km \u00f3 oeste de Bogot\u00e1, no sector noroccidental do departamento. O concello \u00e9 co\u00f1ecido como a Porta de Ouro do Magdalena Centro.\nAt\u00f3pase nunha vertente occidental da Cordilleira Oriental, a cal se caracteriza por ter unha parte crebada, localizada no leste do r\u00edo Magdalena.\nL\u00edmites.\nGuayabal de S\u00edquima limita polo nordeste con Villeta e Alb\u00e1n, polo oeste con Bituima, polo sur con Anolaima e polo leste con Alb\u00e1n.\nToponimia.\nO top\u00f3nimo Guayabal foi tomado do sitio onde se levanta, e o top\u00f3nimo S\u00edquima ten a s\u00faa orixe no segundo do cacique destas terras, cuxo significado etimol\u00f3xico \u00e9 \u00abo voso regato\u00bb, sendo un dos caciques m\u00e1is poderosos na rexi\u00f3n panche."}
{"id": "470486", "revid": "23204", "url": "https://gl.wikipedia.org/wiki?curid=470486", "title": "Bituima", "text": "Bituima \u00e9 un concello do departamento de Cundinamarca (Colombia), que se atopa na provincia de Magdalena Centro, a 80\u00a0km de Bogot\u00e1. A cabeceira municipal at\u00f3pase a unha altitude de 1627 m s. n. m., cunha temperatura media anual de 20.9 \u00b0C.\nToponimia.\nExisten d\u00fabidas sobre se o top\u00f3nimo de Bituima \u00e9 de orixe panche ou muisca. Segundo Acosta Orteg\u00f3n, \u00abBituima\u00bb \u00e9 unha palabra de orixe muisca que significa \u00aba vosa abertura grande\u00bb."}
{"id": "470487", "revid": "1888", "url": "https://gl.wikipedia.org/wiki?curid=470487", "title": "Manuel de Castro Pena", "text": ""}
{"id": "470488", "revid": "23204", "url": "https://gl.wikipedia.org/wiki?curid=470488", "title": "Zipac\u00f3n", "text": "Zipac\u00f3n \u00e9 un dos 116 concellos do departamento de Cundinamarca, Colombia. At\u00f3pase na provincia de Sabana Occidente, a 50 km de Bogot\u00e1.\nHistoria.\nPer\u00edodo precolombiano.\nZipac\u00f3n \u00e9 o territorio do altiplano cundiboyacense onde se atoparon as evidencias m\u00e1is antigas de agricultura e olar\u00eda, que datan do ano 1270\u00a0a.\u00a0C.\nDurante o dominio da Confederaci\u00f3n muisca, estivo baixo a xurisdici\u00f3n do Zipazgo, e foi un punto de gornici\u00f3n para espiar \u00f3s panches, que pola grande abertura deste lado adoitaban invadir frecuentemente o territorio muisca.\nDise que o Zipa se retiraba a Zipac\u00f3n a meditar no medio dunha gran tristeza, polo que se lle deu \u00e1 palabra Zipac\u00f3n o significado de \u00abO pranto do Zipa\u00bb, frase que \u00e1 s\u00faa vez \u00e9 emblema do escudo do concello. A este respecto, o Manuscrito 158 BNC da Biblioteca Nacional de Colombia, que probablemente \u00e9 unha copia encargada por Jos\u00e9 Celestino Mutis a finais do s\u00e9culo XVIII, d\u00e1lle \u00e1 palabra \"Cone\" o significado de \u00abpranto\u00bb. Por\u00e9n, o dicionario chibcha de Joaqu\u00edn Acosta Orteg\u00f3n di que a palabra quere dicir \u00abAliado do noso pai\u00bb."}
{"id": "470489", "revid": "89787", "url": "https://gl.wikipedia.org/wiki?curid=470489", "title": "Kang Youwei", "text": "Kang Youwei ou K'ang Yu-wei, nado en Fosan (Guangdong) o 19 de marzo de 1858 e finado en Qingdao o 31 de marzo de 1927, foi un acad\u00e9mico chin\u00e9s, figura clave no desenvolvemento intelectual da moderna China. Destacou no campo da caligraf\u00eda e especialmente como reformista social.\nSegundo o ensa\u00edsta indio Pankaj Mishra, \"Kang consider\u00e1base a si mesmo un sabio confuciano coa misi\u00f3n moral de rexuvenecer a China. Coa vista posta nese resultado, Kang non dubidaba en reformular o propio confucianismo\". Nese sentido o gran pensador reformista chin\u00e9s e disc\u00edpulo seu, Liang Qichao, dixo del que era o Marti\u00f1o Lutero do confucianismo. Kang ademais era un firme partidario da monarqu\u00eda constitucional e pretend\u00eda remodelar o pa\u00eds a imaxe da transformaci\u00f3n ocorrida no Xap\u00f3n trala revoluci\u00f3n Meiji.\nTraxectoria.\nDirixiu unha escola situada nun templo confuciano de Cant\u00f3n dedicada \u00e1 preparaci\u00f3n dos alumnos para os exames de ingreso no corpo de funcionarios imperiais e en que ademais explicaba a s\u00faa reinterpretaci\u00f3n do confucianismo como instrumento para o cambio social e educativo que a China precisaba, tal como explicara nas numerosas cartas e memorandos que enviara \u00e1 corte Qing de Pequ\u00edn e que non obtiveran resposta.\nDurante a viaxe que fixo en 1895 a Pequ\u00edn co seu disc\u00edpulo m\u00e1is brillante, Liang Qichao, para presentarse aos exames imperiais, o seu barco, a\u00ednda que estaba en augas territoriais chinesas, foi abordado e rexistrado por un nav\u00edo do Xap\u00f3n, pa\u00eds que acababa de inflixir unha contundente derrota \u00e1 China, o que enfureceu a Kang e a Liang, preocupados ambos pola insuficiente resposta da China \u00e1 agresi\u00f3n que estaba a padecer dende as Guerras do Opio por parte das potencias occidentais e agora tam\u00e9n polo Xap\u00f3n. A s\u00faa ira creceu cando estando xa en Pequ\u00edn se co\u00f1eceron os termos do humillante tratado de Shimonoseki polo que a China, entre outras concesi\u00f3ns, se v\u00eda obrigada a ceder a illa de Taiw\u00e1n ao Xap\u00f3n e a renunciar a Corea. Ent\u00f3n Kang reuniu todos os mozos que \u00edan realizar os exames imperiais e nun xesto inaudito presentou unha petici\u00f3n colectiva ao mozo emperador Guangxu, totalmente dominado pola s\u00faa t\u00eda, a emperatriz vi\u00fava Cixi, para que rexeitase o tratado e iniciase unha serie de reformas ao estilo do tanzimat do Imperio Otom\u00e1n. Kang organizou a continuaci\u00f3n unha campa\u00f1a de propaganda e creou sociedades de estudo con nomes como Sociedade para o Estudo da Fortaleza Nacional.\nA principios de 1898 a emperatriz Cixi deixou que o emperador Guangxu, que ti\u00f1a ent\u00f3n vinte e tres anos, gobernase con plenos poderes e este chamou inmediatamente a Kang, de quen lera a petici\u00f3n e o memorando que lle enviara tres anos antes, para que se reunise con el na Cidade Prohibida. Durante cinco horas falaron das reformas que hab\u00eda que po\u00f1er en marcha e a partir do 10 de xu\u00f1o comezaron a publicarse unha bater\u00eda de decretos que se propuxeron transformar a China en todos os \u00e1mbitos, dende a administraci\u00f3n local ata o intercambio cultural internacional. Kang contou coa colaboraci\u00f3n de Liang Qichao e de Tan Sitong, que lle acompa\u00f1aron \u00e1s reuni\u00f3ns que mantivo co emperador e nas que non se gardaba en absoluto o r\u00edxido protocolo da corte Qing.\nO ritmo tan r\u00e1pido das reformas iniciadas o 10 de xu\u00f1o de 1898 e o seu contido, especialmente a abolici\u00f3n do sistema de exames imperiais, provocou a hostilidade dos sectores conservadores que continuaban a ser fieis \u00e1 emperatriz vi\u00fava. A s\u00faa contudente resposta produciuse o 21 de setembro de 1898, 103 d\u00edas despois do primeiro decreto imperial, cando anunciou que volv\u00eda asumir os plenos poderes porque o emperador estaba aqueixado dunha grave doenza, a\u00ednda que en realidade estaba prisioneiro nunha pequena illa dentro dos xard\u00edns imperiais.\nA continuaci\u00f3n anulou a maior\u00eda dos decretos promulgados dende o 10 de xu\u00f1o e emitiu ordes de arresto en contra de Kang, Liang e Tan Sitong, entre outros intelectuais que participaron na Reforma dos Cen D\u00edas. Kang logrou escapar a Shanghai e dende al\u00ed fuxiu \u00e1 colonia brit\u00e1nica de Hong Kong, mentres que Liang se refuxiou na embaixada xaponesa, mais Tan Sitong non quixo fuxir e deixouse deter. Foi condenado a morte e decapitado xunto con outros cinco promotores das refomas, que foron co\u00f1ecidos como os Seis Cabaleiros da Reforma dos Cen D\u00edas\". A emperatriz Cixi ordenou tam\u00e9n que as tumbas da familia de Kang fosen profanadas.\nKang logrou chegar ao Xap\u00f3n en novembro de 1898, onde se reuniu con Liang Qichao, mais no ver\u00e1n do ano seguinte marchou ao Canad\u00e1 onde fundou a Sociedade para a Protecci\u00f3n do Emperador. Cando estalou a rebeli\u00f3n dos b\u00f3xers na primavera de 1900 Kang intentou incitar unha insurrecci\u00f3n armada, mais o seu fracaso obrigouno a refuxiarse na illa de Penang, ent\u00f3n baixo soberan\u00eda brit\u00e1nica, onde se atopaba tam\u00e9n Sun Yat-sen, con quen acabou pelexando. En decembro de 1901 trasladouse \u00e1 India, pasando un ano no complexo de Darjeeling no Himalaia. Al\u00ed rematou o seu tratado \"O libro da Gran Comunidade\", en que defend\u00eda un certo internacionalismo ut\u00f3pico ao proper a formaci\u00f3n dunha comunidade moral universal en que non haber\u00eda distinci\u00f3n de raza, etnia ou lingua, e en que mesmo xa non existir\u00eda a familia.\nNas s\u00faas viaxes reuniuse coa di\u00e1spora chinesa para promover unha monarqu\u00eda constitucional, \u00e1 vez que compet\u00eda co revolucionario Sun Yat-sen e as s\u00faas organizaci\u00f3ns Sociedade Revivir China e Alianza Revolucionaria para conseguir fondos e seguidores.\nNo exilio op\u00faxose \u00e1 revoluci\u00f3n; en cambio, favoreceu a reconstruci\u00f3n da China mediante a ciencia, a tecnolox\u00eda e a industria. Regresou en 1914 e participou nun intento de reinstauraci\u00f3n do emperador mediante un golpe de estado fracasado en 1917. Os seus temores dun pa\u00eds dividido fix\u00e9rono oporse ao goberno de Sun Yat-sen no sur da China.\nKang foi envelenado en Qingdao (Shandong) en 1927.\nLegad\u00f3.\nA reputaci\u00f3n de Kang serviu como term\u00f3metro das actitudes pol\u00edticas do seu tempo. Nun prazo de vinte anos pasou de ser considerado un radical iconoclasta a ser un paria anacr\u00f3nico sen modificar a s\u00faa ideolox\u00eda de modo significativo.\nEscribiu un tratado ut\u00f3pico titulado \"O Libro da Grande Unidade\" (\u5927\u540c\u66f8), en que tomou como referencia o principio do confucianismo chamado \"datong\"."}
{"id": "470490", "revid": "23204", "url": "https://gl.wikipedia.org/wiki?curid=470490", "title": "Biblioteca Nacional de Colombia", "text": "A Biblioteca Nacional de Colombia, BNC, foi a primeira biblioteca p\u00fablica fundada en Am\u00e9rica. O edificio actual foi dese\u00f1ado polo arquitecto Alberto Wills Ferro en 1933 e foi declarado Monumento Nacional de Colombia mediante o decreto 287 do 24 de febreiro de 1975.\nAt\u00f3pase no barrio Las Nieves da localidade de Santa Fe na cidade de Bogot\u00e1.\nFundaci\u00f3n e historia.\nA Biblioteca Nacional de Colombia, \u00e9 considerada unha das bibliotecas m\u00e1is antigas de Am\u00e9rica. Foi fundada como Real Biblioteca polo vicerrei Manuel Guirior en 1776, a\u00ednda que foi \u00f3 vicerrei Manuel Antonio Fl\u00f3rez Maldonado a quen lle correspondeu abrir \u00f3 p\u00fablico a biblioteca, o 9 de xaneiro de 1777.\nA colecci\u00f3n bibliogr\u00e1fica inicial da instituci\u00f3n foron os 4.182 volumes, segundo inventario ordenado polo vicerrei Pedro Mes\u00eda de la Cerda, expropiados \u00e1 comunidade xesu\u00edta, expulsada en 1767 de t\u00f3dolos dominios do Imperio Espa\u00f1ol como resultado da orde dada polo rei Carlos III.\nA Real Biblioteca comezou a funcionar na casa do Seminario, hoxe Palacio de San Carlos, actual sede da chanceler\u00eda, inmoble que fora enaxenado \u00f3s xesu\u00edtas en 1767. En 1789, trece anos despois da s\u00faa fundaci\u00f3n, foi organizada dunha maneira pr\u00e1ctica, \u00f3 estilo das bibliotecas europeas por Manuel del Socorro Rodr\u00edguez quen foi nomeado bibliotecario polo vicerrei Jos\u00e9 de Ezpeleta e permaneceu no cargo at\u00e9 a s\u00faa morte en 1819.\nEn 1825 e grazas \u00e1 xesti\u00f3n de Francisco de Paula Santander a biblioteca estabeleceuse nas aulas do Colexio de San Bartolom\u00e9, recibiu a biblioteca de Mutis e cambiou o seu nome a Biblioteca Nacional de Colombia.\nO 25 de marzo de 1834 decr\u00e9tase a primeira lei de Dep\u00f3sito Legal. Esta impuxo como obriga remitir \u00e1 biblioteca toda publicaci\u00f3n impresa producida no pa\u00eds. Isto determinou o obxectivo da biblioteca a cal a partir deste momento converteuse na entidade encargada de custodiar o patrimonio bibliogr\u00e1fico da Naci\u00f3n.\nO 20 de xullo de 1938, a biblioteca trasl\u00e1dase \u00e1 s\u00faa sede actual dese\u00f1ada polo arquitecto Alberto Wills Ferro.\nNo ano de 1954 nos sotos da biblioteca deuse inicio \u00e1 televisi\u00f3n nacional. A televisora nacional, e posteriormente Inravisi\u00f3n, funcionaron al\u00ed at\u00e9 1993."}
{"id": "470499", "revid": "89787", "url": "https://gl.wikipedia.org/wiki?curid=470499", "title": "Movemento Popular Democr\u00e1tico", "text": "O Movemento Popular Democr\u00e1tico, anteriormente chamado Alianza Democr\u00e1tica Turnhalle, \u00e9 unha agrupaci\u00f3n de partidos pol\u00edticos de Namibia, rexistrada como un partido unido con fins de representaci\u00f3n parlamentaria.\nEn coalici\u00f3n coa Fronte Democr\u00e1tica Unida (FDU) constitu\u00edu a oposici\u00f3n oficial no parlamento at\u00e9 as elecci\u00f3ns parlamentarias de 2009. O partido actualmente mant\u00e9n cinco escanos na Asemblea Nacional de Namibia, un escano no Consello Nacional de Namibia e \u00e9 a oposici\u00f3n oficial. McHenry Venaani \u00e9 presidente do PDM.\nO PDM \u00e9 membro asociado da Uni\u00f3n Internacional Dem\u00f3crata, un grupo transnacional de partidos pol\u00edticos nacionais identificados xeralmente co conservadorismo pol\u00edtico de centro dereita, que \u00e9 membro da Uni\u00f3n Democr\u00e1tica de \u00c1frica, creada en Accra (Ghana) en febreiro de 2019.\nHistoria.\nO partido formouse como Alianza Democr\u00e1tica Turnhalle en novembro de 1977 como resultado da Conferencia Constitucional de Turnhalle celebrada en Windhoek entre 1975 e 1977, e como contrapeso e principal oposici\u00f3n \u00e1 Organizaci\u00f3n do Pobo de \u00c1frica do Suroeste (SWAPO). Os participantes da Conferencia Constitucional sa\u00edron do Comit\u00e9 Constitucional pola insistencia do Partido Nacional de manter a lexislaci\u00f3n do apartheid na nova constituci\u00f3n. Tanto a conferencia como o ADT recibiron o nome do edificio Turnhalle, nome alem\u00e1n do edificio de Windhoek onde se celebrou a Conferencia.\nA ADT ga\u00f1ou as elecci\u00f3ns lexislativas de \u00c1frica do Suroeste en 1978 por unha esmagadora maior\u00eda, reclamando 41 dos 50 escanos. Isto debeuse en gran parte \u00e1 \"intimidaci\u00f3n xeneralizada\", e a presenza de tropas surafricanas, particularmente no norte do territorio.\nO goberno interino posterior, formado por unha Asemblea Nacional e un Consello de Ministros, durou at\u00e9 o 18 de xaneiro de 1983 cando, debido \u00e1 inxerencia continuada do Administrador Xeral surafricano, o Consello de Ministros dimitiu. O 18 de xaneiro de 1983 Sur\u00e1frica aceptou a disoluci\u00f3n tanto do corpo lexislativo como do executivo, sen que se fixasen elecci\u00f3ns, e asumiu de novo a autoridade administrativa sobre \u00c1frica do Souroeste.\nEste baleiro durou at\u00e9 o 17 de xu\u00f1o de 1985, cando o Goberno de Transici\u00f3n de Unidade Nacional (GTUN) foi instalado polo Administrador Xeral surafricano. As s\u00faas acci\u00f3ns lexislativas e executivas estiveron sometidas a aprobaci\u00f3n surafricana, co Administrador Xeral recentemente nomeado, Louis Pienaar, tendo o dereito de veto a todas as lexislaci\u00f3ns. O GTNU era percibido como un organismo en gran parte impotente que buscaba unha reforma moderada, pero foi incapaz de obter o reco\u00f1ecemento das Naci\u00f3ns Unidas. A ADT tam\u00e9n dominou este goberno, a\u00ednda que non con maior\u00eda absoluta: na Asemblea Nacional de 62 escanos a ADT ocupaba 22, e cinco partidos m\u00e1is pequenos obtiveron 8 escanos cada un. O 1 de marzo de 1989 o GTNU foi suspendido segundo os termos da Resoluci\u00f3n 435 do Consello de Seguridade das Naci\u00f3ns Unidas, para que dera paso a un goberno independente, determinado polas elecci\u00f3ns parlamentarias que se celebraron en novembro de 1989]. O SWAPO ga\u00f1ou as elecci\u00f3ns, quedado en segundo lugar a ADT.\nA asociaci\u00f3n no pasado da ADT co goberno do apartheid antes da independencia de Namibia segue afectando a s\u00faa imaxe p\u00fablica actual. O 4 de novembro de 2017, d\u00edas despois do seu 40\u00ba aniversario, o partido pasou a denominarse Movemento Popular Democr\u00e1tico co fin de facilitar a modernizaci\u00f3n e desbotar o seu nome \"colonial\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Partidos pol\u00edticos]]\n[[Categor\u00eda:Namibia]]"}
{"id": "470500", "revid": "15490", "url": "https://gl.wikipedia.org/wiki?curid=470500", "title": "Reis de Babilonia", "text": ""}
{"id": "470501", "revid": "88215", "url": "https://gl.wikipedia.org/wiki?curid=470501", "title": "Janica Kosteli\u0107", "text": "Janica Kosteli\u0107, nada en Zagreb (Iugoslavia) o 5 de xaneiro de 1982, \u00e9 unha ex esquiadora, catro veces campioa ol\u00edmpica croata. Nas competici\u00f3ns da Copa do Mundo ga\u00f1ou trinta probas individuais, tres t\u00edtulos xerais, tres t\u00edtulos de sl\u00e1lom e catro t\u00edtulos (non oficiais) de combinada. Os \u00e9xitos de Kosteli\u0107 no esqu\u00ed profesional levaron a alg\u00fans comentaristas, escritores e compa\u00f1eiras a considerala unha das mellores esquiadoras da historia.\n\u00c9 a \u00fanica muller que ga\u00f1ou catro medallas de ouro en esqu\u00ed alpino nos Xogos Ol\u00edmpicos de Inverno (en 2002 e 2006) e a \u00fanica muller que ga\u00f1ou tres medallas de ouro nuns \u00fanicos xogos (en 2002).\nNo ver\u00e1n de 2006, decidiu non competir na tempada seguinte debido a unha dor cr\u00f3nica no xeonllo e no lombo. Sufriu dez cirurx\u00edas de xeonllo e de tiroide durante a s\u00faa carreira. Despois dun ano f\u00f3ra da competici\u00f3n, anunciou a s\u00faa retirada en abril de 2007, con s\u00f3 vinte e cinco anos.\nTraxectoria.\nNada nunha familia deportiva de deportes de inverno: o seu pai, Ante Kosteli\u0107, \u00e9 tam\u00e9n o seu adestrador, e o seu irm\u00e1n, Ivica Kosteli\u0107, \u00e9 tam\u00e9n esquiador profesional.\nDespois dunha operaci\u00f3n no xeonllo en 2001, tivo que facer unha pausa e na tempada 2002 entrou tarde, as\u00ed todo, no ano ol\u00edmpico. Nos Xogos Ol\u00edmpicos de Salt Lake City 2002, nos Estados Unidos, Kosteli\u0107 logrou tres medallas de ouro na combinada, sl\u00e1lom e sl\u00e1lom xigante, e unha medalla de prata en superxigante (super G).\nEn 2003, no Campionato Mundial de Esqu\u00ed Alpino de 2003 de St. Moritz (Su\u00edza) Kosteli\u0107 converteuse na campioa do mundo no sl\u00e1lom e na combinada. A comezos de 2004, unha lesi\u00f3n levouna ao quir\u00f3fano para practicarlle unha operaci\u00f3n no xeonllo que lle provocou, de novo, unha interrupci\u00f3n na s\u00faa carreira deportiva.\nNo Campionato Mundial de Esqu\u00ed Alpino de 2005 disputado en Bormio (Italia), Kosteli\u0107 foi a campioa do mundo de novo na combinada e no sl\u00e1lom, as\u00ed como no descenso, neste caso por primeira vez. Nas s\u00faas vitorias no descenso e no sl\u00e1lom, conseguiu a mellor marca. Este fito no se realizara nunca na historia dos Campionatos mundiais.\nNos Xogos Ol\u00edmpicos de Tur\u00edn 2006 chegou como unha das favoritas e conquistou unha medalla de prata no superxigante. Con catro medallas de ouro e d\u00faas medallas de prata converteuse na esquiadora alpina m\u00e1is laureada na historia dos Xogos Ol\u00edmpicos de Inverno.\nNa Copa do Mundo de Esqu\u00ed, Janica Kosteli\u0107, ga\u00f1ou trinta probas, destas vinte veces no sl\u00e1lom, d\u00faas no sl\u00e1lom xigante, unha no superxigante, unha no descenso, d\u00faas na supercombinada e catro na combinada cl\u00e1sica.\nEn 2005 a final da Copa do Mundo terminou cun duelo entre Kosteli\u0107 e a sueca Anja Paerson, sendo Paerson a que conquistou o Globo de Cristal con s\u00f3 tres puntos de diferenza.\nEn 2005 e 2006 Kosteli\u0107 ga\u00f1ou nas cinco disciplinas: sl\u00e1lom, sl\u00e1lom xigante, superxigante, descenso, a combinada (combinada cl\u00e1sica: descenso e unha carreira de sl\u00e1lom; supercombinada: superxigante e unha carreira de sl\u00e1lom). Con todo isto, Kosteli\u0107 \u00e9 a \u00fanica esquiadora (adem\u00e1s da austr\u00edaca Petra Kronberger) que ga\u00f1ou en cinco disciplinas na mesma tempada, mais Kosteli\u0107 ten as vitorias na combinada e a supercombinada na mesma tempada.\nEn 2005, o canal televisivo Eurosport proclamouna a mellor deportista do ano a nivel mundial.\nKosteli\u0107 foi a primeira esquiadora croata que ga\u00f1ou nos Xogos Ol\u00edmpicos de Inverno. Foi a esquiadora m\u00e1is importante da primeira d\u00e9cada do s\u00e9culo XXI e unha das mellores esquiadoras da historia, ga\u00f1ando en todas as disciplinas alpinas.\nFoi a \u00fanica muller que conquistou catro medallas de ouro en esqu\u00ed alpino nos Xogos Ol\u00edmpicos de Inverno e a \u00fanica esquiadora que conquistou tres medallas ol\u00edmpicas de ouro nun ano (2002).\nFoi campioa da Copa do Mundo en 2001, 2003 e 2006. O 15 de xaneiro de 2006 converteuse na terceira muller na historia da Copa do Mundo (despois da sueca Pernilla Wiberg e a austr\u00edaca Petra Kronberger) que ga\u00f1ou nas cinco disciplinas da Copa do Mundo.\nO 5 de febreiro converteuse tam\u00e9n na segunda esquiadora (despois de Kronberger) que ga\u00f1ou competici\u00f3ns nas cinco disciplinas nunha mesma tempada. No ano 2006, ademais, foi galardoada cun Premio Laureus."}
{"id": "470503", "revid": "72012", "url": "https://gl.wikipedia.org/wiki?curid=470503", "title": "Alianza Democr\u00e1tica Turnhalle", "text": ""}
{"id": "470510", "revid": "1888", "url": "https://gl.wikipedia.org/wiki?curid=470510", "title": "Leopoldo Garc\u00eda-Dur\u00e1n Golmar", "text": ""}
{"id": "470515", "revid": "1131", "url": "https://gl.wikipedia.org/wiki?curid=470515", "title": "Biblioteca B\u00e1sica Salvat", "text": "Biblioteca B\u00e1sica Salvat de libros RTV \u00e9 unha colecci\u00f3n literaria espa\u00f1ola, publicada por Editorial Salvat en colaboraci\u00f3n con Alianza Editorial entre 1969 e 1971.\nCaracter\u00edsticas.\nA colecci\u00f3n foi promovida polo Ministerio de Informaci\u00f3n e Turismo de Espa\u00f1a, dirixido por ent\u00f3n por Manuel Fraga. Este organismo convocou un concurso entre editoriais privadas, que foi adxudicado \u00e1 proposta conxunta de Salvat e Alianza Editorial. O proxecto contou co apoio de Radio Televisi\u00f3n Espa\u00f1ola, que autorizou o uso das iniciais RTV na colecci\u00f3n. Os cen volumes escollidos, publicados en lingua castel\u00e1, apareceron publicados en encadernaci\u00f3n r\u00fastica, impresos en Lizarra (Navarra). O prezo de venda foi de 25 pesetas cada exemplar. Vend\u00e9ronse m\u00e1is de trinta mill\u00f3n de libros."}
{"id": "470517", "revid": "89787", "url": "https://gl.wikipedia.org/wiki?curid=470517", "title": "Oshana", "text": "Oshana \u00e9 unha das catorce rexi\u00f3ns de Namibia.\nA s\u00faa capital \u00e9 Oshakati.\nXeograf\u00eda.\nSituada no norte do pa\u00eds, preto da fronteira con Angola, pero se limitar con ela, \u00e9 a m\u00e1is pequena das rexi\u00f3ns namibianas, ocupando unha extensi\u00f3n de 8 647\u00a0km2.\nNo ano 2017 albergaba unha poboaci\u00f3n de 181 898 habitantes, polo que nesa data a s\u00faa densidade de poboaci\u00f3n era de 21 hab./km2.\nA s\u00faa capital \u00e9 a cidade de Oshakati, que no ano 2011 ti\u00f1a unha poboaci\u00f3n de 36 541 habitantes. Outras cidades importantes da rexi\u00f3n, achegadas \u00e1 capital, son Ongwediva e Ondangwa.\nO complexo das cidades Oshakati-Ongwediva-Ondangwa experimentou un importante crecemento urbano nos \u00faltimos anos, e constit\u00fae un importante foco comercial e industrial. No seu conxunto, forma a segunda maior concentraci\u00f3n poboacional de Namibia despois de Windhoek, pero a\u00ednda carece de infraestruturas b\u00e1sicas e da maior\u00eda dos servizos e instalaci\u00f3ns que normalmente se achan en zonas urbanas deste tama\u00f1o. A maior\u00eda das empresas do norte de Namibia sit\u00faanse aqu\u00ed, subministrando unha cantidade importante de emprego. Por\u00e9n, a urbanizaci\u00f3n contin\u00faa dentro da rexi\u00f3n.\nO \u00cdndice de Desenvolvemento Humano da rexi\u00f3n en 2017 era de 0,669.\nCaracter\u00edsticas fisiogr\u00e1ficas.\nO nome Oshana describe a caracter\u00edstica m\u00e1is destacada da paisaxe da zona, as depresi\u00f3ns superficiais e inundadas estacionalmente que fundamentan o sistema agroecol\u00f3xico local. A\u00ednda que as comunicaci\u00f3ns est\u00e1n obstaculizadas durante a estaci\u00f3n de chuvias, os peixes que se reproducen nos \"oshanas\" subministran \u00e1 poboaci\u00f3n unha importante fonte de prote\u00ednas.\nO millo mi\u00fado ou pa\u00ednzo da especie \"Pennisetum glaucum\" \u00e9 o principal cultivo de Oshana. Por\u00e9n, o solo est\u00e1 esgotado en gran parte da zona central da rexi\u00f3n, e require unha fertilizaci\u00f3n substancial para manter unha produtividade razo\u00e1bel.\nO gando tam\u00e9n se produce ben aqu\u00ed, e os raba\u00f1os son extensos.\nA parte sur de Oshana \u00e9 unha extensa chaira que se estende at\u00e9 o Etosha Pan, pero a salinidade xeralmente elevada do solo e da auga fano inapropiado para o pasto ou o cultivo.\nInfraestruturas.\nA rexi\u00f3n est\u00e1 bastante m\u00e1is densamente poboada ao norte, que est\u00e1 relacionada con Tsumeb e outras rexi\u00f3ns por unha estrada troncal de alta calidade; isto tam\u00e9n facilita o transporte de mercador\u00edas. Por\u00e9n, requ\u00edrese unha mellora significativa no resto da rede viaria e noutras formas de comunicaci\u00f3ns. Oshakati e Ondangwa te\u00f1en aer\u00f3dromos que utilizan avi\u00f3ns de tama\u00f1o medio \u00e1 luz do d\u00eda. O establecemento dunha torre de control pode contribu\u00edr \u00e1 mellora do transporte a\u00e9reo. Hai hospitais razoabelmente bos en Oshakati e Onjiipa. A\u00ednda que existen escolas primarias e secundarias repartidas por toda a rexi\u00f3n, hai poucas en relaci\u00f3n ao n\u00famero de habitante.\nSegundo a Enquisa de Forzas de Traballo de Namibia do ano 2012, o desemprego na rexi\u00f3n de Oshana era do 24,5 %. En 2013, Oshana contaba con 137 escolas cun total de 50 740 alumnos."}
{"id": "470530", "revid": "23204", "url": "https://gl.wikipedia.org/wiki?curid=470530", "title": "Anapoima", "text": "Anapoima \u00e9 un concello colombiano do departamento de Cundinamarca, que se atopa na provincia do Tequendama; at\u00f3pase a 87\u00a0km ao suroeste de Bogot\u00e1.\nHistoria.\nDe acordo coa lenda local, a princesa ind\u00edxena Hanna de Luchuta e o cacique Poyma casaron e fundaron cos seus unha vila, a cal en testemu\u00f1o de cari\u00f1oso recordo d\u00e9uselle o nome de \"Hanna-Poyma\", palabras que ao xuntarse na pronuncia simplific\u00e1ronse en Anapoima. Tam\u00e9n se di que un cura doutrineiro de Tena que por al\u00ed pasou algunha vez aconsellou ao cacique Poyma que fixese as casas do poboado m\u00e1is xuntas, pois estando demasiado apartadas os seus moradores non poder\u00edan defenderse do inimigo. E as\u00ed o fixo e formouse o poboado."}
{"id": "470531", "revid": "23204", "url": "https://gl.wikipedia.org/wiki?curid=470531", "title": "Aeroporto El Dorado", "text": ""}
{"id": "470532", "revid": "23204", "url": "https://gl.wikipedia.org/wiki?curid=470532", "title": "San Francisco de Sales", "text": ""}
{"id": "470533", "revid": "1888", "url": "https://gl.wikipedia.org/wiki?curid=470533", "title": "Jos\u00e9 Manuel Iglesias Mart\u00ednez", "text": ""}
{"id": "470535", "revid": "23204", "url": "https://gl.wikipedia.org/wiki?curid=470535", "title": "San Francisco de Sales, Cundinamarca", "text": "San Francisco de Sales \u00e9 un concello do departamento de Cundinamarca (Colombia), que se atopa na provincia do Gualiv\u00e1, a 55 km de Bogot\u00e1. \u00c9 o cuarto municipio m\u00e1is poboado da Provincia, cunha poboaci\u00f3n estimada en 2005 de 8.187 habitantes. Ten unha superficie terrestre de 118\u00a0km\u00b2. Limita polo norte con Supat\u00e1 e La Vega, polo leste con Subachoque e El Rosal, polo sur con Facatativ\u00e1 e polo oeste con La Vega.\nO concello de San Francisco \u00e9 co\u00f1ecido por albergar m\u00e1is de trinta especies distintas de colibr\u00eds.\nHistoria.\nNa \u00e9poca precolombiana, o territorio do actual municipio de San Francisco estivo habitado polos ind\u00edxenas panches, pertencentes \u00e1 familia caribe, e polos muiscas, pertencentes \u00e1 familia chibcha. Estes \u00faltimos situ\u00e1ronse na parte sueste do actual concello, no sector fronteirizo co municipio de El Rosal, onde estabeleceron un forte para evitar o acceso da naci\u00f3n panche ao Zipazgo (na Confederaci\u00f3n Muisca), cuxo soberano era o Zipa e estaba situada na sabana de Bogot\u00e1.\nNo per\u00edodo da Colonia, debido \u00e1 fundaci\u00f3n do municipio de Tenjo, cre\u00e1ronse seis encomendas cara a onde foron trasladados os ind\u00edxenas desa zona. Unha das encomendas foi asignada \u00f3 cidad\u00e1n espa\u00f1ol Juan de Vera, quen denominou \u00e1 s\u00faa propiedade Chinga Fr\u00eda; nome proveniente da palabra \"chinga\", que en lingua muisca quere dicir \u00abbraveza\u00bb."}
{"id": "470536", "revid": "23204", "url": "https://gl.wikipedia.org/wiki?curid=470536", "title": "Tenjo", "text": "Tenjo \u00e9 un dos 116 municipios do departamento de Cundinamarca (Colombia). At\u00f3pase na Sabana Centro a 37 km de Bogot\u00e1. Forma parte da \u00e1rea metropolitana de Bogot\u00e1, segundo o censo DANE 2005.\nToponimia.\nSegundo o dicionario de Acosta Orteg\u00f3n, o top\u00f3nimo \u00abTenjo\u00bb, en \"muysc cubun\" (lingua muisca) significa \u00abna abertura grande,\u00bb. Por\u00e9n, existen d\u00fabidas sobre esta interpretaci\u00f3n, dado que al\u00ed non hai unha abertura sen\u00f3n un val angosto entre d\u00faas altas serran\u00edas, que \u00f3 sur lle dan sa\u00edda \u00e1 Sabana de Bogot\u00e1 pola parte de Chitasuga e polo norte a abertura de Tiquiza sobre o r\u00edo Chic\u00fa."}
{"id": "470537", "revid": "23204", "url": "https://gl.wikipedia.org/wiki?curid=470537", "title": "Funza", "text": "Funza \u00e9 un concello colombiano do departamento de Cundinamarca. Forma parte da provincia de Sabana Occidente a 10 km de Bogot\u00e1. Integra a \u00e1rea metropolitana de Bogot\u00e1, segundo o censo DANE 2005.\nToponimia.\nO top\u00f3nimo \u00abFunza\u00bb, en \"muysc cubun\" (lingua muisca), significa \u00abHome Poderoso\u00bb. Outro posible significado \u00e9 \u00abGran Se\u00f1or\u00bb.\nHistoria.\n\u00c9poca precolombiana.\nProbablemente na verea El Cacique se atopaba a cabeceira do poboado muisca, capital do \"Zybyn\" (clan) de Bacat\u00e1 e do goberno do Zipazgo.\nEn tempos do Zipa Saguamanchica, o cacique de Guatavita declaroulle a guerra \u00f3 Zipa e partiu co seu ex\u00e9rcito coa intenci\u00f3n de invadir Funza, capital do Zipazgo. Por\u00e9n, Saguamanchica non s\u00f3 resistiu o ataque, sen\u00f3n que perseguiu \u00f3 cacique de Guatavita de regreso \u00f3s seus dominios, que foron invadidos polo Zipa.\nNo momento da chegada dos espa\u00f1ois \u00e1 Confederaci\u00f3n Muisca, o Zipa Tisquesusa, decatado da chegada dos estranxeiros, dirixiuse apresuradamente a Funza, capital do Zipazgo de Bacat\u00e1, onde ordenou o total desaloxo da poboaci\u00f3n para salvagardala dos perigos que puidesen sobrevir coa chegada dos invasores. Todas as \"tyg\u00fci\" (consortes) do Zipa, que eran m\u00e1is de catrocentas, foron as primeiras en abandonar a cidade. As\u00ed, a Corte do Zipa partiu cara a Facatativ\u00e1.\nDiariamente, o Zipa recib\u00eda informes detallados dos seus esp\u00edas sobre os espa\u00f1ois, tentando as\u00ed comprender de quen pod\u00eda tratarse, se deuses ou homes. Como as mensaxes informaban que os estranxeiros mostraban unha desmesurada avidez por apoderarse de todo o ouro que atopaban, Tisquesusa ordenou que os seus tesouros fosen agochados de inmediato, facendo dar morte \u00f3s encargados dese labor para asegurar o segredo do agocho.\nGonzalo Jim\u00e9nez de Quesada, exasperado polas continuas dilaci\u00f3ns que pu\u00f1a o Zipa nas s\u00faas mensaxes, e vendo que este s\u00f3 quer\u00eda postergar indefinidamente o encontro, decidiu marchar intempestivamente cara a Funza. No cami\u00f1o os espa\u00f1ois foron atacados en m\u00faltiples ocasi\u00f3ns por homes fieis a Tisquesusa que, escondidos entre os pantanos, disparaban frechas e tir\u00e1banlles pedras \u00f3s invasores. Ademais, como naquel momento o r\u00edo Bogot\u00e1 estaba crecido polas choivas de abril, tiveron algunha dificultade en pasalo.\nCando chegaron os espa\u00f1ois \u00e1 capital do Zipazgo, non atoparon a ningu\u00e9n, a\u00ednda que se admiraron da grandeza das habitaci\u00f3ns do Zipa, nas que se aloxaron. Na relaci\u00f3n dos capit\u00e1ns San Mart\u00edn e Lebrija c\u00f3ntase que na capital do Zipazgo hab\u00eda moitos templos, que todas as casas eran moi aseadas, ordenadas e amplas. O interior das construci\u00f3ns estaba revestido por ca\u00f1izos de cordeis de m\u00faltiples cores que formaban figuras xeom\u00e9tricas, de animais e antropom\u00f3rficas.\nUnha noite, alg\u00fans ind\u00edxenas, probablemente enviados por Tisquesusa, atacaron Funza con frechas acesas, e a\u00ednda que os espa\u00f1ois lograron sufocar o incendio, moitas casas chegaron a ser destru\u00eddas. Capturando a alg\u00fans dos ind\u00edxenas, estes dix\u00e9ronlle a Quesada que o Zipa se escond\u00eda en Tenaguas\u00e1, onde foron os espa\u00f1ois con moito sixilo, pero cando chegaron, non acharon a ningu\u00e9n.\nColonia espa\u00f1ola.\nEn 1572 a vila ind\u00edxena de Bogot\u00e1 (hoxe Funza) foi sinalado como correxemento da provincia de Santaf\u00e9, inclu\u00edndo baixo a xurisdici\u00f3n de Funza as vilas de Serrezuela (hoxe Madrid) e Facatativ\u00e1. En 1660 constru\u00eduse a ponte de pedra sobre o r\u00edo Funza (antigo nome do r\u00edo Bogot\u00e1), co\u00f1ecida como \u201cPonte Grande\u201d."}
{"id": "470538", "revid": "54334", "url": "https://gl.wikipedia.org/wiki?curid=470538", "title": "Mito do amor rom\u00e1ntico", "text": "O mito do amor rom\u00e1ntico, ou en plural mitos do amor rom\u00e1ntico, comprende a an\u00e1lise daquelas ideas sobre o amor que se consideran constru\u00eddas desde o \u00e1mbito social ao longo da historia.\nNa sociedade occidental no s\u00e9culo XXI anal\u00edzanse como mitos do amor rom\u00e1ntico a predestinaci\u00f3n, a exclusividade, o matrimonio, a omnipotencia, a perdurabilidade, a fidelidade, o libre albedr\u00edo, a equivalencia de amor-enamoramento, o emparellamento e os celos."}
{"id": "470539", "revid": "23204", "url": "https://gl.wikipedia.org/wiki?curid=470539", "title": "Cota, Cundinamarca", "text": "Cota \u00e9 un dos 116 concellos do departamento de Cundinamarca (Colombia). At\u00f3pase na Sabana Centro, a 26\u00a0km de Bogot\u00e1 (6\u00a0km pola Avenida La Conejera que une este concello coa localidade bogotana de Suba e a unha distancia de 16 km \u00f3 sueste pola R\u00faa 80 que une este concello coa localidade de Engativ\u00e1). Forma parte da \u00e1rea Metropolitana de Bogot\u00e1, segundo o censo DANE 2005. A s\u00faa cabeceira municipal at\u00f3pase a 2.566 m s. n. m..\nOcupa a parte pr\u00f3xima \u00e1 costa dun antigo lago. A s\u00faa vocaci\u00f3n econ\u00f3mica \u00e9 agroindustrial, caracteriz\u00e1ndose as\u00ed mesmo por prestar servizos de turismo e albergar varios colexios privados.\nToponimia.\nO top\u00f3nimo \u00abCota\u00bb, en \"muysc cubun\" (lingua muisca), significa \u00abcrespo\u00bb ou \u00abencrespado\u00bb.\nHistoria.\nDe acordo \u00e1 mitolox\u00eda muisca, Cota figura no itinerario de Bochica, quen dende a cova do moh\u00e1n, no outeiro de Cetime en Ch\u00eda. predicou o culto \u00f3 sol e ensino a cultivar a terra e a tecer algod\u00f3n.\nCota foi fundada como concello por orde do oidor Diego G\u00f3mez de Mena, o 29 de novembro de 1604, sendo a encomendeira Mar\u00eda de Santiago. Despois desta fundaci\u00f3n f\u00edxose a repoboaci\u00f3n en 1638 por Gabriel Carvajal, e outra novamente en 1670.\nO 17 de marzo de 1873, por acordo do honorable Concello Municipal, ord\u00e9nase o traslado da cabeceira municipal do sitio inicial, na \"Facenda Santa Cruz\", hoxe verea de Pueblo Viejo, \u00f3 sitio actual, chamado nese ent\u00f3n \"Tres Esquinas\", para que a vila estivese no Cami\u00f1o Nacional que conectaba a Zipaquir\u00e1 con Girardot e que era denominado \"Cami\u00f1o do Sal\". A forma octogonal do parque est\u00e1 inspirada na Praza da Estrela de Par\u00eds, e o seu dese\u00f1o, as\u00ed como o da igrexa, foron elaborados por Alberto Urdaneta."}
{"id": "470544", "revid": "23204", "url": "https://gl.wikipedia.org/wiki?curid=470544", "title": "Ubaque", "text": "Ubaque \u00e9 un concello do departamento de Cundinamarca (Colombia), que se atopa na provincia de Oriente, a 50\u00a0km de Bogot\u00e1. A cabeceira municipal at\u00f3pase a unha altitude de 1867 m s. n. m., e a temperatura media anual \u00e9 de 18 \u00b0C.\nToponimia.\nO top\u00f3nimo \u00abUbaque\u00bb (tam\u00e9n denominado \u00abEbaque\u00bb), prov\u00e9n do \"muysc cubun\" e significa \u00ab\u00e1rbore de sangue\u00bb; de \"hyba\" (sangue) e \"quye\" (\u00e1rbore), por un arbusto da rexi\u00f3n que ao cortarse exuda un zume de cor vermello.\nHistoria.\n\u00c9poca precolombiana.\nNa \u00e9poca precolombiana, o territorio do actual municipio de Ubaque estaba habitado polos muiscas. O seu cacique era o terceiro na sucesi\u00f3n do Zipazgo de Bacat\u00e1.\nO Zipa Saguamanchica aproveitou o feito de que a batalla contra Hunza non tivese lugar, e reuniu un ex\u00e9rcito numeroso para someter \u00f3 cacique de Ubaque que, rompendo a s\u00faa antiga suxeici\u00f3n \u00f3 Zipa, pretend\u00eda aliarse co Zaque Michu\u00e1, e ademais atacara os \"uta\" (poboados) de Pasca e Usme. Polas terras de Chipaque e Une, o Zipa dirixiuse \u00f3 encontro do Ubaque, \u00f3 que achou desprevido. Por\u00e9n, este logrou escapar a unha pena de moi dif\u00edcil acceso con todas as s\u00faas riquezas, co fin de que o Zipa non se apoderase delas. Desalentado pola imposibilidade de capturar rapidamente \u00f3 Ubaque, o Zipa tivo que regresar a Bacat\u00e1 ante as novas que un mensaxeiro lle levou dunha segunda rebeli\u00f3n de Guatavita, e dunha invasi\u00f3n dos panches.\nO Zipa Nemequene, logo de someter Guatavita, marchou co seu ex\u00e9rcito contra Ubaque, cuxo asedio durou sete meses, durante os cales houbo continuas batallas e loitas. \u00d3 cabo, o cacique de Ubaque, preocupado pola penosa situaci\u00f3n da s\u00faa xente ante a fame e as epidemias provocadas polo asedio, decidiu renderse e pactar a paz co Zipa. O acordo consistiu no total sometemento de Ubaque, o pago de tributos e o dereito do Zipa a realizar visitas de inspecci\u00f3n cada vez que o estimase conveniente. Ademais, o cacique de Ubaque cedeu ao Zipa \u00e1s s\u00faas d\u00faas fillas m\u00e1is fermosas como esposas. Nemequene s\u00f3 tomou \u00e1 maior, mentres que a menor deulla \u00f3 seu irm\u00e1n, o novo cacique de Guatavita. Logo estabeleceu unha gornici\u00f3n permanente en Ubaque e disp\u00faxose a regresar a Funza, cargado dun inmenso bot\u00edn. En Funza celebr\u00e1ronse varios d\u00edas de festas e sacrificios \u00f3s deuses, en agradecemento polas continuas vitorias do Zipa.\nOs caciques de Ubat\u00e9, Simijaca e Susa ali\u00e1ronse para facer fronte com\u00fan contra o Zipa. Por\u00e9n, non se puxeron de acordo sobre quen deles liderar\u00eda a alianza, polo que, cando Nemequene partiu para confrontalos, estes atop\u00e1banse en completo desacordo.\nEn cami\u00f1o a Ubat\u00e9, as tropas do Zipa ti\u00f1an que pasar pola grande abertura de Tausa, onde o cacique de Ubat\u00e9 lles ti\u00f1a preparada unha emboscada. Por\u00e9n, Nemequene fixo pregoar que estaba disposto a darlle morte a todos os habitantes de Ubat\u00e9, sen perdoar a vida a ningu\u00e9n, polo que estes, presas do medo, fuxiron, deixando paso libre \u00f3 Zipa, quen ocupou a poboaci\u00f3n e obtivo un cuantioso bot\u00edn. De inmediato, Nemequene marchou contra Simijaca e Susa, \u00f3s que venceu sen dificultade, fixando aquelas terras como fronteira cos muzos e anex\u00e1ndoas baixo a xurisdici\u00f3n de Guatavita. Logo de deixar estabelecidas gornici\u00f3ns militares, regresou \u00e1 Corte de Bacat\u00e1.\nTrala morte do Zipa Nemequene, o novo Zipa, Tisquesusa nomeou \u00f3 seu irm\u00e1n, Zaquesazipa, como xeral dos seus ex\u00e9rcitos. Zaquesazipa logrou moi pronto someter \u00f3 cacique de Ubaque, que se quer\u00eda aliar co Zaque Quemuenchatocha.\nAlg\u00fans anos antes da chegada dos espa\u00f1ois, un sacerdote muisca de Ubaque, chamado Pop\u00f3n, profetiz\u00e1ralle \u00f3 Zipa Tisquesusa que morrer\u00eda \u00abafogado no seu propio sangue\u00bb por mor duns estranxeiros vindos de terras afastadas.\nConquista e colonia espa\u00f1ola.\nO poboado colonial foi fundado polo sacerdote espa\u00f1ol Custodio Lesaca en 1651. En 1594, cando visitou a rexi\u00f3n o oidor Miguel de Ibarra hab\u00eda tres poboados, Ubaque, Quescabita e Santa Ana, dos cales formouse un s\u00f3 co primeiro nome."}
{"id": "470545", "revid": "12452", "url": "https://gl.wikipedia.org/wiki?curid=470545", "title": "Conquistador", "text": ""}
{"id": "470547", "revid": "23204", "url": "https://gl.wikipedia.org/wiki?curid=470547", "title": "Bosa, Bogot\u00e1", "text": "Bosa \u00e9 a localidade n\u00famero 7 do Distrito Capital de Bogot\u00e1. At\u00f3pase situada no suroeste da cidade.\nAlg\u00fans dos seus principais sitios de interese son o parque fundacional, coa s\u00faa igrexa hist\u00f3rica, a casa da cultura e o cabido ind\u00edxena muisca no barrio Bosa Palestina.\nHistoria.\nBosa foi un importante poboado ind\u00edxena muisca na \u00e9poca precolombiana.\nA vila de Bosa, localizada daquela a tres horas de cami\u00f1o a p\u00e9 dende a cidade de Bogot\u00e1, caracterizouse dende sempre polo seu clima fr\u00edo, con excelentes condici\u00f3ns para o cultivo, a gandar\u00eda e a caza. O seu nome, que v\u00e9n da linguaxe ind\u00edxena e est\u00e1 representado polo xerogl\u00edfico dun nariz coas fosas abertas, significa, segundo os muiscas, o segundo d\u00eda da semana ou o cercado para gardar e defender as mieses. Esta rexi\u00f3n era terra de ind\u00edxenas e estaba baixo o mando do se\u00f1or do poboado, o cacique Techotiva, cuxos descendentes levan apelidos como Neuta, Chiguazuque, Tunjo ou Orobajo. Bosa foi escenario permanente de encontros de guerra e paz entre os muiscas e outras comunidades de rexi\u00f3ns pr\u00f3ximas como os sutagaos, situados nas hoxe rexi\u00f3ns do Sumapaz e Tequendama.\nEn 1538, Bosa constitu\u00eduse no lugar de encontro de tres conquistadores, Gonzalo Jim\u00e9nez de Quesada, Nicol\u00e1s de Federm\u00e1n e Sebasti\u00e1n de Belalc\u00e1zar. O encontro desenvolveuse de maneira pac\u00edfica e os tres conquistadores acordaron enviar as s\u00faas pretensi\u00f3ns territoriais a Espa\u00f1a para a arbitraxe da coroa, o cal posteriormente se resolver\u00eda en favor de Belalc\u00e1zar."}
{"id": "470549", "revid": "23204", "url": "https://gl.wikipedia.org/wiki?curid=470549", "title": "Fontib\u00f3n", "text": "Fontib\u00f3n \u00e9 a localidade n\u00famero nove do Distrito Capital de Bogot\u00e1. At\u00f3pase no noroeste da cidade. Entre os seus residentes predomina a clase media e media alta, o estrato socioecon\u00f3mico 3 e 4.\nHistoria.\nDurante a Colonia serviu como tr\u00e1nsito para as recuas de mulas e de viaxeiros entre Santaf\u00e9 de Bogot\u00e1 e o r\u00edo Magdalena. Daquela cons\u00e9rvanse, arredor da s\u00faa praza central, edificios de estilo espa\u00f1ol como a igrexa, a casa dos nobres e a casa dos viaxeiros\nO at\u00e9 ent\u00f3n concello de Fontib\u00f3n \u00e9 anexado en 1954 \u00f3 Distrito Especial de Bogot\u00e1, no que o seu territorio se estend\u00eda at\u00e9 os l\u00edmites \u00f3 norte co que hoxe \u00e9 o Aeroporto El Dorado, coa Facenda El Salitre de Bogot\u00e1 polo leste (\u00f3 que incorporar\u00eda logo), polo sur at\u00e9 o Ferrocarril do Sur e polo oeste, at\u00e9 o sector de Techo, El Humedal El Burro e os l\u00edmites do actual barrio Tintal (Avenida Manuel Cepeda Vargas), polo cal estes \u00faltimos ser\u00edan cedidos a Kennedy en 1977, ano no que se estabelece como alcald\u00eda menor e a constituci\u00f3n pol\u00edtica de 1991 conv\u00e9rteo en localidade de Bogot\u00e1."}
{"id": "470551", "revid": "23204", "url": "https://gl.wikipedia.org/wiki?curid=470551", "title": "Madrid, Cundinamarca", "text": "Madrid, cuxo nome ind\u00edxena \u00e9 Sagasuca, chamado Serrezuela dende a colonia at\u00e9 1875, \u00e9 un dos 116 concellos do departamento de Cundinamarca, Colombia. At\u00f3pase na provincia de Sabana Occidente, a 21 km de Bogot\u00e1. Forma parte da \u00e1rea metropolitana de Bogot\u00e1, segundo o censo do DANE do 2005. \u00c9 un dos concellos de Cundinamarca que contan con Base A\u00e9rea e Escola de Suboficiais.\nHistoria.\nNo sitio actual da vila de Madrid viviu un cacique muisca chamado Sagasuca, de onde tomou o seu nome a vila, sendo chamado polos primeiros espa\u00f1ois, \"Vila de indios de Sagasuca\". O seu primeiro encomendeiro foi Alonso D\u00edaz, quen formaba parte da tropa de Gonzalo Jim\u00e9nez de Quesada.\nSegundo o historiador Eduardo Pousada, \u00aba palabra Serrezuela \u00e9 diminutivo de serra, as\u00ed como serran\u00eda \u00e9 unha especie de aumentativo. Expl\u00edcase o nome polo elevado outeiro a cuxo p\u00e9 est\u00e1 a vila, o cal se usou dende os primeiros d\u00edas da conquista\u00bb. En monograf\u00edas parroquiais corre a especulaci\u00f3n de que Jim\u00e9nez de Quesada, admirado pola beleza da chaira, mandou a un capit\u00e1n Vargas dic\u00edndolle: \u00abIde e fundade unha poboaci\u00f3n \u00f3 p\u00e9 da serran\u00eda\u00bb, o cal fixo d\u00e1ndolle o nome de Serrezuela.\nEn desenvolvemento da Real C\u00e9dula de 3 de agosto de 1774 sobre reorganizaci\u00f3n de vilas de indios e correxementos, e do disposto pola xunta de tribunais en 1775, o fiscal Francisco Antonio Moreno y Escand\u00f3n, vista a pobreza e escaso n\u00famero de habitantes en Serrezuela, decretou a extinci\u00f3n da vila.\nEsta vila levou o nome de Serrezuela at\u00e9 a Lei 14 de 17 de novembro de 1875, pola cal a Asemblea Lexislativa do Estado de Cundinamarca deulle en substituci\u00f3n daquel o de Madrid, en memoria de Pedro Fern\u00e1ndez Madrid, literato nado na Habana (Cuba) en 1817, quen en busca de sa\u00fade e de repouso veu residir al\u00ed, dedic\u00e1ndose a escribir artigos literarios. \u00c1 s\u00faa morte, o 7 de febreiro de 1875, as persoas de Serrezuela, sent\u00edndose honradas de que entre elas vivise, propuxeron darlle o seu apelido \u00e1 poboaci\u00f3n."}
{"id": "470552", "revid": "23204", "url": "https://gl.wikipedia.org/wiki?curid=470552", "title": "Sagasuca", "text": ""}
{"id": "470553", "revid": "23204", "url": "https://gl.wikipedia.org/wiki?curid=470553", "title": "Guatavita", "text": "Guatavita \u00e9 un concello do departamento de Cundinamarca (Colombia), que se atopa na provincia do Guavio, a 53 km \u00f3 nordeste de Bogot\u00e1. At\u00f3pase a unha altitude media de 2668 m s. n. m. e ten unha temperatura media anual de 13.2 \u00b0C, cunha precipitaci\u00f3n de 932 mm.\nToponimia.\nO top\u00f3nimo \u00abGuatavita\u00bb quere dicir en \"muysccubun\" (lingua muisca), \u00abfin da labranza\u00bb, ou \u00abpunto da serra\u00bb.\nL\u00edmites.\nGuatavita limita polo norte cos concellos de Sesquil\u00e9 e Machet\u00e1; polo polo leste con Gachet\u00e1 e Jun\u00edn; polo sur Guasca, e polo oeste con Tocancip\u00e1 e Gachancip\u00e1.\nHistoria.\n\u00c9poca precolombiana.\nNa \u00e9poca precolombiana, Guatavita era o segundo \"zybyn\" (clan) m\u00e1is importante do Zipazgo, despois do de Bacat\u00e1. Tam\u00e9n era a capital relixiosa do Zipazgo, posto que na lagoa de Guatavita celebr\u00e1base a cerimonia que deu orixe \u00e1 lenda de El Dorado.\nA vila orixinaria de Guatavita estaba asentado \u00f3 p\u00e9 do cerro de Montesillo, onde estaban as capitan\u00edas de Chaleche, Tuneche e Tumin\u00e9; a principal industria era a ourivar\u00eda, na que os seus habitantes sobresa\u00edron como os mellores entre os muiscas.\nPrimeira rebeli\u00f3n contra Saguamanchica.\nTempo despois de finalizada a batalla de Pasca, o \"Zibyntyba\" (Cacique) de Guatavita, rebelouse contra o Zipa Saguamanchica, pois consideraba que o poder\u00edo de Guatavita non era inferior \u00f3 de Bacat\u00e1, e que Saguamanchica estaba a asumir unha actitude autoritaria que Guatavita non estaba disposto a soportar. Declarou a guerra e partiu co seu ex\u00e9rcito coa intenci\u00f3n de invadir Funza, capital do Zipazgo. Por\u00e9n, Saguamanchica non s\u00f3 resistiu o ataque, sen\u00f3n que perseguiu a Guatavita de regreso \u00f3s seus dominios, que foron invadidos polo Zipa. Guatavita sufriu d\u00faas derrotas importantes durante ese tempo, polo que o Cacique decidiuse a pedirlle axuda ao Zaque Michu\u00e1, posto que at\u00e9 ent\u00f3n consider\u00e1base que mesmo o Zipa deb\u00eda someterse \u00e1 autoridade do Zaque.\n\u00d3 decatarse o Zaque do ocorrido, enviou un emisario a Saguamanchica coa mensaxe de que se presentase de inmediato en Hunza (hoxe Tunja), capital do Zacazgo, para que rendese contas da s\u00faa conduta. Saguamanchica burlouse abertamente da mensaxe enviada polo Zaque, e mesmo maltratou \u00f3 emisario. Cando o Zaque soubo o ocorrido, formou un ex\u00e9rcito de corenta mil g\u00fcechas (guerreiros muiscas) e dirixiuse a Bacat\u00e1. Por\u00e9n, \u00f3 decatarse de que o Zipa estaba a reunir un ex\u00e9rcito a\u00ednda m\u00e1is numeroso, apoiado principalmente polo cacique de Sop\u00f3, Michu\u00e1 decidiu dar media volta e regresar a Hunza, renunciando deste xeito \u00e1 batalla .\nSegunda rebeli\u00f3n contra Saguamanchica.\nPasado un tempo despois da primeira rebeli\u00f3n, o cacique de Guatavita volveu rebelarse contra o Zipa Saguamanchica, e decidiu invadir Ch\u00eda e Cajic\u00e1, axudado por tropas enviadas polo Zaque. Saguamanchica tivo que abandonar o asedio que nese momento fac\u00eda contra Ubaque e partir de inmediato para tentar sufocar a rebeli\u00f3n.\nO Zipa dividiu o seu ex\u00e9rcito en dous corpos para loitar simultaneamente contra Guatavita e contra os panches, que invadiran Tena e Zipac\u00f3n. Por\u00e9n, a expulsi\u00f3n dos panches non foi posible sen\u00f3n at\u00e9 despois de dezaseis anos de continuas batallas. Cando houbo pacificado estas provincias, o Zipa xuntou todo o seu ex\u00e9rcito en Sop\u00f3, onde logrou reunir un total de cincuenta mil g\u00fcechas, cos que se dirixiu cara a Guatavita, onde o cacique non puido ofrecer ningunha resistencia ante a superioridade num\u00e9rica do seu inimigo.\nNemequene somete a Guatavita.\nDespois da morte do Zipa Saguamanchica, Nemequene, o novo Zipa de Bacat\u00e1, artellou unha estrataxia para lograr o sometemento definitivo do cacique de Guatavita.\nGuatavita era unha rexi\u00f3n co\u00f1ecida por posu\u00edr os mellores ourives, polo que de todas partes da Confederaci\u00f3n Muisca se solicitaban os servizos destes artes\u00e1ns. Por\u00e9n, para evitar o despoboamento, Guatavita ti\u00f1a unha pol\u00edtica migratoria que consist\u00eda en que por cada artes\u00e1n ourive que enviase a outra rexi\u00f3n, o solicitante deb\u00eda retribuir a Guatavita enviando a dous dos seus habitantes.\nEn vista disto, Nemequene comezou a solicitar, \u00f3s poucos, que lle fosen enviados ourives de Guatavita a Funza, pero en lugar de retribuir con habitantes com\u00fans, enviaba g\u00fcechas (guerreiros muiscas) infiltrados. Para iso, Nemequene ga\u00f1ou a complicidade do Cacique de Guasca, quen en principio era aliado de Guatavita.\nCando Nemequene considerou que en Guatavita hab\u00eda suficientes g\u00fcechas seus infiltrados, dirixiuse con sixilo, acompa\u00f1ado por un pequeno ex\u00e9rcito, e unha noite, facendo acenos con lume \u00f3s que estaban dentro do cercado de Guatavita (pois este era o sinal convido), atacou a poboaci\u00f3n dende f\u00f3ra, mentres os g\u00fcechas infiltrados atacaban dende o interior. Guatavita foi incendiada e o seu cacique asasinado, xunto con toda a s\u00faa familia e boa parte dos seus s\u00fabditos. Nemequene nomeou a un irm\u00e1n seu como novo cacique de Guatavita e deixou al\u00ed unha gornici\u00f3n permanente.\nColonia espa\u00f1ola.\nConforme a C\u00e9dula Real de 1567 nomeouse prior para Guatavita a Frei Sebasti\u00e1n de Morales; tam\u00e9n se fundou o convento de Guatavita, que se chamou San Pedro M\u00e1rtir. O priorado durou at\u00e9 1584, ano en que quedou como vigair\u00eda.\nO 18 de marzo de 1593 foi fundado a nova vila de Guatavita, polo oidor Miguel de Ibarra."}
{"id": "470571", "revid": "5863", "url": "https://gl.wikipedia.org/wiki?curid=470571", "title": "Dolores Fern\u00e1ndez Gali\u00f1o", "text": "Mar\u00eda Dolores Fern\u00e1ndez Gali\u00f1o, nada no Carballi\u00f1o en 1963, \u00e9 unha avogada e xurista galega.\nTraxectoria.\nLicenciada en Dereito pola Universidade de Santiago de Compostela en 1986. Foi xu\u00edza de Ponteareas a principios dos anos noventa. Ascendeu a maxistrada en 1992, e foi xu\u00edz do Xulgado do Social de Pontevedra. Dende 2001 foi xu\u00edz da Secci\u00f3n segunda da Audiencia Provincial da Coru\u00f1a. En xullo de 2019 foi elixida Valedora do Pobo."}
{"id": "470572", "revid": "1888", "url": "https://gl.wikipedia.org/wiki?curid=470572", "title": "Mar\u00eda Dolores Fern\u00e1ndez Gali\u00f1o", "text": ""}
{"id": "470574", "revid": "23204", "url": "https://gl.wikipedia.org/wiki?curid=470574", "title": "F\u00faquene", "text": "F\u00faquene \u00e9 un concello do departamento de Cundinamarca (Colombia), que se atopa na provincia de Ubat\u00e9, a 116\u00a0km de Bogot\u00e1.\nToponimia.\nO top\u00f3nimo F\u00faquene prov\u00e9n de dous voc\u00e1bulos do \"muysc cubun\" (lingua muisca), Fo e \"Quyny\", que queren dicir \u00ableito da raposa\u00bb ou \u00ableito do deus \"Fo\", ou Fu\u00bb, a quen se lle rend\u00eda culto na illa grande da lagoa de F\u00faquene, que en \u00e9poca da conquista espa\u00f1ola serviu de como refuxio ind\u00edxena.\nHistoria.\nA finais do s\u00e9culo XVI, os ind\u00edxenas muiscas da rexi\u00f3n viv\u00edan en tres rancher\u00edas, F\u00faquene, Nemoga e Coba.\nF\u00faquene foi fundado en 1542 por Teresa de Verdugo, unha das poucas mulleres fundadoras de Colombia. O 2 de agosto de 1600, o visitador oidor Luis Enr\u00edquez ordena en Cucunub\u00e1 poboar as terras dos indios de F\u00faquene e Nemoga no sitio de Guavachoquebita, no que se fundaba a nova vila de Simijaca, para o que se comisionou a Juan L\u00f3pez de Linares como xu\u00edz poboador; as\u00ed o fixo constar o d\u00eda 11 dese mes, \u00f3 notificar a s\u00faa comisi\u00f3n \u00f3 encomendeiro e capit\u00e1ns, indic\u00e1ndolles como deb\u00edan poboar e pasar o pobo de Simijaca \u00f3 sitio sinalado polo oidor, nun prazo de oito d\u00edas."}
{"id": "470576", "revid": "23204", "url": "https://gl.wikipedia.org/wiki?curid=470576", "title": "Cucunub\u00e1", "text": "Cucunub\u00e1 \u00e9 un concello colombiano que se atopa no departamento de Cundinamarca. Forma parte da provincia de Ubat\u00e9. Sit\u00faase a oitenta e oito quil\u00f3metros \u00f3 norte de Bogot\u00e1, distrito capital.\nO concello limita polo norte cos concellos de Ubat\u00e9 e Lenguazaque; polo sur con Suesca; polo leste con Lenguazaque e Suesca; e polo oeste con Tausa, Sutatausa e Ubat\u00e9.\nHistoria.\nO primeiro encomendeiro foi Juan de Montalvo. O 27 de abril de 1577, a Real Audiencia de Santaf\u00e9 de Bogot\u00e1 encargou a Rodrigo Tellez de las Pe\u00f1as como xu\u00edz poboador para facer a poboaci\u00f3n do repartimento de Cucunub\u00e1, que quedou delimitado por sete cerros: Fumbraguila, Tuguagula, Foquegula, Cucuachonchiquia, Guaguachiquia Tiguavita e Chiangosguala. O 17 de xullo de 1600, o oidor visitador Luis Enr\u00edquez, despachou dende Zipaquir\u00e1 un \"auto de vita\" notificando \u00f3 encomendeiro de Cucunub\u00e1 para que congregar \u00f3s indios da s\u00faa vila. O 1 de agosto, Luis Enr\u00edquez chegou a Cucunub\u00e1, inspeccionou as terras e as labranzas de trigo e de millo. \u00d3 d\u00eda seguinte, o 2 de agosto, acompa\u00f1ado polos oficiais que o acompa\u00f1aban, convocou \u00f3s caciques ind\u00edxenas, e por medio do int\u00e9rprete Blas Mart\u00edn, levantou a Acta de Fundaci\u00f3n. Ese mesmo d\u00eda contratouse a construci\u00f3n da igrexa. co I.E.D Divino Salvador."}
{"id": "470577", "revid": "83328", "url": "https://gl.wikipedia.org/wiki?curid=470577", "title": "Peregrina Quintela", "text": ""}
{"id": "470582", "revid": "23204", "url": "https://gl.wikipedia.org/wiki?curid=470582", "title": "Hawa Jande Golakai", "text": "Hawa Jande Golakai, nada en Frankfurt (Alema\u00f1a) en 1979, \u00e9 unha cient\u00edfica e escritora liberiana.\nTraxectoria.\nGolakai pasou a s\u00faa infancia en Liberia. Deixou o pa\u00eds como refuxiada durante a primeira guerra civil liberiana. Foi vivir a Cidade do Cabo (Sur\u00e1frica) coa intenci\u00f3n de estudar Medicina Graduouse en Ciencias pola Universidade de Cidade do Cabo en 2005, especializ\u00e1ndose en biolox\u00eda celular e molecular.. Fixo un mestrado na Universidade de Stellenbosch en 2008, e despois comezou a traballar nesa universidade no departamento de Ciencias Biom\u00e9dicas. Traballa como inmun\u00f3loga cl\u00ednica, e realizou estudos sobre a tuberculose e o VIH.\nEscritora.\nA s\u00faa primeira novela, \"The Lazarus Effect\", foi finalista en 2011 do Premio de ficci\u00f3n Sunday Times e do Premio de debut da Universidade de Johannesburgo, e foi seleccionada para o Premio Wole Soyinka de Literatura en Africa. A s\u00faa segunda novela, \"The Score\", foi publicada en 2015.\nEn 2016 publicou o texto \"Fugee\", un relato autobiogr\u00e1fico sobre a crise do virus do \u00e9bola en Liberia, escolmado na antolox\u00eda \"Safe House: Explorations in Creative Nonfiction\", editado por Ellah Wakatama Allfrey e publicado por Cassava Republic Press co patrocinio de Commonwealth Writers.\nFoi xurado en varios certames, como o programa Writivism en 2015, o Premio de Ficci\u00f3n Etisalat Flash en 2015 e o Premio de relato do d\u00eda de \u00c1frica 2016.\nReco\u00f1ecementos.\nEn abril de 2014 foi seleccionada como unha das 39 escritoras e escritores da \u00c1frica subsahariana menores de 40 anos m\u00e1is prometedoras, no proxecto Africa39, dentro do Hay Festival, e foi inclu\u00edda na antolox\u00eda \"Africa39: New Writing from Africa South of the Sahara\", editada por Ellah Allfrey."}
{"id": "470584", "revid": "23204", "url": "https://gl.wikipedia.org/wiki?curid=470584", "title": "Simijaca", "text": "Simijaca \u00e9 un concello do departamento de Cundinamarca, Colombia, que se atopa na provincia de Ubat\u00e9, a 135 km de Bogot\u00e1.\nToponimia.\nO top\u00f3nimo Simijaca, en \"muysc cubun\" (lingua muisca) significa \u00abpeteiro de curuxa\u00bb.\nHistoria.\nNa \u00e9poca precolombiana, o territorio do concello estaba habitado polos ind\u00edxenas sutas e simijacas, que pertenc\u00edan \u00f3 pobo muisca. Estes foron sometidos polo conquistador espa\u00f1ol Hern\u00e1n P\u00e9rez de Quesada en 1541. En 1548, o franciscano Frei Luis Zapata de C\u00e1rdenas creou a Parroquia de Simijaca logo de efectuar unha visita pastoral \u00e1 Parroquia de Susa. A direcci\u00f3n da Parroquia foi encomendada \u00f3s pais dominicos de Chiquinquir\u00e1.\nO Oidor Luis Enr\u00edquez, por auto de 14 de agosto de 1600 proferido en Cucunub\u00e1, fundou o actual poboado de Simijaca, formado polos indios de Simijaca, os de F\u00faquene e os de Nemogu\u00e1."}
{"id": "470585", "revid": "23204", "url": "https://gl.wikipedia.org/wiki?curid=470585", "title": "Susa, Cundinamarca", "text": "Susa \u00e9 un concello do departamento de Cundinamarca (Colombia), que se atopa na provincia de Ubat\u00e9, a 128 km de Bogot\u00e1.\nSusa limita cos concellos de Simijaca, F\u00faquene, San Miguel de Sema e a lagoa de F\u00faquene.\nToponimia.\nO top\u00f3nimo Susa, en \"muysc cubun\" (lingua muisca) significa \u00abpalla branca\u00bb.\nHistoria.\nNa \u00e9poca precolombiana, o territorio do actual concello de Susa estivo habitado polos muiscas. O 2 de agosto de 1600 o Oidor Luis Enr\u00edquez proferiu dende Cucunub\u00e1 o auto de fundaci\u00f3n dos novos pobos indios de Susa, Simijaca, F\u00faquene e Nemoqu\u00e1. O mesmo 2 de agosto, Luis Enr\u00edquez contratou co albanel Juan G\u00f3mez de Grajeda a construci\u00f3n da igrexa de Susa por valor de 1.620 pesos ouro de vinte quilates; a escritura foi asinada ante o escribano Rodrigo Zapata e as testemu\u00f1as e fiadores Juan Francisco de Ortega, Juan de Silva Collante, Domingo de Guevara e Juan de Beira."}
{"id": "470586", "revid": "23204", "url": "https://gl.wikipedia.org/wiki?curid=470586", "title": "La Mesa, Cundinamarca", "text": "La Mesa \u00e9 un concello do departamento de Cundinamarca en Colombia, que se atopa na provincia do Tequendama a 54\u00a0km \u00f3 suroeste de Bogot\u00e1, a capital colombiana. \u00c9 a capital da Provincia do Tequendama, unha das 15 nas que se atopa dividido o Departamento de Cundinamarca. A La Mesa p\u00f3dese chegar pola estrada que leva \u00e1 poboaci\u00f3n de Girardot a trav\u00e9s dunha ruta que pasa por Fontib\u00f3n, Mosquera, Anapoima, Apulo e Tocaima. Ten arredor de 14000 habitantes no seu centro urbano.\nHistoria.\nAntes da chegada dos espa\u00f1ois, en La Mesa habitaban os ind\u00edxenas panches, co\u00f1ecidos pola s\u00faa notable forza f\u00edsica e por ser guerreiros."}
{"id": "470588", "revid": "23204", "url": "https://gl.wikipedia.org/wiki?curid=470588", "title": "Lenguazaque", "text": "Lenguazaque \u00e9 un concello do departamento de Cundinamarca (Colombia), que se atopa na provincia de Ubat\u00e9, a 116 km de Bogot\u00e1.\nToponimia.\nO top\u00f3nimo Lenguazaque, en \"muysc cubun\" (lingua muisca) quere dicir \u00abfin dos dominios do zaque\u00bb ou \u00abfaixa de terra do zaque\u00bb, porque al\u00ed vi\u00f1a descansar o zaque de Hunza (actual Tunja) e a ba\u00f1arse nas augas termais.\nHistoria.\nLenguazaque foi xurisdici\u00f3n de Tunja at\u00e9 a \u00e9poca da Independencia. A fundaci\u00f3n do pobo debeu ocorrer con posterioridade \u00f3 20 de novembro de 1559, cando o oidor Tom\u00e1s L\u00f3pez prescribiu a instruci\u00f3n sobre a formaci\u00f3n de novas vilas de indios. O primeiro encomendeiro de Lenguazaque foi L\u00e1zaro L\u00f3pez Salazar."}
{"id": "470589", "revid": "23204", "url": "https://gl.wikipedia.org/wiki?curid=470589", "title": "Tausa", "text": "Tausa \u00e9 un concello do departamento de Cundinamarca (Colombia), que se atopa na provincia de Ubat\u00e9. Limita polo norte cos concellos de San Cayetano, Carmen de Carupa e Sutatausa, polo oeste con Pacho e San Cayetano, polo leste con Sutatausa, Cucunub\u00e1 e Suesca e polo sur cos concellos de Nemoc\u00f3n e Cogua.\nToponimia.\nO top\u00f3nimo Tausa, en \"muysc cubun\" (lingua muisca) quere dicir \u00abtributo no cumio\u00bb.\nHistoria.\nNa \u00e9poca precolombiana, o territorio do actual concello de Tausa estivo habitado polos muiscas. En 1541 o capit\u00e1n Gonzalo de Le\u00f3n Venero foi nomeado encomendeiro de Tausa, Suta e Simijaca. O 20 de novembro de 1559, o oidor e visitador xeral Tom\u00e1s L\u00f3pez nomeou como comisionado para Ubat\u00e9 a Diego Rodr\u00edguez de Valderas. Nese momento, Tausa formaba parte da partida ou correxemento de Ubat\u00e9 xunto a Suesca, Susa, Cucunub\u00e1, F\u00faquene, Simijaca e Sutatausa. Dita partida formaba parte \u00e1 s\u00faa vez da provincia de Santaf\u00e9."}
{"id": "470590", "revid": "98629", "url": "https://gl.wikipedia.org/wiki?curid=470590", "title": "Primeiro ministro de Croacia", "text": "O Primeiro Ministro de Croacia (en ), oficialmente Presidente do Goberno da Rep\u00fablica de Croacia (), \u00e9 o xefe de goberno de Croacia, e \u00e9 \"de facto\" o cargo m\u00e1is poderoso e influente do Estado no sistema croata de goberno.\nDespois do establecemento por primeira vez do cargo en 1945, o per\u00edodo semipresidencial de 1990-2001 foi a \u00fanica excepci\u00f3n na que o Presidente de Croacia ostentou a autoridade de facto. Na orde formal de precedencia croata, con todo, a posici\u00f3n de primeiro ministro \u00e9 a terceira m\u00e1is alta, despois do Presidente da Rep\u00fablica e o presidente do Parlamento.\nA Constituci\u00f3n de Croacia indica que \"o Parlamento supervisa ao goberno\" (artigo 81) e que \"o presidente da Rep\u00fablica garante o funcionamento e a estabilidade regulares e equilibrados do goberno\" (no seu conxunto; artigo 94), mentres que o goberno est\u00e1 articulado no artigo 108. Dende o 2000, o primeiro ministro ten varios poderes constitucionais engadidos e \u00e9 mencionado antes que o propio Goberno no texto da Constituci\u00f3n, nos artigos 87, 97, 99, 100, 101, 103 e 104. O actual primeiro ministro de Croacia \u00e9 Andrej Plenkovi\u0107. O goberno de Croacia at\u00f3pase en Banski dvori, un edificio hist\u00f3rico situado na parte oeste da praza de San Marcos en Zagreb.\nNome.\nO nome oficial do cargo, traducido literalmente, \u00e9 \"presidente do goberno\" (\"Predsjednik Vlade\"), e non \"primeiro ministro\" (\"Prvi Ministar\"). Cando o cargo foi creado por primeira vez en 1945, introduciuse o nome de \"presidente do goberno\". O nome do cargo mudouse 8 anos despois coas reformas constitucionais iugoslavas de 1953, a \"presidente do Consello Executivo\" (\"Predsjednik Izvr\u0161nog vije\u0107a\"). Despois doutra rolda de reformas constitucionais en 1990, o cargo foi renomeada ao seu t\u00edtulo orixinal de \"presidente do goberno\".\nHistoria.\nO Real Goberno do Reino de Croacia Eslavonia (1868-1918) estaba encabezado polo Ban (Vicerrei), que representaba ao rei. O primeiro xefe de goberno de Croacia como rep\u00fablica constitu\u00ednte da Rep\u00fablica Federal Popular de Iugoslavia foi Vladimir Bakari\u0107, que asumiu o cargo o 14 de abril de 1945. A posici\u00f3n era ent\u00f3n, como \u00e9 hoxe, o cargo p\u00fablico m\u00e1is poderoso do estado (a \u00fanica excepci\u00f3n hist\u00f3rica \u00e9 o sistema semipresidencial extremadamente poderoso empregado desde 1990 ata 2000, durante o cal o presidente foi de lonxe a figura m\u00e1is significativa da xerarqu\u00eda do goberno). Na Rep\u00fablica Socialista de Croacia de despois da segunda guerra mundial, houbo un sistema de partido \u00fanico. Durante este tempo houbo doce xefes de goberno (empregando o t\u00edtulo de presidente do Consello Executivo), todos procedentes das filas do Partido Comunista de Iugoslavia (KPJ), que foi reformado e pasou a denominarse como Liga dos Comunistas de Iugoslavia (SKJ) en 1952. O partido federal organizouse en seis suborganizaci\u00f3ns - os partidos da rep\u00fablica, un para cada unha das seis rep\u00fablicas federais. Os pol\u00edticos e os primeiros ministros croatas do per\u00edodo foron membros da Liga dos Comunistas de Iugoslavia a trav\u00e9s da s\u00faa adhesi\u00f3n \u00e1 Liga dos Comunistas de Croacia (SKH), a parte croata do partido federal (como sucedeu respectivamente con todos os pol\u00edticos iugoslavos). O cargo seguiu sendo o posto central da pol\u00edtica croata a pesar da instituci\u00f3n dunha presidencia colectiva en 1974 (anteriormente a funci\u00f3n de xefe de Estado pertenc\u00eda ao presidente do parlamento croata, o \"Sabor\").\nDespois das emendas constitucionais que permit\u00edan elecci\u00f3ns con varios partidos en Croacia, o Parlamento promulgou emendas \u00e1 constituci\u00f3n (25 de xullo) que eliminaron as referencias socialistas e adoptou novos s\u00edmbolos nacionais. O recentemente elixido Parlamento tricameral procedeu a cambiar a Constituci\u00f3n de Croacia e o 22 de decembro de 1990 esta foi chamada \"Constituci\u00f3n de Nadal\" definindo fundamentalmente a Rep\u00fablica de Croacia e a s\u00faa estrutura gobernamental. A partir das reformas constitucionais de 1990 en diante Croacia foi unha rep\u00fablica semipresidencialista, o que significou que o presidente de Croacia ti\u00f1a amplos poderes executivos (a\u00ednda m\u00e1is expandidos m\u00e1is tarde), inclu\u00eddo o nomeamento e destituci\u00f3n do primeiro ministro e doutros funcionarios no goberno. Durante este per\u00edodo, que durou ata as emendas constitucionais a finais do 2000, Croacia tivo sete primeiros ministros. O primeiro deles dende as reformas constitucionais de 1990 foi Stjepan Mesi\u0107, asumindo o cargo o 30 de maio de 1990.\nTras o referendo de independencia de maio de 1991, no que o 93% dos votantes aprobou a secesi\u00f3n, Croacia proclamou formalmente a independencia de Iugoslavia o 25 de xu\u00f1o de 1991, con Josip Manoli\u0107 continuando no papel de primeiro ministro como xefe do goberno dunha Croacia independente. Con todo, o pa\u00eds asinou ent\u00f3n o Acordo de Brijuni de xullo de 1991 no que acordaba aprazar outras actividades para estreitar lazos con Iugoslavia. Mentres tanto, sucedeu a guerra de independencia croata e Franjo Greguri\u0107 foi nomeado para dirixir un goberno de unidade nacional. En outubro do mesmo ano, Croacia rompeu formalmente todos os v\u00ednculos legais restantes coa Federaci\u00f3n Iugoslava.\nDespois das elecci\u00f3ns xerais de xaneiro de 2000, a coalici\u00f3n de centro-esquerda ga\u00f1adora liderada polo Partido Socialdem\u00f3crata modificou a Constituci\u00f3n e desposu\u00edu efectivamente ao presidente da maior\u00eda dos seus poderes executivos, fortalecendo o papel do Parlamento e do primeiro ministro, convertendo a Croacia nunha rep\u00fablica parlamentaria. De novo o primeiro ministro (como antes de 1990) converteuse no primeiro cargo na pol\u00edtica croata.\nAta a data houbo doce primeiros ministros que presidiron 14 gobernos desde as primeiras elecci\u00f3ns multipartidistas. Nove ministros eran membros da Uni\u00f3n Democr\u00e1tica Croata durante o mandato, dous eran membros do Partido Socialdem\u00f3crata e un non era membro de ning\u00fan partido pol\u00edtico. Dende a independencia, houbo unha primeira ministra (Jadranka Kosor), mentres que Savka Dab\u010devi\u0107-Ku\u010dar foi a primeira muller (non s\u00f3 en Croacia, sen\u00f3n en Europa) que ocupou un cargo equivalente a un xefe de goberno como presidenta do Consello Executivo da Rep\u00fablica Socialista de Croacia (1967-1969).\nPrimeiros ministros de Croacia.\nPrimeiros ministros da Rep\u00fablica de Croacia (1990 \u2013 actualidade).\nA\u00ednda parte da RFS de Iugoslavia ata o 25 de xu\u00f1o de 1991. "}
{"id": "470591", "revid": "23204", "url": "https://gl.wikipedia.org/wiki?curid=470591", "title": "Sutatausa", "text": "Sutatausa \u00e9 un concello do departamento de Cundinamarca, Colombia, que se atopa na provincia de Ubat\u00e9, a 88 km de Bogot\u00e1.\nToponimia.\nO top\u00f3nimo Suta\"tausa\", en \"muysc cubun\" (lingua muisca) quere dicir \u00abpequeno tributo\u00bb, palabra formada por \"suta\", \u00abpequeno\u00bb, e tausa, \u00abtributo\u00bb. Mais debe terse en conta que o nome primitivo deste poboado era Suta, como figura nos anais da Conquista e actas de visita da Colonia."}
{"id": "470592", "revid": "98629", "url": "https://gl.wikipedia.org/wiki?curid=470592", "title": "Fernando Merino Villarino", "text": "Fernando Merino Villarino, nado en 1860 en Le\u00f3n, e finado o 1 de xullo de 1929 na mesma cidade, foi un avogado e pol\u00edtico espa\u00f1ol, ministro de Gobernaci\u00f3n durante o reinado de Afonso XIII.\nOstentou o t\u00edtulo nobiliario de I conde de Sagasta.\nTraxectoria.\nFarmac\u00e9utico de profesi\u00f3n, rexentou unha farmacia no centro de Le\u00f3n; posteriormente deu o paso \u00e1 industria como Presidente da Sociedade Leonesa de produtos qu\u00edmicos, e como vicepresidente da empresa Hullera de Riosa.\nVida pol\u00edtica.\nRecibiu de seu pai, D\u00e1maso Merino, a xefatura dos liberais en Le\u00f3n. Casou con Esperanza Mateo Sagasta Vidal, a filla m\u00e1is vella de Sagasta, o l\u00edder do partido liberal. Ostentou o T\u00edtulo de I Conde de Sagasta, obtido pola s\u00faa esposa o 7 de xaneiro de 1904.\nCo Partido Liberal concorreu \u00e1s sucesivas elecci\u00f3ns celebradas entre 1891 e 1923, obtendo acta de deputado no Congreso pola circunscrici\u00f3n de Le\u00f3n, distrito de La Vecilla-Ria\u00f1o, onde permaneceu como intocable tras conseguir vencer, de xeito sorpresivo, aun pol\u00edtico conservador experimentado como Antonio Molleda. En 1895, o goberno desdobrar\u00eda o distrito entre La Vecilla, que quedou adxudicado a Fernando Merino e o de Ria\u00f1o que ser\u00eda ocupado por Antonio Molleda.\nMais, a partir das elecci\u00f3ns do 1 de xu\u00f1o de 1919, at\u00e9 as de abril de 1923, presentouse no mesmo distrito e circunscrici\u00f3n polos dem\u00f3cratas.\nCargos.\nDesempe\u00f1ou o cargo de gobernador do Banco de Espa\u00f1a en d\u00faas ocasi\u00f3ns: de xu\u00f1o de 1906 a xaneiro de 1907, e entre 1909 e 1910.\nExerceu de ministro de Gobernaci\u00f3n entre o 9 de febreiro de 1910 e o 2 de xaneiro de 1911 nun gabinete que presidiu Canalejas.\nAs\u00ed mesmo, foi gobernador civil de Madrid entre decembro de 1915 e marzo de 1916. Tam\u00e9n foi presidente do Consello de Estado no momento da Ditadura de Primo de Rivera."}
{"id": "470593", "revid": "7523", "url": "https://gl.wikipedia.org/wiki?curid=470593", "title": "Reale Seguros Stadium", "text": ""}
{"id": "470595", "revid": "22795", "url": "https://gl.wikipedia.org/wiki?curid=470595", "title": "Pato rabeiro", "text": "O pato rabeiro, ou parrulo rabudo, \"Clangula hyemalis\", \u00e9 unha especie de ave da orde das anseriformes, familia dos an\u00e1tidos e subfamilia dos merxinos (patos mari\u00f1os).\n\u00c9 a \u00fanica especie viva do x\u00e9nero \"Clangula\".\nPropia das rexi\u00f3ns fr\u00edas de Eurasia e Norteam\u00e9rica, en Galicia aparece como invernante espor\u00e1dico. \n\u00c9 unha das especies \u00e1s que se lle aplica o \"Acordo para a conservaci\u00f3n das aves acu\u00e1ticas migratorias africano-euroasi\u00e1ticas\" (AEWA).\nTaxonm\u00eda.\nDescrici\u00f3n.\nA especie describiuna cientificamente Carl von Linn\u00e9 en 1758 na d\u00e9cima edici\u00f3n da s\u00faa obra \"Systema naturae\", co nome de \"Anas hyemalis\". \nPosteriormente foi trasladada a un x\u00e9nero propio, \"Clangula\", creado por William Elford Leach en 1819.\nNon se reconocen subespecies diferenciadas.\nEtimolox\u00eda.\nA etimolox\u00eda do nome do seu x\u00e9nero procede do verbo latino \"clangere\", 'resoar' ao que se lle engade a part\u00edcula diminutiva -\"ula\", orixinando este termo neolatino, \"clangula\", que fai referencia \u00e1 s\u00faa voz.\nO seu nome espec\u00edfico \u00e9 unha forma alternativa de escribir a palabra \"hiem\u0101lis\", que en lat\u00edn significa 'invernal'.\nSin\u00f3nimos.\nAdemais de polo seu nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nOs adultos miden entre 41 e 60 cm de lonxitude, cunha envergadura alar de 72 a 80\u00a0cm, e un peso entre 450 e 1030\u00a0g. A plumaxe dos adultos var\u00eda bastante ao longo do ano, a causa dun complexo proceso de muda, mantendo constante unicamente o branco das partes inferiores do corpo.\nO macho ten unha cola longa, estreita e en punta, de 10 a 15\u00a0cm de lonxitude e un bico gris anegrado cruzado por unha banda rosa. En inverno, ten un padr\u00f3n de plumaxe branco e negro, pero \u00e9 branco na s\u00faa maior\u00eda con excepci\u00f3n das \u00e1s, dorso, cola e unha gran mancha arredondada da meixela. En ver\u00e1n a cabeza e pescozo v\u00f3lvenselle negros, mantendo o branco s\u00f3 na face; e as s\u00faas partes superiores fanse de tons pardos escuros. En outono poden observarse cun padr\u00f3n intermedio cunha mancha branca na parte posterior do p\u00edleo. A femia ten plumaxe de tons pardos nas partes superiores e a cola relativamente curta e en punta. En inverno gran parte da cabeza e pescozo son brancos, ag\u00e1s a meixela e o p\u00edleo, que son de cor parda escura. En ver\u00e1n a cabeza v\u00f3lvese parda case na s\u00faa totalidade. En outono mant\u00e9n os laterais da cabeza e pescozo brancos e a s\u00faa meixela faise m\u00e1is clara. Os xuven\u00eds de ambos os sexos te\u00f1en unha plumaxe similar \u00e1s femias en ver\u00e1n.\nEspecie f\u00f3sil.\nCo\u00f1\u00e9cese unha especie f\u00f3sil deste x\u00e9nero do Mioceno medio (de hai 12 ou 13 mill\u00f3ns de anos), encontrada en Hungr\u00eda.\nDistribuc\u00ed\u00f3n e h\u00e1bitat.\nO seu h\u00e1bitat de cr\u00eda son os pantanos e pozas da tundra, mais tam\u00e9n toda a costa \u00e1rtica e os lagos grandes de monta\u00f1a, estend\u00e9ndose desde Alasca, ao longo do norte do Canad\u00e1, e o norte de Europa ata Siberia.\n\u00c9 unha ave migratoria que pasa o inverno nas costas nororientais e noroccidentais de Norteam\u00e9rica, a rexi\u00f3n dos Grandes Lagos, as costas de Groenlandia e do norte de Europa e Asia, inclu\u00eddas algunhas illas \u00e1rticas como as Svalbard ou Nova Zembla. A \u00e1rea de invernada m\u00e1is importante \u00e9 o mar B\u00e1ltico, onde chegan a concentrarse preto de 4,5 mill\u00f3ns destes patos. Tam\u00e9n pasan o inverno arredor das illas Brit\u00e1nicas, os Alpes e alg\u00fans chegan mesmo ata o mar Negro e en menor cantidade ao Mediterr\u00e1neo. En Galicia \u00e9 un invernante espor\u00e1dico.\nComportamento.\n\u00c9 unha ave gregaria que forma grandes bandadas en inverno e durante a migraci\u00f3n. Voa rapidamente e durante a s\u00faa migraci\u00f3n pode alcanzar ata os 100\u00a0km/h.\nFai o seu ni\u00f1o en terra preto da auga, ao abeiro da vexetaci\u00f3n e constr\u00faeo usando herba e talos, e forrado interiormente con follas e penuxe da femia.\nAlimentaci\u00f3n.\nAlim\u00e9ntase mergull\u00e1ndose en busca de moluscos, crust\u00e1ceos e alg\u00fans pequenos peixes, xeralmente en zonas pr\u00f3ximas \u00e1 superficie ou a profunddades entre os 10 e 15\u00a0m, a\u00ednda que pode chegar a profundidades de ata 60\u00a0m."}
{"id": "470596", "revid": "1131", "url": "https://gl.wikipedia.org/wiki?curid=470596", "title": "Biblioteca General Salvat", "text": "Biblioteca General Salvat \u00e9 unha colecci\u00f3n literaria espa\u00f1ola, publicada por Editorial Salvat en 1971. \u00c9 continuaci\u00f3n da Biblioteca B\u00e1sica Salvat, e incl\u00fae tam\u00e9n unha escolma de cen volumes en lingua castel\u00e1."}
{"id": "470597", "revid": "23204", "url": "https://gl.wikipedia.org/wiki?curid=470597", "title": "Suesca", "text": "Suesca \u00e9 un concello colombiano de Cundinamarca, situado na provincia de Almeidas, a 59 km \u00f3 nord\u00e9s de Bogot\u00e1. A altitude media do concello \u00e9 de 2584 m s. n. m., e o clima \u00e9 t\u00e9pedo, cunha temperatura media anual de 14.3 \u00b0C.\nToponimia.\nO top\u00f3nimo \u00ab\"Suesca\"\u00bb deriva do \"muysc cubun\" (lingua muisca), e est\u00e1 formado por dous voc\u00e1bulos: sue, que significa \u00abave\u00bb, e \"hyca\", que significa \u00abrocha\u00bb, ou \u00abpedra\u00bb, de modo que \"Suehyca\", simplificado como Suesca, significa \u00abRocha das Aves\u00bb.\nHistoria.\nNa \u00e9poca precolombiana, Suesca era un dos once \"uta\" (poboados, ou aldeas) que integraban o \"zybyn\" (clan) de Guatavita, no territorio que na Confederaci\u00f3n Muisca correspond\u00eda \u00f3 Zipazgo. O \"tybarag\u00fce\" (gobernante local) de Suesca era tributario do \"sybyntiba\" (cacique) de Guatavita.\nEn 1536, por mandato de don Pedro Fern\u00e1ndez de Lugo, daquela gobernador de Santa Marta, Gonzalo Jim\u00e9nez de Quesada emprendeu a s\u00faa expedici\u00f3n con miras a descubrir o nacemento do R\u00edo Grande da Madalena. Seguindo o curso do r\u00edo, chegou a Tora de las Barrancas Bermejas (a actual Barrancabermeja); preto deste sitio atoparon un ind\u00edxena que lles falou das riquezas da Confederaci\u00f3n Muisca e do bo clima das terras do interior. Ent\u00f3n abandonaron as terras do Magdalena e ascenderon pola Cordilleira Oriental, pasando por terras do que hoxe \u00e9 o departamento de Boyac\u00e1, para entrar a Cundinamarca polos concellos de Susa, Guachet\u00e1, Lenguazaque, Cucunub\u00e1 e Suesca.\nO 14 de marzo de 1537, Jim\u00e9nez de Quesada chegou a este \u00faltimo poboado e quedou marabillado pola bondade dos seus habitantes e pola beleza das s\u00faas impo\u00f1entes rochas, o mesmo que polo seu clima e a s\u00faa tranquilidade. En 1565 resolveuse e ordenou trasladar o casar\u00edo \u00f3 sitio onde hoxe se atopa, para evitar as\u00ed as graves consecuencias que sufr\u00edan os ind\u00edxenas coas inundaci\u00f3ns do r\u00edo Funza (antigo nome do r\u00edo Bogot\u00e1)."}
{"id": "470600", "revid": "23204", "url": "https://gl.wikipedia.org/wiki?curid=470600", "title": "Guachet\u00e1", "text": "Guachet\u00e1 \u00e9 un concello do departamento de Cundinamarca (Colombia), que se atopa na provincia de Ubat\u00e9, a 118 km de Bogot\u00e1. Co\u00f1ecido pola s\u00faa produci\u00f3n de carb\u00f3n mineral e o gando leiteiro, deuse a co\u00f1ecer como a \"Cidade Carbon\u00edfera e Leiteira de Colombia\". \u00c9 considerado un destino tur\u00edstico polas s\u00faas rochas perfectas para a escalada.\nToponimia.\nO top\u00f3nimo Guachet\u00e1, en \"muysc cubun\" (lingua muisca) quere dicir \u00abLabranza do noso cerro\u00bb ou \u00abLabranza do Mancebo\u00bb.\nHistoria.\nNa \u00e9poca precolombiana, os muiscas ti\u00f1an en Guachet\u00e1 un templo dedicado a Su\u00e9, deus do Sol. O poboado ind\u00edxena de Guachet\u00e1 foi o primeiro casar\u00edo muisca de Cundinamarca co que se atoparon os espa\u00f1ois \u00f3 mando de Gonzalo Jim\u00e9nez de Quesada, o luns 12 de marzo de 1537, denomin\u00e1ndoo San Gregorio por coincidir a festa deste santo co d\u00eda da s\u00faa chegada. Os guachetunos entreg\u00e1ronlles \u00f3s espa\u00f1ois, como signo de amizade, comida, agasallos, ouro e esmeraldas. Foi tan amable o recibimento, que dende ent\u00f3n os espa\u00f1ois consideraron a Guachet\u00e1 unha terra de paz e liberdade. Frei Domingo de las Casas, que vi\u00f1a en compa\u00f1\u00eda de Jim\u00e9nez de Quesada, bautizou a dous nenos muiscas de Guachet\u00e1. Como recompensa polos bos servizos prestados \u00f3s espa\u00f1ois, o Rei premiou \u00f3s habitantes de Guachet\u00e1 cunha C\u00e9dula Real que os fac\u00eda exentos de ir \u00e1 mita, como si o ti\u00f1an que facer as demais vilas conquistadas."}
{"id": "470603", "revid": "23204", "url": "https://gl.wikipedia.org/wiki?curid=470603", "title": "Apulo", "text": "Apulo \u00e9 un concello do departamento de Cundinamarca (Colombia), que se atopa na provincia do Tequendama, a 101 km de Bogot\u00e1.\nHistoria.\nNa \u00e9poca precolombiana, o territorio do actual concello de Apulo estivo habitado polos ind\u00edxenas da tribo de S\u00edquima, da naci\u00f3n panche, asentados no sitio chamado \"Las Juntas\", por estar na confluencia dos r\u00edos Apulo e Bogot\u00e1. Xa na \u00e9poca da Conquista espa\u00f1ola, en S\u00edquima pasou a Semana Santa do ano 1544 o capit\u00e1n Hern\u00e1n Venegas Carrillo, cando \u00eda fundar a poboaci\u00f3n en terra dos panches, e ent\u00f3n celebrouse a primeira misa a cargo do cura Y\u00e1\u00f1ez."}
{"id": "470604", "revid": "1888", "url": "https://gl.wikipedia.org/wiki?curid=470604", "title": "Pedro de Penabad", "text": ""}
{"id": "470606", "revid": "23204", "url": "https://gl.wikipedia.org/wiki?curid=470606", "title": "Bojac\u00e1", "text": "Bojac\u00e1 \u00e9 un dos 116 concellos do departamento de Cundinamarca, Colombia. At\u00f3pase na provincia de Sabana Occidente, a 40 km de Bogot\u00e1. A poboaci\u00f3n foi fundada en 1573. Ten unha hist\u00f3rica tradici\u00f3n relixiosa que converteu o seu templo e a imaxe da s\u00faa Virxe nun sitio de peregrinaci\u00f3n. Forma parte da \u00e1rea Metropolitana de Bogot\u00e1 segundo o censo do DANE en 2005.\nToponimia.\nO top\u00f3nimo \u00abBojac\u00e1\u00bb en \"muysc cubun\" (lingua muisca) quere dicir \u00abcercado morado\u00bb, segundo Acosta Orteg\u00f3n. Miguel Triana di que Moxac\u00e1 procrea o actual nome de Bojac\u00e1, que deriva de \"boxio\", \u00abmorado\u00bb e ca, \u00abcercado\u00bb, ou sexa \u00abcercado morado\u00bb.\nHistoria.\nNa \u00e9poca precolombiana, Bojac\u00e1 tivo unha grande importancia econ\u00f3mica, social e relixiosa. As inscrici\u00f3ns achadas nas pedras denominadas de Chiba Negra, moi preto da \u00e1rea urbana, te\u00f1en un especial interese arqueol\u00f3xico; al\u00ed p\u00f3dese observar unha variedade de signos trazados en ocre ou algunha resina vexetal desco\u00f1ecida actualmente.\nPres\u00famese que o poboado colonial foi fundada por Gonzalo Jim\u00e9nez de Quesada en 1537. Posteriormente este territorio foi repartido en tres encomendas: Bobac\u00e9, Bojac\u00e1 e Cubiasuca. En 1602 estas encomendas son unidas por auto de Real Audiencia de Santaf\u00e9 de Bogot\u00e1; para tal efecto foi comisionado o oidor Luis Enr\u00edquez. O primeiro curato de Bojac\u00e1 foi dos dominicos, sendo o seu doutrineiro frei Francisco At\u00fanez; en 1645 permut\u00e1rono polo de C\u00e1queza cos agosti\u00f1os."}
{"id": "470609", "revid": "1888", "url": "https://gl.wikipedia.org/wiki?curid=470609", "title": "Pedro de Penabad Rodr\u00edguez", "text": ""}
{"id": "470611", "revid": "23204", "url": "https://gl.wikipedia.org/wiki?curid=470611", "title": "C\u00e1queza", "text": "C\u00e1queza \u00e9 un concello do departamento de Cundinamarca (Colombia), capital da Provincia de Oriente, situado a 39 km de Bogot\u00e1. A cabeceira municipal at\u00f3pase a unha altitude de 1746 m s. n. m., e ten unha temperatura media anual de 21 \u00b0C.\nToponimia.\nO top\u00f3nimo \u00abC\u00e1queza\u00bb, en lingua muisca, significa \u00abcercado ou rexi\u00f3n sen bosque\u00bb, segundo Acosta Orteg\u00f3n.\nHistoria.\nNa \u00e9poca precolombiana, o territorio do actual concello de C\u00e1queza estivo habitado polos g\u00fachipas, da confederaci\u00f3n muisca, descendentes do cacique Ebaque (hoxe Ubaque)."}
{"id": "470612", "revid": "23204", "url": "https://gl.wikipedia.org/wiki?curid=470612", "title": "Arbel\u00e1ez", "text": "Arbel\u00e1ez \u00e9 un concello do departamento de Cundinamarca (Colombia), que se atopa na provincia do Sumapaz, a 82 km de Bogot\u00e1. Co\u00f1ecido polo seu alto crecemento econ\u00f3mico nos \u00faltimos anos, este concello conta cunha zona urbana crecente e unha ampla zona rural dividida en dez vereas, subdivididas en varios sectores. Conta cun clima t\u00e9pedo valorado para o descanso, e \u00e9 reco\u00f1ecido como a \"Cidade Tranquila e acolledora de Colombia\".\nHistoria.\nNa \u00e9poca precolombiana, o territorio do actual concello de Arbel\u00e1ez estivo habitado polos ind\u00edxenas sutagaos. O sitio inicialmente chamouse Hato de Fusagasug\u00e1. En 1870, establec\u00e9ronse numerosos poboadores procedentes do municipio de Guasca, entre eles Vicente Rodr\u00edguez un espa\u00f1ol, quen cedeu \u00e1rea para fundar vila e fixo a primeira casa, polo cal se considera o principal fundador. O concello creouse por Decreto No.32 de 16 de xaneiro de 1886 do Gobernador do Distrito Federal Xeral Jaime C\u00f3rdoba e erixiuse concello co nome de Arbel\u00e1ez en honra recentemente falecida (1884) o arcebispo de Bogot\u00e1 Vicente Arbel\u00e1ez."}
{"id": "470613", "revid": "23204", "url": "https://gl.wikipedia.org/wiki?curid=470613", "title": "Guasca", "text": "Guasca \u00e9 un concello colombiano que se atopa no departamento de Cundinamarca. Conforma a provincia do Guavio, a 50\u00a0quil\u00f3metros \u00f3 nordeste de Bogot\u00e1, D. C. Conta cunha poboaci\u00f3n de 14\u00a0759 habitantes no ano de 2005. Ten unha temperatura media de 15\u00a0\u00b0C e at\u00f3pase a unha altitude de 2700 m s. n. m., situ\u00e1ndose entre os pisos t\u00e9rmicos fr\u00edo e p\u00e1ramo.\nL\u00edmites.\nGuasca limita polo norte con Tocancip\u00e1 e Guatavita, polo leste con Jun\u00edn, polo sur con La Calera e polo oeste con Tocancip\u00e1 e Sop\u00f3.\nToponimia.\nSegundo es atopa na gram\u00e1tica da lingua muisca, de Frei Bernardo de Lugo, impresa en 1619, Guasca \u00e9 un top\u00f3nimo de orixe muisca, composto de dous voc\u00e1bulos: \"gua\" (serra), e \"shuca\" (saia).\nHistoria.\nNa \u00e9poca precolombiana, o territorio do actual concello de Guasca estivo habitado polos muiscas. Guasca pertenc\u00eda \u00f3 territorio dominado polo cacique de Guatavita, do cal era lugartenente o cacique de Guasca."}
{"id": "470616", "revid": "98629", "url": "https://gl.wikipedia.org/wiki?curid=470616", "title": "Cristina Pol Garc\u00eda", "text": "Cristina Pol Garc\u00eda, nada en Madrid o 24 de xullo de 1893 e finada na Coru\u00f1a o 23 de setembro de 1976, foi unha mestra e inspectora de educaci\u00f3n galega.\nTraxectoria.\nEstudou maxisterio na Escola Normal de Pontevedra, obtendo o t\u00edtulo de grao superior en 1911. Foi nomeada inspectora de Ensino Primario da provincia da Coru\u00f1a en 1920. Co seu marido Manuel D\u00edaz Rozas e outros crearon en 1932 a Sociedad Paidol\u00f3gica Gallega e tam\u00e9n co marido fixeron estudos para seguir o desenvolvemento de xemelgos univitelinos da provincia da Coru\u00f1a nos anos trinta. Militante do Partido Galeguista, foi secretaria do Seminario de Estudos Galegos. Co golpe de Estado do 18 de xullo de 1936 foi separada do servizo e suspendida de emprego e soldo. Foi desterrada a \u00c1vila co seu home. Rehabilitada, nos anos sesenta foi inspectora de ensino primario en Oviedo.\nVida persoal.\nCasou con Manuel D\u00edaz Rozas."}
{"id": "470617", "revid": "6", "url": "https://gl.wikipedia.org/wiki?curid=470617", "title": "H0", "text": ""}
{"id": "470619", "revid": "56817", "url": "https://gl.wikipedia.org/wiki?curid=470619", "title": "Constante de Hubble", "text": "A constante de Hubble, designada como H0, \u00e9 o par\u00e1metro fundamental da lei de Hubble. O seu significado \u00e9 a raz\u00f3n da velocidade actual de separaci\u00f3n entre galaxias distantes e a s\u00faa distancia de separaci\u00f3n. O seu inverso \u00e9 proporcional \u00e1 idade estimada do universo. Est\u00edmase entre 67,4 km\u00b7s\u22121\u00b7Mpc\u22121 (medida m\u00e1is aceptada) e 74,03\u00a0km\u00b7s\u22121\u00b7Mpc\u22121, estando en 2019 diversos equipos, con diferentes t\u00e9cnicas, ocupados en corroborar un ou outro resultado."}
{"id": "470622", "revid": "88215", "url": "https://gl.wikipedia.org/wiki?curid=470622", "title": "Rep\u00fablica de Croacia", "text": ""}
{"id": "470625", "revid": "85894", "url": "https://gl.wikipedia.org/wiki?curid=470625", "title": "Carlos Polo L\u00f3pez-Berdeal", "text": "Carlos Polo L\u00f3pez-Berdeal, nado en Mondo\u00f1edo en 1905 e finado en Ferrol o 31 de maio de 1975, foi un sacerdote e escritor galego.\nTraxectoria.\nEstudou no Seminario de Mondo\u00f1edo. Foi p\u00e1rroco de Lago (Xove). Foi nomeado coadxutor de san Xuli\u00e1n de Ferrol en 1938. Foi director do Coleg\u00edo Academia Masd\u00edas. Foi capell\u00e1n da Armada e en 1959 foi nomeado notario eclesi\u00e1stico da Xurisdici\u00f3n Central e da Frota. Pronunciou m\u00faltiples conferencias e colaborou en moitos xornais galegos e da emigraci\u00f3n como \"El Heraldo Gallego\", \"Vallibria\", \"Faro de Vigo\", ... "}
{"id": "470628", "revid": "5132", "url": "https://gl.wikipedia.org/wiki?curid=470628", "title": "Mateo S\u00e1nchez P\u00e9rez", "text": "Mateo S\u00e1nchez P\u00e9rez, nado o 18 de xu\u00f1o de 1999 en Lugo, \u00e9 un ex xogador profesional de baloncesto galego. Ocupaba a posici\u00f3n de ala cunha altura de 1,93 metros. \u00c9 fillo do ex-baloncestista Manel S\u00e1nchez."}
{"id": "470630", "revid": "27155", "url": "https://gl.wikipedia.org/wiki?curid=470630", "title": "Clangula", "text": ""}
{"id": "470631", "revid": "27155", "url": "https://gl.wikipedia.org/wiki?curid=470631", "title": "Parrulo rabudo", "text": ""}
{"id": "470632", "revid": "27155", "url": "https://gl.wikipedia.org/wiki?curid=470632", "title": "Clangula hyemalis", "text": ""}
{"id": "470634", "revid": "1888", "url": "https://gl.wikipedia.org/wiki?curid=470634", "title": "Rub\u00e9n Gotay Montalvo", "text": "Rub\u00e9n Gotay Montalvo, nado en Santurce (San Xo\u00e1n, Porto Rico) en 1914 e finado en 2000, foi un escritor portorrique\u00f1o.\nTraxectoria.\nPortorrique\u00f1o de ascendencia galega. En 1936 era estudante de terceiro ano de Dereito na Universidade Central de Madrid. Identificado coa causa republicana, cando se produciu o golpe de Estado do 18 de xullo de 1936 participou na toma do Cuartel da Monta\u00f1a. F\u00edxose correspondente de guerra, foi responsable dun programa da radioemisora da Federaci\u00f3n Universitaria estudiantil Hispana nos sotos do pazo da ex-duquesa de San Carlos. Fixo cr\u00f3nicas para \"El Miliciano Gallego\". Foi un dos fundadores de \"Nueva Galicia\" e redactor xefe de \"Pasaremos\". Nos primeiros meses de 1937 incorporouse como correspondente-combatente ao Estado Maior da 11\u00aa Divisi\u00f3n do Ex\u00e9rcito do Centro ao mando de Enrique L\u00edster, e estivo nas frontes do Jarama, Brunete, Zaragoza, Teruel e nas retiradas do Ex\u00e9rcito Popular da Rep\u00fablica na fronte de Arag\u00f3n. Escrib\u00eda co pseud\u00f3nimo El J\u00edbaro. En xullo de 1938 abandonou Espa\u00f1a e escribiu unhas memorias co t\u00edtulo \"Mientras arde la hoguera. Apuntes de un corresponsal combatiente\", que se publicaron en Porto Rico en 1939. Ingresou o ex\u00e9rcito dos Estados Unidos de Am\u00e9rica e participou na segunda guerra mundial."}
{"id": "470640", "revid": "15490", "url": "https://gl.wikipedia.org/wiki?curid=470640", "title": "Pato rubio", "text": "O pato rubio, \"Netta rufina\", \u00e9 unha especie de ave anseriforme da familia Anatidae propia de Eurasia e o norte de \u00c1frica. Non se reco\u00f1ecen subespecies.\nDescrici\u00f3n.\n\u00c9 unha das aves an\u00e1tidas m\u00e1is rechamantemente coloreadas de Europa. Salienta pola s\u00faa gran cabeza redonda. Mide entre 45 e 54\u00a0cm de longo e entre 85 e 92\u00a0cm de envergadura, e adoita pesar entre 800 e 1500\u00a0g. O macho \u00e9 inconfundible coa s\u00faa prominente cabeza de cor casta\u00f1a alaranxada e o seu bico vermello. O pescozo e a maior parte do seu corpo son negros, exceptuando unha gran mancha branca que ocupa a parte central do seu flanco, e o dorso que \u00e9 pardo cincento como as coberteiras das s\u00faas \u00e1s. Presenta unha gran banda branca que abrangue todas as plumas de voo das \u00e1s, mentres que a beira anterior e a parte inferior das \u00e1s, ademais da punta da cola, tam\u00e9n son brancos. O iris dos ollos t\u00e9\u00f1enos de cor vermella. A femia \u00e9 de tons pardos claros, algo m\u00e1is escuros nas partes superiores. As s\u00faas meixelas abrancazadas contrastan co p\u00edleo pardo. O bico da femia \u00e9 anegrado coa punta alaranxada e os ollos casta\u00f1os. O macho en plumaxe de eclipse \u00e9 similar \u00e1 femia a\u00ednda que m\u00e1is escuro, e segue tendo o bico avermellado.\nO \u00fanico pato que ten un padr\u00f3n de plumaxe parecido ao do macho na s\u00faa \u00e1rea de distribuci\u00f3n \u00e9 o pato chup\u00f3n, pero este ten as \u00e1s e dorso abrancazados na s\u00faa totalidade, e o seu ventre \u00e9 branco, non s\u00f3 o flanco. Ademais, a\u00ednda que ten a cabeza e os ollos dunha cor similar, a cabeza do pato chup\u00f3n \u00e9 de forma triangular e o seu bico \u00e9 negro e gris, non rubio.\nTaxonom\u00eda e etimolox\u00eda.\nO pato rubio describiuno cientificamente o zo\u00f3logo alem\u00e1n Peter Simon Pallas en 1773, co nome de \"Anas rufina\", que en lat\u00edn significa 'pato de pelo rubio', en referencia \u00e1 cor vermella (rubia) da cabeza do macho. Posteriormente foi trasladado ao x\u00e9nero \"Netta\", creado por Johann Jakob Kaup en 1829. \u00c9 unha especie monot\u00edpica, \u00e9 dicir, non se reco\u00f1ecen subespecies diferenciadas.\nA etimolox\u00eda do nome do seu x\u00e9nero \u00e9 simple, \"Netta\" \u00e9 a palabra do grego antigo que significa 'pato'. O seu nome espec\u00edfico \"rufina\" procede do termo latino \"rufus\", que significa 'rubio' (de pelo vermello), co engadido da terminaci\u00f3n feminizadora \"-ina\" (posto que tanto \"anas\" coma \"netta\" son femininas).\nDistribuci\u00f3n e h\u00e1bitat.\nCr\u00eda en lagos e lagoas de latitudes temperadas de Europa e Asia occidental e central. A maior\u00eda das s\u00faas poboaci\u00f3ns son migratorias. Pasa o inverno no sur de Europa e Asia e o norte de \u00c1frica. En Galicia \u00e9 un invernante escaso. Durante a migraci\u00f3n e o seu per\u00edodo de invernante tam\u00e9n se pode encontrar en estuarios, deltas, marismas e outros h\u00e1bitats costeiros.\nComportamento.\nAlim\u00e9ntase principalmente de plantas acu\u00e1ticas, inclu\u00eddas as s\u00faas ra\u00edces e sementes, a\u00ednda que complementa a s\u00faa dieta con invertebrados como moluscos e pequenos anfibios e peixes.\nA \u00e9poca de cr\u00eda ten lugar entre abril e agosto. Constr\u00fae o seu ni\u00f1o no chan xunto \u00e1 beira da auga ou sobre balsas de vexetaci\u00f3n flotante. Incuba durante uns 26 a 28 d\u00edas unha posta de entre 6 e 12 ovos de cor verde clara. Mentres a femia incuba e coida das cr\u00edas os machos mudan por completo a plumaxe perdendo a capacidade de voar durante un mes, un per\u00edodo que pasan agochados entre a vexetaci\u00f3n palustre a maior parte dol tempo. As femias realizan a muda un mes despois, cando as s\u00faas cr\u00edas est\u00e1n emplumando."}
{"id": "470645", "revid": "27155", "url": "https://gl.wikipedia.org/wiki?curid=470645", "title": "Netta rufina", "text": ""}
{"id": "470660", "revid": "89787", "url": "https://gl.wikipedia.org/wiki?curid=470660", "title": "Os intocables de Eliot Ness", "text": "Os intocables de Eliot Ness (en ) \u00e9 un filme estadounidense de 1987 dirixido por Brian De Palma, producido por Art Linson, escrito por David Mamet, que est\u00e1 baseado no libro do mesmo nome (1957). Est\u00e1 protagonizado por Kevin Costner, Charles Martin Smith, Andy Garc\u00eda, Robert De Niro e Sean Connery, e conta a historia de Eliot Ness (Costner) como parte do equipo dos \"Intocables\" que levaron a Al Capone (De Niro) perante a xustiza durante a Lei seca. A banda sonora foi composta por Ennio Morricone e ga\u00f1ou un Premio Grammy.\n\"Os intocables de Eliot Ness\" estreouse na cidade de Nova York o 2 de xu\u00f1o de 1987, e nos Estados Unidos o 3 de xu\u00f1o. O filme recadou m\u00e1is de 106,2 mill\u00f3ns de d\u00f3lares en todo o mundo e recibiu valoraci\u00f3ns positivas por parte da cr\u00edtica. Estivo nomeado a catro Premios Oscar; Connery ga\u00f1ou o Oscar \u00f3 mellor actor secundario.\nFoi emitido na Televisi\u00f3n de Galicia o 30 de marzo de 1996."}
{"id": "470662", "revid": "23204", "url": "https://gl.wikipedia.org/wiki?curid=470662", "title": "Beltr\u00e1n, Cundinamarca", "text": "Beltr\u00e1n \u00e9 un concello que se atopa no oeste do departamento de Cundinamarca (Colombia), a beiras do r\u00edo Magdalena, na provincia de Magdalena Centro; dista a 212 km por estrada de Bogot\u00e1. Ocupa unha \u00e1rea de 211\u00a0km\u00b2 e limita polo norte co concello de San Juan de Rioseco, polo leste, co mesmo e cos concellos de Pul\u00ed e Jerusal\u00e9n, polo sur co de Guataqu\u00ed, e polo leste co municipio de Ambalema, no departamento do Tolima. Forman parte do concello o correxemento de Gramalotal e a Inspecci\u00f3n de Polic\u00eda de Paquil\u00f3.\nHistoria.\nNa \u00e9poca precolombiana, o territorio do actual municipio de Beltr\u00e1n estivo habitado polos ind\u00edxenas panches, feroces inimigos dos muiscas (onde houbo un casar\u00edo de nome Colombayma). En 1539 o encomendeiro Baltazar Maldonado foi o primeiro que en compa\u00f1\u00eda de 150 homes fixo unha traves\u00eda polo r\u00edo Magdalena e descubriu este sitio, habitado polos panches. En 1670, situado sobre a beira esquerda do r\u00edo, figuraba como pobo de indios de Ambalema, e estaba a cargo do encomendeiro Francisco F\u00e9lix Beltr\u00e1n. O seu nome aborixe non era Beltr\u00e1n sen\u00f3n m\u00e1is ben poder\u00eda ser Colombayma."}
{"id": "470663", "revid": "1131", "url": "https://gl.wikipedia.org/wiki?curid=470663", "title": "Maison des Babayagas", "text": "A maison des Babayagas \u00e9 unha creaci\u00f3n orixinal de residencia para mulleres maiores situada en Montreuil (Seine-Saint-Denis), cuxa dese\u00f1adora foi Th\u00e9r\u00e8se Clerc, activista feminista francesa.\nConcepto.\nCunha perspectiva diferente sobre o envellecemento, a Maison des Babayagas, que reco\u00f1ece no seu nome a figura de Baba Iag\u00e1, unha vella bruxa dun conto ruso, constit\u00fae un proxecto particularmente innovador. Foi concibido como un \"fogar anti-xubilaci\u00f3n\" permit\u00edndolles \u00e1s mulleres que viven nel coidarse e axudarse mutuamente para envellecer ben.\nLiderado por unha asociaci\u00f3n, pretende ser un lugar para vivir que favoreza a autonom\u00eda e a democracia participativa. Ademais, est\u00e1 acompa\u00f1ado dunha universidade popular, UNISAVIE.\nRealizaci\u00f3n.\nTh\u00e9r\u00e8se Clerc comezou a pensar niso en 1995, logo da morte da s\u00faa nai. O proxecto, moi avanzado en 2003, no medio dun ano de vaga de calor, enfrontouse a numerosas dificultades, particularmente en termos de financiamento. Non obstante, acabou grazas \u00e1 obstinaci\u00f3n de Th\u00e9r\u00e8se Clerc e ao apoio que recibiu. Os traballos comezaron en outubro de 2011 e a maison des Babayagas foi inaugurada en febreiro de 2013.\nO edificio de seis andares disp\u00f3n de vinte e un cuartos para mulleres con m\u00e1is de sesenta anos e catro para mozas con menos de trinta anos. As \u00e1reas com\u00fans acollen actividades abertas \u00e1s residentes, tales como obradoiros de dese\u00f1o.\nCarta.\nA base para a vida nesta comunidade intencional \u00e9 unha carta desenvolvida e escrita."}
{"id": "470665", "revid": "23204", "url": "https://gl.wikipedia.org/wiki?curid=470665", "title": "Cabrera, Cundinamarca", "text": "Cabrera, tam\u00e9n chamado San Jos\u00e9 de Cabrera, \u00e9 un concello do departamento de Cundinamarca (Colombia), que se atopa na provincia do Sumapaz, no sueste de Cundinamarca, a 144 km de Bogot\u00e1. O concello \u00e9 co\u00f1ecido como \u00abA Porta do Sumapaz\u00bb.\nHistoria.\nNon se co\u00f1ece con certeza a localizaci\u00f3n do poboado aborixe, pero s\u00e1bese que, na \u00e9poca precolombiana, parte do territorio do actual concello de Cabrera estivo habitado polos ind\u00edxenas sutagaos e polos muiscas, que estaban emparentados etnicamente cos sutagaos. O dif\u00edcil acceso a certas zonas non permitiu que durante a colonia espa\u00f1ola os visitadores da Real Audiencia de Santaf\u00e9 de Bogot\u00e1 chegasen at\u00e9 os casar\u00edos de Machamba e Sumapaz. Tampouco puideron chegar os encomendeiros de Pandi. No territorio de Cabrera existiu un cemiterio ancestral con pictogramas e tumbas ind\u00edxenas.\nAt\u00e9 antes da Guerra do Mil D\u00edas, o territorio total de Cabrera pertenceu \u00e1 familia Pardo Rocha, pero logo da guerra, o territorio foi reorganizado, e o 31 de agosto de 1910 foi fundado o concello de Cabrera polos se\u00f1ores Urias Romero Rojas, Jos\u00e9 Romero Rojas, Lino Palacios, Fidel Baquero e Aurelio Hilario, quen lle puxeron o nome \u00f3 concello na honra do Xeneral Cabrera, quen participou na guerra xunto \u00f3 Xeneral Rafael Uribe Uribe.\nAtaque das FARC contra Cabrera.\nO m\u00e9rcores 20 de agosto de 1997, as frontes 52 e 55 da guerrilla das FARC atacaron o centro do concello de Cabrera, asasinaron a dous polic\u00edas, asaltaron a Caixa Agraria (de onde roubaron 80 mill\u00f3ns de pesos), deixaron avariada a Alcald\u00eda Municipal e destru\u00edron a maior\u00eda de locais comerciais da poboaci\u00f3n. O ataque produciuse mentres os habitantes do concello v\u00edan o partido de f\u00fatbol Colombia vs. Bolivia. O ataque, \u00f3 mando dun comandante guerrilleiro co\u00f1ecido como \"Jairo\", prologouse at\u00e9 as 3 da ma\u00f1\u00e1. O total de guerrilleiros foi de 250, a maior\u00eda mulleres e menores de 12 anos. O outro d\u00eda, os guerrilleiros deixaron minadas as entradas de acceso \u00e1 vila con minas antipersoas; unha delas cobrou a vida a un campesi\u00f1o de 33 anos. O comando de polic\u00eda quedou destru\u00eddo, e os guerrilleiros aproveitaron para roubar 10 fus\u00eds. Catro axentes de polic\u00eda quedaron feridos."}
{"id": "470667", "revid": "46362", "url": "https://gl.wikipedia.org/wiki?curid=470667", "title": "Comunidade intencional", "text": "Comunidade intencional, tam\u00e9n co\u00f1ecida por asociativismo voluntario, primeiramente apuntada por Charles Fourier na constituci\u00f3n das comunidades intencionais co\u00f1ecidas como falansterios, \u00e9 considerada unha pr\u00e1ctica libertaria e por alg\u00fans como unha forma de activismo, que procura crear espazos e comunidades aut\u00f3nomas, cuxo obxectivo principal \u00e9 demostrar a posibilidade do anarquismo en canto pr\u00e1ctica coti\u00e1. Sit\u00faanse principalmente f\u00f3ra dos centros urbanos, a\u00ednda que tam\u00e9n dentro.\nPode ser tam\u00e9n, simplemente, denominado comunalismo e ten orixes anteriores en comunidades cristi\u00e1s, que tam\u00e9n se autodenominan comunistas, a\u00ednda que estivesen moi distantes dos conceptos marxistas de inicios do s\u00e9culo XXI e moi pr\u00f3ximas dos conceptos do anarquismo, practicamente id\u00e9nticos aos seus, a non ser en relaci\u00f3n \u00e1 crenza relixiosa.\nFalansterio.\nFalansterio era a denominaci\u00f3n das comunidades intencionais idealizadas polo fil\u00f3sofo franc\u00e9s Charles Fourier. Consist\u00edan en grandes construci\u00f3ns comunais que reflectir\u00edan unha organizaci\u00f3n harm\u00f3nica e descentralizada onde cada un traballar\u00eda conforme \u00e1s s\u00faas paix\u00f3ns e vocaci\u00f3ns.\nOrixe.\nM\u00e1is que ning\u00fan outro pensador do seu tempo, Charles Fourier tratou de resolver todos os problemas da sociedade a trav\u00e9s da elaboraci\u00f3n dun complexo sistema de organizaci\u00f3n social no cal toda persoa, actividade ou cousa ocupaba anticipadamente un lugar ben determinado. Fourier part\u00eda da crenza de que o ser humano \u00e9 intrinsecamente bo, porque \u00e9 o depositario dunha harmon\u00eda natural que reflicte a propia harmon\u00eda do universo. O problema resid\u00eda na sociedade existente, que imped\u00eda o desenvolvemento completamente libre das calidades do ser humano.\nNos inicios do s\u00e9culo XXI.\nEn outubro de 2015, un censo feito pola \"Fellowship for Intentional Community\", indicaba a existencia de 2.717 comunidades intencionais en todo o mundo, das cales 463 ser\u00edan ecoaldeas."}
{"id": "470669", "revid": "89787", "url": "https://gl.wikipedia.org/wiki?curid=470669", "title": "Maryam Salama", "text": "Maryam Ahmed Salama, nada en Tr\u00edpoli en 1965, \u00e9 unha escritora libia, citada como \"a luz que gu\u00eda unha nova xeraci\u00f3n de escritoras libias\". Os seus relatos de ficci\u00f3n est\u00e1n baseados na posici\u00f3n da muller na sociedade libia contempor\u00e1nea.\nTraxectoria.\nEn 1987 graduouse en Literatura e Cultura na Universidade de Tr\u00edpoli. Traballa como tradutora no Proxecto Cidade Vella en Tr\u00edpoli, con \u00e9nfase nos estudos hist\u00f3ricos.\nAs s\u00faas obras en prosa e verso foron publicadas en revistas e xornais de Libia e dos pa\u00edses de lingua \u00e1rabe, especialmente tras a flexibilizaci\u00f3n das leis de censura no seu pa\u00eds na d\u00e9cada de 1990. En 2012 participou no Festival Internacional de Poes\u00eda de Tr\u00edpoli, organizado por Ashur Etwebi e Khaled Mattawa, o primeiro evento desas caracter\u00edsticas celebrado no pa\u00eds tras a ca\u00edda de Muamar al-Qadafi."}
{"id": "470670", "revid": "88215", "url": "https://gl.wikipedia.org/wiki?curid=470670", "title": "Rep\u00fablica de Cuba", "text": ""}
{"id": "470671", "revid": "23204", "url": "https://gl.wikipedia.org/wiki?curid=470671", "title": "Cachipay", "text": "Cachipay \u00e9 un concello de Cundinamarca (Colombia), que se atopa na provincia do Tequendama, a 50\u00a0km de Bogot\u00e1.\nXeograf\u00eda.\nToda a Provincia do Tequendama at\u00f3pase sobre a vertente occidental da Cordilleira Oriental; \u00e9 un terreo abrupto. Cachipay at\u00f3pase sobre a zona m\u00e1is monta\u00f1osa, o seu centro urbano mesmo \u00e9 monta\u00f1oso. A totalidade dos seus 56\u00a0km\u00b2 at\u00f3panse en zonas escarpadas de vales, outeiros e monta\u00f1as. Entre os seus outeiros dest\u00e1case a \"Cordillera del Frisol\" que forma os l\u00edmites co municipio de La Mesa. Al\u00ed sit\u00faanse o \"Alto del Frisol\", doutra banda p\u00f3dese sinalar \"El Alto e Cuchilla del \u00c1guila\", que forman a fronteira con Anolaima e o \"Cerro de Tablanca\" en l\u00edmites con Zipac\u00f3n.\nHistoria.\nO territorio de Cachipay estivo habitado en \u00e9pocas prehisp\u00e1nicas polos ind\u00edxenas panches da familia caribe, tribo dos anolaimas, grupo belicoso que viviu continuos enfrontamentos cos muiscas da sabana de Bogot\u00e1, aos que arrasaron durante moitos anos.\nGonzalo Jim\u00e9nez de Quesada chegou \u00e1 Sabana de Bogot\u00e1 en 1538 e someteu \u00f3s muiscas trala morte do Zipa Tisquesusa en Facatativ\u00e1. O novo Zipa, Sagipa, acordou uha alianza co irm\u00e1n do adiantado, para someter \u00f3s panches. A expedici\u00f3n de espa\u00f1ois e muiscas levouse a cabo, e a pesar da feroz resistencia panche foron sometidos trala batalla de Tocarema o 20 de agosto de 1538 pola superior tecnolox\u00eda armamentista, a natureza desco\u00f1ecida da p\u00f3lvora, os cabalos e os cans adestrados dos peninsulares."}
{"id": "470672", "revid": "23204", "url": "https://gl.wikipedia.org/wiki?curid=470672", "title": "Caparrap\u00ed", "text": "Caparrap\u00ed, oficialmente Villa de Caparrap\u00ed, \u00e9 un concello colombiano do departamento de Cundinamarca, que se atopa na provincia de Bajo Magdalena, a 172 km \u00f3 noroeste de Bogot\u00e1. A temperatura media anual \u00e9 de 23 \u00b0C e a altitude media da cabeceira municipal \u00e9 de 1271 m s. n. m.\nToponimia.\nO top\u00f3nimo \u00ab\"Caparrap\u00ed\"\u00bb, en lingua colima, quere dicir \u00abhabitante dos barrancos\u00bb, e prov\u00e9n das palabras caparra, \u00abbarranco\u00bb e \"pi\", \u00abhabitante\u00bb.\nHistoria.\nO asentamento dos ind\u00edxenas caparrap\u00eds estaba na confluencia da crebada Guatach\u00ed co r\u00edo Negro, distante do lugar actual.\nNos primeiros d\u00edas de 1560, Antonio de Toledo fundou e poboou a Vila de Caparrap\u00ed por orde de Real Audiencia de Santaf\u00e9 de Bogot\u00e1, no outeiro deste nome. A fundaci\u00f3n tam\u00e9n se lle atrib\u00fae a Guti\u00e9rrez de Ovalle en 1562 cando trasladou a localizaci\u00f3n de La Palma. Estas fundaci\u00f3ns ref\u00edrense a La Palma, nos diferentes sitios que estivo, mais non a Caparrap\u00ed, que non foi vila sen\u00f3n \"pobo de indios\"."}
{"id": "470673", "revid": "98629", "url": "https://gl.wikipedia.org/wiki?curid=470673", "title": "Primeiro ministro de Cuba", "text": "O Presidente do Consello de Ministros de Cuba, antes chamado Primeiro ministro entre 1940 e 1976, \u00e9 o xefe de goberno da Rep\u00fablica de Cuba.\nSegundo a Constituci\u00f3n cubana de 1940, que creou dito cargo, correspond\u00edalle a funci\u00f3n de axudar ao Presidente da Rep\u00fablica. Era designado xunto co resto dos membros do Consello de Ministros polo presidente da Rep\u00fablica. O primeiro ministro e o Consello de ministros eran responsables das s\u00faas acci\u00f3ns ante calquera das d\u00faas c\u00e1maras do Congreso (c\u00e1mara dos deputados e do Senado). Calquera c\u00e1mara lle pod\u00eda retirar a s\u00faa confianza.\nNa Constituci\u00f3n cubana de 1976, o Consello de Ministros \u00e9 o responsable da administraci\u00f3n do Estado e constit\u00fae o goberno. Est\u00e1 dirixido polo presidente da Rep\u00fablica, que \u00e1 s\u00faa vez \u00e9 o presidente do Consello de Ministros.\nEn abril de 2019, entrou en vigor unha nova Constituci\u00f3n de Cuba, que recupera os cargos de Presidente da Rep\u00fablica e Primeiro ministro. Est\u00e1 previsto que a elecci\u00f3n do novo primeiro ministro se realice antes de que remate o ano 2019."}
{"id": "470674", "revid": "23204", "url": "https://gl.wikipedia.org/wiki?curid=470674", "title": "Carmen de Carupa", "text": "Carmen de Carupa \u00e9 un concello de Cundinamarca (Colombia), que se atopa na provincia de Valle de Ubat\u00e9, a 88\u00a0km \u00f3 norte de Bogot\u00e1 (109\u00a0km por estrada). Non se ten co\u00f1ecemento de que en Carupa existise pobo ind\u00edxena. Por al\u00ed pasaban os tausas e ubat\u00e9s que comercializaban co sal cos turtur e outras tribos muzos. O 12 de xaneiro de 1807 Jos\u00e9 Joaqu\u00edn Urdaneta solicitou a Curia para a elecci\u00f3n en Viceparroqu\u00eda do casar\u00edo da Mesa de Carupa."}
{"id": "470675", "revid": "88215", "url": "https://gl.wikipedia.org/wiki?curid=470675", "title": "Presidente do Consello de Ministros de Cuba", "text": ""}
{"id": "470677", "revid": "23204", "url": "https://gl.wikipedia.org/wiki?curid=470677", "title": "Chaguan\u00ed", "text": "Chaguan\u00ed \u00e9 un concello do departamento de Cundinamarca (Colombia), que se atopa na provincia de Magdalena Centro, a 121\u00a0km de Bogot\u00e1. Chaguan\u00ed \u00e9 co\u00f1ecido como \u00abA Terra de Cupido\u00bb polo \"Festival do Solteiro\" que se realiza no mes de maio.\nToponimia.\nO top\u00f3nimo de Chaguan\u00ed, en lingua panche, significa \u00abhome do cerro de ouro\u00bb.\nHistoria.\nNa \u00e9poca precolombiana, o territorio do actual concello de Chaguan\u00ed estivo habitado polos panches, cuxas terras foron conquistadas por Hern\u00e1n Venegas Carrillo en 1543, de paso para Mariquita. O poboado colonial foi fundado o 6 de agosto de 1770 polo pai dominico frei Jos\u00e9 Ledo."}
{"id": "470679", "revid": "23204", "url": "https://gl.wikipedia.org/wiki?curid=470679", "title": "Chipaque", "text": "Chipaque \u00e9 un concello do departamento de Cundinamarca (Colombia), que se atopa na provincia de Oriente, a 14\u00a0km de Bogot\u00e1 pola autoestrada Bogot\u00e1 - Villavicencio. Chipaque en \"muysccubun\" (lingua muisca) quere dicir \u00abbosque do noso pai\u00bb."}
{"id": "470681", "revid": "89787", "url": "https://gl.wikipedia.org/wiki?curid=470681", "title": "Cotov\u00eda cristada", "text": "A cotov\u00eda cristada ou cotov\u00eda dos cami\u00f1os (Galerida cristata) \u00e9 unha especie de cotov\u00eda que se distingue doutras especies similares por ter unha crista de plumas que ergue durante as exhibici\u00f3ns territoriais ou de cortexo ou cando canta. \u00c9 com\u00fan na Europa continental, a\u00ednda que en Galicia \u00e9 nativa pero non moi com\u00fan, e vive tam\u00e9n no norte de \u00c1frica e en partes do oeste de Asia e a China. \u00c9 unha ave non migratoria, pero pode encontrarse ocasionalmente como ave errante en zonas no l\u00edmite da s\u00faa \u00e1rea como Gran Breta\u00f1a.\nTaxonom\u00eda e sistem\u00e1tica.\nA cotov\u00eda cristada foi descrita orixinalmente por Carl Linnaeus no seu traballo do s\u00e9culo XVIII \"Systema Naturae\". Clasificouna no x\u00e9nero \"Alauda\", pero o naturalista alem\u00e1n Friedrich Boie situouna no novo x\u00e9nero \"Galerida\" en 1821. Colin Harrison recomendou pasar de novo as especies dos x\u00e9neros \"Galerida\" e \"Lullula\" a \"Alauda\" en 1865 debido \u00e1 falta de caracter\u00edsticas definitorias. O nome cient\u00edfico actual deriva do lat\u00edn, xa que \"Galerida\" era o nome que lle daban os latinos a esta ave, de \"galerum\", 'gorra' e \"cristata\", 'cristada'. Alban Guillaumet e colegas sinalaron as caracter\u00edsticas distintivas das poboaci\u00f3ns do Magreb (as que viven nas partes m\u00e1is secas de Marrocos e Tunisia te\u00f1en bicos m\u00e1is longos, mentres que as aves m\u00e1is costeiras do norte te\u00f1en os bicos m\u00e1is curtos t\u00edpicos das subespecies europeas). Os autores tomaron e analizaron mostras do ADN mitocondrial e atoparon que eran distintas xeneticamente.\nAnteriormente, a cotov\u00eda do Magreb \"Galerida macrorhyncha\" era considerada unha subespecie da cotov\u00eda cristada.\nSubespecies.\nReco\u00f1\u00e9cense 33 subespecies, que son: \nDescrici\u00f3n.\n\u00c9 unha cotov\u00eda bastante pequena, aproximadamente do mesmo tama\u00f1o que a \"Alauda arvensis\", pero m\u00e1is curta en conxunto e con m\u00e1is volume na cabeza e corpo, e con aparencia similar, cunha altura de 17\u00a0cm e unha envergadura alar de 29 a 38\u00a0cm, e cun peso entre 37 e 55\u00a0g. \u00c9 un paxaro pequeno marr\u00f3n con cola curta e plumas externas marr\u00f3ns claras. O macho e a femia non presentan grandes diferenzas, pero os individuos xoves te\u00f1en mais manchas no dorso que os adultos. A s\u00faa plumaxe \u00e9 suave pero escasa e parece abrancazado. A distintiva crista pola que recibe o seu nome \u00e9 moi evidente en todo momento pero est\u00e1 mais ergueita durante as exhibici\u00f3ns territoriais e de cortexo e cando canta. En voo mostra unhas partes inferiores avermelladas. Comparte moitas caracter\u00edsticas coa \"Galerida theklae\", e as principais distinci\u00f3ns entre elas son o bico, as manchas marr\u00f3ns m\u00e1is escuras na \"G. theklae\" e as partes inferiores grises presentes nos esp\u00e9cimes europeos.\nDistribuci\u00f3n e h\u00e1bitat.\nA cotov\u00eda cristada reprod\u00facese na maior\u00eda das zonas temperadas de Eurasia desde Portugal ata o nordeste da China e leste da India e en \u00c1frica cara ao sur ata N\u00edxer. Non \u00e9 un paxaro migratorio, sen\u00f3n sedentario, e s\u00f3 aparece raramente como errante ou accidental en sitios f\u00f3ra da s\u00faa \u00e1rea normal, como Gran Breta\u00f1a, malia reproducirse en zonas tan pr\u00f3ximas como o norte de Francia. A\u00ednda que esta ave non se encontra normalmente en Escandinavia hoxe en d\u00eda, \u00e1top\u00e1base en Suecia ata a d\u00e9cada de 1990, e hai fontes que informan da observaci\u00f3n de seis exemplares en 1992 antes de desaparecer completamente dese pa\u00eds en 1993. Tam\u00e9n desapareceu doutros pa\u00edses europeos, como Noruega (1972), Luxemburgo (1973) e Su\u00edza (d\u00e9cada de 1980).\n\u00c9 un paxaro com\u00fan de campos abertos e secos e \u00e9 frecuente velo en beiras de estradas e cami\u00f1os ou en campos de cereais, a\u00ednda que tam\u00e9n ocupa pequenas zonas areosas ao longo de v\u00edas de ferrocarril, peiraos e aer\u00f3dromos.\nComportamento.\n\u00c9 unha ave canora, e a s\u00faa canci\u00f3n \u00e9 un trilo l\u00edquido. Canta en voo desde o alto do ceo, a uns 30 a 60\u00a0m sobre o chan. A especie relacionada \"Alauda arvensis\" (laverca com\u00fan) mostra un comportamento similar pero tam\u00e9n canta durante o seu ascenso, mentres que a cotov\u00eda cristada canta s\u00f3 desde as alturas ou no chan. O seu padr\u00f3n de voo \u00e9 un exemplo de locomoci\u00f3n ondulatoria en aves.\nReproduci\u00f3n.\nAni\u00f1a en pequenas depresi\u00f3ns no chan, a mi\u00fado en p\u00e1ramos e nas contornas das cidades. Os seus ni\u00f1os son estruturas pouco ordenadas compostas principalmente por herbas mortas e ra\u00edces. Pon dunha vez de tres a cinco ovos marr\u00f3ns con finas manchas, similares aos da laverca com\u00fan e choca os ovos durante 11 ou 12 d\u00edas. Igual que pasa coa maior\u00eda das cotov\u00edas ou lavercas, as cr\u00edas abandonan axi\u00f1a o ni\u00f1o, en s\u00f3 uns oito d\u00edas, e b\u00f3tanse a voar aos 15 ou 16 d\u00edas de idade. Xeralmente cr\u00edan d\u00faas veces ao ano.\nAlimentaci\u00f3n.\nSon aves esencialmente vexetarianas, que comen principalmente grans de cereais e outras sementes, como as de centeo, trigo e cebada, pero tam\u00e9n insectos, especialmente escaravellos, e a comida at\u00f3pana buscando no chan ou escavando. As cr\u00edas son alimentadas polos dous proxenitores e xeralmente deixan o ni\u00f1o antes de que poidan voar e empezan a procurarse a comida eles mesmos.\nStatus.\nNa Lista vermella da IUCN est\u00e1 considerada como en situaci\u00f3n \"pouco preocupante\", o que signifia que non est\u00e1 ameazada de extinci\u00f3n actualmente. As estimaci\u00f3ns sobre a poboaci\u00f3n global de individuos maduros desta especie \u00e9 de entre 22\u00a0000\u00a0000 e 91\u00a0200\u00a0000. As cifras para Europa son menos variadas, con estimaci\u00f3ns do n\u00famero de parellas reprodutoras entre 3\u00a0600\u00a0000 e 7\u00a0600\u00a0000, ou a de individuos entre 7\u00a0200\u00a0000 e 15\u00a0200\u00a0000. En Europa, a tendencia desde 1982 \u00e9 dun declive global da poboaci\u00f3n, do que se deduciu que a especie est\u00e1 en declive mundialmente."}
{"id": "470682", "revid": "27155", "url": "https://gl.wikipedia.org/wiki?curid=470682", "title": "Cotov\u00eda dos cami\u00f1os", "text": ""}
{"id": "470683", "revid": "27155", "url": "https://gl.wikipedia.org/wiki?curid=470683", "title": "Galerida cristata", "text": ""}
{"id": "470684", "revid": "23204", "url": "https://gl.wikipedia.org/wiki?curid=470684", "title": "Granada, Cundinamarca", "text": "Granada \u00e9 un concello do departamento de Cundinamarca (Colombia), que se atopa na provincia do Sumapaz, a 18 km \u00f3 suroeste do Distrito Capital de Bogot\u00e1. Ten unha altitude m\u00ednima de 1800 m s. n. m. e m\u00e1xima de 3000 m s. n. m."}
{"id": "470685", "revid": "23204", "url": "https://gl.wikipedia.org/wiki?curid=470685", "title": "San Juan de Rioseco", "text": "San Juan de Rioseco \u00e9 un concello do departamento de Cundinamarca (Colombia), que se atopa na provincia de Magdalena Centro, da cal \u00e9 a capital. At\u00f3pase a 117 km de Bogot\u00e1, e a unha altitude de 1303 m s. n. m.\nHistoria.\nNa \u00e9poca precolombiana, o territorio do actual concello de San Juan de Rioseco estivo habitado polos ind\u00edxenas panches, cuxas terras foron conquistadas polo capit\u00e1n espa\u00f1ol Hern\u00e1n Venegas Carrillo en 1543."}
{"id": "470687", "revid": "88215", "url": "https://gl.wikipedia.org/wiki?curid=470687", "title": "Alianza Bolivariana para as Am\u00e9ricas", "text": ""}
{"id": "470688", "revid": "23204", "url": "https://gl.wikipedia.org/wiki?curid=470688", "title": "Jerusal\u00e9n, Cundinamarca", "text": "Jerusal\u00e9n \u00e9 un concello colombiano do departamento de Cundinamarca, que se atopa na provincia do Alto Magdalena, a 113\u00a0km \u00f3 suroeste de Bogot\u00e1.\nHistoria.\nO poboado formouse cara a 1865 na antiga facenda Casasviejas, que quedaba na ruta que os conquistadores seguiron de Tocaima a Guataqu\u00ed. Por lei do 12 de agosto de 1868 erixiuse a aldea de Casasviejas en xurisdici\u00f3n do Distrito de Guataqu\u00ed, coa denominaci\u00f3n de Jerusal\u00e9n, e defin\u00edronse os seus l\u00edmites."}
{"id": "470690", "revid": "98629", "url": "https://gl.wikipedia.org/wiki?curid=470690", "title": "Villa d'Este", "text": "A Villa d'Este \u00e9 unha vila do s\u00e9culo XVI en T\u00edvoli, preto de Roma, famosa polo seu xard\u00edn renacentista italiano na s\u00faa ladeira en socalcos, especialmente pola s\u00faa profusi\u00f3n de fontes. Agora \u00e9 un museo do estado italiano e est\u00e1 catalogado como Patrimonio da humanidade da UNESCO.\nHistorial.\nA vila foi encargada polo cardeal Ippolito II d'Este (1509-1572), segundo fillo de Alfonso I d'Este, o duque de Ferrara e neto do papa Alexandre VI, xunto con Lucrezia Borgia. A familia Este fora se\u00f1ores de Ferrara desde 1393 e era famosa como mecenas das artes e dos estudosos humanistas do Renacemento. Como segundo fillo, Ippolito estaba destinado a unha carreira na igrexa, foi nomeado arcebispo de Mil\u00e1n cando s\u00f3 ti\u00f1a dez anos. \u00c1 idade de 27 anos, foi enviado \u00e1 corte francesa, onde foi asesor do rei franc\u00e9s, Francisco I, e en 1540 foi membro do Consello privado do rei. \u00c1 idade de trinta anos, por petici\u00f3n do rei, o papa Paulo III converteu a d'Este nun cardeal. Grazas \u00e1s s\u00faas conexi\u00f3ns eclesi\u00e1sticas e reais, converteuse nun dos cardeais m\u00e1is ricos da \u00e9poca, cunha renda anual estimada en 120.000 'scudi'. Foi un fastuoso mecenas das artes, apoiando entre outros ao escultor Benvenuto Cellini, ao m\u00fasico Pierluigi da Palestrina e ao poeta Torquato Tasso. A\u00ednda que a s\u00faa renda era enorme, el sempre estaba endebedado. O novo rei franc\u00e9s, Henrique II, mandouno como enviado a Roma, onde xogou un papel fundamental na vida social e pol\u00edtica da cidade. Parec\u00eda destinado a converterse en Papa e usou todo o seu di\u00f1eiro e influencia para ese obxectivo, pero no momento da Reforma e do Concilio de Trento, o seu extravagante estilo de vida traballaba contra el.\nA s\u00faa primeira candidatura \u00e1 posici\u00f3n papal, en 1549, co apoio do rei franc\u00e9s, foi bloqueada polo emperador de Habsburgo. D'Este retirou pronto a s\u00faa propia candidatura, aprobou o candidato dos Habsburgo, e foi recompensado polo Colexio de Cardeais o 3 de decembro de 1549 coa posici\u00f3n de gobernador de T\u00edvoli. Este novo t\u00edtulo adaptouse a d'Este, porque xa era un apaixonado coleccionista de antig\u00fcidades, e deulle xurisdici\u00f3n sobre o sitio da vila de Hadriano e outros sitios que acababan de ser escavados. Non renunciou \u00e1 s\u00faa ambici\u00f3n de converterse en Papa. Foi cinco veces candidato a Papa, pero nunca foi seleccionado. \nT\u00edvoli era unha popular residencia de ver\u00e1n desde a antig\u00fcidade romana debido \u00e1 s\u00faa altitude, \u00e1s temperaturas m\u00e1is fr\u00edas e \u00e1 s\u00faa proximidade \u00e1 Vila Hadriana, a residencia de ver\u00e1n do emperador Hadri\u00e1n I. A posici\u00f3n de gobernador de T\u00edvoli vi\u00f1a cunha residencia oficial situada nun antigo convento da Orde de San Bieito, que fora constru\u00eddo no s\u00e9culo IX no sitio dunha antiga vila romana. En 1256 foi doada \u00e1 orde franciscana. A residencia non era o suficientemente grande para o enorme fogar dun cardeal tan destacado como d'Este, pero ti\u00f1a unha vista espectacular do campo de abaixo, inclu\u00edda a vila de Hadriano, e un abastecemento natural de auga para fontes e xard\u00edns. D'Este encargou a un destacado estudoso cl\u00e1sico, Pirro Ligorio, que estudara a vila Hadriana e outros xacementos romanos nas proximidades, para planificar unha nova vila e xard\u00edn que excedese todo o que os romanos constru\u00edran. Obtivo unha abundante subministraci\u00f3n de m\u00e1rmore e estatuaria das ru\u00ednas da vila de Hadriano. \nAdquir\u00eduse o terreo e a construci\u00f3n estaba prevista para comezar a finais de 1550, pero o cardeal foi distra\u00eddo por varias misi\u00f3ns diplom\u00e1ticas; foi enviado ao norte de Italia para resolver unha guerra en Parma, logo enviado por Henrique II nunha misi\u00f3n a Siena. Non volveu a Tivoli ata o ver\u00e1n de 1555. En setembro de 1555, con todo, foi acusado de simon\u00eda polo papa Paulo IV e exiliouse. O Papa morreu en 1559, e o novo pont\u00edfice, o Papa P\u00edo IV, rehabilitou d'Este e restaurou o seu t\u00edtulo de gobernador de T\u00edvoli. A construci\u00f3n comezou cando regresou en xullo de 1560. Necesit\u00e1ba m\u00e1is terra e adquiriuna ata 1569. A gran construci\u00f3n requiriu a demolici\u00f3n de casas, edificios p\u00fablicos e estradas. En 1568, os residentes locais presentaron doce preitos contra o cardeal, pero non impediron o seu proxecto. Entre 1563 e 1565, escavouse unha enorme cantidade de terra e usouse para constru\u00edr novos socalcos. Constru\u00edronse arcadas, grutas, nichos e nymphaeums. O r\u00edo Aniene, preto, foi desviado para fornecer auga para o complexo sistema de piscinas, chorros de auga, canles, fontes, fervenzas e xogos de auga. A forte pendente do xard\u00edn, m\u00e1is de 45 m. de arriba abaixo, supo\u00f1en retos especiais. Cav\u00e1ronse canais e coloc\u00e1ronse tubos subterr\u00e1neos para transportar a auga dende a monta\u00f1a artificial baixo a fonte oval ata o resto do xard\u00edn. Seguindo os principios est\u00e9ticos do Renacemento, o xard\u00edn dividiuse coidadosamente en unidades ou compartimentos regulares, cada un de 30 m. de ancho, dispostos ao longo dun eixe mediano lonxitudinal, con cinco eixes laterais.\nOs plans para a propia vila realiz\u00e1ronse baixo a direcci\u00f3n do arquitecto enxe\u00f1eiro ferreiro Alberto Galvani, arquitecto xudicial da Casa d'Este. O pintor xefe da ambiciosa decoraci\u00f3n interna foi Livio Agresti de Forl\u00ec. En 1565 e 1566 comezaron os traballos de decoraci\u00f3n do interior da vila. A decoraci\u00f3n realizouna un equipo de pintores baixo Girolamo Muziano e Federico Zuccari. En 1566, o cardeal fixo o quinto esforzo para ser elixido papa, pero foi derrotado unha vez m\u00e1is, e foi exclu\u00eddo polo novo pont\u00edfice, o papa P\u00edo V, de calquera outra cita oficial. Chama cada vez m\u00e1is a s\u00faa atenci\u00f3n \u00e1 decoraci\u00f3n da s\u00faa vila. Novos equipos de pintores e de estuco traballaron na tarefa entre 1567 e 1572, baixo a direcci\u00f3n de Girolamo Muziano, Livio Agresti, Cesare Nebbia, Durante Alberti, Metteo Neroni e Federico Zuccari. Aos pintores un\u00edronse por escultores Giovan Battista della Porta. Pirrino del Galgliardo, Gillis van den Vliete, Giovanni Malanca e Pierre de la Motte. A eles xunt\u00e1ronse ceramistas e mosaicos, as\u00ed como enxe\u00f1eiros de fontes, dirixidos por Pirro Ligorio, o dese\u00f1ador orixinal do proxecto, que volveu rematar a obra en 1567-68.\nO fren\u00e9tico traballo sobre o proxecto comezou a desacelerarse en 1569, probablemente debido \u00e1s dificultades financeiras do cardeal, que non ti\u00f1a m\u00e1is esperanza de ser elixido Papa e perdera as s\u00faas lucrativas posici\u00f3ns francesas. Pasou m\u00e1is e m\u00e1is do seu tempo na vila, lendo e reun\u00edndose cos principais poetas, artistas e fil\u00f3sofos do Renacemento. No ver\u00e1n de 1572, entretivo a un \u00faltimo h\u00f3spede importante, o Papa Gregorio XIII. Para preparar a visita, o cardeal redecorou os pisos superiores da vila e apresurouse a completar a fonte do drag\u00f3n. A recepci\u00f3n ao Papa custoulle m\u00e1is de cinco mil \"scudi\" obrig\u00e1ndoo a empe\u00f1ar a s\u00faa prata e outros obxectos preciosos. Pouco despois da recepci\u00f3n, o 2 de decembro de 1572, o cardeal morreu en Roma e foi enterrado nunha sinxela tumba na igrexa contigua \u00e1 vila. \nA vila nos anos posteriores.\nCoa morte de Ippolito en 1572, a vila e os xard\u00edns pasaron ao seu sobri\u00f1o, o cardeal Luigi (1538-1586), que continuou o traballo nalgunhas das fontes e xard\u00edns inacabados, pero tivo grandes problemas para o mantemento. Despois da s\u00faa morte en 1586, foi propiedade dos cardeais di\u00e1conos do colexio sagrado, que fixeron pouco para manter a vila. En 1599 volveu \u00e1 familia d'Este co nomeamento do cardeal Alessandro d'Este (1538-1624). Alessandro tivo a enerx\u00eda e a ambici\u00f3n do seu antepasado e levou a cabo unha renovaci\u00f3n importante dos xard\u00edns e os sistemas de auga, ademais de constru\u00edr un novo sistema de fontes no xard\u00edn inferior. Tam\u00e9n convenceu ao papa Gregorio XV para que concedese formalmente a propiedade da vila \u00e1 familia d'Este. Os seus sucesores, os duques de M\u00f3dena, fixeron novas adici\u00f3ns aos xard\u00edns. Francesco I (1629-1641) restaurou moitas das estruturas que se desmoronaron e comezou a plantar \u00e1rbores nos xard\u00edns sen sombra. O cardeal Rinaldo I encargou d\u00faas novas fontes a Gian Lorenzo Bernini en 1660-61. Non obstante, despois de 1695, a familia d'Este non foi capaz de soportar o elevado custo do mantemento da vila, que raramente usaban e que non produc\u00eda ingresos. A vila entrou nun longo declive. Despois de 1751, o mobiliario foi enviado a M\u00f3dena e a escultura antiga foi eliminada aos poucos dos xard\u00edns e vendida aos coleccionistas. En 1796, a Casa de Habsburgo tomou posesi\u00f3n da vila, despois de que H\u00e9rcules III d'Este o legase \u00e1 s\u00faa filla Mar\u00eda Beatrice Ricciarda d'Este. Maria Beatrice casada co Gran Duque Fernando de Habsburgo. Foi en gran parte descoidado e foi ocupado d\u00faas veces por soldados franceses, que quitaron boa parte da decoraci\u00f3n que quedaba.\nEntre 1850 e 1896, a vila foi posu\u00edda polo cardeal Gustav von Hohenlohe, que restaurou a vila en ru\u00ed\u00f1as e os xard\u00edns arruinados e cheos de maleza, que agora apelaban aos sentimentos rom\u00e1nticos do per\u00edodo. A vila atraeu unha vez m\u00e1is a artistas, m\u00fasicos e escritores. O compositor Franz Liszt realizou varias visitas entre 1865 e 1885, e escribiu tres pezas de m\u00fasica para piano, dous musicais threnodies\" co t\u00edtulo \"Aux cypr\u00e8s de la Villa d\u2019Este\" e a peza de car\u00e1cter \"As jeux d'eau \u00e0 la Villa d'Este\", que amosan os motivos. Coloc\u00e1ronse no \"terceiro ano\" do seu Ann\u00e9es de p\u00e8lerinage. Este \u00faltimo incl\u00fae algunhas das evocaci\u00f3ns m\u00e1is influentes da obra de auga escrita para piano.\nDespois da primeira guerra mundial, a vila foi adquirida polo Estado italiano, que comezou unha restauraci\u00f3n importante en 1922. A vila foi reformada con pinturas dos almac\u00e9ns da Galleria Nazionale, Roma. Sufriu danos polas bombas en 1944 durante a segunda guerra mundial e moitas das paredes foron degradadas nos anos da posguerra pola contaminaci\u00f3n ambiental, pero as campa\u00f1as de restauraci\u00f3n e protecci\u00f3n conseguiron preservar intactas as famosas caracter\u00edsticas da vila e dos xard\u00edns. O volume de poemas de Jean Garrigue (Un paseo pola auga por Villa d'Este (1959)) foi inspirado nos xard\u00edns. Kenneth Anger filmou \" Eaux d'Artifice \" entre as caracter\u00edsticas augas do xard\u00edn. O famoso \u00f3rgano da auga, que non funcionou durante moitos anos, restauruseo e agora toca de novo todos os d\u00edas para os visitantes. "}
{"id": "470691", "revid": "23204", "url": "https://gl.wikipedia.org/wiki?curid=470691", "title": "Guataqu\u00ed", "text": "Guataqu\u00ed \u00e9 un concello colombiano do departamento de Cundinamarca, que se atopa na provincia do Alto Magdalena, a 176 km \u00f3 suroeste de Bogot\u00e1. A temperatura media anual \u00e9 de 27.7 \u00b0C. Suponse que antigamente debeu chamarse Guate.\nToponimia.\nO top\u00f3nimo Guataqu\u00ed quere dicir, en \"muysc cubun\" (lingua muisca), \u00abLabranza do Cerro Longo\u00bb.\nHistoria.\nNa \u00e9poca precolombiana, o territorio de Guataqu\u00ed estivo habitado polo pobo panche. Era un dos sitios por onde os ind\u00edxenas cruzaban o r\u00edo Magdalena."}
{"id": "470692", "revid": "23204", "url": "https://gl.wikipedia.org/wiki?curid=470692", "title": "Pul\u00ed", "text": "Pul\u00ed \u00e9 un concello do departamento de Cundinamarca (Colombia), que se atopa na provincia de Magdalena Centro, a 143 km de Bogot\u00e1.\nToponimia.\nO sitio onde hoxe se atopa a cabeceira municipal orixinalmente era chamado polos ind\u00edxenas Chaquitulo, o cal traduc\u00eda \u00abLoma seca cultivada de pasto pequeno\u00bb. O actual top\u00f3nimo de Pul\u00ed posiblemente prov\u00e9n da lingua panche, pois as\u00ed chamaban \u00f3 cerro m\u00e1is alto da rexi\u00f3n, o cal \u00e9 hoxe co\u00f1ecido como Cerro do Tabor.\nHistoria.\nOs primeiros habitantes do que hoxe \u00e9 o actual concello de Pul\u00ed, segundo algunhas referencias, pertenc\u00edan \u00f3 grupo dos lucenas, da naci\u00f3n ind\u00edxena panche, que \u00e1 s\u00faa vez pertenc\u00edan \u00e1 familia caribe.\nEn 1795 Pu\u00edn pasou a pertencer \u00f3 concello de La Mesa; en 1798 solicitouse a fundaci\u00f3n da parroquia para comodidade dos veci\u00f1os, sendo aprobado o auto de creaci\u00f3n da nova Parroquia de Pul\u00ed, o 12 de xullo de 1800, polo vicerrei Pedro Mendinueta y M\u00fazquiz."}
{"id": "470693", "revid": "1505", "url": "https://gl.wikipedia.org/wiki?curid=470693", "title": "C\u00e1tulo", "text": ""}
{"id": "470702", "revid": "1505", "url": "https://gl.wikipedia.org/wiki?curid=470702", "title": "Ave dom\u00e9stica", "text": ""}
{"id": "470703", "revid": "23204", "url": "https://gl.wikipedia.org/wiki?curid=470703", "title": "Guaduas", "text": "Guaduas, cuxo nome colonial \u00e9 Villa de San Miguel de Guaduas, \u00e9 un concello colombiano que se atopa no departamento de Cundinamarca. Forma parte da provincia do Bajo Magdalena, da que \u00e9 a capital.\nO sector antigo da cidade \u00e9 un dos trece centros hist\u00f3ricos que foron declarados monumentos nacionais en 1959.\nToponimia.\nO top\u00f3nimo \u00abGuaduas\u00bb fai referencia \u00e1 guadua, tam\u00e9n co\u00f1ecida como ca\u00f1aza ou tacuara, un x\u00e9nero de bamb\u00fa americano.\nEn 1806, a guadua foi descrita por Alexander von Humboldt e Aim\u00e9 Bonpland, quen viron esta planta en Colombia e cham\u00e1rona \"Bambusa guadua\"; logo, en 1822 foi clasificada por Carl Sigismund Kunth como \"Guadua angustifolia\". Consid\u00e9rase como unha das plantas nativas m\u00e1is representativas dos bosques andinos.\nHistoria.\nNa \u00e9poca precolombiana, o \"Valle de las Guaduas\" estivo habitado polos ind\u00edxenas panches, cuxo asento principal eran os casar\u00edos de Machuca e Calambata, ou \"Pueblo de Panches\", como se chamou despois, o cal sobreviviu varios anos na categor\u00eda de viceparroquia."}
{"id": "470704", "revid": "23204", "url": "https://gl.wikipedia.org/wiki?curid=470704", "title": "San Cayetano, Cundinamarca", "text": "San Cayetano \u00e9 un concello do departamento de Cundinamarca (Colombia), que se atopa na provincia de Rionegro, a 134 km de Bogot\u00e1. Inicialmente, a vila chamouse Chinga.\nHistoria.\nNa \u00e9poca precolombiana, o territorio do actual concello de San Cayetano estivo habitado polos ind\u00edxenas muzos e pijaos.\nO concello viuse afectado polas forzas da natureza, un xeneralizado escorregamento de lama e a unha falla xeol\u00f3xica sobre a cal se atopa, polo cal debeu ser evacuado preventivamente, para o que se escolleu a verea La Uni\u00f3n para ser reconstru\u00eddo na s\u00faa primeira etapa f\u00edsica."}
{"id": "470705", "revid": "23204", "url": "https://gl.wikipedia.org/wiki?curid=470705", "title": "Chinga", "text": ""}
{"id": "470706", "revid": "23204", "url": "https://gl.wikipedia.org/wiki?curid=470706", "title": "El Colegio", "text": "El Colegio, m\u00e1is co\u00f1ecido como Mesitas del Colegio, \u00e9 un concello de Cundinamarca (Colombia), que se atopa na provincia do Tequendama; at\u00f3pase a 31\u00a0km do salto do Tequendama na v\u00eda de Bogot\u00e1 - Girardot. Consid\u00e9rase un destino tur\u00edstico polo seu clima c\u00e1lido.\nHistoria.\nO seu nome orixinal foi \"Parroquia de las Mesitas del Colegio de Nuestra Se\u00f1ora del Rosario del Calandaima\", dado que as primeiras casas situ\u00e1ronse preto dun colexio capuchino de sacerdotes dirixido por frei Crist\u00f3bal de Torres, quen fundou o concello.\nA rexi\u00f3n do Tequendama, tam\u00e9n denominada Calandaima, foi habitada pola tribo dos panches, ind\u00edxenas que se caracterizaron polo seu esp\u00edrito guerreiro e polo seu corpulencia, rostro ancho de p\u00f3mulos sa\u00edntes, nariz alongado e aguile\u00f1o, e con modificaci\u00f3ns craniais. O seu territorio estivo limitado polo norte cos pantagoras e os calimas; polo sur, separados pola cordilleira de Sub\u00eda, cos sutagaos; polo leste cos muiscas e polo oeste cos pijaos. Isto foi determinado grazas a estudos de cronistas e antrop\u00f3logos que o confirmaron a trav\u00e9s dos gravados con cicel en pedra, como os da pedra do Verd\u00fan, a pedra de Magn\u00f3n e outras que foron achadas na rexi\u00f3n."}
{"id": "470707", "revid": "23204", "url": "https://gl.wikipedia.org/wiki?curid=470707", "title": "El Pe\u00f1\u00f3n, Cundinamarca", "text": "El Pe\u00f1\u00f3n \u00e9 un concello do departamento de Cundinamarca (Colombia), que se atopa na provincia de Rionegro, a 121 km de Bogot\u00e1. A cabeceira municipal at\u00f3pase a unha altura de 1310 m s. n. m.\nHistoria.\nNa \u00e9poca precolombiana, o territorio do actual municipio de El Pe\u00f1\u00f3n estivo habitado polos ind\u00edxenas teramas, que ocupaban a beira do r\u00edo Bunque, tributario do r\u00edo Murca (ou r\u00edo das pedras verdes). Os teramas estaban dirixidos polo cacique Terama, que fixo fronte \u00e1 expedici\u00f3n conquistadora do capit\u00e1n espa\u00f1ol Antonio de Toledo no s\u00e9culo XVI.\nEl Pe\u00f1\u00f3n foi oficialmente fundado por Pedro Bustos en 1822 co nome de El Pe\u00f1\u00f3n de Terama."}
{"id": "470708", "revid": "23204", "url": "https://gl.wikipedia.org/wiki?curid=470708", "title": "Jos\u00e9 Nogu\u00e9s", "text": "Jos\u00e9 Ignacio Nogu\u00e9s Jarne, nado o 24 de xullo de 1997 en Barcelona, Catalu\u00f1a, \u00e9 un xogador profesional de baloncesto espa\u00f1ol. Formado na canteira do Club Joventut de Badalona, cunha altura de 2,04 m xoga na posici\u00f3n de ala. Actualmente xoga para o Leite R\u00edo Breog\u00e1n.\nTraxectoria.\nNado en Barcelona, Jos\u00e9 Nogu\u00e9s comezou a xogar a baloncesto nas cateogr\u00edas inferiores da Secci\u00f3 Esportiva Santa Eul\u00e0lia (SESE), pasando a facer parte do cadete do Club Joventut de Badalona no ano 2010. Cos cadetes xogou unha temporada na que se proclamou vencedor do Campionato de Espa\u00f1a. Posteriormente, no j\u00fanior, cos que estar\u00e1 d\u00faas temporadas, ga\u00f1a de novo nos dous anos o Campionato de Espa\u00f1a as\u00f3 como o Torneo de L'Hospitalet e o Nike International Junior Tournament. Ap\u00f3s finalizar a s\u00faa formaci\u00f3n, asina co CB Prat, equipo filial do Joventut. No seu primeiro ano compite na Liga LEB Prata, onde consegue co seu equipo ser campi\u00f3n e acadar o ascenso \u00e1 LEB Ouro. Na s\u00faa terceira temporada no Prat, a 2015\u221216, vai alternar a s\u00faa presenza no filial e no primeiro equipo da Liga ACB, onde vai participar en trece xogos. O seu debut na m\u00e1xima categor\u00eda foi o 18 de outubro de 2015 no Pavell\u00f3 Font de Sant Llu\u00eds ante o Valencia, onde conseguiu seis puntos (con d\u00faas triplas) en trece minutos.\nNo ver\u00e1n de 2016 pasa formar parte oficialmente do primeiro equipo, ampliando o seu contrato co club verdinegro tres temporadas m\u00e1is. Por\u00e9n, na s\u00faa primeira temporada non vai participar en ning\u00fan xogo oficial debido a problemas de lumbalxia que o acaban por levar ao quir\u00f3fano en xullo de 2017. Na seguinte temporada, Nogu\u00e9s volve ao terreo de xogo, renovando ademais o seu contrato at\u00e9 2020. Con todo, debido \u00e1 falta de minutos de xogo, en 2019 chega a un acordo co club para rescindir o seu contrato e asinar polo Leite R\u00edo Breog\u00e1n da Liga LEB o 2 de agosto."}
{"id": "470709", "revid": "23204", "url": "https://gl.wikipedia.org/wiki?curid=470709", "title": "El Rosal, Cundinamarca", "text": "El Rosal \u00e9 un concello colombiano situado no departamento de Cundinamarca. Forma parte da provincia de Sabana Occidente. Sit\u00faase a vinte quil\u00f3metros de Bogot\u00e1, D. C., a capital da naci\u00f3n.\nEl Rosal \u00e9 chamado \"O Xard\u00edn da Sabana\", e o seu acceso dende Bogot\u00e1 d\u00e1se pola R\u00faa 80, ou Autoestrada Medell\u00edn. Conta cunha importante produci\u00f3n agroindustrial.\nHistoria.\nNa \u00e9poca precolombiana, o territorio do actual concello de El Rosal estivo habitado polos muiscas. Os subachoques habitaban na parte norte do val de Chinga, en Pueblo Viejo, hoxe co\u00f1ecida como a Verea Cascajal, na Pradar\u00eda. En 1895, Rafael Forero U. descubriu un lugar de habitaci\u00f3n e cemiterio dos subachoques, localizado arredor das chemineas da Ferrer\u00eda da Pradar\u00eda. A parte central do val do Chinga era territorio da tribo do mesmo nome, e limitaba cos chuecas polo sur, os churuacos polo leste e os panches polo oeste.\nEn 1538, uns meses antes da chegada dos espa\u00f1ois, o Zaque de Tunja, xurou axudar a Guatavita e reuniuse en Guasca para enfrontarse contra o Zipa. Mentres tanto, os guerreiros panches aproveitaron esta situaci\u00f3n e arrasaron os poboados pr\u00f3ximos \u00e1s monta\u00f1as. A \u00e1rea de Subachoque, hoxe El Rosal, debeu sufrir grandes perdas humanas e materiais, esta poder\u00eda ser a explicaci\u00f3n de por que se atoparon tan poucos ind\u00edxenas no momento en que os espa\u00f1ois exploraron a rexi\u00f3n por primeira vez."}
{"id": "470710", "revid": "23204", "url": "https://gl.wikipedia.org/wiki?curid=470710", "title": "F\u00f3meque", "text": "F\u00f3meque \u00e9 un concello do departamento de Cundinamarca (Colombia), que se atopa na provincia de Oriente, a 56 km de Bogot\u00e1. F\u00f3meque en lingua muisca quere dicir \u00abBosque dos Raposos\u00bb.\nSegundo o \u00faltimo censo xeral de poboaci\u00f3n de Colombia, conta con 12.157 habitantes, da cal arredor do 64% \u00e9 rural. Sit\u00faase entre 1.400 e 4.000 msnm; o centro urbano \u00e1chase a 1.895 msnm.\nToponimia.\nO top\u00f3nimo \u00abF\u00f3meque\u00bb significa en \"muysc cubun\" (lingua muisca) \u00abO Bosque de Raposos\u00bb. No libro \"Historia de F\u00f3meque\" (Romeu, 1960) at\u00f3pase unha interpretaci\u00f3n para o nome do municipio. At\u00e9 os primeiros anos da colonia dic\u00edase F\u00fameque."}
{"id": "470711", "revid": "23204", "url": "https://gl.wikipedia.org/wiki?curid=470711", "title": "Gustav Hartlaub", "text": "Carl (ou Karel) Johan Gustav Hartlaub, nado en Bremen o 8 de novembro de 1814 e finado na mesma cidade o 29 de novembro de 1900, foi un m\u00e9dico e zo\u00f3logo alem\u00e1n, especializado en ornitolox\u00eda.\nTraxectoria.\nGustav Hartlaub naceu en Bremen, e estudou en Bonn e en Berl\u00edn antes de graduarse en medicina na Universidade de Gotinga.\nEn 1840 empezou a coleccionar e estudar aves ex\u00f3ticas, que logo doar\u00eda ao Museo de Historia Natural de Bremen.\nDescribiu algunhas destas especies por primeira vez.\nEn 1852 fundou unha nova revista cient\u00edfica, o \"Journal f\u00fcr Ornithologie\", xunto con Jean Cabanis.\nEn 1840 foi admitido como membro n\u00famero 186 da Soci\u00e9t\u00e9 Cuvi\u00e9rienne. As\u00ed mesmo, foi membro da Academia alem\u00e1 das ciencias naturais Leopoldina.\nAlgunhas especies descritas por Hartlaub.\nEntre outras especies descibiu as seguintes:\nAbreviatura.\nA abreviatura Hartlaub empr\u00e9gase para reco\u00f1ecer a Gustav Hartlaub como autoridade na descrici\u00f3n e taxonom\u00eda en zoolox\u00eda.\nHonores.\nEponimia.\nAlgunhas aves f\u00f3ronlle dedicadas e levan o seu nome, entre elas:"}
{"id": "470718", "revid": "102241", "url": "https://gl.wikipedia.org/wiki?curid=470718", "title": "Lingua colima", "text": "O colima \u00e9 unha lingua ind\u00edxena extinta falada at\u00e9 o s\u00e9culo XIX na beira dereita do r\u00edo Magdalena e sobre os r\u00edos Negro e Pacho, no departamento colombiano de Cundinamarca.\nClasificaci\u00f3n.\nA lingua co\u00f1\u00e9cese por polo menos d\u00faas listas de vocabulario que conte\u00f1en menos de cincuenta de palabras en total. A\u00ednda que eses datos non permiten clasificar a lingua con seguridade, uns cantos dos termos mostran semellanzas coas linguas caribes e coa lingua muzo, outra lingua de dif\u00edcil clasificaci\u00f3n da mesma rexi\u00f3n."}
{"id": "470721", "revid": "1576", "url": "https://gl.wikipedia.org/wiki?curid=470721", "title": "Radamel Falcao Garc\u00eda", "text": ""}
{"id": "470723", "revid": "1576", "url": "https://gl.wikipedia.org/wiki?curid=470723", "title": "Falcao", "text": ""}
{"id": "470724", "revid": "1576", "url": "https://gl.wikipedia.org/wiki?curid=470724", "title": "Falc\u00e3o", "text": ""}
{"id": "470725", "revid": "72012", "url": "https://gl.wikipedia.org/wiki?curid=470725", "title": "Rexi\u00f3n de Oshana", "text": ""}
{"id": "470726", "revid": "5863", "url": "https://gl.wikipedia.org/wiki?curid=470726", "title": "Manuel Garc\u00eda Hermo", "text": "Manuel Garc\u00eda Hermo, nado na Pobra do Carami\u00f1al cara 1899 e finado en Vilacova (Lousame) o 30 de agosto de 1936, foi un xastre e pol\u00edtico galego.\nTraxectoria.\nInstalouse como xastre en Ribeira en 1924. Home de esquerdas, afiliado \u00e1 UGT, escrib\u00eda na prensa local. Logo de golpe de Estado do 18 de xullo de 1936, o 30 de agosto, un garda civil do posto de Ribeira enredouno pola tarde no Caf\u00e9 N\u00fa\u00f1ez, mentres un pistoleiro da Falange de Vilagarc\u00eda de Arousa e dous homes da Pobra do Carami\u00f1al o esperaban preto do cine Col\u00f3n. Met\u00e9rono pola forza nun coche e traslad\u00e1rono ao lugar de Comparada na parroquia de Vilacova onde o asasinaron. O cad\u00e1ver apareceu nunha cuneta con varios impactos de bala no corpo e nas pernas e cos calcet\u00edns ensanguentados nunha man. Os veci\u00f1os soterr\u00e1rono, xunto a outros seis represaliados, nunha fosa com\u00fan no cemiterio de Vilacoba.\nVida persoal.\nCasou con Carmen Neira Amado e tivo nove fillos."}
{"id": "470732", "revid": "89787", "url": "https://gl.wikipedia.org/wiki?curid=470732", "title": "Falaropo bicogroso", "text": "O falaropo bicogroso ou falaropo cincento, Phalaropus fulicarius, \u00e9 unha pequena ave lim\u00edcola. Este falaropo reprod\u00facese nas rexi\u00f3ns do \u00c1rtico de Norteam\u00e9rica e Eurasia. \u00c9 unha ave migrtoria e, de maneira pouco com\u00fan nunha lim\u00edcola, migra principalmente seguindo rutas oce\u00e1nicas e inverna no mar nos oc\u00e9anos tropicais. En Galicia \u00e9 o falropo m\u00e1is com\u00fan, pero a\u00ednda as\u00ed \u00e9 unha ave de paso ou invernante escasa.\nTaxonom\u00eda.\nA especie foi descrita na 10\u00aa edici\u00f3n de Systema Naturae por Carl Linnaeus en 1758 co nome \"Tringa fulicaria\".\nO nome do x\u00e9nero procede do lat\u00edn cient\u00edfico \"Phalaropus\", derivado do grego antigo \"phalaris\", 'gali\u00f1ola', e de \"pous\", 'p\u00e9'. O nome espec\u00edfico \"fulicarius\" procede do lat\u00edn \"fulica\", 'gali\u00f1ola', \u00e9 dicir, 'p\u00e9s de gali\u00f1ola', pola semellanza entre as s\u00faas dedas.\nDescrici\u00f3n.\nMide uns 21\u00a0cm de lonxitude, ten dedas lobuladas e un bico recto, algo m\u00e1is groso que o do falaropo bicofino. A femia reprodutora \u00e9 predominantemente marr\u00f3n escura e negra por arriba, coa parte inferior vermella e manchas brancas na meixela. O bico \u00e9 amarelo coa punta branca. O macho reprodutor \u00e9 unha versi\u00f3n m\u00e1is apagada da femia. Os paxaros novos son grises claros e marr\u00f3ns pola parte superior, coa parte inferior beixe e manchas escuras na zona do ollo. En inverno, a plumaxe \u00e9 esencialmente gris por arriba e branca por abaixo, pero a mancha negra dos ollos est\u00e1 sempre presente. O bico \u00e9 negro en inverno. A s\u00faa chamada describiuse como un curto \"bik\".\nReproduci\u00f3n.\nOs roles m\u00e1is t\u00edpicos dos dous sexos nas aves est\u00e1n invertidos nas tres especies de falaropo. As femias son maiores e m\u00e1is coloreadas que os machos. As femias perseguen os machos, compiten polo territorio de nidificaci\u00f3n e defenden agresivamente os seus ni\u00f1os e os machos elixidos. Unha vez que as femias po\u00f1en os seus ovos marr\u00f3ns oliv\u00e1ceos, empezan a s\u00faa migraci\u00f3n ao sur, deixando os machos incubando os ovos e coidando das cr\u00edas que nacer\u00e1n. Po\u00f1en de tres a seis ovos nun ni\u00f1o en terra preto da auga. A incubaci\u00f3n dura 18 ou 19 d\u00edas. As cr\u00edas alim\u00e9ntanse case por completo por si mesmas e poden voar aos 18 d\u00edas de vida.\nComportamento.\nCando se alimenta adoita nadar facendo un c\u00edrculo pequeno e r\u00e1pido, formando un pequeno remu\u00ed\u00f1o. Este comportamento crese que lle axuda a alimentarse ao levantar a comida do fondo das augas pouco profundas. A ave chega \u00e1 pate externa do v\u00f3rtice co seu bico, recollendo pequenos insectos ou crust\u00e1ceos. \u00c1s veces voan para capturar insectos en voo. No oc\u00e9ano aberto enc\u00f3ntranse en \u00e1reas onde converxen correntes oce\u00e1nicas e hai afloramentos e a mi\u00fado enc\u00f3ntranse preto de grupos de baleas. F\u00f3ra da estaci\u00f3n de nidificaci\u00f3n adoitan viaxar en bandadas.\nEsta especie a mi\u00fado \u00e9 mansa e deixa que se lle aproximen.\nStatus e conservaci\u00f3n.\n\u00c9 unha das especies \u00e1s que se lle aplica o \"Acordo sobre a conservaci\u00f3n de aves acu\u00e1ticas migratorias africano-euroasi\u00e1tico\" (AEWA).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escolop\u00e1cidos]]\n[[Categor\u00eda:Animais descritos en 1758]]"}
{"id": "470733", "revid": "27155", "url": "https://gl.wikipedia.org/wiki?curid=470733", "title": "Falaropo cincento", "text": ""}
{"id": "470734", "revid": "27155", "url": "https://gl.wikipedia.org/wiki?curid=470734", "title": "Phalaropus fulicarius", "text": ""}
{"id": "470735", "revid": "85894", "url": "https://gl.wikipedia.org/wiki?curid=470735", "title": "Eugenio Rodr\u00edguez Bilbao", "text": "Eugenio Rodr\u00edguez Bilbao, nado na Coru\u00f1a en 1904 e finado en Santiago de Compostela o 29 de xaneiro de 1937, foi un m\u00e9dico e pol\u00edtico galego.\nTraxectoria.\nEstudo o bacharelato no Instituto de Santiago de Compostela. Fixo medicina na Universidade de Santiago de Compostela. Estableceuse como m\u00e9dico en Ribeira en 1929. Afiliado ao PSOE. Co golpe de Estado do 18 de xullo de 1936 defendeu a legalidade republicana na casa do Concello de Ribeira e foi detido. Xulgado en Santiago de Compostela por rebeli\u00f3n militar o 21 de decembro con Manuel Fern\u00e1ndez Send\u00f3n, Julio Silva Vilas, Jos\u00e9 Sieira Gonz\u00e1lez e Jos\u00e9 Lij\u00f3 Louro, foi condenado a pena de morte. Foi executado no cemiterio de Boisaca de Compostela o 29 de xaneiro de 1937."}
{"id": "470736", "revid": "98629", "url": "https://gl.wikipedia.org/wiki?curid=470736", "title": "Oshakati", "text": "Oshakati \u00e9 unha cidade de Namibia, unha das m\u00e1is desenvolvidas da zona co\u00f1ecida como Ovambolandia, no norte do pa\u00eds.\nDesde xullo de 1966 \u00e9 a capital da Rexi\u00f3n de Oshana, a segunda m\u00e1is densamente poboada das catorce rexi\u00f3ns namibianas.\nXeograf\u00eda.\nSituada a 1 074 msnm, est\u00e1 comunicada pola a B1, a autoestrada principal de Namibia, que une a fronteira con Sur\u00e1frica, a trav\u00e9s da capital Windhoek, coa fronteira de Angola. Ademais, a cidade comparte un pequeno aeroporto coa s\u00faas veci\u00f1as cidades de Ondangwa e Ongwediva.\nO complexo das cidades Oshakati-Ongwediva-Ondangwa experimentou un importante crecemento urbano desde que Namibia alcanzou a independencia, o 21 de marzo de 1990 e constit\u00fae un importante foco comercial e industrial.\nNo seu conxunto, forma a segunda maior concentraci\u00f3n poboacional de Namibia despois de Windhoek, pero a\u00ednda carece de infraestruturas b\u00e1sicas e da maior\u00eda dos servizos e instalaci\u00f3ns que normalmente se achan en zonas urbanas deste tama\u00f1o. A maior\u00eda das empresas do norte de Namibia sit\u00faanse aqu\u00ed, subministrando unha cantidade importante de emprego.\nHistoria.\nA cidade foi utilizada como base de operaci\u00f3ns pola Forza de Defensa de Sur\u00e1frica (SADF) durante a Guerra da fronteira de Sur\u00e1frica. Este foi un conflito que se produciu en Namibia, daquela \u00c1frica do Suroeste, administrada por Sur\u00e1frica, que implicou a este pa\u00eds, Zambia e Angola desde o 26 de agosto de 1966 ao 21 de marzo de 1990. A SADF enfrontouse ao o Ex\u00e9rcito de Liberaci\u00f3n Popular de Namibia (PLAN), e ao da Organizaci\u00f3n do Pobo de \u00c1frica do Suroeste (SWAPO) e os seus aliados (principalmente Angola, e os \"asesores\" de Cuba e a URSS). Esta guerra deu lugar a algunhas das maiores batallas no continente africano desde a segunda guerra mundial, e estivo intimamente relacionada coa Guerra civil angolana.\nPoucos anos antes da independencia de Nambia, en febreiro de 1988, explotou unha bomba en Oshakati, na sede do \"First National Bank\", ocasionando a morte de 27 persoas e ferindo a outras 30, a maior\u00eda enfermeiras e profesores. Ningu\u00e9n foi condenado oficialmente por esta causa, que decaeu coa independencia de pa\u00eds en 1990, en favor da reconciliaci\u00f3n nacional.\nEn abril de 2006 foi inaugurado o novo edificio do Consello Municipal de Oshakati polo presidente de Botsuana, Festus Mogae.\nA cidade de Oshakati no ano 2011 ti\u00f1a unha poboaci\u00f3n de 36 541 habitantes.\nNa actualidade, a s\u00faa alcaldesa \u00e9 Katrina Shimbulu.\nCultura.\nO Concello de Oshakati organiza a exposici\u00f3n anual \"Oshakati Totem Expo\", que combina a celebraci\u00f3n das tradici\u00f3ns locais cunha moderna exposici\u00f3n empresarial.\nO evento organizado por primeira vez o 9 de xu\u00f1o de 2012 polo daquela gobernador de Oshana Clemens Kashuupulwa. Ten lugar anualmente durante un per\u00edodo de catro d\u00edas nos meses de xu\u00f1o ou xullo."}
{"id": "470737", "revid": "1131", "url": "https://gl.wikipedia.org/wiki?curid=470737", "title": "A coci\u00f1a galega", "text": "A coci\u00f1a galega \u00e9 un libro de \u00c1lvaro Cunqueiro publicado en 1973 por Galaxia e reeditado en varias ocasi\u00f3ns pola mesma editorial (3\u00aa edici\u00f3n en 1980). Foi inclu\u00eddo despois na Biblioteca B\u00e1sica da Cultura Galega (1983), 168 p\u00e1xs. ISBN 978-84-7154-441-4. Foi traducido ao castel\u00e1n como \"Cocina gallega\" (1982), Everest. A mesma Galaxia publicou en 2004 \"La cocina gallega\".\nContido.\nNa introduci\u00f3n sinala o autor:\nExplica como \u00e9 a matanza do porco nas casas galegas, os d\u00edas que leva, os costumes, que se come, e mesmo d\u00e1 a receita para facer a zorza e as tripas.\nExplica os diferentes tipos de caldo e como preparalos.\nMalia non ser Galicia un pobo con moita tradici\u00f3n de ensaladas cr\u00faas, hai bastantes posibilidades: a leituga, grelos, repolo, tirabeques, feix\u00f3ns\u2026\nPementos de Herb\u00f3n, de Padr\u00f3n, de Santiago, de Betanzos, de Mondo\u00f1edo. Xa Picadillo recomendaba que non se lles tirasen, co puntego que fica do talo as sementes, at\u00e9 que fosen asados.\nRemata coa receita dos \u201cbert\u00f3ns recheos\u201d tal e como se fac\u00eda na s\u00faa casa e nas doutras familias de Mondo\u00f1edo.\nUn bo cocido ha de levar xam\u00f3n, lac\u00f3n, carne fresca (becerro), touci\u00f1o, chourizos, verdura (grelos ou repolo), polo, garavanzos, patacas. E tam\u00e9n pode levar orella e costela de porco. Coa auga en que se coceu a carne faise unha boa sopa. Antes de chegar ao pa\u00eds a pataca fac\u00edase con casta\u00f1as.\nO lac\u00f3n con grelos xa \u00e9 o prato maior da coci\u00f1a galega. Contrad\u00ed Cunqueiro a Picadillo canto aos tempos de coci\u00f3n do lac\u00f3n. Explica os xeitos de preparalo.\nOs mellores xam\u00f3ns son de Becerre\u00e1, Cervantes, A Fonsagrada, A Pobra de Trives, A Mezquita, A Gudi\u00f1a, Viana do Bolo, Lal\u00edn, os dez\u00e1ns, os da Terra de Montes, os de Meira, os de Quiroga. O xam\u00f3n era cousa de ricos e agora xa non hai que ir \u00e1 casa do crego, do m\u00e9dico ou do avogado para comer xam\u00f3n.\nGalicia \u00e9 o pa\u00eds das empanadas a\u00ednda que haxa quen as considere como invenci\u00f3n do pobo pobre. Non hai festa galega sen empanada e hainas de todos os tipos.\nAs ostras (a ra\u00ed\u00f1a de todos), os croques, os longueir\u00f3ns, as navallas, as vieiras, os percebes e todos os mariscos pequenos e grandes. Un cap\u00edtulo longo para estes manxares galegos tan valorados pola xente de f\u00f3ra.\nGalicia \u00e9 o pa\u00eds dos mil r\u00edos. Dos peixes de r\u00edo o primeiro \u00e9 o salm\u00f3n que polo marzo remonta no Mi\u00f1o, no L\u00e9rez, no Ulla, no Tambre, no Umia, no Landeo, no Sor, no Masma, no Eo. E tam\u00e9n est\u00e1 o reo. Outro dos peixes importante nos r\u00edos \u00e9 a troita. E non digamos a lamprea e o s\u00e1balo (zamborca) que soben polos r\u00edos. Finalmente as angu\u00edas, as s\u00faas cr\u00edas, o meix\u00f3n, antes non se com\u00edan us\u00e1banse coma esterco, agora te\u00f1en moito valor.\nSon moitos e moi bos, linguado, rodaballo, mero, pescada, robaliza, congro, o peixe sapo, o ollomol... e de como deben prepararse. Tam\u00e9n estamos moi afeitos en Galicia \u00e1s caldeiradas de peixe e \u00e1s alladas. E sen esquecer, hai que citalas, as luras e os chocos.\nA sardi\u00f1a o \u00fanico peixe que os galegos asan desde sempre e \u201cpolo San Xo\u00e1n a sardi\u00f1a pinga o pan\u201d, \u00e9 cando mellor est\u00e1n.\nAs carnes de gando vac\u00fan galego son moi boas, en especial a de xato algo feito e, sobre todo a de ceb\u00f3n. Agora fanse en moitas partes churrascos que os emigrantes aprenderon a facer no Uruguai e a Arxentina. En Galicia tira m\u00e1is o cabrito que o a\u00f1o, a\u00ednda que as costeletas de cabrito non te\u00f1en o sabor das do a\u00f1o. Tam\u00e9n se criaba nas aldeas moito coello. E o autor dem\u00f3rase en falar da preparaci\u00f3n da gali\u00f1a e do polo.\nDedica un cap\u00edtulo enteiro ao cap\u00f3n de Vilalba e dos arredores, de como se come e cando.\nA caza en Galicia foi indo a menos, coma cando se cazaba a pita do monte, abundaban as lebres e nas lagoas os parrulos. Explica polo mi\u00fado a preparaci\u00f3n da perdiz. Tam\u00e9n, do coello, o m\u00e1is abundante. Segue co corzo e co porco bravo. Os galegos non son moi dados a comer paxaros e remata:\nXa se fan poucas chacinas en Galicia, coma a do congro, a do corzo. Debeuse chacinar moito en Galicia nas casas grandes e nos mosteiros\nGalicia \u00e9 queixeira, e todas as feiras hai cestas cos queixos da contorna. E hai que falar dos de tetilla e dos de San Sim\u00f3n, afumados.\nO \u201creques\u00f3n\u201d (requeixo) segue sendo unha das grandes sobremesas do pa\u00eds. Debe facerse con leite callado ou podre, como lle din nalgunhas comarcas. Ademais aprov\u00e9itase o leite callado, que senta moi ben no ver\u00e1n.\nA Galicia doceira, a Galicia dos biscoitos, dos amendoados, das tortas, dos rosc\u00f3ns, das filloas, das rosqui\u00f1as nas festas. As tortas de Santiago e de Mondo\u00f1edo, as rosqui\u00f1as de Silleda, a bica de Trives, o leite frito...\nSon cousa moi de vello na coci\u00f1a galega, boa parte do \u00e9xito est\u00e1 na s\u00faa finura. Explica como facer o amoado e os tipos de filloas. Non se deb\u00eda autorizar a ning\u00fan restaurante a chamarse galego por a\u00ed adiante se non aprobase o exame da filloa.\n\u00c9 Galicia pa\u00eds de moita froita e de vellas castes coma as peras urracas, as maz\u00e1s comoesas, as cereixa balori\u00f1as. E tam\u00e9n son excelentes as noces e as casta\u00f1as.\nFai un repaso polas ribeiras do Mi\u00f1o, o Sil, polo Ribeiro, o Ulla, Cambados...\nImportancia.\nA traduci\u00f3n ao castel\u00e1n serviu en 1982 como pr\u00f3logo ao libro \"Cocina gallega\" de Araceli Filgueira Iglesias, publicado por Everest e reimpreso varias veces. Reeditado por Edici\u00f3ns do Cumio en 2018.\nSegundo Manuel Gago, \"Cunqueiro \u00e9 o autor das p\u00e1xinas m\u00e1is brillantes sobre a gastronom\u00eda galega; a nosa visi\u00f3n sobre o acervo tradicional de pratos, produtos e vi\u00f1os non se pode comprender sen a s\u00faa visi\u00f3n l\u00facida e enciclop\u00e9dica. A\u00ednda hoxe, seguimos citando a Cunqueiro como a referencia b\u00e1sica para definir os produtos \"mantra\" do pa\u00eds, desde o albari\u00f1o ata a lamprea, desde o pan ata as carnes de caza\". Para Macarena Cu\u00ed\u00f1as G\u00f3mez, \"Cunqueiro mostra a s\u00faa curiosidade, o seu vivo interese m\u00e1is al\u00e1 da s\u00faa experiencia como catador e coci\u00f1eiro de produtos da s\u00faa terra. A s\u00faa reflexi\u00f3n, como a s\u00faa prosa, trascende os l\u00edmites do texto informativo sobre a coci\u00f1a para converterse en literatura, en cultura\".\nNon \u00e9 un simple libro de receitas de coci\u00f1a, hainas, pero a mirada vai m\u00e1is al\u00e1 contemplando en conxunto a coci\u00f1a tradicional galega. Ademais cumpriu unha funci\u00f3n normalizadora do idioma no campo da gastronom\u00eda, no que hab\u00eda moi pouco feito en galego.\nEn 2011 o Consello da Cultura Galega editou \"Na mesa con Cunqueiro. Antolox\u00eda gastron\u00f3mica e literaria\", en homenxe ao Cunqueiro gastr\u00f3nomo."}
{"id": "470741", "revid": "85894", "url": "https://gl.wikipedia.org/wiki?curid=470741", "title": "Jos\u00e9 Lij\u00f3 Louro", "text": "Jos\u00e9 Lij\u00f3 Louro, co\u00f1ecido como Pepe o cocheiro, nado en Ribeira en 1900 e finado en Santiago de Compostela o 29 de xaneiro de 1937, foi un sindicalista e pol\u00edtico galego.\nTraxectoria.\nChofer. Membro Sindicato xeral de traballadores da CNT e do Comit\u00e9 da Fronte Popular en Ribeira. Co golpe de Estado do 18 de xullo de 1936 foi detido. Xulgado en Santiago de Compostela por rebeli\u00f3n militar o 21 de decembro con Julio Silva Vilas, Manuel Fern\u00e1ndez Send\u00f3n, Eugenio Rodr\u00edguez Bilbao e Jos\u00e9 Sieira Gonz\u00e1lez, foi condenado a pena de morte. Foi executado no cemiterio de Boisaca de Compostela o 29 de xaneiro de 1937."}
{"id": "470773", "revid": "89787", "url": "https://gl.wikipedia.org/wiki?curid=470773", "title": "Esther Razanadrasoa", "text": "Esther Razanadrasoa, nada en Antananarivo en 1892 e finada en abril de 1931, foi unha poeta malgaxe, que asinou a s\u00faa obra literaria co pseud\u00f3nimo de Anja-Z.\nTraxectoria.\nPouco se sabe da s\u00faa vida m\u00e1is que a data de nacemento e defunci\u00f3n, que casou xa maior e que foi redactora xefe do xornal \"Tsara Hafatra\". O seu pseud\u00f3nimo literario \u00e9 unha homenaxe \u00e1 s\u00faa nai. O seu pai, segundo Jean-Joseph Rabearivelo, foi poeta, xornalista, novelista, orador e compositor\nEscribiu en lingua malgaxe, especificamente no dialecto da etnia hova. Parte da s\u00faa obra \u00e9 a recollida das improvisaci\u00f3ns l\u00edricas das mozas da capital, co\u00f1ecidas como \u00abkindriandina\u00bb. Publicou tam\u00e9n varias novelas.\nFoi unha grande influencia para o poeta Jean-Joseph Rabearivelo, que a admiraba tanto pola s\u00faa obra como polas s\u00faas actividades no curso da s\u00faa vida. O poeta escribiulle unha \"fasana\" (equivalente a un treno) \u00e1 s\u00faa morte, no que, no verso \"le po\u00e8te inscrira son chant de vivant\" expresa a s\u00faa fe na reencarnaci\u00f3n da alma da s\u00faa musa. Amais, Rabearivelo traduciu ao franc\u00e9s parte da obra de Esther Razanadrasoa. Segundo os escritos do propio Rabearivelo, Esther Razanadrasoa morrer\u00eda pola inxesti\u00f3n de produtos abortivos, para evitar quedar embarazada logo de deitarse con el.\nNa homenaxe que recibiu tras a s\u00faa morte en 1931, mencionouse que Esther Razanadrasoa recibira dez honores malgaxes, e que estaba considerada como \"unha das figuras m\u00e1is simp\u00e1ticas da escrita malgaxe\".\nEn 2015 a escritora su\u00edza Douna Loup publicou a novela \"L'orag\u00e9\", na que ficciona a vida da escritora a partir de tres raros elementos biogr\u00e1ficos. Nesta novela, Esther xoga para Rabearivelo o rol de amante e de musa mais tam\u00e9n de personaxe inflexible, intransixente co uso exclusivo do malgaxe como lingua de expresi\u00f3n, en oposici\u00f3n co seu disc\u00edpulo e amante."}
{"id": "470779", "revid": "1505", "url": "https://gl.wikipedia.org/wiki?curid=470779", "title": "Instituto Nacional de Estat\u00edstica", "text": ""}
{"id": "470780", "revid": "1505", "url": "https://gl.wikipedia.org/wiki?curid=470780", "title": "Banglad\u00e9s", "text": ""}
{"id": "470781", "revid": "1505", "url": "https://gl.wikipedia.org/wiki?curid=470781", "title": "Extinci\u00f3n de especies", "text": ""}
{"id": "470782", "revid": "1505", "url": "https://gl.wikipedia.org/wiki?curid=470782", "title": "Birdlife International", "text": ""}
{"id": "470783", "revid": "1505", "url": "https://gl.wikipedia.org/wiki?curid=470783", "title": "Mangosta", "text": ""}
{"id": "470785", "revid": "89787", "url": "https://gl.wikipedia.org/wiki?curid=470785", "title": "Ben Hogan", "text": "William Benjamin Hogan, nado en Stephenville (Texas) o 13 de agosto de 1912 e finado en Fort Worth o 25 de xullo de 1997, foi un golfista estadounidense. Ga\u00f1ou nove torneos maiores: o Campionato da PGA de 1946 e 1948, o Aberto dos Estados Unidos de 1948, 1950, 1951 e 1953, o Masters de Augusta de 1951 e 1953, e o Aberto Brit\u00e1nico de 1953. Tam\u00e9n logrou catro segundos postos no Masters de Augusta, dous no Aberto dos Estados Unidos, 25 top 5 e 40 top 10 en 58 torneos maiores disputados.\nHogan liderou a lista de ganancias do PGA Tour en cinco tempadas: 1940, 1941, 1942, 1946 e 1948. Obtivo 64 vitorias no circu\u00edto estadounidense (13 delas en 1946 e 10 en 1948), o que o coloca cuarto na historia.\nTraxectoria.\nHogan naceu en Stephenville, Texas, terceiro e m\u00e1is novo dos fillos de Chester e Clara (Williams) Hogan. O seu pai era ferreiro e a familia viviu dez millas ao suroeste en Dublin ata 1921, cando se mudaron 112\u00a0km ao nord\u00e9s a Fort Worth. En 1922, cando Hogan ti\u00f1a nove anos, o seu pai suicidouse cun disparo na casa da familia. Segundo algunhas fontes, Chester cometeu suicidio diante de Ben, o que alg\u00fans (como o seu bi\u00f3grafo James Dodson) citaron como causa da s\u00faa personalidade introvertida nos anos posteriores.\nHogan abandonou o Central High School no semestre final do seu \u00faltimo ano. Converteuse en profesional do golf apenas seis meses antes de cumprir 18 anos no Texas Open de San Antonio, a finais de xaneiro de 1930. Hogan co\u00f1eceu a Valerie Fox na escola dominical a mediados da d\u00e9cad de 1920 en Fort Worth e volveron atoparse en 1932 cando el obtivo un traballo nun club de Cleburne, onde se mudara a s\u00faa familia. Casaron en abril de 1935 na casa dos pais dela.\nOs primeiros anos de Hogan como profesional foron moi dif\u00edciles e acabou na creba m\u00e1is dunha vez. Non ga\u00f1ou o seu primeiro torneo ata marzo de 1940, cando ga\u00f1ou tres campionatos consecutivos en Carolina do Norte. A\u00ednda que tardou unha d\u00e9cada para lograr a s\u00faa primeira vitoria, a s\u00faa esposa cr\u00eda nel, o que o axudou durante os anos m\u00e1is duros.\nEn 1949 sufriu un grav\u00edsimo accidente automobil\u00edstico, que provocou que os doutores dixesen que non volver\u00eda cami\u00f1ar; por\u00e9n, s\u00f3 dezasete meses despois ga\u00f1ou o US Open.\nHogan ga\u00f1ou tres torneos maiores profesionais en 1953: o Masters de Augusta, o Aberto dos Estados Unidos e o Aberto Brit\u00e1nico. Foi o primeiro golfista en conseguilo, a\u00ednda que en 1930 Bobby Jones triunfara nos torneos abertos e de afeccionados estadoundenses e brit\u00e1nicos.\nEn 1954 creou a s\u00faa propia marca de paus de golf de alta calidade, que leva o seu nome. Xugou por \u00faltima vez en 1971.\nLegado.\nO seu swing era considerado perfecto; por iso, dende Ben Hogan, os profesionais exerc\u00edtanse moito no campo de pr\u00e1cticas para melloralo.\nEn 1974 foi un dos primeiros golfistas en ser inclu\u00eddo no Sal\u00f3n da Fama do Golf Mundial."}
{"id": "470786", "revid": "85894", "url": "https://gl.wikipedia.org/wiki?curid=470786", "title": "O Portamedos, Antas, A Lama", "text": "O Portamedos \u00e9 un lugar da parroquia de Antas, no concello pontevedr\u00e9s da Lama, na comarca de Pontevedra."}
{"id": "470790", "revid": "65337", "url": "https://gl.wikipedia.org/wiki?curid=470790", "title": "Gloria Vanderbilt", "text": "Gloria Laura Vanderbilt, nada en Nova York o 20 de febreiro de 1924 e finada na mesma cidade o 17 de xu\u00f1o de 2019, foi unha artista, escritora, actriz, dese\u00f1adora de moda, herdeira e dama de sociedade estadounidense, pertencente \u00e1 dinast\u00eda da familia Vanderbilt. F\u00edxose famosa por dese\u00f1ar os primeiros \"blue jeans\".\nTraxectoria.\n\u00danica filla e herdeira do millonario Reginald Claypoole Vanderbilt e da s\u00faa segunda esposa, Gloria Morgan, foi bautizada na igrexa episcopal como Gloria Laura Vanderbilt e, despois da morte do seu pai, foi confirmada na igrexa cat\u00f3lica, \u00e1 que pertenc\u00eda a s\u00faa nai. Ti\u00f1a unha irm\u00e1, Cathleen Vanderbilt, do primeiro matrimonio do seu pai con Cathleen Neilson.\nConverteuse en herdeira dunha media parte nun fondo fiduciario de cinco mill\u00f3ns de d\u00f3lares \u00e1 morte do seu pai por cirrose cando ti\u00f1a dezaoito meses de idade. Os dereitos para o control dese fondo, mentres Gloria foi menor de idade, pertenc\u00edan \u00e1 s\u00faa nai, que viaxou durante anos a Par\u00eds, levando a s\u00faa filla con ela. Estiveron acompa\u00f1adas por unha coidadora, a quen Gloria chamara \"Dodo\", que tivo un papel tumultuoso na vida da nena, e pola irm\u00e1 xemelga da s\u00faa nai, Thelma, que era a amante do pr\u00edncipe de Gales durante ese tempo.\nComo resultado do gasto frecuente, o uso das finanzas da s\u00faa nai foi examinado pola t\u00eda paterna de Gloria, Gertrude Vanderbilt Whitney. Escultora e fil\u00e1ntropa, Whitney quer\u00eda a custodia da s\u00faa sobri\u00f1a, o que deu lugar a un xu\u00edzo pola custodia. O xu\u00edzo foi tan escandaloso que en ocasi\u00f3ns o xu\u00edz mandou a todo o mundo que sa\u00edse da sala coa fin de escoitar o que a nova Vanderbilt ti\u00f1a que dicir, sen que ningu\u00e9n influ\u00edse nela. Algunhas persoas escoitaron choros e lamentos dentro da sala do tribunal. O\u00edronse testemu\u00f1os que presentaban a nai como non apta e finalmente perdeu a batalla e Gloria quedou baixo a tutela da s\u00faa t\u00eda Gertrude.\nOs acontecementos que desatou a herdanza e o c\u00e9lebre xu\u00edzo nos tribunais foron levados \u00e1 pantalla na miniserie \"Little Gloria... Happy at Last\".\nCarreira profesional.\nEntre 1954 e 1963, Vanderbilt tratou de converterse en actriz. Estudou interpretaci\u00f3n no Neighborhood Playhouse con Sanford Meisner e debutou en 1954 en \"The Swan\", no Pocono Playhouse de Mountainhome, Pensilvania. En 1955 actuou en Broadway como Elsie en \"The Time of Your Life\", de William Saroyan. Vanderbilt tam\u00e9n apareceu en dramas televisivos en directo e gravados, como \"Playhouse 90,\" \"Studio One in Hollywood\" e \"The Dick Powell Show\". Tam\u00e9n actuou nun episodio en d\u00faas partes de \"The Love Boat\" en 1981.\nVanderbilt comezou a s\u00faa carreira como modelo con quince anos, aparecendo en \"Harper's Bazaar\". Durante a d\u00e9cada de 1970, entrou no negocio da moda, primeiro con Glentex, cedendo o seu nome e unha colecci\u00f3n das s\u00faas pinturas para unha li\u00f1a de bufandas.\nVanderbilt estudou arte no Art Students League de Nova York. F\u00edxose famosa pola s\u00faa obra con exposici\u00f3ns dos seus \u00f3leos, acuarelas e pasteis. Estas obras foron adaptadas aos t\u00e9xtiles, e Vanderbilt comezou a dese\u00f1ar especificamente para teas, cer\u00e1micas e cristaler\u00edas. Ademais, escribiu dous libros sobre arte e decoraci\u00f3n, catro volumes de memorias e tres novelas, e foi unha contribuidora habitual en \"The New York Times\", \"Vanity Fair\" e \"Elle.\"\nFalecemento.\nFaleceu o 17 de xu\u00f1o de 2019 aos noventa e cinco anos de idade, segundo o comunicado emitido polo seu fillo Anderson Cooper; pouco tempo antes detect\u00e1raselle un cancro de est\u00f3mago. Foi enterrada preto do seu fillo Carter e o seu \u00faltimo marido Wyatt no pante\u00f3n da familia Vanderbilt no cemiterio moravo de Staten Island.\nMatrimonios e fillos.\nEn 1941, con dezasete anos, casou con Pasquale (\u00abPat\u00bb) DiCicco, do que se divorciou en 1945. Ese ano casou con Leopold Stokowski, co que tivo dous fillos, Leopold Stanislaus \u00abStan\u00bb Stokowski (1950) e Christopher Stokowski (1952). Divorci\u00e1ronse en 1955. o 28 de agosto de 1956 casou co director de cinema Sidney Lumet, do que se divorciou en 1963.\nEn 1963 casou con Wyatt Emory Cooper de quen tivo a Carter Vanderbilt Cooper (1965-1988) e Anderson Hays Cooper (1967). Wyatt Cooper faleceu en 1978 durante unha operaci\u00f3n a coraz\u00f3n aberto e Carter Cooper suicidouse aos vinte e tres anos saltando do d\u00e9cimo cuarto piso do apartamento da familia.\nMantivo unha relaci\u00f3n con Gordon Parks ata a morte do fot\u00f3grafo en 2006."}
{"id": "470794", "revid": "839", "url": "https://gl.wikipedia.org/wiki?curid=470794", "title": "Johannes Rydberg", "text": "Johannes (Janne) Robert Rydberg (|\u02c8ry\u02d0d\u02ccb\u00e6rj|), nado en Halmstad o 8 de novembro de 1854 e finado en Lund o 28 de decembro de 1919 foi un f\u00edsico sueco, co\u00f1ecido principalmente por desenvolver a f\u00f3rmula de Rydberg en 1888, que se emprega para describir as lonxitudes de onda dos fot\u00f3ns emitidos por cambios no nivel de enerx\u00eda dun electr\u00f3n nun \u00e1tomo de hidr\u00f3xeno.\nTraxectoria.\nRydberg naceu no sur de Suecia, fillo \u00fanico de Sven Rydberg e Maria Anderson Rydberg. Cando ti\u00f1a catro anos faleceu o seu pai, e a familia viuse obrigada a vivir cun pequeno salario. En 1873 graduouse no Halmstads element\u00e4rl\u00e4roverk, onde recibiu notas altas en matem\u00e1ticas e f\u00edsica. M\u00e1is tarde entrou na universidade de Lund e dous anos m\u00e1is tarde logrou o seu grao. En 1879 recibiu o seu doutoramento coa disertaci\u00f3n \"Konstruktioner af k\u00e4gelsnitt i 3- och 4-punktskontakt\".\nRydberg comezou a s\u00faa carreira como amanuensis na instituci\u00f3n. Converteuse en profesor de matem\u00e1ticas en 1880, e en 1882 converteuse en profesor de f\u00edsica. Nese tempo comezou a estudar a masa at\u00f3mica est\u00e1ndar, porque se preguntaba cal era a raz\u00f3n do incremento aparentemente aleatorio na masa dos \u00e1tomos na t\u00e1boa peri\u00f3dica de Mendeleiev. Procurou unha f\u00f3rmula durante varios anos sen conseguilo.\nO seu seguinte traballo foi investigado o espectro at\u00f3mico, explicando por que ocorr\u00edan. As investigaci\u00f3ns de Rydberg foron precedidas polas de Johann Jakob Balmer, que presentou unha f\u00f3rmula emp\u00edrica para as li\u00f1as espectrais visibles do \u00e1tomo de hidr\u00f3xeno en 1885. Non obstante, a investigaci\u00f3n de Rydberg levouno a publicar unha f\u00f3rmula en 1888 que pod\u00eda ser empregada para describir as li\u00f1as espectrais non s\u00f3 do hidr\u00f3xeno, sen\u00f3n tam\u00e9n doutros elementos. Trala s\u00faa publicaci\u00f3n en 1890 sobre a materia, Rydberg volveu \u00e1 s\u00faa investigaci\u00f3n sen froito sobre a t\u00e1boa peri\u00f3dica.\nRydberg presentouse para ser profesor en 1897, mais a pesar das recomendaci\u00f3ns dos expertos na materia foi rexeitado. Por\u00e9n, converteuse en profesor extraordinario. Non foi ata 1909 cando foi ascendido a profesor. Para ga\u00f1ar cartos extra traballou a tempo parcial como examinador num\u00e9rico no Sparbanken de Lund dende 1891 e como actuario en Malm\u00f6 dende 1905.\nEn 1913, Rydberg p\u00faxose enfermo e viuse obrigado a rebaixar o seu ritmo de investigaci\u00f3n, e en 1915 tivo que abandonalas a causa da s\u00faa doenza. Morreu o 28 de decembro de 1919 no hospital de Lund e foi sucedido polo seu alumno Manne Siegbahn. Rydberg est\u00e1 enterrado no cemiterio do norte de Lund, e foi sobrevivido pola s\u00faa esposa Lydia Carlsson (1856-1925), o seu fillo Helge Rydberg (1887-1968) e a s\u00faa filla Gerda Rydberg (1891-1983)."}
{"id": "470795", "revid": "98629", "url": "https://gl.wikipedia.org/wiki?curid=470795", "title": "Falaropo bicofino", "text": "O falaropo bicofino ou falaropo mouro (Phalaropus lobatus) \u00e9 unha especie de ave caradriforme pertencente \u00e1 familia dos escolop\u00e1cidos. Son aves lim\u00edcolas de pequeno tama\u00f1o que, a diferenza do resto de escolop\u00e1cidos, capturan o seu alimento mentres nadan sobre a superficie da auga, impuls\u00e1ndose cos seus p\u00e9s semipalmados. Alim\u00e9ntase de pequenos crust\u00e1ceos, insectos e larvas, pero durante o inverno a s\u00faa dieta componse case exclusivamente de diversas especies de zooplancto.\nIgual que as outras d\u00faas especies do x\u00e9nero \"Phalaropus\", presentan un dimorfismo sexual inverso; as femias son m\u00e1is rechamantes e adoptan alg\u00fans dos roles de cortexo e reprodutivos que na maior\u00eda das espeies de aves son t\u00edpicos dos machos, os cales son os encargados de chocar os ovos. Reprod\u00facese durante o ver\u00e1n boreal nas rexi\u00f3ns \u00e1rticas e sub\u00e1rticas de Am\u00e9rica do Norte, Asia e Europa; xeralmente entre os 60\u00b0 e 70\u00b0 de latitude, nunha banda que rodea o hemisferio norte desde o sur das illas Aleutianas ata o extremo setentrional das illas brit\u00e1nicas. Son aves migratorias e ao finalizaren o seu per\u00edodo reprodutor inician unha longa migraci\u00f3n cara \u00e1s costas dos mares c\u00e1lidos situados ao longo da rexi\u00f3n intertropical, seguindo rutas que nalg\u00fans casos lles fan percorrer m\u00e1is de 20\u00a0000\u00a0km ao ano. En Galicia \u00e9 unha especie accidental.\nA s\u00faa poboaci\u00f3n est\u00edmase que \u00e9 de 3\u00a0600\u00a0000 a 4\u00a0500\u00a0000 de individuos, m\u00e1is da metade dos cales (uns 2\u00a0500\u00a0000) reprod\u00facense en Alasca, Canad\u00e1 e o sur de Groenlandia. O seu estado de conservaci\u00f3n catalogouse como \"pouco preocupante\".\nDistribuci\u00f3n e migraci\u00f3n.\nO falaropo bicofino est\u00e1 presente ao longo do ano en todos os continentes, a excepci\u00f3n da Ant\u00e1rtida.\nTr\u00e1tase dunha especie migratoria que se reproduce nas rexi\u00f3nes \u00e1rticas e sub\u00e1rticas do norte de Europa, Asia e Am\u00e9rica; en Alasca, Canad\u00e1, Groenlandia, Islandia, Gran Breta\u00f1a, Noruega, Suecia, Finlandia e Rusia.\nEstablece as s\u00faas \u00e1reas de cr\u00eda preto da costa e en zonas do interior, mais sempre en zonas h\u00famidas de auga doce, con lagoas, pradeiras inundadas ou nas proximidades de cursos de auga.\nInvernan en mar aberto, ao longo da zona intertropical, a\u00ednda que durante este per\u00edodo poden enxergarse exemplares en calquera oc\u00e9ano ao sur do tr\u00f3pico de C\u00e1ncer, chegando mesmo ata as costas patag\u00f3nicas de Am\u00e9rica do Sur.\nO groso da migraci\u00f3n invernal dir\u00edxese cara a catro zonas nas que se concentran a maior cantidade de exemplares: \nAta o ano 2012 sab\u00edase que moitos falaropos de Norteam\u00e9rica pasaban o inverno no sueste do oc\u00e9ano Pac\u00edfico; ademais, cr\u00edase que as poboaci\u00f3ns europeas de falaropos pasaban o inverno na costa occidental de \u00c1frica ou no mar Ar\u00e1bigo, pero co\u00f1ec\u00edanse moi pocos detalles do percorrido e lonxitude das rutas migratorias. Os m\u00e9todos tradicionais de seguimento de aves por medio da colocaci\u00f3n de aneis nas patas de exemplares xuven\u00eds poden achegar informaci\u00f3n sobre o retorno de exemplares trala migraci\u00f3n invernal, as\u00ed como unha aproximaci\u00f3n estat\u00edstica sobre a s\u00faa taxa de supervivencia, pero son completamente in\u00fatiles \u00e1 hora de establecer con precisi\u00f3n o tr\u00e1nsito completo dos exemplares que realizan unha migraci\u00f3n oce\u00e1nica.\nEn xu\u00f1o de 2012 a Royal Society for the Protection of Birds (RSPB) e o Instituto Ornitol\u00f3xico Su\u00edzo puxeron en marcha un programa, dirixido polos ornit\u00f3logos Malcolm Smith, Mark Bolton e Pete Ellis (entre outros), para trazar con exactitude o itinerario migratorio desta especie, colocando uns xeolocalizadores de s\u00f3 0,6\u00a0g de peso en dez exemplares xuven\u00eds capturados nas illas Shetland durante a tempada de cr\u00eda dese ano, que permitiron trazar por fin con precisi\u00f3n o percorrido exacto e completo da s\u00faa viaxe migratoria. O estudo revelou que os falaropos bicofinos nados nas Shetland inician a s\u00faa migraci\u00f3n por etapas a finais do mes de xullo de 2012, cunha primeira parada de varias semanas nunha \u00e1rea de descanso fronte ao litoral leste dos Estados Unidos. Desde al\u00ed continuaron cara ao sur ata chegar, durante o mes de outubro, ao seu lugar de invernada definitivo nas costas do Pac\u00edfico de Ecuador e o Per\u00fa. A viaxe de retorno seguiu a mesma ruta en sentido inverso e coa mesma escala na costa atl\u00e1ntica dos Estados Unidos, o que sup\u00f3n un desprazamento total de m\u00e1is de 25\u00a0000\u00a0km.\nEstudos similares realizados durante os anos 2013 e 2014 cos falaropos da Reserva Natural de Vindelfj\u00e4llen (Suecia), estableceron que a s\u00faa ruta migratoria cruza Europa en direcci\u00f3n ao mar Negro e Caspio e desde al\u00ed contin\u00faa en direcci\u00f3n sur cara ao mar de Arabia, cunha lonxitude total de m\u00e1is de 14\u00a0000\u00a0km.\nTaxonom\u00eda.\nO falaropo bicofino \u00e9 unha ave neognata da orde Charadriiformes, que se encadra na familia Scolopacidae, na que constit\u00fae o x\u00e9nero \"Phalaropus\", xunto con outras d\u00faas especies: o falaropo bicogroso (\"Phalaropus fulicarius\") e o falaropo de Wilson (\"Phalaropus tricolor\").\nDescribiuna cientificamente por primeira vez en 1758 Carl Linnaeus na s\u00faa obra \"Systema naturae\", co nome de \"Tringa tobata\" (sic). En 1760 reclasificouse no x\u00e9nero \"Phalaropus\", creado polo zo\u00f3logo franc\u00e9s Mathurin Jacques Brisson, cuxo nome prov\u00e9n da uni\u00f3n das palabras gregas \"phalaris\", 'gali\u00f1ola', e \"pous\" 'p\u00e9s', 'p\u00e9s de gali\u00f1ola', en referencia \u00e1 semellanza entre os p\u00e9s dos falaropos e das gali\u00f1olas (\"Fulica\"). O termo \"lobatus\" (lobado) fai referencia \u00e1 forma das dedas do falaropo bicofino.\nMorfolox\u00eda.\n\u00c9 a especie de menor tama\u00f1o das tres especies de falaropos. Mide uns 18\u00a0cm de lonxitude, pesa entre 20\u00a0 e 48\u00a0g e ten unha envergadura alar de 30\u201334\u00a0cm, e a femia \u00e9 lixeiramente meirande que o macho. O seu bico \u00e9 totalmente negro, fino e bicudo; o iris \u00e9 marr\u00f3n avermellado moi escuro e o anel ocular \u00e9 negro durante todo o ano; as patas son de cor gris escura nos exemplares adultos e rosa azulada nos xoves. Pos\u00fae unha densa plumaxe na s\u00faa zona ventral, o cal lle permite atrapar unha gran cantidade de aire que act\u00faa como unha capa impermeabilizante e proporci\u00f3nalle unha gran flotabilidade, \u00e1 vez que lle impide mergullarse.\nPlumaxe invernal.\nDurante a \u00e9poca invernal ambos os sexos pos\u00faen unha plumaxe similar e pouco rechamante, coa cabeza, pescozo, peito e ventre de cor branca ou branca levemente griseira; a plumaxe de cor cinza, coas bordos das plumas coberteiras secundarias e escapulares beirados de branco. As \u00e1s est\u00e1n cruzadas por unha faixa branca que \u00e9 moi visible en voo e que tam\u00e9n mante\u00f1en durante o ver\u00e1n. Na cabeza pos\u00faen unha mancha negra que abrangue desde o p\u00edleo ata a caluga e un parche ocular alongado, tam\u00e9n de cor negra, que se estende cara a atr\u00e1s, trazando unha lixeira curva en direcci\u00f3n aos laterais do pescozo. As observaci\u00f3ns de exemplares con esta plumaxe en territorio europeo son sumamente escasas.\nPlumaxe nupcial.\nA plumaxe das femias durante o per\u00edodo de cr\u00eda \u00e9 dun colorido moito m\u00e1is intenso que a dos machos, presenta a cabeza, pescozo e laterais do peito de cor gris escura, cunha pequena mancha superciliar de cor branca. Pos\u00fae unha mancha, tam\u00e9n de cor branca, na gorxa baixo a base do bico, beireada por debaixo por outra m\u00e1is ampla, de cor marr\u00f3n avermellado, e que cobre os laterais do pescozo; o manto \u00e9 gris escuro con d\u00faas bandas lonxitudinais de cor amarelada e as beiras das coberteiras son marr\u00f3ns amareladas.\nA plumaxe nupcial do macho \u00e9 m\u00e1is discreta e de tons m\u00e1is claros: a s\u00faa cabeza \u00e9 de cor gris, dun ton m\u00e1is claro que a da femia e que vai aclar\u00e1ndose a medida que descende polo pescozo e peito, ata volverse totalmente branca no ventre. Igual que a femia, pos\u00fae unha mancha branca sobre o ollo e tam\u00e9n na gorxa, mais a banda que a beirea por debaixo \u00e9 dun marr\u00f3n avermellado menos intenso que a da femia. A mi\u00fado locen unhas pequenas e pouco definidas manchas brancas diante dos ollos. O seu manto \u00e9 gris escuro, con manchas de cor marr\u00f3n claro.\nVoz.\nNormalmente silencioso, durante a \u00e9poca reprodutora a femia realiza unha danza nupcial para atraer os machos que incl\u00fae vocalizaci\u00f3ns monosil\u00e1bicas e un son rumbante que executa coas \u00e1s.\nEspecies similares.\nPolo seu comportamento \u00fanico e caracter\u00edstica plumaxe \u00e9 moi dif\u00edcil de confundir con calquera outro lim\u00edcola durante a \u00e9poca reprodutora. No per\u00edodo migratorio e invernal o seu aspecto \u00e9 semellante ao do falaropo bicogroso (\"Phalaropus fulicarius\"), que loce unha plumaxe b\u00e1sica moi parecida pero que pos\u00fae un bico m\u00e1is groso e menos bicudo que o de \"P. lobatus\".\nOutras especies similares en plumaxe invernal e que comparten rutas migratorias co falaropo bicofino son o pilro curlibico (\"Calidris alpina\"), de tama\u00f1o similar, bico lixeiramente curvado cara a abaixo e manto, cabeza e pescozo de cor parda; o pilro ferruxento (\"Calidris ferruginea\"), de maior tama\u00f1o, con plumaxe similar ao de \"C. alpina\" pero con patas e bico de maior lonxitude e o pilro bulebule (\"Calidris alba\"), do que se diferencia doadamente por ter este a cabeza totalmente branca.\nAlimentaci\u00f3n.\nDurante a \u00e9poca de cr\u00eda a alimentaci\u00f3n do falaropo bicofino bas\u00e9ase nas larvas de insectos de auga doce, principalmente mosquitos. Tam\u00e9n consomen tric\u00f3pteros, formigas, an\u00e9lidos e vermes poliquetos, e ocasionalmente sementes. Nos meses de invernada en augas oce\u00e1nicas n\u00fatrense exclusivamente de zooplancto en \u00e1reas nas que as correntes mari\u00f1as o fan emerxer \u00e1 superficie, principalmente cop\u00e9dpodos da orde Calanoida e Euphausiacea (kril), as\u00ed como pequenos peixes e medusas, que capturan s\u00f3 ocasionalmente.\nAo contrario que a maior\u00eda de lim\u00edcolas, as tres especies do x\u00e9nero \"Phalaropus\" alim\u00e9ntanse case exclusivamente mentres nadan sobre a superficie da auga, utilizando unha t\u00e9cnica de captura \u00fanica entre as aves consistente en nadar trazando c\u00edrculos pechados para crear remu\u00ed\u00f1os que fagan aflorar o alimento \u00e1 superficie desde unha profundidade de ata 50\u00a0cm, momento no que \u00e9 capturado con r\u00e1pidos movementos do bico e transportado \u00e1 boca aproveitando a tensi\u00f3n superficial da auga.\nComportamento e ecolox\u00eda.\nO trazo m\u00e1is distintivo dos falaropos picofinos, as\u00ed como das outras d\u00faas especies de falaropos, \u00e9 o seu dimorfismo sexual inverso, que se caracteriza pola diferenza de plumaxes nupciais entre os sexos e polo seu infrecuente m\u00e9todo de emparellamento, no que moitos dos roles sexuais est\u00e1n invertidos, reca\u00edndo sobre os machos as tarefas de incubaci\u00f3n dos ovos e coidado dos polos ata a s\u00faa emancipaci\u00f3n.\nEste peculiar e pouco habitual comportamento d\u00e1se tam\u00e9n nalgunhas outras aves da orde Charadriiformes, como nas das familias Turnicidae ou Jacanidae. \nSegundo o estudo dos bi\u00f3logos Owens e Hartley, o dimorfismo sexual nas aves no que se refire \u00e1 diferente coloraci\u00f3n da plumaxe, est\u00e1 intimamente relacionada co comportamento reprodutor, o coidado da prole e a selecci\u00f3n natural, primando as caracter\u00edsticas cr\u00edpticas naqueles individuos encargados da incubaci\u00f3n dos ovos e coidado dos fillos.\nDurante o per\u00edodo reprodutor son aves xeralmente solitarias e pouco territoriais, ag\u00e1s para defender o seu ni\u00f1o ou ao seu compa\u00f1eiro. Durante o tr\u00e1nsito migratorio e a \u00e9poca de invernada o seu comportamento t\u00f3rnase tremendamente gregario.\nAs poboaci\u00f3ns de falaropos xogan un papel fundamental no ecosistema \u00e1rtico como depredadores dos d\u00edpteros, as\u00ed como das s\u00faas larvas, que eclosionan nas lagoas e pozas da tundra \u00e1rtica durante o seu breve ver\u00e1n. O lago Myvatn (Islandia) e o seu sistema h\u00eddrico anexo \u00e9 un importante lugar de cr\u00eda para o falaropo bicofino, tanto polas favorables condici\u00f3ns clim\u00e1ticas do lugar coma pola extraordinaria abundancia de presas durante os momentos m\u00e1is cr\u00edticos da fase reprodutiva. Calc\u00falase que no lago existen 100\u00a0000 larvas de d\u00edpteros da especie \"Chironnomidae islandicus\" por metro cadrado, que constit\u00faen a base alimenticia dos falaropos bicofinos e doutras moitas especies que se reproducen nesa zona.\nReproduci\u00f3n.\nOs falaropos bicofinos reprod\u00facense nas zonas \u00e1rticas e sub\u00e1rticas de todo o hemisferio norte, arredor de pozas, lagoas e lagos pouco profundos de auga doce ou pequenos cursos de auga pouco caudalosos. A chegada dos primeiros exemplares aos territorios de cr\u00eda prod\u00facese ao longo da segunda quincena do mes de maio, co seu m\u00e1ximo durante a \u00faltima semana dese mes e a primeira semana de xu\u00f1o. A formaci\u00f3n das parellas reprodutoras ocorre habitualmente durante o tr\u00e1nsito migratorio e aqueles exemplares que non puideron emparellarse durante a migraci\u00f3n, cons\u00e9gueno aos poucos d\u00edas da s\u00faa chegada \u00e1 zona de cr\u00eda.\nAs femias de falaropo bicofino son as encargadas de seleccionar os lugares axeitados para establecer o ni\u00f1o e son as que cortexan e loitan por atraer aos machos. Unha vez que a femia conseguiu atraer a atenci\u00f3n dun macho, ambos os dous dir\u00edxense \u00e1 auga para copular, comezando inmediatamente a construci\u00f3n dun ni\u00f1o que consiste nun simple burato no chan, tapizado con herbas, musgo e liques e situado moi preto da auga, con clara preferencia polas zonas con xuncos ou herbas de mediana altura fronte a outras con arbustos ou vexetaci\u00f3n moi densa.\nAs femias son poli\u00e1ndricas e con frecuencia intentan atraer outros machos e establecer outros ni\u00f1os en canto finalicen a posta anterior. A mi\u00fado d\u00e1se o caso de que os ovos dun mesmo ni\u00f1o foron fecundados por dous ou m\u00e1is machos. En caso de depredaci\u00f3n do ni\u00f1o, os machos poden volver a emparellarse coa mesma ou outra femia para intentar sacar adiante unha rolada por segunda vez. A mi\u00fado, a femia comeza a s\u00faa migraci\u00f3n inmediatamente tras rematar a posta.\nA posta consiste en catro ovos (\u00e1s veces s\u00f3 tres) de cor verde oliv\u00e1ceo a marr\u00f3n claro, con abundantes manchas irregulares de cor marr\u00f3n escura e de 12\u00a0mm de anchura por 39\u00a0mm de lonxitude. Son incubados exclusivamente polo macho, que desenvolve dous parches de incubaci\u00f3n no ventre para facilitar a transferencia de calor. Aos 17-21 d\u00edas do inicio da incubaci\u00f3n os ovos comezan a eclosionar en d\u00edas sucesivos. As cr\u00edas son nid\u00edfugas, xa que abandonan o ni\u00f1o \u00e1s poucas horas de romper o cascavello e, a\u00ednda que poden desprazarse e procurar alimento de seu desde o primeiro momento, permanecer\u00e1n baixo a vixilancia e protecci\u00f3n do macho durante outros 18-22 d\u00edas ata a s\u00faa emancipaci\u00f3n definitiva. Os polos tornar\u00e1n ao ano seguinte ao mesmo territorio de cr\u00eda como adultos reprodutores.\nA s\u00faa esperanza de vida \u00e9 de cinco anos, cun m\u00e1ximo de nove.\nEstado de conservaci\u00f3n.\nEst\u00edmase que o n\u00famero de exemplares desta especie est\u00e1 entre os 3\u00a0600\u00a0000 e os 4\u00a0500\u00a0000 individuos. A tendencia \u00e9 decrecente como consecuencia de diversos factores, entre os que est\u00e1n a contaminaci\u00f3n industrial (nas rexi\u00f3ns \u00e1rticas) e os pesticidas agr\u00edcolas, a pesca intensiva, e as verteduras de petr\u00f3leo. Diversos estudos parecen indicar que os \"Phalaropus lobatus\" son especialmente sensibles \u00e1s variaci\u00f3ns no h\u00e1bitat das s\u00faas \u00e1reas de cr\u00eda e que estes cambios traen aparellados un descenso na taxa de reproduci\u00f3n da especie. Alg\u00fans estudos citan o incremento das poboaci\u00f3ns do ganso \"Chen caerulescens\" no Canad\u00e1 e o conseguinte sobrepastoreo nas pradeiras sub\u00e1rticas como unha das causas probables do descenso do n\u00famero de parellas reprodutoras.\nAo contrario, a progresiva diminuci\u00f3n da actividade gandeira ovina no norte das illas brit\u00e1nicas tam\u00e9n se relaciona coa progresiva diminuci\u00f3n da poboaci\u00f3n estival de falaropo bicofino. O cesamento do pastoreo ocasionou neste caso a proliferaci\u00f3n e crecemento descontrolado da vexetaci\u00f3n que invadiu e colmatou as pozas e lagoas utilizadas polos falaropos para constru\u00edr os seus ni\u00f1os. A restauraci\u00f3n desas pozas e a reintroduci\u00f3n do gando ovino na illa Fetlar do arquip\u00e9lago das Shetland tivo un efecto beneficioso inmediato na recuperaci\u00f3n da poboaci\u00f3n de falaropos.\nA ave conta con protecci\u00f3n en moitos dos pa\u00edses onde cr\u00eda. O saqueo dos seus ni\u00f1os est\u00e1 prohibido en Gran Breta\u00f1a desde 1954 pola Lei de Protecci\u00f3n das Aves. Nos Estados Unidos est\u00e1 protexida pola Lei do Tratado de Aves Migratorias e no Canad\u00e1 pola Lei da Convenci\u00f3n de Aves Migratorias.\nO seu estado de conservaci\u00f3n catalogouse como \"pouco preocupnte\" pola IUCN."}
{"id": "470796", "revid": "27155", "url": "https://gl.wikipedia.org/wiki?curid=470796", "title": "Falaropo mouro", "text": ""}
{"id": "470797", "revid": "27155", "url": "https://gl.wikipedia.org/wiki?curid=470797", "title": "Phalaropus lobatus", "text": ""}
{"id": "470799", "revid": "98629", "url": "https://gl.wikipedia.org/wiki?curid=470799", "title": "Falaropo de Wilson", "text": "O falaropo de Wilson (Phalaropus tricolor) \u00e9 unha pequena ave lim\u00edcola, a m\u00e1is grande entre os falaropos, que se reproduce na pradeiras de Am\u00e9rica do Norte no oeste do Canad\u00e1 e no oeste dos Estados Unidos. \u00c9 unha ave migratoria, que pasa o inverno en lagos salgados do interior, preto dos Andes, na Arxentina. Son aves migrantes de paso en Am\u00e9rica Central polos meses de marzo e abril e despois de novo en setembro e outubro. A especie \u00e9 unha ave errante rara no oeste de Europa, inclu\u00edda Gaicia.\nA especie adoita ser mansa e deixa que se lle aproximen. \u00c1s veces \u00e9 clasificada nun x\u00e9nero monot\u00edpico, Steganopus.\nEtimolox\u00eda.\nO nome desta ave fai referencia ao ornit\u00f3logo escoc\u00e9s-americano Alexander Wilson. O nome do x\u00e9nero \"Phalaropus\" procede do grego \"phalaris\", 'gali\u00f1ola' e \"pous\", 'p\u00e9', \u00e9 dicir, 'p\u00e9s de gali\u00f1ola', xa que te\u00f1en dedas parecidas. O nome espec\u00edfico \"tricolor\" significa en lat\u00edn 'tres cores'\nDescrici\u00f3n.\nO falaropo de Wilson \u00e9 lixeiramente m\u00e1is grande que o falaropo bicogroso e chega aos 23\u00a0cm de lonxitude. \u00c9 unha ave costeira delicada con dedas lobuladas e un bico negro fino. A femia en estaci\u00f3n reprodutora \u00e9 gris e marr\u00f3n pola parte superior e branca pola inferior, cun pescozo avermellado e manchas nos flancos avermelladas. O macho na \u00e9poca reprodutora \u00e9 unha versi\u00f3n m\u00e1is apagada da femia, con dorso branco e as manchas avermelladas reducidas ou ausentes. Nun estudo de falaropos reprodutores feito na provincia canadense de Saskatchewan, as femias eran como media un 10% meirandes que os machos nas medidas est\u00e1ndar e pesaban arredor dun 30% m\u00e1is, chegando a pesos entre os 68 e os 79\u00a0g, e como media 51,8\u00a0g.\nAs aves novas son grises e marr\u00f3ns pola parte superior e brancas pola inferior e te\u00f1en unha mancha escura a trav\u00e9s da zona do ollo. En inverno, a plumaxe \u00e9 esencialmente gris pola parte superior e branca pola inferior, pero sempre te\u00f1en a mancha ocular escura. A lonxevidade media na natureza \u00e9 de 10 anos.\nEcolox\u00eda e status.\nOs falaropos de Wilson son aves hal\u00f3filas (g\u00fastalles vivir en auga salgada) e grandes cantidades deles alim\u00e9ntanse en lagos salinos durante a migraci\u00f3n, como o lago Mono en California, lago Abert en Oreg\u00f3n e o Gran Lago Salgado de Utah, a mi\u00fado en compa\u00f1\u00eda dos falaropos bicofinos.\nCando se alimentan adoitan nadar en c\u00edrculo rapidamente formando un remu\u00ed\u00f1o, o que se cre trae \u00e1 superficie comida do fondo en zonas de augas profundas, que despois el recolle na superficie, capturando insectos ou crust\u00e1ceos.\nNos falaropos, a diferenza do que \u00e9 m\u00e1is com\u00fan nas aves, a femia \u00e9 o sexo dominante. Ela \u00e9 a m\u00e1is coloreada, persegue os machos, compite polo territorio de nidaci\u00f3n e defende agresivamente a posesi\u00f3n do seu ni\u00f1o e do macho elixido. Unha vez que pon os ovos, abandona o ni\u00f1o e o macho ten que incubalos e coidar as cr\u00edas, a\u00ednda que estas poden alimentarse por si mesmas. Po\u00f1en tres ou catro ovos nun ni\u00f1o no chan preto da auga.\nA\u00ednda que \u00e9 moi com\u00fan, a poboaci\u00f3n desta ave pode que declinase en certas \u00e1reas debido \u00e1 perda dos h\u00e1bitats de pradeira h\u00famida que necesita. Hai unhas cantas \u00e1reas de descanso e parada que son de grande importancia durante a s\u00faa migraci\u00f3n."}
{"id": "470800", "revid": "27155", "url": "https://gl.wikipedia.org/wiki?curid=470800", "title": "Steganopus", "text": ""}
{"id": "470801", "revid": "27155", "url": "https://gl.wikipedia.org/wiki?curid=470801", "title": "Phalaropus tricolor", "text": ""}
{"id": "470802", "revid": "85894", "url": "https://gl.wikipedia.org/wiki?curid=470802", "title": "Badoucos, Arcos da Condesa, Caldas de Reis", "text": "Badoucos \u00e9 un lugar da parroquia da Arcos da Condesa, no concello pontevedr\u00e9s de Caldas de Reis, na comarca de Caldas. Segundo o IGE, en 2018 ti\u00f1a 43 habitantes (20 homes e 23 mulleres)."}
{"id": "470805", "revid": "1131", "url": "https://gl.wikipedia.org/wiki?curid=470805", "title": "A noite vai coma un r\u00edo", "text": "A noite vai coma un r\u00edo \u00e9 unha obra dram\u00e1tica de \u00c1lvaro Cunqueiro publicada en 1974 (e 2003) por Galaxia e reeditada pola mesma editorial na \"Obra en galego Completa I\" (1980). Xa fora publicada en 1965 no n\u00famero 10 da revista \"Grial\".\nEn 1974 eng\u00e1dese un mon\u00f3logo de dona In\u00e9s. Foi escrita para figurar nunha primeira versi\u00f3n en galego do que logo ser\u00eda a novela en castel\u00e1n \"Un hombre que se parec\u00eda a Orestes\", na que se dan alg\u00fans anacos.\nContido.\nPeza dram\u00e1tica nun pr\u00f3logo e d\u00faas xornadas, divididas en cinco cadros e un ep\u00edlogo.\nDramatis personae: O correo, El Rei, O m\u00fasico, O Capit\u00e1n, O Morto, O Mendi\u00f1o, Ana Modesta, Dona In\u00e9s, Liria, Alc\u00e1ntara, A Vi\u00fava; Mulleres, soldados, xentes que van e ve\u00f1en, A noite\nO asunto pasa nun pa\u00eds moi lonxe.\nPr\u00f3logo.\nNo Paso de Valverde, na torre de dona In\u00e9s.\nAna Modesta e outras mulleres dialogan sobre os soldados e a guerra. Despois Ana Modesta fala co Correo sobre as cartas de amores que non chegan a dona In\u00e9s. O Correo m\u00e9ntelle a dona In\u00e9s sobre o cabaleiro de Florencia.\nPrimeira xornada.\nEntra o M\u00fasico que dialoga con Ana Modesta e logo con dona In\u00e9s sobre o amor. Logo o Correo trae a El Rei e ponlle os ollos de vidro. El Rei qu\u00e9ixase de ser vi\u00favo, de ser casado de neno e de no co\u00f1ecer o amor, de que as mulleres suspiren polo Capit\u00e1n, que \u00e9 seu criado. Falan de amor o Capit\u00e1n e dona In\u00e9s:\nSegunda xornada.\nNo xard\u00edn da Torre de Paso Valverde\nV\u00e9n a Vi\u00fava co seu marido morto facendo cami\u00f1o para o enterrar. Desc\u00f3brense outras amantes do xastre morto, a vi\u00fava reclama ser a oficial. E dona In\u00e9s aparece ser a s\u00faa amada secreta por cartas.\nDona In\u00e9s fai un longo pranto polo xastre morto, que \u00e9 un pranto por si mesma, pola ausencia de amor:\nEntra o Mendi\u00f1o que fala dos seus so\u00f1os con dona In\u00e9s. Ela qu\u00e9ixase de que lle matan os seus amores nada m\u00e1is nacer e tenta aferrarse ao Mendi\u00f1o.\nEp\u00edlogo.\nUnha noite pecha na fraga de Esmor\u00eds.\nEl Rei, o Capit\u00e1n, o Correo, a Vi\u00fava, as mulleres buscan na noite o Cami\u00f1o Real. Pasa dona In\u00e9s cunha rosa na man:\nSignificado.\nSegundo Laura Tato Fonta\u00ed\u00f1a:\n\u00c9 unha traxedia breve e intensa, a exposici\u00f3n l\u00edrica da arela hu\u00admana de ato\u00adpar unha resposta que dea raz\u00f3n \u00e1 vida e \u00e1 morte. A protagonista \u00e9 dona In\u00e9s de Valverde que, cunha flor na man, representativa da s\u00faa permanente disposici\u00f3n \u00e1 entrega espiritual, cami\u00f1a pola vida en irremedi\u00e1bel soidade. \u00c9 unha personaxe feminina de rango universal."}
{"id": "470807", "revid": "27155", "url": "https://gl.wikipedia.org/wiki?curid=470807", "title": "Steganopus tricolor", "text": ""}
{"id": "470808", "revid": "85894", "url": "https://gl.wikipedia.org/wiki?curid=470808", "title": "Jos\u00e9 Sieira Gonz\u00e1lez", "text": "Jos\u00e9 Ram\u00f3n Sieira Gonz\u00e1lez, co\u00f1ecido como O Riaso, nado en Porto do Son en 1899 e finado en Santiago de Compostela o 29 de xaneiro de 1937, foi un mari\u00f1eiro e sindicalista galego.\nTraxectoria.\nMari\u00f1eiro residente en Ribeira. Afiliado ao Sindicato Xeral de Traballadores de Ribeira da CNT. Co golpe de Estado do 18 de xullo de 1936 foi detido. Xulgado en Santiago de Compostela por rebeli\u00f3n militar o 21 de decembro con Julio Silva Vilas, Manuel Fern\u00e1ndez Send\u00f3n, Eugenio Rodr\u00edguez Bilbao e Jos\u00e9 Lij\u00f3 Louro, foi condenado a pena de morte. Foi executado no cemiterio de Boisaca de Compostela o 29 de xaneiro de 1937."}
{"id": "470809", "revid": "1888", "url": "https://gl.wikipedia.org/wiki?curid=470809", "title": "Jos\u00e9 Ram\u00f3n Sieira Gonz\u00e1lez", "text": ""}
{"id": "470810", "revid": "1131", "url": "https://gl.wikipedia.org/wiki?curid=470810", "title": "Palabras de v\u00edspera", "text": "Palabras de v\u00edspera \u00e9 unha obra dram\u00e1tica de \u00c1lvaro Cunqueiro publicada en 1974 (e 2003) por Galaxia e reeditada pola mesma editorial na \"Obra en galego Completa I\" (1980). Foi escrita en 1968.\nEn 2017 Grupo de Teatro da A. C. Alexandre B\u00f3veda representou \"Palabras de v\u00edspera e outras pezas\", de \u00c1lvaro Cunqueiro, baixo a direcci\u00f3n de Xo\u00e1n Carlos Mejuto.\nCaracter\u00edsticas.\nA fonte argumental \u00e9 historia me\u00addieval espa\u00f1ola, dela recolle Cunqueiro personaxes colaterais \u00e1 xura de Sta. Gadea e ofrece a s\u00faa particu\u00adlar versi\u00f3n (Dona Urraca e o rei Afonso son os personaxes escollidos como obxecto de an\u00e1lise, o Cid fica fora da atenci\u00f3n do dramaturgo).\nEstes feitos e \u00e9poca est\u00e1n tam\u00e9n recollidos nas novelas \"Morte de Rei\" de Dar\u00edo Xoh\u00e1n Cabana e \"Magog\" (1997) de Mar\u00eda G\u00e1ndara.\nContido.\nFunci\u00f3n en dous cadros cun ep\u00edlogo.\nCadro primeiro.\nDona Urraca est\u00e1 soa no castelo (de Zamora). Lam\u00e9ntase da s\u00faa situaci\u00f3n de sitiada polo rei Sancho e de como ama en segredo o seu irm\u00e1n Afonso. Entra a s\u00faa doncela Belv\u00eds e logo o Encuberto ao que ela lle promete o seu amor, entregarse a el fuxir a Ultramar a cambio de que mate o rei Sancho. E el descobre o seu nome, Belido.\nCadro segundo.\nCampamento do rei Afonso pr\u00f3ximo a Santa Gadea.\nDialogan o Bispo de Le\u00f3n e o conselleiro Maldonado:\nChega Belv\u00eds con recado de dona Urraca dicindo que se \u00e9 preciso ela vir\u00e1 con salvoconduto dos castel\u00e1ns declarar que o rei Afonso non tivo parte na morte do seu irm\u00e1n. Foi ela, e en lex\u00edtima defensa. E tam\u00e9n trae recado privado para o rei Afonso, que Belido non entrou na s\u00faa cama, que puxo a escusa de que non o deixar\u00e1 mentres Afonso non sexa rei de Castela. Que logo buscar\u00e1 outra escusa e mentres quere que a saque de Zamora. O rei Afonso acepta que Urraca vaia a Luna e Belido escape de Zamora antes de chegar a xustiza. Tam\u00e9n fala Belv\u00eds dos \u00faltimos d\u00edas de Don Garc\u00eda, o outro irm\u00e1n, do que estaba namorada.\nE remata o bispo:"}
{"id": "470811", "revid": "23204", "url": "https://gl.wikipedia.org/wiki?curid=470811", "title": "Jos\u00e9 Queiruga Allegue", "text": "Jos\u00e9 Queiruga Allegue, nado en Porto do Son o 8 de outubro de 1908 e finado en Pasaia o 6 de xaneiro de 1983, foi un mari\u00f1eiro, miliciano e anarcosindicalista galego.\nTraxectoria.\nMari\u00f1eiro de Porto do Son afiliado \u00e1 CNT. En 1931 comezou a traballar en Pesquer\u00edas e Secaderos de Bacalao de Espa\u00f1a (PYSBE), no porto de Pasaia. Co golpe de Estado do 18 de xullo de 1936 incorporouse a fronte en Trintxerpe (Pasaia) para defender \u00e1 Rep\u00fablica o 18 de xullo. En Porto de Son o seu pai Jos\u00e9 Queiruga Carou foi aldraxado e zorrado, obrigado a ir en procesi\u00f3n co cartel \u201dMuera Rusia, Arriba Espa\u00f1a\u201d con outros veci\u00f1os. A s\u00faa nai Carmen Allegue P\u00e9rez foi v\u00edtima de represalias e tivo que fuxir ao monte para evitar que a raparan e lle deran aceite de r\u00edcino. Despois da ca\u00edda de Donostia, Jos\u00e9 Queiruga incorporouse a fronte republicana de Asturias en setembro de 1936 na Agrupaci\u00f3n Confederal Galaica pertencente \u00e1 Federaci\u00f3n de Grupos do Batall\u00f3n 207, na 3\u00aa Compa\u00f1\u00eda, ata que caeu a fronte en outubro de 1937. Agochouse en Xix\u00f3n. Foi detido xunto a nove m\u00e1is en xaneiro de 1938 cando intentaban fuxir en barco \u00e1 zona republicana. Estivo preso no penal asturiano de Cerillero e tam\u00e9n no Castelo de San Filipe de Ferrol. Xulgado en Ferrol por rebeli\u00f3n, foi condenado a cadea perpetua. Ingresou no c\u00e1rcere da Coru\u00f1a onde estivo preso ata que, logo de varias reduci\u00f3ns de pena, lle concederon a liberdade condicional en decembro de 1942. Na prisi\u00f3n da Coru\u00f1a coincidiu co seu irm\u00e1n Francisco, condenado por berrar cando levaban aos seus amigos ao ex\u00e9rcito franquista e con Xerardo D\u00edaz Fern\u00e1ndez, amigo que despois escribiu sobre os horrores vividos. Ao sa\u00edr da cadea volveu a Porto do Son onde casou. En 1955 a familia trasladouse a Trintxerpe (Pasaia). Durante a ditadura escondeu na s\u00faa casa a un vello amigo, ao que axudou a fuxir a Francia.\nVida persoal.\nCasou con Ana Mar\u00eda Fern\u00e1ndez Garc\u00eda e foi pai de Jos\u00e9, Mari Carmen, Abelardo e Venancio Queiruga Fern\u00e1ndez."}
{"id": "470816", "revid": "6", "url": "https://gl.wikipedia.org/wiki?curid=470816", "title": "CubeSat", "text": "CubeSat \u00e9 un tipo de bus est\u00e1ndar para Sat\u00e9lites. O concepto foi ideado en 1999 polos profesores Jordi Puig-Suari, da Universidade Polit\u00e9cnica do Estado de California (Cal Poly) e Bob Twiggs, do Laboratorio de Desenvolvemento de Sistemas Espaciais da Universidade de Stanford (SSDL).\nCaracter\u00edsticas.\nA finalidade do est\u00e1ndar \u00e9 permitir o lanzamento de picosat\u00e9lites (sat\u00e9lites artificias cunha masa da orde de kg) funcionais e de baixo custo, cun baixo tempo de desenvolvemento e facilitando o acceso ao espazo a organizaci\u00f3ns modestas. O proxecto CubeSat abrangue m\u00e1is de cen universidades, institutos e empresas privadas que desenvolven picosat\u00e9lites con finalidades cient\u00edficas, comerciais e gobernamentais.\nO est\u00e1ndar especifica que a forma dun CubeSat b\u00e1sico \u00e9 un cubo de 10 cm de lado cunha masa de ata 1,33 kg, coa posibilidade de apilar unidades para formar picosat\u00e9lites de 3 ou m\u00e1is unidades.\nAlg\u00fans CubeSats son:"}
{"id": "470823", "revid": "1576", "url": "https://gl.wikipedia.org/wiki?curid=470823", "title": "Cubesat", "text": ""}
{"id": "470824", "revid": "1131", "url": "https://gl.wikipedia.org/wiki?curid=470824", "title": "Badoucos", "text": ""}
{"id": "470825", "revid": "89787", "url": "https://gl.wikipedia.org/wiki?curid=470825", "title": "Walije Gondwe", "text": "Walije Gondwe, nada en Kayiwonanga (distrito de Mzimba) en 1936, \u00e9 unha escritora de Malaui, a primeira muller do pa\u00eds en publicar unha novela. A maior parte dos seus libros son obras de literatura infantil e xuvenil publicados nas d\u00e9cadas de 1980 e 1990. Dirixe o proxecto educativo Vinjeru.\nTraxectoria.\nNaceu nunha familia de devoci\u00f3n cristi\u00e1. Varios anos despois de deixar a escola comezou a prepararse como administrativa, e ga\u00f1ou unha bolsa para completar os seus estudos no Reino Unido. A bolsa foi anulada por mor da situaci\u00f3n pol\u00edtica en Malaui, pero Gondwe permaneceu en Inglaterra.\nO seu libro \"Will the African Flowers Bloom\", debido \u00e1s dificultades para publicar en Londres na d\u00e9cada de 1970, foi abandonado cando un selo de Oxford University Press entrou en crise. En 1985 publicou o seu primeiro libro, \"Love's Dilemma\", editado por Macmillan Publishers na serie Pacesetter Novels. Desde ent\u00f3n foi considerada a primeira muller novelista de Malaui ou \"unhas das primeiras mulleres escritoras do pa\u00eds\". Se ben outras mulleres seguiron os seus pasos, a\u00ednda non hai moitas mulleres escritoras en Malaui. En 2013 o presidente da Uni\u00f3n de Escritores de Malaui dixo que as \u00fanicas mulleres escritoras co\u00f1ecidas do pa\u00eds eran Emily Mkamanga, Walije Gondwe e Janet Karim. En 1994 publicou \"Double Dating\", a s\u00faa obra m\u00e1is vendida.\nEn 1999, logo de deixar a escrita, fundou o proxecto educativo Vinjeru, que recolle libros e material educativo no Reino Unido para levalo a Malaui, especialmente \u00e1s \u00e1reas m\u00e1is remotas do pa\u00eds. Gondwe vive entre o Reino Unido e Malaui. En 2016 recibiu o Lifetime Achiever Award da Malawi High Commission]] en Londres, que premia o traballo das persoas de Malaui na di\u00e1spora.\nGondwe ten unha filla e un fillo."}
{"id": "470826", "revid": "25871", "url": "https://gl.wikipedia.org/wiki?curid=470826", "title": "Johann Voldemar Jannsen", "text": "Johann Voldemar Jannsen, nado en V\u00e4ndra (Livonia) o 16 de maio de 1819 e finado en Tartu o 13 de xullo de 1890, foi un profesor, xornalista e poeta estoniano, autor da letra do himno nacional \"Mu isamaa, mu \u00f5nn ja r\u00f5\u00f5m \" (\"A mi\u00f1a terra nativa, o meu gozo e dita\"), figura central no movemento do Espertar Nacional Estoniano. Foi pai da poetisa Lydia Koidula.\nTraxectoria.\nEditor do primeiro n\u00famero do semanario \"P\u00e4rnu Postimees\" o 5 de xu\u00f1o de 1857, fito que representou o inicio dun xornalismo ininterrompido en estoniano ata o d\u00eda de hoxe. \nEn paralelo ao seu traballo como profesor de escola primaria na cidade de P\u00e4rnu, traballou no semanario como xornalista at\u00e9 o 1863. As\u00ed mesmo, Jannsen foi o organizador do primeiro Festival Nacional do Cante Estoniano no ano 1869, e o segundo en 1879 en Tartu.\nReco\u00f1ecementos.\nO 1 de xu\u00f1o de 2007 foi homenaxeado na vila de P\u00e4rnu baixo a iniciativa do a\u00ednda existente \"P\u00e4rnu Postimees\" co apoio do goberno do pa\u00eds na celebraci\u00f3n do 150 aniversario do xornalismo ininterrompido en estoniano. No paseo central da cidade ergueuse unha estatua s\u00faa feita polo escultor Mati Karmin."}
{"id": "470827", "revid": "89787", "url": "https://gl.wikipedia.org/wiki?curid=470827", "title": "Ninette de Valois", "text": "Dame Ninette de Valois, nada como Edris Stannus en Blessington (Irlanda) o 6 de xu\u00f1o de 1898 e finada en Londres o 8 de marzo de 2001, foi unha bailarina, profesora, core\u00f3grafa e directora de ballet cl\u00e1sico brit\u00e1nica de orixe irlandesa. Bailou profesionalmente cos Ballets Russes de Serge Diaghileve posteriormente estableceu o Royal Ballet, unha das compa\u00f1\u00edas m\u00e1is destacadas do s\u00e9culo XX. Tam\u00e9n estableceu a Royal Ballet School e a compa\u00f1\u00eda que se converteu no Birmingham Royal Ballet. Est\u00e1 reco\u00f1ecida como unha das figuras m\u00e1is influentes da historia do ballet e como a \"madri\u00f1a\" do ballet ingl\u00e9s e irland\u00e9s.\nTraxectoria.\nComezou a bailar en 1908, con dez anos, e axi\u00f1a adquiriu unha gran reputaci\u00f3n en Inglaterra a causa dos seus graciosos movementos. En 1921 cambiou legalmente o seu nome a Ninette de Valois. Bailou cos Ballets Rusos de Sergei Diagilev, a\u00ednda que non chegou a ser unha estrela con eles.\nRetirouse como bailarina en 1926, con vinte e oito anos, para promover o ballet cl\u00e1sico por toda Europa. En 1928 convenceu a Lilian Baylis para que o Sadler's Wells Theatre puidese ser sede da s\u00faa compa\u00f1\u00eda. Baixo a s\u00faa direcci\u00f3n a compa\u00f1\u00eda creceu e converteuse na Wells Royal Ballet Company, que m\u00e1is adiante se dividiu entre a Birmingham Royal Ballet e a Covent Garden's Royal Ballet. Tam\u00e9n fundou a Royal Ballet School.\nDe Valois, case sen axuda, foi responsable de crear o ballet cl\u00e1sico brit\u00e1nico. Dese\u00f1ou a s\u00faa compa\u00f1\u00eda segundo o exemplo dos Ballets Imperiais Rusos, a\u00ednda que programando unha mestura de ballet cl\u00e1sico e obras contempor\u00e1neas. Pouco a pouco foi atraendo persoas de talento, e invitou a Frederick Ashton que fora o principal core\u00f3grafo da s\u00faa compa\u00f1\u00eda. Co tempo, a compa\u00f1\u00eda chegou a ser unha das m\u00e1is sonadas do mundo, con bailar\u00edns como Margot Fonteyn, Gillian Lynne, Robert Helpmann, Moira Shearer, Beryl Grey e Michael Somes. En 1949 o Sadler Wells Ballet causou sensaci\u00f3n cando viaxaron aos Estados Unidos e Margot Fonteyn converteuse inmediatamente nunha celebridade internacional. A comezos da d\u00e9cada de 1950, de Valois contribu\u00edu a fundar o Ballet e \u00d3pera Estatal Turco, en Istambul.\nOcupouse de que a s\u00faa compa\u00f1\u00eda tivese unha fonte constante de talento e nos anos seguintes a compa\u00f1\u00eda contou con estrelas como Svetlana Beriosova, Antoinette Sibley, Nadia Nerina, Lynn Seymour, e coa m\u00e1is sensacional posible no momento, Rudolf Nureyev. De Valois tam\u00e9n invitou a core\u00f3grafos como Kenneth MacMillan e George Balanchine a que traballasen coa compa\u00f1\u00eda. Retirouse formalmente en 1964 e foi nomeada Life Governor of the Royal Ballet, deixando sentir a s\u00faa presenza na compa\u00f1\u00eda. Era moi severa, e quizais por esa raz\u00f3n, d\u00e9uselle o alcume de \"Madam\" (\"Se\u00f1ora\"). O alcume callou e dende ent\u00f3n en artigos e entrevistas formais cham\u00e1rona Madam; ela aceptouno con naturalidade e comezou a asinar as\u00ed a s\u00faa correspondencia.\nContinuou con aparici\u00f3ns p\u00fablicas ata a s\u00faa morte aos 102 anos.\nHonras.\nFoille concedida a Lexi\u00f3n de Honra francesa en 1950 e nomeada Dame Commander of the Order of the British Empire en 1951, e posteriormente, en 1982, Companion of Honour. En 1992 recibiu a Orde do M\u00e9rito.\nEn 1974 tam\u00e9n se lle outorgou o prestixioso Premio Erasmus, conxuntamente co core\u00f3grafo Maurice B\u00e9jart."}
{"id": "470829", "revid": "1131", "url": "https://gl.wikipedia.org/wiki?curid=470829", "title": "O incerto se\u00f1or Don Hamlet", "text": "O incerto se\u00f1or Don Hamlet, Pr\u00edncipe de Dinamarca. Peza dram\u00e1tica en tres xornadas, na que se presentan as s\u00faas d\u00fabidas e morte, e se da varia noticia de outras xentes \u00e9 unha obra dram\u00e1tica de \u00c1lvaro Cunqueiro publicada en 1958 pola Editorial Galaxia.\nFoi estreada polo Centro Dram\u00e1tico Galego en 1991. Sarabela Teatro representouna en 2010.\nEdici\u00f3ns.\nFoi reeditada por Galaxia en \"Don Hamlet e tres pezas m\u00e1is\" (1974), engadindo unha escena ao texto orixinal. A 5\u00aa ed. \u00e9 de 1986 e a 9\u00aa, titulada \"Don Hamlet,\" de 2003, ISBN 978-84-7154-489-6. Tam\u00e9n aparece en \"Obra en galego Completa I\" (1980) e en \"Don Hamlet e outras pezas. Teatro galego completo. 1932-1968\" (2013), todas en Galaxia.\nFoi traducida ao castel\u00e1n como \"El incierto se\u00f1or don Hamlet y otras piezas dram\u00e1ticas\" (1992, Destino), traduci\u00f3n de Basilio Losada. E ao asturiano como \"Don Hamlet y otres pieces de teatru\" (2003, \u00c1mbitu), traduci\u00f3n de Pablo Ant\u00f3n Mar\u00edn Estrada.\nCaracter\u00edsticas.\n\u00c9 a peza dram\u00e1tica m\u00e1is co\u00f1e\u00adcida de Cunqueiro, a m\u00e1is longa e a primeira en aparecer. Partindo da traxedia de por William Shakespeare nos arredores do ano 1600, Cunqueiro procede a unha nova lectura do personaxe e dos seus problemas. Na obra expl\u00edcase o mito de Hamlet ligado ao de Edipo.\nSegundo a interpretaci\u00f3n do noso autor, Hamlet non mata ao seu t\u00edo, sen\u00f3n ao seu pai verdadeiro, o Usurpador. Hamlet rev\u00e9lase como froito dun adulterio, educado por aquel a quen cre seu pai para a vinganza e o parricidio e abocado a unha relaci\u00f3n incestuosa coa s\u00faa nai. Hamlet dec\u00e1tase de que a s\u00faa vida \u00e9 tan s\u00f3 unha vinganza artellada por outro. Todo este fra\u00adcaso vital l\u00e9vao ao suicidio.\nAo presupor o previo co\u00f1ecimento do referente de Shakespeare, esixe do p\u00fablico unha actitude activa (como sucede tam\u00e9n no lector da s\u00faa narrativa). Sen mingua da profundidade simb\u00f3lica, o humor e a iron\u00eda est\u00e1n presentes mesmo nas es\u00adcenas m\u00e1is graves.\nO autor explica na introduci\u00f3n:\nContido.\nExplicaci\u00f3n da acci\u00f3n.\nHalmar \u00e9 o rei de Dinamarca, \u00e9 o \"Usurpador\", porque seu irm\u00e1n o Rei vello morreu envelenado. Gerda \u00e9 a ra\u00ed\u00f1a, muller agora do Usurpador. Hamlet \u00e9 o pr\u00edncipe de Dinamarca.\nPolo\u00f1o \u00e9 o gardaselos da coroa, os seus fillos son Ofelia e Laertes. Ofelia \u00e9 a namorada de Hamlet.\nPantalone, Escaramuza, Arlequ\u00edn, Do\u00f1a Guglielma e Colombi\u00f1a son uns c\u00f3micos italianos.\nO coro ten un papel moi importante na peza.\nPrimeira xornada (4 escenas).\nNo castelo de Elsinor fala o coro e b\u00f3talle a culpa de todos os males ao vento que castiga o castelo. Tam\u00e9n dialoga o coro con Halmet, acl\u00e1ralle que seu pai, O Rei vello, que morreu na guerra de Bohemia envelanado por seu irm\u00e1n O Usurpador, en realidade non \u00e9 seu pai, o seu pai \u00e9 o Usurpador que xa antes tivera amores coa ra\u00ed\u00f1a. Laertes tam\u00e9n lle conta a Hamlet que o Rei vello sab\u00eda a verdade do fillo que non era fillo, a\u00ednda as\u00ed, criouno e agarimouno porque era a s\u00faa arma de vinganza no futuro. Entra tam\u00e9n Ofelia, dialogan sobre o amor e Hamlet non pode apartar da s\u00faa mente a imaxe da s\u00faa nai Gerda que traicionou o rei, o seu suposto pai.\nSegunda xornada (cinco escenas).\nPolo\u00f1o aconsella os estudantes que marchan e desp\u00eddese de Laertes, que tam\u00e9n parte. Despois dialoga coa ra\u00ed\u00f1a Gerda. Ela conta como chegou \u00e1 corte de nena e os comportamentos que viu na Ra\u00ed\u00f1a vella. Como tivo que decidir, ela mesma comprou o veleno, dubidou a cal dos dous envelenar e preferiu que fose o m\u00e1is nobre. E ramata: \"a ese \u00fanico testigo que chaman Hamlet hieno meter no meu colo\". Chegan cantando os c\u00f3micos de Italia. Hamlet c\u00f3ntalles a Ofelia, Gerda e Polo\u00f1o que escribiu unha peza teatral e vai ser representada polos c\u00f3micos, eles preguntan de que vai tratar. Hamlet di: \nTerceira xornada (9 escenas).\nOs c\u00f3micos comezan a represenaci\u00f3n, a\u00ednda que gustar\u00edan m\u00e1is de representar a traxedia de don Gaiferos. Entra Hamlet e comeza a dirixir a representaci\u00f3n, interv\u00e9n Ofelia. Cando se representan os amores de Halmar e Gerda entran en escena eles que van comentando a acci\u00f3n e dando outra versi\u00f3ns dos feitos. Insisten en que o Rei vello o sab\u00eda todo e Hamlet ser\u00eda a s\u00faa vinganza. Ela confesa a decisi\u00f3n do veleno real. Nun momento Hamet colle a espada dun actor e atravesa a Halmar que cae morto. Gerda fala co fillo e proponlle seguir de ra\u00ed\u00f1a, acollerse a vellos costumes en que nai e fillo poden casar. Mais Hamlet ten que seguir coa s\u00faa vinganza e crava un pu\u00f1al no seo que o criou: \"Non mandache matar por se fidel? Non me mandache matar por ser fidel?\".\nHamlet disp\u00f3n con Polo\u00f1o os funerais, pon ao pescozo un lazo e gu\u00edndase desde o alto dunha torre dicindo:E remata o coro: \"... dunha cama de pecado, saen estas desgracias... Deus te salve, Hamlet!\""}
{"id": "470830", "revid": "1131", "url": "https://gl.wikipedia.org/wiki?curid=470830", "title": "Funci\u00f3n de Romeo e Xulieta, famosos namorados", "text": "Funci\u00f3n de Romeo e Xulieta, famosos namorados \u00e9 unha pequena obra dram\u00e1tica de \u00c1lvaro Cunqueiro publicada en 1956 dentro da novela \"As cr\u00f3nicas do Sochantre\". Foi reeditada por Galaxia en \"Don Hamlet e tres pezas m\u00e1is\" (1974) e en \"Don Hamlet e outras pezas. Teatro galego completo. 1932-1968\" (2013).\nCaracter\u00edsticas.\nNa peza, que aparece entre as historias que lle acontecen ao Sochantre de Pontivy, al\u00fadese \u00e1 obra de William Shakespeare e int\u00e9grase o texto na novela \"As Cr\u00f3nicas do Sochantre.\" A an\u00e9cdota fabulada e relatada nas cr\u00f3nicas desenv\u00f3lvese por medio dunha representaci\u00f3n teatral \"all\u2019improviso\" de acordo coas normas de representaci\u00f3n da \"Commedia dell\u2019 Arte\". Ofr\u00e9cese unha visi\u00f3n absurda que se adianta aos principais representantes do absurdo europeo como Eug\u00e8ne Ionesco.\nO autor explica na introduci\u00f3n:\nContido.\nEscena I.\nPraza de Verona en Italia, uns mozos cantan e a xente e os soldados conversan.\nDespois de once anos os su\u00edzos levantaron o cerco da cidade. Cel\u00e9brase a vitoria e chega un correo.\nEscena II.\nFala o Gonfaloneiro:\nEntra o correo cunha alforxa de cartas.\nEscena III.\nMais o correo s\u00f3 trae unha carta: \"Para a mui dolorida infanta de Verona, dama Xulieta\". A xente agardaba novas de Mantua, de comidas, de...\nEscena IV.\nEntra Xulieta para ler a carta. O correo conf\u00edrmalle que \u00e9 de Romeo. Le na carta:\n No texto hai agora na marxe e en tinta vermella unha anotaci\u00f3n do sochantre que di: \"aqu\u00ed comezou a anoitecer e comezaron a mostrarse os esqueletes\". Contin\u00faa Xulieta coa lectura da carta e mentres as s\u00faas mans descobren a carne e ela, horrorizada de si mesma, deixa caer a carta. As xentes botan grandes berros:\nTodos foxen, a praza queda deserta, os defuntos corren ata a carroza.\nEscena V.\nDun recuncho sae unha nena mendi\u00f1a e farrapenta:"}
{"id": "470831", "revid": "98629", "url": "https://gl.wikipedia.org/wiki?curid=470831", "title": "Tokugawa Ieyasu", "text": "Tokugawa Ieyasu (\u5fb3\u5ddd \u5bb6\u5eb7), nado en Okazaki o 31 de xaneiro de 1543 e finado en Sunpu o 1 de xu\u00f1o de 1616, foi o fundador e primeiro \"sh\u014dgun\" do shogunato Tokugawa do Xap\u00f3n, que gobernaron dende a batalla de Sekigahara, en 1600, ata a Restauraci\u00f3n Meiji en 1868. Ieyasu gobernou dende 1600 (oficialmente 1603) ata a s\u00faa renuncia en 1605.\nTraxectoria.\nInfancia (1543-1556).\nTokugawa Ieyasu naceu o 31 de xaneiro de 1543 na provincia de Mikawa. O seu nome orixinal era Matsudaira Takechiyo. Era fillo de Matsudaira Hirotada (1526-1549), un daimy\u014d de Mikawa que pasaba a maior\u00eda do seu tempo en guerra contra os clans Oda e o Imagawa. A familia Matsudaira estaba dividida en d\u00faas facci\u00f3ns: un lado quer\u00eda ser vasalo do clan Imagawa, mentres que o outro prefer\u00eda o clan Oda. Esta pelexa familiar foi a raz\u00f3n do asasinato do pai de Hirotada (av\u00f3 de Takechiyo), Matsudaira Kiyoyasu (\u00bf?-1536). A diferenza do seu pai e a maior\u00eda da s\u00faa familia, Hirotada atopou o clan Imagawa como o menor de dous males. A lealdade de Hirotada cara aos Imagawa causou que o resto da sa\u00faa familia apoiase o clan Oda con m\u00e1is forza que antes. En 1548, cando o clan Oda invadiu Mikawa, Hirotada dirixiuse con Imagawa Yoshimoto, cabeza do clan Imagawa, en demanda de axuda para combater os invasores. Yoshimoto accedeu a axudar coa condici\u00f3n de que Hirotada enviase o seu fillo Takechiyo a Sunpu como un ref\u00e9n no exilio. Hirotada aceptou, a pesar da presi\u00f3n os membros da familia Matsudaira. Takechiyo e un grupo de serventes foron enviados cara a Sunpu como ref\u00e9ns.\nOda Nobuhide, o l\u00edder dos Oda, decatouse do ama\u00f1o de Hirotada e Imagawa e atacou a caravana na que viaxaba Takechiyo. Foi capturado e levado ao castelo Kowatari en Owari. Nobuhide ameazou con asasinar a Takechiyo a menos que Hirotada rompese todos os v\u00ednculos que ti\u00f1a co clan Imagawa. Hirotada dixo que sacrificar o seu propio fillo mostrar\u00eda a seriedade do pacto co clan Imagawa.\nTakechiyo, por\u00e9n, non sufriu ning\u00fan dano. En 1549, Hirotada faleceu de causas naturais; pouco tempo despois, Nobuhide tam\u00e9n morreu. As mortes fixeron un gran dano a un xa debilitado clan Oda e deixaron a familia Matsudaira sen l\u00edder. Con Imagawa nunha posici\u00f3n forte, Yoshimoto enviou un ex\u00e9rcito a cargo do irm\u00e1n m\u00e1is novo do seu pai, Imagawa Sessai, para atacar un castelo Oda onde viv\u00eda Oda Nobuhiro, o fillo m\u00e1is vello de Nobuhide, e nova cabeza dos Oda.\nSessai tomou o castelo e capturou a Nobuhiro como ref\u00e9n. Negociando co segundo fillo de Nobuhide, Oda Nobunaga, ofreceulle devolver o castelo aos Oda e perdoar a vida de Nobuhiro a cambio de que se permitise a Takechiyo regresar cos Imagawa. Nobunaga aceptou, Nobuhiro e o castelo foron devoltos aos Oda. Sessai regresou a Sunpu con Takechiyo. Takechiyo creceu en Sunpu, mais os seus familiares en Mikawa, estaban temerosos sobre o futuro dos Matsudaira agora que o clan Oda estaba debilitado e que os Matsudaira eran vasalos dos Imagawa.\nA escalada cara ao poder (1556-1584).\nEn 1556, cando contaba trece anos, Takechiyo, cambiou o seu nome polo de Matsudaira Motoyasu. A cambio do seu regreso a Mikawa, os Imagawa orden\u00e1ronlle pelexar contra o clan Oda nunha serie de batallas. Motoyasu ga\u00f1ou a s\u00faa primeira batalla en Terabe, alcanzando gran sona. Por ent\u00f3n, Oda Nobuhiro falecera, e o liderado do clan Oda pasara a mans de Oda Nobunaga. Despois desas batallas, os Matsudaira e os soldados de Mikawa comezaron a demandar unha maior autonom\u00eda aos Imagawa. En 1560, Yoshimoto xuntou 20\u00a0000 homes (moitos deles de Mikawa), cos que marchou cara a Quioto: foi o primeiro \"daimy\u014d\" en facer isto dende 1538. Motoyasu foi enviado de Mikawa cos seus homes para atacar o forte Marune. Ao capturar o forte, Motoyasu e os seus homes quedaron no lugar para defendelo. Por isto, Motoyasu e os seus homes, evitaron a sanguenta batalla de Okehazama, que tivo lugar preto de Nagoya, onde o clan Imagawa foi derrotado polo ex\u00e9rcito de Oda, e Imagawa Yoshimoto asasinado. Motoyasu retirouse xunto cos seus homes a Mikawa, e finalmente, coa morte de Yoshimoto, decidiu liberarse da influencia dos Imagawa.\nMotoyasu decidiu aliarse cos Oda, pactando un trato secreto con Oda Nobunaga. Este segredismo era necesario debido a que moitos membros da familia Matsudaira (inclu\u00edndo a esposa de Motoyasu e o seu fillo, Hideyasu) a\u00ednda eran ref\u00e9ns en Sunpu do novo l\u00edder dos Imagawa, Imagawa Ujizane, fillo de Yoshimoto. En 1561, Motoyasu e os seus homes marcharon e capturaron o forte Kaminojo, pertencente aos Imagawa, o que indicou a Nobunaga que Motoyasu xa non era leal aos Imagawa. Motoyasu matou o comandante do castelo, Udono Nagamochi, e tomou a s\u00faa esposa e os seus dous fillos como ref\u00e9ns. Ujizane, d\u00e1ndose conta que os Udono eran m\u00e1is importantes que os Matsudaira, liberou a familia Matsudaira a cambio da esposa e os fillos de Udono.\nAgora, tendo liberdade de acci\u00f3n co regreso da s\u00faa familia, Motoyasu comezou a reformar o clan Matsudaira despois de anos de decadencia, e pacificar Mikawa. Tam\u00e9n consolidou e fixo m\u00e1is poderosos os seus vasalos regal\u00e1ndolles terras e distribu\u00edndo os castelos de Mikawa aos m\u00e1is importantes (inclu\u00edndo Honda Tadakatsu, Ishikawa Kazumasa, Koriki Kiyonaga, Sakai Tadatsugu, e Sakikabara Yasumasa) en 1566.\nEn 1564, Motoyasu derrotou a Mikawa Monto, un grupo militar anti Matsudaira, case perdiendo o seu vida no proceso cando foi golpeado por unha bala que non penetrou na s\u00faa armadura. En 1565, atacou as defensas de Imagawa en Totomi. En 1567, pediu ao emperador Ogimachi cambiar o seu apelido por Tokugawa, tomando o nome Tokugawa Ieyasu. Despois disto, comezou a demandar descendencia de parte do clan Minamoto a trav\u00e9s do clan Nitta, e ao final, demandou ter descendencia da familia imperial. Ao mesmo tempo, dese\u00f1ou unha \u00e1rbore familiar que tomaba descendencia do clan Fujiwara. Historiadores modernos empregan isto como proba de que os reclamos de Ieyasu de herdanza imperial foran fabricados para lexitimarse a si mesmo.\nA pesar de que a familia Tokugawa era simbolicamente independente, a\u00ednda non pod\u00edan sobrevivir sen o clan Oda, e sen o mesmo Nobunaga. Cando Nobunaga tomou Quioto en 1568, converteuse no l\u00edder de facto do Xap\u00f3n, moitas das tropas vitoriosas pertenc\u00edan a Tokugawa. Ao mesmo tempo, Ieayasu estaba impaciente por comezar a expandir os seus propios territorios. El e Takeda Shingen, quen estaba \u00e1 cabeza do clan Takeda en Kai, convi\u00f1eron un pacto, onde xuntos se far\u00edan co resto do territorio de Imagawa. En 1570, as tropas de Ieayasu finalmente apropi\u00e1ronse de Totomi, e despois Shingen ocupou Suruga e Sumpu, a capital dos Imagawa. Non obstante, contra ese momento, a alianza entre os Takeda e os Tokugawa iba en descenso, e mesmo Ieyasu se uniu co seu inimigo Imagawa Ujizane promet\u00e9ndolle que lle devolver\u00eda Totomi e Suruga. Ao mesmo tempo, Ieyasu fixo outro pacto, esta vez con Uesugi Kenshin, o xefe do clan Uesugi e grande inimigo do clan Takeda. Tendo asegurado o apoio dos Uesugi, Ieyasu moveu a s\u00faa capital de Okazaki en Mikawa a Hamamatsu en Totomi.\nCoas terras dos Imagawa completamente absorbidas pola influencia Tokugawa, os membros do clan Imagawa convert\u00e9ronse en vasalos dos Tokugawa, cos Uesugi como os seus aliados m\u00e1is fortes. Os Tokugawa e os Takeda estaban listos para a guerra. Ieayasu a\u00ednda ti\u00f1a o apoio de Nobunaga, mais este pensaba que algunhas cosas nas que Ieyasu se estaba metendo non eran completamente seguras. En 1570, Ieyasu conduciu 5000 dos seus homes para axudar a Nobunaga na batalla de Anegawa en contra dos Azai e os Asakura; isto consolidou a alianza Tokugawa-Oda. Por\u00e9n, Ieyasu non foi capaz de volver axudar a Nobunaga en dous anos e a guerra cos Takeda comezou en 1571.\nEn 1572, os Takeda tomaron o castelo Futamata pertencente a Ieyasu, e Shingen derrotou a Ieyasu na batalla de Mikatagahara, onde Ieyasu case perdeu a s\u00faa vida conducindo as s\u00faas tropas. Takeda Shingen morreu en 1573, e foi sucedido polo seu fillo Takeda Katsuyori, quen capturou o castelo Taketenjin en 1574. Con todo, a pesar da captura deste importante porto Tokugawa, o dominio dos Takeda acheg\u00e1base \u00e1 s\u00faa fin. En 1575, Katsuyori atacou o castelo Nagashino en Mikawa, e Ieyasu pediu axuda a Nobunaga. Cando Nobunaga mostrou algo de aprehensi\u00f3n ao atacar a Takeda, Ieyasu ameazou con facer as paces cos Takeda e atacar o clan Oda en Owari e en Mino. Nobunaga cambiou de parecer e enviou o seu ex\u00e9rcito cara a Mikawa. As forzas Oda-Tokugawa de 38\u00a0000 homes devastaron os Takeda o 28 de xu\u00f1o de 1575, a\u00ednda que nos seguintes anos, Takeda Katsuyori continuou a atacar os territorios dos Oda e os Tokugawa.\nEn 1579, a esposa de Ieyasu e o seu fillo m\u00e1is vello, Tokugawa Hideyasu, foron acusados de conspirar con Takeda Katsuyori para asasinar a Nobunaga. A esposa de Ieyasu foi decapitada, e Hideyasu foi forzado a facer \"seppuku\". Ent\u00f3n, Ieyasu nomeou o seu terceiro fillo (o seu favorito) Tokugawa Hidetada como herdeiro, pois o seu segundo fillo foi adoptado por Toyotomi Hideyoshi, un gran samurai.\nEn 1582, outro ataque combinado entre os Oda e os Tokugawa destru\u00edu os Takeda. Takeda Katsuyori, as\u00ed como o seu fillo m\u00e1is vello e herdeiro, Takeda Nobukatsu, cometeron \"seppuku\". Agora que os Takeda xa non figuraban no mapa, Ieyasu puido axudar a Nobunaga coa s\u00faa campa\u00f1a para reunificar o Xap\u00f3n. Pola s\u00faa axuda, Ieyasu recibiu o control da provincia de Suruga (inclu\u00edndo Sumpu) e as \u00e1reas que se delimitaban co clan H\u014dj\u014d. Os Tokugawa e os H\u014dj\u014d ali\u00e1ronse, pois Ieyasu se levaba ben con H\u014dj\u014d Ujinori, irm\u00e1n m\u00e1is novo da cabeza dos H\u014dj\u014d, H\u014dj\u014d Ujimasa.\nEn 1582, Ieyasu estaba quedando en Sakai, na provincial de Settsu, cando recibiu a nova de que Oda Nobunaga fora asasinado por Akechi Mitsuhide, cabeza do clan Akechi. Ieyasu dirixiuse cara a Mikawa, temeroso de poder ser asasinado tam\u00e9n. Ieyasu non desexaba atacar o clan Akechi, mais os Tokugawa tomaron vantaxe da situaci\u00f3n tomando Kai e Shinano. Despois dunha decisiva vitoria na batalla de Yamazaki. H\u014dj\u014d Ujimasa, sent\u00edndose ameazado, enviou tropas cara a Kai. Non obstante, non houbo batallas, os H\u014dj\u014d e os Tokugawa fixeron axi\u00f1a as paces. Para quedar en bos termos, Ieyasu deu aos Hojo terras en Kai e en Shinano. Ieayasu comezou a modificar a s\u00faa administraci\u00f3n, base\u00e1ndose no modelo dos Takeda, integrando o ex\u00e9rcito Takeda no Tokugawa. En 1583, os principais candidatos a tomar o mando do Xap\u00f3n eran Toyotomi Hideyoshi (pai adoptivo do segundo fillo de Ieyasu) e Shibata Katsuie. Ieyasu mant\u00edvose \u00e1 marxe neste conflito, e Hideyoshi derrotou a Katsuie na batalla de Shizugatake en 1583. Despois de que Shibata Katsuie cometese \"seppuku\", Toyotomi Hideyoshi e o clan Toyotomi, convert\u00e9ronse nos gobernantes do Xap\u00f3n.\nIeyasu e Hideyoshi (1584-1598).\nEn 1584, Ieyasu decidiu apoiar a Oda Nobukatsu, o fillo m\u00e1is vello e herdeiro de Oda Nobunaga, en contra de Hideyoshi.\nAs tropas de Tokugawa tomaron o castelo tradicional dos Oda, o castelo Owari, polo que Hideyoshi dirixiu al\u00ed parte das s\u00faas tropas. A campa\u00f1a de Komaki foi o \u00fanico episodio en que os grandes unificadores do Xap\u00f3n pelexaron un contra o outro. Durante esta batalla, Ieyasu obtivo a vitoria durante a campa\u00f1a de Nagakute. Despois de meses de marchas infrutuosas e regateos, a guerra rematou por medio de diversas negociaci\u00f3ns; primeiro fixo a paz con Oda Nobuo e despois ofreceulle unha tregua a Ieyasu. O pacto celebrouse a finais dese mesmo ano e un dos termos foi que o segundo fillo de Ieyasu, Ogi Maru se convertese en fillo adoptivo de Hideyoshi.\nEn 1590 Hideyoshi atacou o \u00faltimo \"daimy\u014d\" independente do Xap\u00f3n, H\u014dj\u014d Ujimasa. O clan H\u014dj\u014d gobernaba nese momento oito provincias na rexi\u00f3n de Kant\u014d. Hideyoshi ordenoulle que se rendese \u00e1 s\u00faa autoridade mais os membros do clan rexeit\u00e1rono. Ieyasu uniuse cos seus 30\u00a0000 homes \u00e1s tropas de Hideyoshi, as cales atacaron diversos castelos situados nas fronteiras dos dominios do clan, sendo o m\u00e1is salientable o asedio ao castelo Odawara, o cal caeu logo de seis meses. Hideyoshi ofreceulle os dominios que acababan de tomar dos H\u014dj\u014d a cambio das cinco provincias que controlara ata ese momento na rexi\u00f3n de Kant\u014d e este aceptou. Finalmente os principais l\u00edderes do clan H\u014dj\u014d cometeron \"seppuku\" e Ieyasu tomou o control da rexi\u00f3n.\nDespois de trasladar todo o seu ex\u00e9rcito e vasalos ao seu novo dominio, Ieyasu estableceuse no castelo Edo. Despois de poucos anos, Ieyasu converteuse no segundo m\u00e1is poderoso \"daimy\u014d\" de todo o pa\u00eds.\nEn 1592, Hideyoshi invadiu Corea como preludio no seu plan para atacar a China, mais as tropas de Tokugawa abstiv\u00e9ronse de participar na invasi\u00f3n. A comezos de 1593, Ieyasu foi nomeado por Hideyoshi conselleiro militar para a s\u00faa corte en Nagoya, onde pasou cinco anos no posto.\nEn 1598, Hideyoshi chamou a unha reuni\u00f3n para establecer o Consello dos Cinco Rexentes, un \u00f3rgano que se encargar\u00eda de gobernar o pa\u00eds despois da s\u00faa morte ata que o seu fillo Hideyori tivese idade suficiente. Os cinco escollidos foron Maeda Toshiie, M\u014dri Terumoto, Ukita Hideie, Uesugi Kagekatsu e o mesmo Tokugawa Ieyasu.\nA campa\u00f1a de Sekigahara.\nHideyoshi, despois de tres meses de convalecencia faleceu finalmente o 18 de setembro de 1598. Xa que Hideyori contaba con tan s\u00f3 cinco anos de idade, o Consello dos Cinco Rexentes tomou as rendas do pa\u00eds. Dende ese momento, Ieyasu dedicouse a establecer alianzas con distintos \"daimy\u014d\". En 1599, o m\u00e1is anci\u00e1n e respectado dos rexentes, Toshiie, morreu, polo que Ieyasu dirixiu o seu ex\u00e9rcito cara a Fushimi e tomou o castelo Osaka, residencia de Hideyori. Esta acci\u00f3n enfureceu os tres rexentes restantes, polo que en ambos os bandos se fixeron preparativos para a guerra.\nA oposici\u00f3n cara a Ieyasu centr\u00e1base na figura de Ishida Mitsunari, un poderoso \"daimy\u014d\" que gozaba do apoio dos tres rexentes e dalg\u00fans \"daimy\u014d\" do leste de Honsh\u016b, mentres que Ieyasu se aliou cos clans Date, Mogami, Satake e Maeda.\nEn xu\u00f1o de 1600, Ieyasu e os seus aliados dirix\u00edronse en contra do clan Uesugi, acusados de querer provocar unha revolta en contra da administraci\u00f3n Toyotomi, mais antes de chegar aos seus dominios Ieyasu recibiu a informaci\u00f3n de que o ex\u00e9rcito encabezado por Mitsunari se dirix\u00eda na s\u00faa contra, polo que se desprazaron cara a Quioto. A finais do ver\u00e1n dese mesmo ano, as forzas de Mitsunari capturaron o castelo Fushimi.\nMentres que o ex\u00e9rcito principal de Ieyasu marchou por T\u014dkaid\u014d, o seu fillo Hidetada marchou con 38\u00a0000 soldados por Nakasend\u014d. Unha batalla que sostivo en contra de Sanada Masayuki atrasouno, polo que non puido alcanzar o seu pai na batalla decisiva.\nA batalla de Sekigahara comezou o 21 de outubro de 1600 cun total de 160\u00a0000 soldados en ambos os bandos e rematou cunha vitoria definitiva para o bando de Tokugawa. O Ex\u00e9rcito do Oeste foi completamente esmagado e en poucos d\u00edas os principais l\u00edderes foron capturados e asasinados. A partir dese momento, Tokugawa Ieyasu converteuse no gobernante \"de facto\" de todo o Xap\u00f3n.\nInmediatamente despois da vitoria en Sekigahara, Ieyasu redistrib\u00edu a terra entre os seus vasalos que o apoiaran. Ieyasu non tomou represalias en contra dalg\u00fans daimy\u014d do oeste como no caso do clan Shimazu, mentres que outros foron completamente destru\u00eddos. Toyotomi Hideyori perdeu case todos os seus dominios e foi degradado a un daimy\u014d com\u00fan, xa non como gobernante do pa\u00eds. Anos despois, os daimy\u014d que lle mostraran lealdade antes de Sekigahara foron co\u00f1ecidos como \"fudai daimy\u014d\", mentres que os que o fixeron despois foron co\u00f1ecidos como \"tozama daimy\u014d\".\nSh\u014dgun Ieyasu (1603-1605).\nEn 1603, Tokugawa Ieyasu recibiu o t\u00edtulo oficial de \"sh\u014dgun\" a mans do emperador Go-Y\u014dzei aos sesenta anos de idade. Ieyasu puido superar todos os grandes homes da s\u00faa \u00e9poca: Oda Nobunaga, Toyotomi Hideyoshi, Takeda Shingen, Uesugi Kenshin. Ieyasu empregou os seus anos restantes en crear e asegurar o shogunato Tokugawa (que se co\u00f1ece como per\u00edodo Edo) e que perdurou m\u00e1is de 250 anos, sendo o terceiro shogunato existente despois do shogunato Kamakura e o shogunato Ashikaga\nDespois de establecer as bases do seu goberno, Ieyasu abdicou \u00e1 s\u00faa posici\u00f3n oficial como sh\u014dgun en 1605, nomeando como o seu sucesor o seu fillo Tokugawa Hidetada, a\u00ednda que na realidade el mesmo continuou a asumir o centro do poder.\n\"\u014cgosho\" Ieyasu (1605-1616).\nA\u00ednda co t\u00edtulo de \"\u014cgosho\" (\u5927\u5fa1\u6240, sh\u014dgun enclaustrado), Ieyasu continuou a manter o poder pol\u00edtico do pa\u00eds. Ordenou o traslado da capital do pa\u00eds de Quioto a Edo, ademais de supervisar a reconstruci\u00f3n do castelo Edo, o cal resultou o castelo m\u00e1is grande de todo o Xap\u00f3n, construci\u00f3n na que os daimy\u014d de todo o pa\u00eds se viron obrigados a participar. Ieyasu tam\u00e9n supervisou as relaci\u00f3ns diplom\u00e1ticas con Espa\u00f1a, Portugal e os Pa\u00edses Baixos, a\u00ednda que dende 1609 preferiu manter distancias con estes pa\u00edses, a\u00ednda que posteriormente aos Pa\u00edses Baixos lles foi aprobado un permiso para comerciar de xeito limitado en 1611 na cidade de Hirado. Dende 1605 ata o seu pasamento recibiu a asesor\u00eda do piloto ingl\u00e9s ao servizo dos neerlandeses William Adams, que exerceu como conselleiro nas relaci\u00f3ns con Espa\u00f1a e a igrexa cat\u00f3lica.\nEn 1611 encabezou unha delegaci\u00f3n a Quioto de 50\u00a0000 persoas para seren testemu\u00f1as da coroaci\u00f3n do emperador Go-Mizun\u014d, e ordenou a remodelaci\u00f3n da Corte Imperial, e forzou os \"daimy\u014d\" do bloque occidental a asinar un xuramento de lealdade \u00e1 s\u00faa persoa. En 1613, promulgou o \"Kuge Shohatto\", onde pon os \"daimy\u014d\" baixo estrita supervisi\u00f3n, deix\u00e1ndoos como monicreques cerimoniais. En 1614 promulgou un edicto para a expulsi\u00f3n dos cristi\u00e1ns, prohibindo a relixi\u00f3n completamente no pa\u00eds.\nEn 1615, preparou o \"Buke Shohatto\", un documento que establec\u00eda o futuro do r\u00e9xime Tokugawa.\nAsedio de Osaka.\nA \u00faltima ameaza existente para o seu goberno era Hideyori, lex\u00edtimo herdeiro de Hideyoshi, quen agora era un mozo \"daimy\u014d\" que ocupaba o castelo Osaka. Moitos samurais que se opu\u00f1an a Ieyasu, un\u00edronse arredor de Hideyori alegando que el era o lex\u00edtimo gobernador do pa\u00eds. Ieyasu ordenoulle que abandonase o castelo polo que comezou a recrutar simpatizantes. Os Tokugawa, baixo o liderado do \"\u014cgosho\" Ieyasu e do \"sh\u014dgun\" Hidetada (fillo de Ieyasu) dirixiron un numeroso ex\u00e9rcito ao castelo no que se co\u00f1ece como \"o asedio de inverno de Osaka\". Eventualmente, Tokugawa fixo un trato coa nai de Hideyori, Yodogimi e as tropas de Tokugawa comezaron a encher o foso con area, polo que Ieyasu regresou a Sunpu. Despois de que Hideyori se negase novamente a abandonar o castelo, o castelo foi asediado, no que se conoce como asedio de ver\u00e1n de Osaka. Finalmente, a finais de 1615 o castelo caeu baixo o ex\u00e9rcito dos Tokugawa e os defensores foron mortos, inclu\u00eddos Hideyori, a s\u00faa nai Yodogimi e o fillo de Hideyori. A esposa de Hideyori, Senhime (neta de Ieyasu), foi devolta coa s\u00faa familia a salvo. Cos Toyotomi finalmente exterminados, xa non exist\u00edan ameazas para a dominaci\u00f3n dos Tokugawa do Xap\u00f3n.\nMorte de Ieyasu.\nEn 1616, Ieyasu muriou \u00e1 edade de 75 anos. O primeiro sh\u014dgun Tokugawa foi deificado postumamente como \"Gongen\" ou \"Gongen-sama\". O nome \"gongen\" der\u00edvase do t\u00edtulo divino , que significa un Buda que se apareceu baixo a forma dun \"Kami\". Durante a s\u00faa vida, Ieyasu expresou o seu desexo de ser deificado despois da s\u00faa morte co obxecto de \u201cproteger os seus descendentes do mal\u201d. no mausoleo Gongen no templo Nikk\u014d cons\u00e9rvanse os seus restos e o seu testamento.\nNa cultura popular.\nNo videoxogo de estratexia en tempo real \"\" desenvolvido por Ensemble Studios e distribu\u00eddo por Microsoft no ano 2007, Tokugawa Ieyasu \u00e9 o l\u00edder dos xaponeses, non \u00e9 un aliado moi xeneroso, nin tampouco \u00e9 un inimigo compasivo.\nNa serie de anime \"Saber Marionette\" Ieyasu Tokugawa \u00e9 o nome dun dos seis homes que quedan varados no ficticio planeta Terra II despois da explosi\u00f3n da nave Mesopotamia que buscaba novos asentamentos para os humanos debido \u00e1 sobrepoboaci\u00f3n da Terra. El \u00e9 o gobernante do pa\u00eds de Japanes durante 300 anos grazas \u00e1 clonaci\u00f3n de si mesmo.\nNo anime \"Sengoku Ch\u014dj\u016b Giga\" Ieyasu Tokugawa \u00e9 satirizado cun aspecto zoomorfo. Tokugawa Ieyasu aparece na serie de comedia \"Nobunaga non Shinobi\"."}
{"id": "470833", "revid": "98629", "url": "https://gl.wikipedia.org/wiki?curid=470833", "title": "P\u00edllara cincenta", "text": "A p\u00edllara cincenta ou p\u00edldora cincenta (Pluvialis squatarola) \u00e9 unha p\u00edllara de mediano tama\u00f1o que cr\u00eda nas rexi\u00f3ns do \u00c1rtico, que en Galicia \u00e9 unha ave invernante moi com\u00fan e de paso. \u00c9 unha ave migratoria de longas distancias, que ten unha distribuci\u00f3n costeira case mundial cando non est\u00e1 en \u00e9poca reprodutora. O nome do x\u00e9nero v\u00e9n do lat\u00edn \"pluvia\", 'chuvia', porque antes se cr\u00eda antes que as p\u00edllaras douradas se xuntaban en bandadas cando estaba a piques de chover. O nome da especie, \" squatarola\", \u00e9 a versi\u00f3n latinizada de \"Sgatarola\", un nome veneciano para este tipo de p\u00edllara.\nDescrici\u00f3n.\nMiden de 27 a 30\u00a0cm de longo cunha envergadura alar de 71 a 83\u00a0cm e un peso de 190 a 280\u00a0g (chegan ata os 345\u00a0g cando se preparan para a migraci\u00f3n). En primavera e ver\u00e1n (de finais de abril ou maio a agosto), os adultos te\u00f1en manchas brancas e negras no dorso e \u00e1s. A face e pescozo son negros con beira branca; te\u00f1en un peito negro e unha barriga e mitra brancas. A cola \u00e9 branca con barras negras. O bico e patas son negras. Mudan \u00e1 plumaxe de inverno de mediados de agosto a inicios de setembro e mant\u00e9\u00f1ena ata abril, que consiste nunha coloraci\u00f3n cincenta bastante uniforme pola parte superior, cun peito con manchas cincentas e ventre branco. A plumaxe dos xuven\u00eds e a do primeiro inverno, que levan as aves novas desde que empluman ata teren un ano de idade, \u00e9 similar \u00e1 plumaxe de inverno adulta, pero coas plumas traseiras m\u00e1is negras con beiras crema. En todas as plumaxes, os flancos internos e as plumas axilares na base da parte inferior das \u00e1s son negras, unha caracter\u00edstica que serve para distinguilo rapidamente das outras tres especies de \"Pluvialis\" en voo. En terra, pode distinguirse dos outros \"Pluvialis\" polo seu maior tama\u00f1o do bico (24\u201334\u00a0mm), que \u00e9 m\u00e1is pesado.\nReproducion e migraci\u00f3n.\nO seu h\u00e1bitat reprodutor son as illas do \u00c1rtico e \u00e1reas costeiras do norte de Alasca, Canad\u00e1 e Rusia. Nidifican en terra na tundra aberta seca con boa visibilidade; o ni\u00f1o \u00e9 unha escavaci\u00f3n na grava pouco profunda. Po\u00f1en catro ovos (\u00e1s veces s\u00f3 tres) a principios de xu\u00f1o, cun per\u00edodo de incubaci\u00f3n de 26\u201327 d\u00edas; os polos empluman cando te\u00f1en de 35 a 45 d\u00edas de idade.\nMigran para invernar nas \u00e1reas costeiras de todo o mundo. No Novo Mundo invernan desde o sueste da Columbia Brit\u00e1nica e Massachusetts cara ao sur ata a Arxentina e Chile, na parte occidental do Vello Mundo desde Irlanda e o suroeste de Noruega cara ao sur pola costa de \u00c1frica ata o sur de \u00c1frica, e na parte oriental do Vello Mundo, desde o sur do Xap\u00f3n cara ao sur polas costas do sur de Asia e Australia, e uns poucos chegan mesmo a Nova Zelandia. A maior\u00eda dos migrantes que chegan a Australia son femias. Fai voos regulares transcontinentais sen paradas sobrevoando Asia, Europa e Norteam\u00e9rica, pero \u00e9 principalmente unha ave errante rara en terra no interior dos continentes, aterrando s\u00f3 ocasionalmente se se ven forzados polo mal tempo ou para alimentarse nas ribeiras de grandes lagos como os Grandes Lagos, onde \u00e9 un migrante de paso com\u00fan.\nOs paxaros xoves non se reproducen ata os dous anos de idade; normalmente permanecen nos terreos de invernada ata o segundo ver\u00e1n.\nAlimentaci\u00f3n.\nBuscan comida nas praias e chairas de marea, xeralmente localiz\u00e1ndoa pola vista. O alimento consiste en pequenos moluscos, vermes poliquetos, crust\u00e1ceos e insectos. \u00c9 menos gregario que outras especies de \"Pluvialis\", non forma bandadas densas, sen\u00f3n que se alimentan principalmente dispers\u00e1ndose polas praias, ben separados uns doutros. Por\u00e9n, forman bandadas densas nos pousadoiros en marea alta.\nStatus.\n\u00c9 unha das especies \u00e1s que se aplica o \"Acordo sobre a Conservaci\u00f3n de Aves Acu\u00e1ticas Migratorias africano-euroasi\u00e1tico\" (AEWA)."}
{"id": "470834", "revid": "27155", "url": "https://gl.wikipedia.org/wiki?curid=470834", "title": "P\u00edldora cincenta", "text": ""}
{"id": "470835", "revid": "27155", "url": "https://gl.wikipedia.org/wiki?curid=470835", "title": "Pluvialis squatarola", "text": ""}
{"id": "470843", "revid": "98629", "url": "https://gl.wikipedia.org/wiki?curid=470843", "title": "Gran Premio de B\u00e9lxica de 2019", "text": "O Gran Premio de B\u00e9lxica 2019 (oficialmente Formula 1 2019 Johnnie Walker Belgian Grand Prix) foi unha carreira de F\u00f3rmula 1 que que se celebrou o 1 de setembro de 2019, no Circu\u00edto de Spa-Francorchamps de Spa, B\u00e9lxica. Foi a d\u00e9cimo terceira rolda do Campionato Mundial de F\u00f3rmula 1 de 2019 e o 75\u00ba Gran Premio de B\u00e9lxica e a sexax\u00e9sima segunda vez que se disputou a carreira en Spa-Francorchamps.\nAntecedentes.\nAlexander Albon e Pierre Gasly cambiaron os seus asentos para a carreira, Albon ocupou o lugar de Gasly en Red Bull Racing e Gasly volveu \u00e1 Scuderia Toro Rosso para cubrir o asento vacante de Albon. O resto dos participantes permaneceron sen cambios desde o Gran Premio de Hungr\u00eda de 2019 a\u00ednda que Nicholas Latifi pilotou na primeira sesi\u00f3n de pr\u00e1cticas para Williams, substitu\u00edndo a George Russell.\nSanci\u00f3ns.\nCarlos Sainz, Nico H\u00fclkenberg e Daniel Ricciardo recibiron unha pena na grella de cinco posici\u00f3ns por exceder a s\u00faa cota de compo\u00f1entes da unidade de potencia. Alexander Albon, Daniil Kvyat e Lance Stroll deben comezar dende a parte traseira da grella polo mesmo motivo.\nCarreira.\nInforme da carreira.\nO falecemento de Anthoine Hubert na carreira de F\u00f3rmula 2 do s\u00e1bado cern\u00edase sobre a carreira. Gardouse un minuto de silencio por Hubert antes do comezo da carreira e organizouse unha ovaci\u00f3n de p\u00e9 na volta 19, o mesmo n\u00famero que o seu coche.\nA carreira tivo un comezo axitado Carlos Sainz sufriu un fallo de potencia na li\u00f1a de sa\u00edda. Mentres Charles Leclerc sa\u00edu limpo, Lewis Hamilton terceiro puido atacar ao segundo posto de Sebastian Vettel no interior de La Source, presionando ao Ferrari f\u00f3ra da pista, ocup\u00e1ndo o segundo posto. Non obstante, un mal paso por Raidillon e a maior velocidade m\u00e1xima do Ferrari significou que Vettel puido recuperar o segundo posto na recta de Kemmel. Detr\u00e1s dos primeiros catro, Kimi R\u00e4ikk\u00f6nen estaba no exterior de Sergio P\u00e9rez Mendoza na recta principal pero non viu a Max Verstappen, que tivo un inicio pobre, por dentro e tocouse co piloto de Red Bull en La Source. Os dous pilotos sufriron danos, Verstappen, especialmente porque loitaba por liderar, pero intentou continuar, ao final bateu coas barreiras \u00e1 sa\u00edda de Raidillon.\nPor mor do incidente, o resto dos coches tiveron que esquivar os restos. Lando Norris, que comezou 11\u00ba, conseguiu saltar \u00e1 5\u00aa posici\u00f3n. Daniel Ricciardo non tivo a sorte e foi tocado por Lance Stroll na parte traseira dereita. O incidente de Verstappen-R\u00e4ikk\u00f6nen levou ao despregamento do coche de seguridade e Sainz, R\u00e4ikk\u00f6nen e Ricciardo entraron en boxes. Sainz, que sufriu unha perda de potencia, tivo unha parada moi lenta, como fixo R\u00e4ikk\u00f6nen cando o seu equipo non puido asegurar un novo aler\u00f3n dianteiro. R\u00e4ikk\u00f6nen parou de novo na volta 2.\nSainz continuou lento e non alcanzou ao paquete despois da s\u00faa parada, acabando coa zona de seguridade na \u00faltima chicana ao final da volta 3, que era a volta 2 para Sainz. Isto provocou que o coche de seguridade, que estaba a piques de entrar de volta aos boxes quedou f\u00f3ra.\nO coche de seguridade entrou para o inicio da volta 5 e os Ferraris lograron abrir unha brecha cos Mercedes no reinicio. Leclerc axi\u00f1a conseguiu sa\u00edr do rango do DRS, pero Vettel mantivose por diante de Hamilton que o atacou varias veces no primeiro stint. As mensaxes radiof\u00f3nicas entre Hamiton e o seu enxe\u00f1eiro revelaron que o piloto de Mercedes non pensaba que Vettel fose tan r\u00e1pido. Non obstante, a\u00ednda que os veh\u00edculos Mercedes eran moito m\u00e1is fortes que os Ferraris no segundo sector, non eran tan r\u00e1pidos no primeiro ou terceiro sectores, ambos os cales conte\u00f1en os principais puntos de adiantamento, a recta Kemmel, Les Combes e a chicana final.\nCon Norris no 5\u00ba lugar e Romain Grosjean no 6\u00ba lugar, Kevin Magnussen se enredou nunha loita con P\u00e9rez polo 7\u00ba lugar. Os dous pilotos pelexaron varias voltas pero finalmente P\u00e9rez superou a Magnussen na recta Kemmel na volta 10 e o Haas logo caeu cara a atr\u00e1s. Pierre Gasly superou a Magnussen cara ao final da Kemmel na seguinte volta con Stroll facendo o mesmo unha volta despois.\nGasly entrou a boxes na volta 13 e foi un segundo m\u00e1is r\u00e1pido que o seu novo compa\u00f1eiro de equipo de Toro Rosso Daniil Kvyat, demostrando que o rebaixado poder\u00eda ser bastante potente. Isto levou a Ferrari a facer entrar a boxes a Vettel ao final da volta 15 para montar pneum\u00e1ticos medios. Houbo un breve lapsus antes de que Mercedes respondese, pero escolleron non seguer presionando, como fixo Leclerc. Vettel estableceu a volta r\u00e1pida na 17, que inclu\u00edu un adiantamento a Norris, e comezou a recortar un tempo significativo sobre Leclerc, Hamilton e Valtteri Bottas que a\u00ednda non entraran en boxes. Os tres primeiros estaban todos nunha estratexia dunha s\u00f3a parada, polo que estaban estirando os pneum\u00e1ticos. Leclerc entrou na volta 21, Hamilton ao final do 22, e Bottas na 23. Hamilton perdeu un segundo durante a s\u00faa parada debido ao pneum\u00e1tico traseiro esquerdo e sa\u00edu varios segundos detr\u00e1s de Leclerc. Os tres foron adiantados por Vettel na estratexia de parada en boxes, con todo, Leclerc marcou a volta r\u00e1pida na volta 23 e, xunto cos Mercedes, comezaron a atrapar a Vettel cando a degradaci\u00f3n dos pneum\u00e1ticos pasoulle factura. Axi\u00f1a quedou claro que Vettel acabar\u00eda parando por segunda vez.\nAo comezo da volta 27, Vettel permitiu adiantar a Leclerc. Hamilton acercouse rapidamente a Vettel pero tivo que loitar para superalo debido \u00e1s diferenzas de velocidade nos sectores. Finalmente, na volta 32, ao acercarse preto do sector tres, Hamilton puido adiantar en Les Combes e pasar a Vettel, pero Leclerc abriu unha brecha de m\u00e1is de 6 segundos. Con Bottas tam\u00e9n atrapado, Vettel entrou a boxes ao final da volta 33 para montar pneum\u00e1ticos brandos, buscando o punto extra da volta r\u00e1pida, que logrou na volta 36.\nDetr\u00e1s dos l\u00edderes Alexander Albon, no seu debut en Red Bull, levou a cabo unha boa carreira de recuperaci\u00f3n. Non conseguindo sa\u00edr na Q2 e sancionando por exceder a s\u00faa cota por compo\u00f1entes da unidade de potencia, comezou o 17\u00ba na grella. Cando Sainz non conseguiu o d\u00e9cimo quinto lugar, Albon tivo que tomar medidas evasivas co que perdeu a posici\u00f3n. Isto foi corrixido case inmediatamente despois do incidente de Verstappen-R\u00e4ikk\u00f6nen, xa que foi capaz de ga\u00f1ar posici\u00f3ns. Albon entrou en boxes ao final da volta 23 para montar pneum\u00e1ticos brandos, Albon ga\u00f1ou silenciosamente lugares mentres se desenvolv\u00eda a batalla entre Mercedes e Ferrari. Despois de pasar Gasly para o 9\u00ba lugar, Albon intentou pasar a Ricciardo polo exterior de Bruxelles, na volta 34, pero non logrou rematar a xogada. Despois realizou un movemento de retroceso para pasar ao piloto de Renault polo exterior da curva 11 nunha impresionante manobra. Na volta 38, Albon superou a Kvyat ao comezo da recta Kemmel para situarse no 7\u00ba lugar quedando a m\u00e1is de dez segundos detr\u00e1s do 6\u00ba posto de P\u00e9rez.\nDe volta cos l\u00edderes, Hamilton comezou a recortar tempo a Leclerc. Os dous pilotos tiveron que abrirse paso entre o tr\u00e1fico nas \u00faltimas voltas, desacelerando os dous. Con todo, Hamilton logrou acercarse a menos dun segundo na \u00faltima volta, pero non foi o suficientemente preto como para facer un adiantamento. Cando os l\u00edderes entraron no segundo sector, Antonio Giovinazzi estrelouse e quedou enterrado na parede en Pouhon, provocando as bandeiras amarelas. Leclerc logrou sobrevivir nos \u00faltimos momentos para lograr a vitoria. Tam\u00e9n foi a primeira vitoria de Ferrari desde que Kimi R\u00e4ikk\u00f6nen ga\u00f1ara no Gran Premio dos Estados Unidos de 2018, Leclerc e o 39\u00ba vencedor da Scuderia e M\u00f3naco a 23\u00aa naci\u00f3n en ga\u00f1ar unha carreira na F1. Bottas terminou 3\u00ba con Vettel 4\u00ba.\nLando Norris, que disputou unha tranquila carreira no quinto lugar, parou na li\u00f1a de inicio na \u00faltima volta e acabou clasificado no 11\u00ba lugar. Leclerc dedicou a s\u00faa vitoria a Anthoine Hubert. Os finalistas do podio levaron a cabo unha celebraci\u00f3n notablemente sinxela e non pulverizaron champa\u00f1a no podio por respecto a Hubert."}
{"id": "470851", "revid": "43337", "url": "https://gl.wikipedia.org/wiki?curid=470851", "title": "Corleone", "text": "Corleone (en siciliano: \"Curli\u00f9ni\") \u00e9 unha vila de preto de 11.000 habitantes situada na Cidade Metropolitana de Palermo, en Sicilia, Italia. \u00c9 co\u00f1ecida mundialmente por ser o lugar de nacemento de varios personaxes ficticios da novela de Mario Puzo \"The Godfather\", entre eles o protagonista Vito Andolini Corleone.\nFoi capital dun dos distritos do Reino das D\u00faas Sicilias. A s\u00faa importancia hist\u00f3rica d\u00e9bese a s\u00faa posici\u00f3n estrat\u00e9xica, a medio cami\u00f1o da vella estrada que liga Palermo e Agrigento, e \u00e1 s\u00faa produci\u00f3n agr\u00edcola, sendo un dos principais produtores de trigo da illa.\nCrime.\nA localidade \u00e9 co\u00f1ecida por ser a vila natal dalg\u00fans dos xefes de Cosa Nostra, como Michele Navarra, Luciano Leggio, Leoluca Bagarella, Salvatore Riina ou Bernardo Provenzano. Isto inspirou ao novelista Mario Puzo a ambientar nesta vila parte da s\u00faa novela \"The Godfather\", adaptada ao cine por Francis Ford Coppola.\nO crime organizado dominou \u00e1 localidade durante d\u00e9cadas, e s\u00f3 recentemente alg\u00fans segmentos da poboaci\u00f3n protestaron contra a s\u00faa influencia. Dende a d\u00e9cada de 1990 v\u00e9\u00f1ense desenvolvendo moitas campa\u00f1as de sensibilizaci\u00f3n e de educaci\u00f3n por parte de asociaci\u00f3ns de voluntariado sen fins lucrativos.\nO 10 de agosto de 2016, o Goberno italiano ordenou disolver o Executivo Municipal polos seus nexos coa Mafia, sendo este o cuarto executivo disolto por estes motivos durante o goberno de Matteo Renzi."}
{"id": "470854", "revid": "43337", "url": "https://gl.wikipedia.org/wiki?curid=470854", "title": "Vito Andolini", "text": ""}
{"id": "470872", "revid": "89787", "url": "https://gl.wikipedia.org/wiki?curid=470872", "title": "Becacina real", "text": "A becacina real (Gallinago media) \u00e9 unha pequena ave lim\u00edcola robusta do x\u00e9nero \"Gallinago\". O h\u00e1bitat reprodutor desta ave son marismas e pradeiras h\u00famidas con vexetaci\u00f3n curta do nodeste de Europa, inclu\u00edndo o noroeste de Rusia ; en Galicia \u00e9 unha ave accidental rara. Son aves migratorias, que paan o inverno en \u00c1frica. A poboaci\u00f3n reprodutora europea est\u00e1 en forte declive.\nTaxonom\u00eda.\nA especie foi descrita polo naturalista ingl\u00e9s John Latham en 1787 co nome \"Scolopax media\". O nome do x\u00e9nero actual \"Gallinago\" \u00e9 unha palabra neolatina que significa arcea ou becada, do lat\u00edn \"gallina\", 'gali\u00f1a' e o sufixo \"-ago\", 'que lembra a'. O nome espec\u00edfico \"media\" significa en lat\u00edn 'intermedia', porque esta especie \u00e9 intermedia en tama\u00f1o entre a arcea (\"Scolopax rusticola\") e a becacina cabra (\"Gallinago gallinago\").\nDescrici\u00f3n.\nOs adultos cos seus 26 a 30\u00a0cm de lonxitude e 42 a 50\u00a0cm de envergadura alar son s\u00f3 lixeiramente m\u00e1is grandes, pero moito m\u00e1is voluminosos, que a becacina cabra e te\u00f1en un bico m\u00e1is curto. O corpo ten manchas marr\u00f3ns pola parte superior e est\u00e1 barrado pola inferior. Te\u00f1en unha li\u00f1a negra que cruza o ollo. As \u00e1s son anchas e en voo pode verse unha barra clara na \u00e1.\n\u00c1 voz desta ave descr\u00edbese como un feble \"ie\". As chamadas durante as exhibici\u00f3ns de apareamento que fan os grupos poden sentirse a longas distancias (a m\u00e1is de 300\u00a0m) e incl\u00faen unha serie de ch\u00edos que se elevan e baixan e ru\u00eddos de clics que aceleran.\nComportamento e ecolox\u00eda.\nestas aves son co\u00f1ecidas pola s\u00faa gran capacidade de voar r\u00e1pido e sen parar a grandes distancias. Poden voar a unha velocidade de 97\u00a0km/h, con pouca axuda das correntes de vento. Rexistr\u00e1ronse casos de individuos que voaron sen parar durante 84 horas cubrindo unha distancia de 6\u00a0760\u00a0km. Por\u00e9n, as s\u00faas \u00e1s non son especialmente aerodin\u00e1micas; carecen de extremos agudos. Normalmente non paran para comer a\u00ednda tendo boas oportunidades, sen\u00f3n que se alimentan da s\u00faa graxa almacenada.\nAo lusco fusco durante a estaci\u00f3n reprodutora, os machos exh\u00edbense nun lek, permnecendo ergueitos co peito inflado e cola despregada en abano. Poden choutar, e producen diversos sons de repenico, clics, sons rumbantes e asub\u00edos durante a exhibici\u00f3n. Po\u00f1en tres ou catro ovos nun ni\u00f1o no chan ben agochado.\nBuscan alimento no barro mol, sondando ou apa\u00f1ando co bico os alimentos que ven. Comen principalmente insectos e mi\u00f1ocas e ocasionalmente materia vexetal. Son dif\u00edciles de ver, porque est\u00e1n ben camuflados no seu h\u00e1bitat. Cando escapan para agocharse, voan en li\u00f1a recta durane unha considerable distancia antes de baixar e meterse entre a vexetaci\u00f3n.\nF\u00f3siles.\nDescubr\u00edronse f\u00f3siles de bcacina real en Carolina do Norte, cunha antig\u00fcidade de 4,465 Ma \u00b10,865M. Isto suxire que a ave debeu noutrora resituarse ao outro lado do Atl\u00e1ntico.\nStatus.\nEn 2012, estimouse unha poboaci\u00f3n de 15\u00a0000 a 40\u00a0000 indiiduos en Escandinavia e entre 450\u00a0000 e 1\u00a0000\u00a0000 no oeste de Siberia e noroeste de Europa. A especie est\u00e1 experimentando un declive, debido principalmente \u00e1 perda de h\u00e1bitat, e tam\u00e9n pola caza que sofre no leste de Europa e nas s\u00faas zonas de invernada africanas. A especie est\u00e1 clasificada pola Uni\u00f3n Internacional para a Conservaci\u00f3n da Natureza (IUCN) como \"case ameazada\". \u00c9 unha das especies \u00e1s que se lle aplica o \"Acordo para a Conservaci\u00f3n de Aves Acu\u00e1ticas Migratorias africano-euroasi\u00e1tico\" (AEWA)."}
{"id": "470880", "revid": "1131", "url": "https://gl.wikipedia.org/wiki?curid=470880", "title": "A\u00efcha Fofana", "text": "A\u00efcha Aminata La\u00efla Fofana, nada en Bamaco en 1957 e finada na mesma cidade o 10 de agosto de 2003, foi unha tradutora e escritora maliana. Con \"Mariage: on copie\" (1994), converteuse na primeira muller do seu pa\u00eds en publicar unha novela. Activista polos dereitos da muller, a s\u00faa obra procura mellorar as condici\u00f3ns sociais da muller no seu pa\u00eds.\nTraxectoria.\nFilla de B\u00e9niti\u00e9ni Fofana (1928\u20131991), traballador do Ministerio de Sa\u00fade. Despois de facer primaria en Bamaco e Bordeos (Francia), asistiu ao instituto Notre-Dame en N\u00edxer. Estudou linguas na Sorbona, na Universidade de Mannheim (Alema\u00f1a) e na Universidade de Oxford. Co seu co\u00f1ecemento de franc\u00e9s, alem\u00e1n e ingl\u00e9s traballou como tradutora e int\u00e9rprete.\nA s\u00faa primeira novela \"Mariage: on copie\" achega a visi\u00f3n convencional das mulleres de Mal\u00ed. Conta a historia de catro delas, que te\u00f1en diferentes problemas debido aos seus status e as s\u00faas procedencias \u00e9tnicas. A trav\u00e9s das descrici\u00f3ns de como as mulleres resolven os problemas de vida marital, a novela mostra como a sociedade maliana est\u00e1 mudando no bo cami\u00f1o. A s\u00faa segunda novela, \"La fourmili\u00e8re\", foi editada de forma p\u00f3stuma en 2006. A obra amosa as dificultades da sociedade maliana, representada pola vida dunha gran familia. O t\u00edtulo est\u00e1 inspirado polas estruturas sociais, que poden ser comparadas cunha colonia de formigas.\nFrustrada polo tempo que leva a publicaci\u00f3n dos libros, Fofana decidiu pasar a escribir teatro, onde pod\u00eda levar ao p\u00fablico as s\u00faas ideas de modo m\u00e1is r\u00e1pido. En abril de 1997 estreouse no Centro Cultural de Bamaco a s\u00faa primeira obra, \"Excellence on fait le m\u00e9nage\". Como a obra criticaba a corrupci\u00f3n pol\u00edtica, causou unha grande axitaci\u00f3n tanto nos actores como no p\u00fablico. A s\u00faa segunda obra de teatro, \"L'Africaine de Paris no 2\", presentada en 1998, conta a historia dun home maliano que casa cunha muller. Pouco despois a s\u00faa primeira esposa, unha africana coa que casara en Par\u00eds, chega para reclamalo como o seu marido, e enturba o ambiente familiar.\nEn 1998 Fofana foi unha dos membros fundadores da Association Malienne des Droits de l'Homme."}
{"id": "470891", "revid": "5863", "url": "https://gl.wikipedia.org/wiki?curid=470891", "title": "Covivenda", "text": "A covivenda, tam\u00e9n co\u00f1ecida polo seu nome ingl\u00e9s, cohousing, \u00e9 unha comunidade de casas privadas agrupadas en torno a un espazo compartido. Cada casa familiar, independente ou acaroada a outra, ten as comodidades tradicionais, inclu\u00edda unha coci\u00f1a privada. Dos espazos compartidos destacan normalmente unha casa com\u00fan, que pode inclu\u00edr unha coci\u00f1a grande e comedor, lavandar\u00eda e \u00e1reas recreativas. O espazo exterior compartido pode inclu\u00edr aparcadoiro, espazos para cami\u00f1ar, espazos abertos e xard\u00edns. A veci\u00f1anza tam\u00e9n comparte outros recursos como ferramentas de bricolaxe e de xard\u00edn ou veh\u00edculos.\nAs e os habitantes da covivenda te\u00f1en ingresos independentes e vidas privadas, mais organizan actividades colaborativamente e comparten espazos. Malia que a estrutura legal depende de cada comunidade e var\u00eda tam\u00e9n dun pa\u00eds a outro, unha f\u00f3rmula moi estendida \u00e9 a cooperativa de vivenda. As actividades da comunidade incl\u00faen comidas compartidas, reuni\u00f3ns e d\u00edas de traballo. A veci\u00f1anza re\u00fanese para festas, xogos, ver pel\u00edculas e outros acontecementos.\nA covivenda facilita a interacci\u00f3n entre a veci\u00f1anza e proporciona beneficios sociais e pr\u00e1cticos ademais de beneficios econ\u00f3micos e medioambientais.\nCaracter\u00edsticas com\u00fans.\nAs veci\u00f1as e veci\u00f1os comprom\u00e9tense a formar parte dunha comunidade para beneficio mutuo e para o beneficio de todo o mundo. A covivenda cultiva a cultura de compartir e coidar. As caracter\u00edsticas do dese\u00f1o, as\u00ed como o tama\u00f1o do barrio (normalmente 20-40 casas) promoven a interacci\u00f3n frecuente e as relaci\u00f3ns estreitas.\nOs recintos de covivenda est\u00e1n dese\u00f1ados tanto para a privacidade como para a comunidade. As e os residentes estabelecen o equilibrio entre a intimidade e a comunidade escollendo o seu propio nivel de compromiso.\nA toma de decisi\u00f3ns faise dun xeito participativo e moitas veces base\u00e1ndose no consenso . A autoxesti\u00f3n d\u00e1lle poder \u00e1s e aos residentes, constru\u00edndo comunidade e aforra cartos.\nAs comunidades de covivenda dan apoio aos seus residentes por medio dos valores compartidos e normalmente adoptan formas de vida e enfoques ecol\u00f3xicos e sustent\u00e1beis.\nOrixes.\nA teor\u00eda moderna da covivenda ten a s\u00faa orixe en Dinamarca na d\u00e9cada de 1960 entre grupos de familias que estaban insatisfeitas co tipo de aloxamento e que sent\u00edan que na forma en que viv\u00edan non se abordaban as s\u00faas necesidades. En 1967, Bodil Graae escribiu un artigo no xornal titulado \"\"Os nenos deber\u00edan ter cen proxenitores\",\" animando a un grupo de 50 familias a organizarse ao redor dun proxecto comunitario. Este grupo desenvolveu o proxecto de covivenda S\u00e6ttedammen, que \u00e9 a comunidade moderna de covivenda m\u00e1is antiga do mundo. Outro dos organizadores clave foi Jan Gudmand H\u00f8yer que se inspirou nos seus estudos de arquitectura de Harvard e a s\u00faa interacci\u00f3n con comunidades experimentais nos Estados Unidos daquela \u00e9poca.\nO termo dan\u00e9s \"bof\u00e6llesskab\" (comunidade de vida) foi traducido en Am\u00e9rica do Norte como \"cohousing\" por dous arquitectos estadounidenses, Kathryn McCamant e Charles Durrett, que visitaron diversas comunidades de covivenda e\u00a0escribiron un libro sobre elas. O libro tivo eco nalgunhas comunidades existentes, como Sharingwood no estado de Washington e N-Street en California, que adoptaron esa denominaci\u00f3n como cristalizaci\u00f3n do que xa eran. A\u00ednda que a maior\u00eda dos grupos de covivenda buscan desenvolver comunidades multixeracionais, alg\u00fans c\u00e9ntranse na creaci\u00f3n de comunidades para s\u00e9niors. Charles Durrett escribiu m\u00e1is tarde un manual sobre como crear unha covivenda s\u00e9nior. A primeira comunidade dos Estados Unidos dese\u00f1ada, constru\u00edda e ocupada especialmente como covivenda foi Muir Commons en Davis, California. Os arquitectos, Kathryn McCamant e Charles Durrett foron os respons\u00e1beis do proxecto e dese\u00f1o do lugar, a casa com\u00fan e as casas privadas.\nHai precedentes de covivenda nos anos vinte en Nova York con apartamentos de aloxamento cooperativo, con instalaci\u00f3ns e recursos compartidos e unha boa interacci\u00f3n social. Outro exemplo son os Siheyuan na China que te\u00f1en un patio compartido e dalg\u00fan xeito son similares nalg\u00fans aspectos \u00e1 covivenda.\nCrecemento.\nAs comunidades de covivenda forman parte da nova econom\u00eda cooperativa dos Estados Unidos de finais do s\u00e9culo XX - inicios do s\u00e9culo XXI cunha previsi\u00f3n de expansi\u00f3n r\u00e1pida nas seguintes d\u00e9cadas, debido a que tanto os individuos como as familias buscan vivir de xeito m\u00e1is substent\u00e1bel e en comunidade cos veci\u00f1os e veci\u00f1as. Desde que se completou a primeira comunidade de covivenda nos Estados Unidos - Muir Commons en Davis, California, en 1991 - en 2016 se estableceran m\u00e1is de 160 comunidades en 25 estados m\u00e1is o distrito de Columbia, con m\u00e1is de 125 en proceso. A maior\u00eda das comunidades eran a esa altura interxeracionais, tanto con nenos como con persoas maiores; mais cun crecemento da covivenda de maiores, centrada nas necesidades das persoas maiores. No Canad\u00e1, hab\u00eda en 2016 11 comunidades xa rematadas, e aproximadamente 19 en fase de conformaci\u00f3n ou desenvolvemento. Estas comunidades adoitan ser respectuosas co medio ambiente e socialmente sustent\u00e1beis.\nEn Dinamarca en 2016 exist\u00edan centenares de comunidades de covivenda as\u00ed como noutros pa\u00edses da Europa do norte. A esa altura hab\u00eda m\u00e1is de 300 comunidades de covivenda nos Pa\u00edses Baixos (73 interxeracionais e 231 s\u00e9nior), e aproximadamente 60 m\u00e1is en planificaci\u00f3n ou en fase de construci\u00f3n.\nNo Reino Unido a covivenda comezou a desenvolverse a finais dos 90. O movemento foise constru\u00edndo paulatinamente e en 2016 hab\u00eda 14 propostas de comunidades de covivenda por constru\u00edr. Os grupos 40+ nesa altura estaban desenvolvendo novos proxectos e estaban a formar novos grupos continuamente. As comunidades de convivencia no Reino Unido adoitaban ter entre 8 e 30 casas, a maior\u00eda delas son comunidades mixtas con persoas solteiras, parellas e familias, mais algunhas s\u00f3 son para maiores de 50 anos e unha s\u00f3 para mulleres de m\u00e1is de 50 anos. As propias comunidades var\u00edan entre desenvolvementos novos constru\u00eddos cos est\u00e1ndares ecol\u00f3xicos modernos e as reconversi\u00f3ns de granxas e edificios de antigos hospitais, e poden estar nun contorno urbano, rural ou semirrural.\nDese\u00f1o.\nComo cada comunidade de covivenda est\u00e1 planificada no seu contexto, unha caracter\u00edstica clave deste modelo \u00e9 a s\u00faa flexibilidade para asumir as necesidades e os valores dos seus residentes e as caracter\u00edsticas do lugar. Unha covivenda pode ser urbana, suburbana ou rural. A forma f\u00edsica \u00e9 normalmente compacta, pero var\u00eda de bloques de apartamentos a vivendas unifamiliares agrupadas. Adoitan manter os coches na periferia, o que promove cami\u00f1ar a trav\u00e9s da comunidade e a interacci\u00f3n entre veci\u00f1os e veci\u00f1as as\u00ed como a seguridade dos nenos nos xogos na r\u00faa. O espazo verde compartido \u00e9 outra das caracter\u00edsticas, tanto para xardiner\u00eda, xogos ou lugares de reuni\u00f3n. Cando se disp\u00f3n de m\u00e1is terreo que o que se precisa para as construci\u00f3ns, normalmente se agrupan de xeito que se deixe libre o m\u00e1ximo espazo pos\u00edbel para uso compartido.\nNa covivenda, os e as residentes non te\u00f1en unha econom\u00eda compartida nin un conxunto com\u00fan de crenzas ou relixi\u00f3n, sen\u00f3n que no seu lugar procuran crear unha comunidade socialmente rica e interconectada. \u00c9 com\u00fan que a xesti\u00f3n destas comunidades se basee nunha estrutura non xer\u00e1rquica que utilice un modelo de toma de decisi\u00f3ns por consenso. Os individuos collen funci\u00f3ns protagonistas e asumen responsabilidades individuais, como pode ser coordinar un xard\u00edn ou organizar unha reuni\u00f3n.\nForma de propiedade.\nAs comunidades de covivenda adoitan ter unha das tres formas legais de propiedade existentes: propiedade privada con zonas com\u00fans en propiedade da asociaci\u00f3n de residentes; condominios e cooperativas de vivenda.\nA propiedade dun condominio \u00e9 a m\u00e1is com\u00fan porque se axusta aos modelos de entidades financeiras e rexistro p\u00fablico de propiedade para estruturas de vivenda con m\u00faltiples propietarios. As entidades financeiras conceden cr\u00e9ditos m\u00e1is facilmente en r\u00e9ximes de propiedade privada ou condominio que en copropiedade. A covivenda difire dos desenvolvementos de condominios tradicionais ou subdivisi\u00f3ns de condominio nas que o desenvolvemento \u00e9 dese\u00f1ado por ou cunha contribuci\u00f3n considerable achega dos seus futuros residentes. O proceso de dese\u00f1o enfatiza conscientemente as relaci\u00f3ns sociais entre as persoas residentes. As instalaci\u00f3ns comunitarias bas\u00e9anse nas necesidades reais dos residentes, m\u00e1is que nas ideas do desenvolvedor pensando en facer atractiva a s\u00faa venda. A especulaci\u00f3n inmobiliaria no covivenda \u00e9 normalmente moi baixa, e normalmente hai listas de espera para as unidades dispo\u00f1ibles.\nSituaci\u00f3n en Espa\u00f1a.\nAs primeiras iniciativas das comunidades de covivenda en Catalu\u00f1a desenvolv\u00e9ronse a inicios do s\u00e9culo XXI. Entre as pioneiras est\u00e1 \"La Muralleta\", en Santa Oliva (Baixo Pened\u00e8s), a cooperativa foi creada en 2001, a partir de 2012 constru\u00edronse sete vivendas na primeira fase e en 2016 estaba en marcha a segunda fase que constaba de seis vivendas m\u00e1is e a finalizaci\u00f3n das instalaci\u00f3ns com\u00fans. Outros proxectos de \u00e9xito son La Borda en Can Batll\u00f3 Torrent Viu no distrito de Sarri\u00e0, ambos os dous na cidade de Barcelona.\nEn Espa\u00f1a, unha comunidade xa consolidada \u00e9 o centro Trabensol en Torremocha del Jarama (Madrid), iniciado en 2002 como resposta ao problema das persoas xubiladas que quer\u00edan envellecer sen depender da familia e estivo operativo desde 2013. En febreiro de 2016 abriuse o Centro Residencial, en Horcajo de Santiago (Cuenca).\nEn 2016 avali\u00e1base un incremento de iniciativas de covivenda, tanto a trav\u00e9s da creaci\u00f3n de novas comunidades, empresas e cooperativas que pretenden dar soporte a esa demanda, como a cooperativa Sostre C\u00edvic, ou proxectos de investigaci\u00f3n para estudar o fen\u00f3meno, como o proxecto MOVICOMA, ou o de colocar no mapa as comunidades tendo en conta a fase do proceso na que se atopan. Tres anos despois, en 2019, malia as dificultades de financiamento, chan e lexislaci\u00f3n, avali\u00e1base que houbera unha multiplicaci\u00f3n das iniciativas."}
{"id": "470893", "revid": "88215", "url": "https://gl.wikipedia.org/wiki?curid=470893", "title": "Presidente de Ecuador", "text": ""}
{"id": "470894", "revid": "5742068", "url": "https://gl.wikipedia.org/wiki?curid=470894", "title": "Lista de presidentes de Djibuti", "text": " Esta \u00e9 a lista dos presidentes de Djibuti. Dende a creaci\u00f3n do cargo de presidente en 1977, houbo dous presidentes. O presidente \u00e9 xefe de estado e xefe de goberno de Djibuti e comandante en xefe das Forzas Armadas de Djibuti. O actual presidente \u00e9 Isma\u00efl Omar Guelleh, dende 1999."}
{"id": "470895", "revid": "89787", "url": "https://gl.wikipedia.org/wiki?curid=470895", "title": "Susanne Bier", "text": "Susanne Bier (|sus\u00e6n\u0259 \u02c8pi\u0250\u032f\u02c0|), nada en Copenhague o 15 de abril de 1960, \u00e9 unha directora de cinema dinamarquesa, co\u00f1ecida polos seus filmes \"Br\u00f8dre\", \"Efter Brylluppet\", \"H\u00e6vnen\" e \"Bird Box\". Bier \u00e9 a primeira muller que ga\u00f1ou como directora un Globo de Ouro, un Emmy, e un premio do Cinema Europeo.\nTraxectoria.\nPrimeiros anos e educaci\u00f3n.\nSusanne Bier naceu nunha familia xud\u00eda en Copenhague. A familia do seu pai, Rudolf Salomon Baer (nado en 1930), emigrou de Alema\u00f1a a Dinamarca en 1933, trala subida ao poder de Hitler. A familia da s\u00faa nai, Heni (de solteira Jonas; nada en 1936), emigrou a Dinamarca dende Rusia a comezos do s\u00e9culo XX fuxindo do antisemitismo. En 1943, as d\u00faas familias marcharon de Dinamarca a Suecia xunto coa maior\u00eda dos xudeus dinamarqueses para fuxir da deportaci\u00f3n ao campos de exterminio nazis. Tres anos despois do final da segunda guerra mundial, volveron a Dinamarca. O efecto do holocausto provocaron que os pais de Bier inculcasen uns fortes principios e valores morais nos seus fillos. M\u00e1is adiante, a importancia da resiliencia e a dignidade humanas convert\u00e9ronse nun tema recorrente no seu cinema.\nDurante a s\u00faa educaci\u00f3n, asistiu ao Niels Steensens Gymnasium. Nunha entrevista para os medios realizada de adulta, Bier describiuse como con falta de habilidades sociais de nena, que gustaba de xogar ao f\u00fatbol cos rapaces e prefer\u00eda ler libros que interactuar con outros. Despois do instituto, cun desexo de reconectar coas s\u00faas ra\u00edces xud\u00edas, estudou arte na Academia Bezalel das Artes e do Dese\u00f1o de Xerusal\u00e9n. Posteriormente estudou arquitectura na Architectural Association de Londres, antes de volver finalmente ao cinema e graduarse na Escola Nacional de Cinema de Dinamarca en 1987. \"De Saliges\" (1987), filme de graduaci\u00f3n de Bier, ga\u00f1ou o primeiro premio no festival de cinema escolar de M\u00fanic e posteriormente foi distribu\u00eddo por Channel Four.\nCarreira.\nTras dirixir videoclips, anuncios e os filmes \"Freud Flytter Hjemmefra\" (1990), \"Det Bli'r i Familien\" (1993), \"Pensionat Oscar\" (1995) e \"Sekten\" (1997), Bier revelouse no seu pa\u00eds con \"Den eneste ene\" en 1999, comedia rom\u00e1ntica sobre a fraxilidade da vida, que iniciou a colaboraci\u00f3n de Bier coa actriz Paprika Steen. O filme contin\u00faa a ser un dos maiores \u00e9xitos locais en Dinamarca.\nUn cambio do engado f\u00e1cil de \"Livet \u00e4r en schlager\" (2000), \"Elsker dig for evigt\" (2002) deu \u00e1 obra de Bier unha atenci\u00f3n e aclamaci\u00f3n m\u00e1is internacional. Escrita por Bier e Anders Thomas Jensen, o filme \u00e9 unha exploraci\u00f3n dolorosa das vidas rotas e as traxecias interconectadas. Realizada baixo os preceptos do Dogma 95, marcou un movemento cara \u00e1 est\u00e9tica m\u00e1is minimalista.\nDende o remate de \"Elsker dig for evigt\", a reputaci\u00f3n de Bier continuou a aumentar con \"Br\u00f8dre\" (2004) e \"Efter Brylluppet\" (2006), que foi candidata ao Oscar ao mellor filme en lingua non inglesa. Tralo seu primeiro filme estadounidense, \"Things We Lost in the Fire\" (2008), protagonizado por Benicio del Toro e Halle Berry, Bier ga\u00f1ou o Oscar por \"H\u00e6vnen\" (2010).\nEn 2012, volveu \u00e1 comedia rom\u00e1ntica co \u00e9xito en Dinamarca \"Den skaldede fris\u00f8r\" (2012), protagonizado por Trine Dyrholm e Pierce Brosnan, e en 2014, dirixiu a s\u00faa segunda longametraxe estadounidense, o escuro drama rom\u00e1ntico Serena, con Jennifer Lawrence e Bradley Cooper, e pouco despois seguiuno o drama dinamarqu\u00e9s \"A Second Chance\", con Nikolaj Coster-Waldau, Ulrich Thomsen, Nikolaj Lie Kaas e Maria Bonnevie.\nEn 2013, foi membro do xurado na 63.\u00aa edici\u00f3n do Festival Internacional de Cinema de Berl\u00edn.\nVida privada.\nBier estivo casada co actor e director sueco Philip Zanden. Tralo seu divorcio, co\u00f1eceu \u00e1 s\u00faa nova parella, o cantante e compositor dinamarqu\u00e9s Jasper Wenga Leisner, que escribiu a m\u00fasica de varios dos seus filmes. Bier ten dous fillos, ambos de Zanden, Gabriel (nado en 1989) e Alice Esther (nada en 1995)."}
{"id": "470897", "revid": "88215", "url": "https://gl.wikipedia.org/wiki?curid=470897", "title": "Presidente de Djibuti", "text": ""}
{"id": "470899", "revid": "1131", "url": "https://gl.wikipedia.org/wiki?curid=470899", "title": "Ponte Freixo", "text": "A ponte Freixo ou ponte do Freixo \u00e9 unha ponte romana sobre o r\u00edo Arnoia, entre as parroquias de Freixo (Celanova) e Penela (Cartelle). Xunto coa ponte do Bibei \u00e9 unha das d\u00faas pontes romanas mellor conservadas de Galiza.\nCaracter\u00edsticas.\nA ponte, de calzada horizontal, foi constru\u00edda en \"opus cuadratum\", con perpia\u00f1os almofadados de granito. As s\u00faas medidas son 57 metros de longo por 4,60 de ancho. A altura do piar central (desde a cimentaci\u00f3n ata o arranque dos arcos) \u00e9 de 3,30\u00a0m. Consta de catro arcos de medio punto dispostos de forma sim\u00e9trica, sendo as luces dos arcos centrais de maior medida que as luces dos arcos laterais. Os piares est\u00e1n asentados sobre o leito rochoso, apenas desbastado, con tallamares de planta triangular situados augas arriba para facer fronte \u00e1s enchentes do r\u00edo.\nManuel Dur\u00e1n defende que na ponte son apreciables a simetr\u00eda e a proporci\u00f3n, dous elementos claves da arquitectura romana, segundo o tratadista Vitruvio. De acordo co enxe\u00f1eiro galego, das pontes romanas que se conservan en Hispania, soamente a ponte Freixo e a ponte de Alc\u00e1ntara presentan unha disposici\u00f3n harm\u00f3nica que se conseguir\u00eda coa simetr\u00eda do seu alzado, a proporci\u00f3n entre dimensi\u00f3ns e a utilizaci\u00f3n do n\u00famero \u00e1ureo:\nHistoria.\nDesco\u00f1\u00e9cese o ano de construci\u00f3n da ponte Freixo, mais durante as \u00faltimas obras de restauraci\u00f3n apareceu, baixo o piso, un fragmento de columna honor\u00edfica ou miliario coas letras , podendo corresponderse coa f\u00f3rmula baixoimperial .\nManuel Dur\u00e1n, Segundo Alvarado e Carlos N\u00e1rdiz defenden en \"Pontes hist\u00f3ricas de Galicia\", que a ponte pertenceu \u00e1 v\u00eda Bracara-Lucus, sendo parte do tramo que un\u00eda Aquis Querquernis con Lugo, pasando por Ourense. Para Rodr\u00edguez Colmenero tratar\u00edase dun tramo da v\u00eda Brigantia-Iria Flavia.\nA primeira menci\u00f3n hist\u00f3rica da Ponte Freixo \u00e9 cuestionable, pois tratar\u00edase dun documento do tombo de Celanova, datado arredor do ano 1005, sobre a venda dunha herdade en \"Fraxinoso\" (Freixoso), mais a s\u00faa lectura presenta d\u00fabidas, pois onde Rodr\u00edguez Colmenero le \"in carraria de vereda que discurrit a Ponte Pedri\u00f1a\", Elisa Ferreira le \"...fonte pedrina\".\nS\u00e1bese que a principios do s\u00e9culo XIX se achaba a ponte en estado \"propicio a arruinarse\" segundo se desprende da resposta do xu\u00edz do couto de Espi\u00f1oso en 1804 ao oficio remitido pola \u201cJusticia y Regimiento\u201d de Ourense a instancias do inspector xeral de cami\u00f1os e canles sobre o estado das pontes do reino. Mais no Dicionario de Madoz \u00e9 descrita como \"de f\u00e1brica moi antiga (...) con peitoril tam\u00e9n de pedra de antiga construci\u00f3n e en bo estado\".\nO seu valor hist\u00f3rico e patrimonial non foi reco\u00f1ecido ata \u00e9poca moi recente, sendo Rodr\u00edguez Colmenero, quen nun estudo publicado en 1976 a identificou como ponte \"que ofrece t\u00f3dalas caracter\u00edsticas de ser obra romana\". A partir de ent\u00f3n, comezaron unha serie de movementos para lograr o seu nomeamento como Monumento Hist\u00f3rico-Art\u00edstico. O 31 de xaneiro de 1984, o Diario Oficial de Galicia publicou a incoaci\u00f3n do expediente para a s\u00faa declaraci\u00f3n como Monumento Nacional."}
{"id": "470900", "revid": "5863", "url": "https://gl.wikipedia.org/wiki?curid=470900", "title": "Amadeo Rodr\u00edguez Malvar", "text": "Amadeo Rodr\u00edguez Malvar foi un mestre e xornalista galego.\nTraxectoria.\nMestre de instruci\u00f3n primaria. Foi administrador de \"El Eco de Puente-Caldelas\" na s\u00faa primeira \u00e9poca. Cando o peri\u00f3dico cambiou de orientaci\u00f3n e se fixo caciquil, dirixiu \"La Voz de Puente-Caldelas\" a principios de 1913, que continuou a li\u00f1a agrarista de \"El Eco de Puente-Caldelas\". Foi denunciado por inx\u00farias por Lorenzo Garc\u00eda Vidal por alg\u00fans artigos e versos publicados no peri\u00f3dico co t\u00edtulo \"Faza\u00f1as de un grilo\", e xulgado en agosto de 1913. En setembro foi condenado ao desterro. En maio de 1914 celebrouse o xu\u00edzo dunha querela por inxurias graves por denuncia de Adolfo Pi\u00f1eira. Foi absolto pola Audiencia Provincial de Pontevedra."}
{"id": "470902", "revid": "47401", "url": "https://gl.wikipedia.org/wiki?curid=470902", "title": "Ponte do Freixo", "text": ""}
{"id": "470903", "revid": "89787", "url": "https://gl.wikipedia.org/wiki?curid=470903", "title": "Jon Favreau", "text": "Jon Favreau, nado en Nova York o 19 de outubro de 1966, \u00e9 un actor, guionista, produtor e director estadounidense.\nTraxectoria.\nFavreau naceu no barrio de Flushing no distrito de Queens, fillo de Madeleine, unha mestra de escola que morreu de leucemia en 1979, e Charles Favreau, un mestre de educaci\u00f3n especial. S\u00faa nai proced\u00eda dunha familia xud\u00eda de Rusia e seu pai era cat\u00f3lico de orixe italiana e franco-canadense. Jon estudou nunha escola hebrea e tivo unha cerimonia Bar Mitzvah.\nLogo de rematar a secundaria estudou no Queens College dende 1984 a 1987 pero acabou por abandonalo, e traballou por alg\u00fan tempo en Bear Stearns de Wall Street antes de volver a Queens College durante o primeiro semestre de 1988 pero volveu deixalo. No ver\u00e1n de 1988 estableceuse Chicago para se dedicar \u00e1 comedia, actuando en varios teatros dedicados \u00e1 improvisaci\u00f3n, como o ImprovOlympic e o Improv Institute.\nPrimeiros pasos como actor.\nDurante a s\u00faa estad\u00eda en Chicago Favreau actuou como extra en filmes pero a s\u00faa primeiro papel relevante foi como o adestrador D-Bob no filme \"Rudy\" protagonizado por Sean Astin en 1993. No ano seguinte apareceu no filme \"PCU\" con Jeremy Piven e nun episodio que se emitiu en 1994 de \"Seinfeld\" titulado \"The Fire\".\nTras instalarse nos \u00c1nxeles escribiu, e protagonizou con Vince Vaughn, a comedia dram\u00e1tica independente \"Swingers\" (1996). En 1997 apareceu na serie de televisi\u00f3n \"Friends\", facendo de Pete Becker \u2013 o mozo millonario de Monica Geller que compite no Ultimate Fighting Championship (UFC) \u2013 durante varios episodios, e tam\u00e9n apareceu na serie de sketchs \"Tracey Takes On...\" en 1996 e mais en 1997\nVolveu actuar con Piven en 1998 en \"Very Bad Things\" (1998) e en 1999 protagonizou o filme para televisi\u00f3n \"Rocky Marciano\", baseada na vida do boxeador Rocky Marciano. No ano 2000 protagonizou \"Love &amp; Sex\" con Famke Janssen e apareceu en \"The Replacements\" como o obseso linebacker Daniel Bateman, e en \"The Sopranos\" interpretouse a si mesmo no episodio \"D-Girl\"\n2001-2015. Actor-director.\nEn 2001 dirixiu o seu primeiro filme, \"Made\", protagonizada por el mesmo e Vince Vaughn.\nDirixiu o derradeiro episodio do drama universitario \"Undeclared\" en 2001, e interpretou o avogado Foggy Nelson na pel\u00edcula de 2003 \"Daredevil\" (2003). Protagonizou \"The Big Empty\" (2003) dirixido por Steve Anderson.\nO seu primeiro \u00e9xito de recadaci\u00f3n como director veulle no outono de 2003 coa comedia \"Elf\" interpretada por Will Ferrell, Zooey Deschanel, James Caan e Peter Dinklage. Tam\u00e9n en 2003, Favreau tivo un pequeno papel en \"Cando menos o esperas\" como Leo, o asistente persoal de Harry Sanborn. En 2005 dirixiu a do libro \"Zathura\" de Chris Van Allsburg. Continuou a facer aparici\u00f3ns regulares en filmes e na televisi\u00f3n, co seu amigo Vince Vaughn deixouse ver na comedia rom\u00e1nica \"The Break-Up\" e en \"My Name Is Earl\" encarnou un deplorable xerente dun negocio de comida r\u00e1pida. Tam\u00e9n apareceu no documental \"\". Tam\u00e9n en 2005, Favreau apareceu como xu\u00edz convidado e representante executivo de Sony Corporation na quinta semana do programa da NBC, \"The Apprentice\" para xulgar os esforzos de dous equipos para dese\u00f1ar e constru\u00edr un carro triunfal para publicitar o seu filme \"Zathura: A Space Adventure\".. Entre 2001 e 2005 presentou o programa de televisi\u00f3n \"Dinner for Five\" na canle por cable IFC.\nO ano 2008 logrou coa transposici\u00f3n da banda dese\u00f1ada ao cinema das aventuras do millonario e superheroe Tony Stark \"Iron Man\", con estrea o 2 de maio un \u00e9xito mundial de cr\u00edtica e p\u00fablico, o que consolidou a reputaci\u00f3n de Favreau como director . O filme foi a primeira pel\u00edcula de Marvel producida tras a s\u00faa alianza coa Paramount, e ademais de director, Favreau serviu como produtor executivo e apareceu nunha das primeiras escenas como Happy Hogan, o chofer de Tony Stark. Tam\u00e9n escribu dous n\u00fameros dunha serie da Marvel Knights titulada \"Iron Man: Viva Las Vegas\" que se presentou en setembro de 2008 pero que se cancelou xa en novembro. En 2008 encarnou a Denver, o grande irm\u00e1n do protagonista, Vince Vaughn, no filme de Nadal \"Four Christmases\".\nEn 2009 dirixiu a secuela das aventuras de Tony Stark, \"Iron Man 2\" que tivo a estrea mundial nos \u00c1nxeles o 26 de abril de 2010 e foi tam\u00e9n un \u00e9xito de cr\u00edtica e p\u00fablico.\nEscribiu e protagonizou a comedia rom\u00e1ntica \"Couples Retreat\" xunto con Vince Vaughn, e Kristin Davis como a s\u00faa muller. Deulle voz a Pre Vizsla en varios episodios da serie de animaci\u00f3n \"\".\nFoi produtor executivo do filme de Joss Whedon \"The Avengers\". En 2011 dirixiu o filme \"Cowboys &amp; Aliens\", mestura audaz de pel\u00edcula do oeste e mais de ciencia ficci\u00f3n pero que foi unha decepci\u00f3n comercial e de cr\u00edtica . Favreau dirixiu o episodio piloto da serie de \"Revolution\", serie da NBC e tam\u00e9n foi un dos seus produtores xunto con J. J. Abrams\nEn 2013 realizou outro episodio piloto, desta volta dunha serie baseada na novela \"About a Boy\" do brit\u00e1nico Nick Hornby, pero no que a acci\u00f3n se desenvolve en San Francisco.\nDende 2016 continuaci\u00f3n do \u00e9xito.\nEn 2016 dirixiu e produciu a adaptaci\u00f3n de \"The Jungle Book\" para a Walt Disney Pictures que tivo a s\u00faa estrea o 15 de abril de 2016 con reco\u00f1ecemento de cr\u00edtica e de p\u00fablico. Volveu encarnar a Happy Hogan no filme ' (2017), e foi produtor executivo de ' (2018). Non obstante, filmar unha escena da pel\u00edcula, non se inclu\u00edu na exhibici\u00f3n en salas, pero si ao sa\u00edr en formato Blu-Ray. En 2017 dirixiu o piloto da nova serie da CBS \"Young Sheldon\". Favreau tam\u00e9n apareceu na secuela de \"Homecoming\", \"\"\nEn xullo de 2019 foi a estrea da adaptaci\u00f3n de animaci\u00f3n por ordenador do filme de Disney \"The Lion King\", dirixindo por primeira volta un musical, ademais de producilo. O 29 de xullo a pel\u00edcula superou a \"The Jungle Book\" como o filme con maior recadaci\u00f3n da s\u00faa carreira, e tam\u00e9n superou a recadaci\u00f3n do filme orixinal."}
{"id": "470904", "revid": "88215", "url": "https://gl.wikipedia.org/wiki?curid=470904", "title": "Isma\u00efl Omar Guelleh", "text": ""}
{"id": "470914", "revid": "85894", "url": "https://gl.wikipedia.org/wiki?curid=470914", "title": "O Tellado, Penosi\u00f1os, Ramir\u00e1s", "text": "O Tellado \u00e9 un lugar da parroquia de Penosi\u00f1os, no concello ourens\u00e1n de Ramir\u00e1s, na comarca da Terra de Celanova. Segundo o IGE, en 2018 ti\u00f1a 44 habitantes (16 homes e 28 mulleres)."}
{"id": "470916", "revid": "85894", "url": "https://gl.wikipedia.org/wiki?curid=470916", "title": "Forz\u00e1ns, Forz\u00e1ns, Ponte Caldelas", "text": "Forz\u00e1ns \u00e9 un lugar da parroquia de Forz\u00e1ns, no concello pontevedr\u00e9s de Ponte Caldelas, na comarca de Pontevedra. Segundo o IGE, en 2022 ti\u00f1a 134 habitantes (57 homes e 77 mulleres)."}
{"id": "470918", "revid": "85894", "url": "https://gl.wikipedia.org/wiki?curid=470918", "title": "Herminio Gonz\u00e1lez Cobelo", "text": "Herminio Gonz\u00e1lez Cobelo, nado en Ponteareas cara 1895 e finado en Xinzo o 31 de outubro de 1936, foi un industrial e pol\u00edtico galego.\nTraxectoria.\nIndustrial. Militante do PSOE, foi nomeado conceleiro de Ponteareas en 1924, durante a ditadura de Primo de Rivera. Dende 1928 rexentou o comercio Casa Agraria. Na Rep\u00fablica foi elixiso concelleiro de Pontearease en 1931. Coa folga xeral revolucionaria de 1934 foi detido, e foi liberado a principios de 1935. Coa vitoria do Frente Popular foi restituido como concelleiro e foi nomeado primeiro s\u00edndico. Foi o \u00faltimo presidente da Casa do Pobo de Ponteareas. Co golpe de Estado do 18 de xullo de 1936 agochouse nunha propiedade da familia na parroquia de Cristi\u00f1ade, pero ao decatarse de que as patrullas paramilitares resultaban perigosas fuxiu ao monte. Os falanxistas torturaron o seu irm\u00e1n e encarceraron a s\u00faa muller para tratar de capturalo. Pasou a Portugal, pero foi capturado e entregado \u00e1s patrullas falanxistas de Ponteareas, que o torturaron en Tui e despois o asasinaron. O seu cad\u00e1ver apareceu no Pinal do Foxo na parroquia de Xinzo. F\u00f3ronlle incautados os bens \u00e1 s\u00faa familia e inco\u00e1ronlle expediente de responsabilidades pol\u00edticas en 1941.\nVida persoal.\nCasou con Concepci\u00f3n Trigo M\u00e9ndez en abril de 1922."}
{"id": "470920", "revid": "1888", "url": "https://gl.wikipedia.org/wiki?curid=470920", "title": "Herminio Gonz\u00e1lez Covelo", "text": ""}
{"id": "470923", "revid": "785", "url": "https://gl.wikipedia.org/wiki?curid=470923", "title": "Horario de inverno e ver\u00e1n", "text": ""}
{"id": "470924", "revid": "23204", "url": "https://gl.wikipedia.org/wiki?curid=470924", "title": "Berito Kuwaru'wa", "text": "Berito Kuwaru'wa \u00e9 un ecoloxista colombiano do pobo u'wa. Foi galardoado no ano 1998 co Premio Medioambiental Goldman polo seu papel como l\u00edder na campa\u00f1a non violenta do pobo u'wa contra a industria do petr\u00f3leo e a s\u00faa extracci\u00f3n nas s\u00faas terras tradicionais.\nTraxectoria.\nNado no seo dunha comunidade u'wa, cando era neno Berito Kuwaru'wa foi secuestrado por misioneiros cat\u00f3licos e levado a vivir nunha misi\u00f3n. Pux\u00e9ronlle o nome de Roberto Afanador Cobar\u00eda (a\u00ednda reco\u00f1ecido oficialmente polo goberno colombiano), por ser o r\u00edo Cobar\u00eda un r\u00edo que discorre preto da misi\u00f3n, e aprendeu algo de castel\u00e1n. Viviu na misi\u00f3n durante varios anos at\u00e9 que a s\u00faa nai conseguiu rescatalo. Como resultado desa experiencia, dende moi novo Kuwaru'wa traballou pola defensa do seu pobo.\nNomeado como representante dos u'wa co resto do mundo, Kuwaru'wa dirixiu unha campa\u00f1a internacional contra a extracci\u00f3n de recursos nas terras u'wa. Isto valeulle o apoio de grupos medioambientais e pola defensa dos dereitos humanos, e en 1995 conseguiu apelar con \u00e9xito nas cortes colombianas para evitar que Oxy explotase petr\u00f3leo nestas terras. Por\u00e9n, o goberno colombiano exerceu presi\u00f3n para revogar esta decisi\u00f3n e que a licenza fose autorizada de novo.\nEn maio de 1997, Kuwaru'wa viaxou \u00f3s Estados Unidos en compa\u00f1a de Edgar M\u00e9ndez, membro da Organizaci\u00f3n Nacional Ind\u00edxena de Colombia, para reunirse cos executivos de Oxy, en California. Al\u00ed explicou a cosmolox\u00eda dos u'wa, segundo a cal o petr\u00f3leo \u00e9 o sangue da terra e extraelo \u00e9 un matricidio, insistindo en que os seus territorios tradicionais non son negociables.\nEn xu\u00f1o de 1997, a Universidade Harvard realizou un estudo de mediaci\u00f3n coa Organizaci\u00f3n dos Estados Americanos (OEA) recomendando a \"suspensi\u00f3n inmediata e indefinida do proxecto\". Os u'wa tam\u00e9n levaron o seu caso \u00e1 Comisi\u00f3n Interamericana de Dereitos Humanos, onde argumentaron que o seu dereito b\u00e1sico \u00e1 vida estaba sendo denegado se o goberno continuaba no seu plan de desenvolvemento do petr\u00f3leo.\nEn xullo de 1997, Kuwaru'wa foi asaltado na s\u00faa cama por un grupo de homes encapuchados con rifles. Os asaltantes esixiron \u00f3 l\u00edder tribal que asinase un acordo de autorizaci\u00f3n de extracci\u00f3n ou ser\u00eda asasinado. Despois de negarse a asinar, Kuwaru'wa foi golpeado e abandonado nun r\u00edo onde case afoga. En protesta pola presenza de Oxy nas s\u00faas terras, Kuwaru'wa e outros 5\u00a0000 u'wa ameazaron con saltar dun cantil se se produc\u00eda a explotaci\u00f3n do petr\u00f3leo.\nEn maio de 1998, Oxy anunciou a s\u00faa retirada das terras tradicionais u'wa en virtude da lei colombiana pero que que quer\u00eda manter os dereitos de perforaci\u00f3n do petr\u00f3leo. Ese mesmo ano, foi galardoado co Premio Medioambiental Goldman, considerado como os \"Nobel\" do ecoloxismo, polo seu papel como l\u00edder na campa\u00f1a non violenta."}
{"id": "470925", "revid": "85894", "url": "https://gl.wikipedia.org/wiki?curid=470925", "title": "Jos\u00e9 Trigo Ucha", "text": "Jos\u00e9 Trigo Ucha, nado en Ponteareas, foi un pol\u00edtico galego.\nTraxectoria.\nDono dunha librer\u00eda e papeler\u00eda en Ponteareas. Militante do PSOE, en 1930 era o presidente da Casa do Pobo de Ponteareas. Foi recadador de c\u00e9dulas persoais da Deputaci\u00f3n de Pontevedra no partido xudicial de Ponteareas dende 1932 at\u00e9 1934. Logo do triunfo do Frente Popular foi nomeado concelleiro de Ponteareas. Co golpe de Estado do 18 de xullo de 1936 foi represaliado. Logo da s\u00faa morte, inco\u00e1ronlle expediente de responsabilidades pol\u00edticas en 1941.\nVida persoal.\nCasou en 1927 con Mar\u00eda Antonia Riveiros Mart\u00ednez, que logo do golpe de Estado foi detida e estivo presa en Ponteareas."}
{"id": "470926", "revid": "85894", "url": "https://gl.wikipedia.org/wiki?curid=470926", "title": "Robustiano S\u00e1nchez Vila", "text": "Robustiano S\u00e1nchez Vila, co\u00f1ecido como El sapo, nado en Ponteareas en 1900 e finado en Valladolid en marzo de 1941, foi un pol\u00edtico galego.\nTraxectoria.\nMec\u00e1nico e serrador. Militante do PSOE e delegado de Traballo da F\u00e1brica Candeira. Co golpe de Estado do 18 de xullo de 1936 fuxiu ao monte. Encartadao na causa 1.284/36 de Vigo por rebeli\u00f3n, foi declarado en rebeld\u00eda. Entregouse en 1939. Foi xulgado en Vigo por auxilio \u00e1 rebeli\u00f3n e condenado a prisi\u00f3n atenuada no seu domicilio. En decembro de 1940 foi levado ao Manicomio Provincial de Valladolid, onde morreu en marzo de 1941.\nVida persoal.\nCasou en 1928 con Genoveva Villar T\u00e1boas, que logo do golpe de Estado foi detida e estivo presa en Ponteareas."}
{"id": "470927", "revid": "89787", "url": "https://gl.wikipedia.org/wiki?curid=470927", "title": "Saida Menebhi", "text": "Saida Menebhi, nada en Marrakech en setembro de 1952 e finada en Casablanca o 11 de decembro de 1977 foi unha profesora e activista do feminismo marroqu\u00ed, militante do movemento marxista-leninista Ila l-Amam (literalmente, \u00abAdiante\u00bb).\nTraxectoria.\nTras terminar o bacharelato, estudou literatura inglesa na Universidade de Rabat. Al\u00ed comezou a militar no sindicato estudantil Uni\u00f3n Nacional de Estudantes de Marrocos a trav\u00e9s do seu compo\u00f1ente comunista V\u00eda Democr\u00e1tica, movemento marxista-leninista marroqu\u00ed fundado na d\u00e9cada de 1970 por opositores comunistas, que reivindicaba a independencia do S\u00e1hara Occidental. Durante dous anos cursou o primeiro ciclo no Centro Pedag\u00f3xico Rexional, e posteriormente ensinou ingl\u00e9s nun instituto de Rabat. Uniuse na clandestinidade ao movemento marxista-leninista Ila al-Amam e ao primeiro sindicato marroqu\u00ed, a [[Uni\u00f3n Marroqu\u00ed do Traballo.\nNun contexto de intensificaci\u00f3n da [[represi\u00f3n]] e do aumento do n\u00famero de detenci\u00f3ns en Marrocos, no per\u00edodo co\u00f1ecido como [[anos de chumbo]]), o 16 de xaneiro de 1976 foi detida xunto con outras tres mulleres -Rabea Ftouh, Pierra di Maggio e Fatima Oukacha- polas s\u00faas actividades pol\u00edticas en Ila al-Amam. Sufriu [[tortura]]s f\u00edsicas e psicol\u00f3xicas no centro de detenci\u00f3n [[Derb Moulay Cherif]] de [[Casablanca]].\nEn 1977 foi xulgada xunto con outros 138 inculpados por atentado contra a seguridade do estado. Durante as audiencias reafirmou o seu apoio \u00e1 autodeterminaci\u00f3n do [[pobo saharau\u00ed]]. Tam\u00e9n denunciou a opresi\u00f3n que sufr\u00edan as mlljeres en Marrocos. Foi condenada a cinco anos de prisi\u00f3n m\u00e1is outros dous por inxuria a maxistrado. Se ben os demais militantes condenados no proceso foron trasladados ao c\u00e1rcere central de [[Kenitra]], Saida Menebhi, Rabea Ftouh, [[Abraham Serfaty]] e Fatima Oukacha ingresaron na prisi\u00f3n de Casablanca.\nDespois dunha [[folga de fame]] de 34 d\u00edas, faleceu no hospital Averroes de Casablanca.\nEscribiu numerosos poemas, antes e durante a estancia en prisi\u00f3n, nos que denunciou o r\u00e9xime represivo de [[Hasan II de Marrocos]], e deixou escrita a s\u00faa esperanza nunha sociedade mellor.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1952]]\n[[Categor\u00eda:Nados en Marrakech]]\n[[Categor\u00eda:Finados en 1977]]\n[[Categor\u00eda:Pol\u00edticos de Marrocos]]\n[[Categor\u00eda:Feministas de Marrocos]]\n[[Categor\u00eda:Profesores]]\n[[Categor\u00eda:Escritores de Marrocos]]\n[[Categor\u00eda:Escritores en lingua francesa]]\n[[Categor\u00eda:Alumnos da Universidade Mohammed V]]\n[[Categor\u00eda:Personalidades sen imaxes]]"}
{"id": "470928", "revid": "26501", "url": "https://gl.wikipedia.org/wiki?curid=470928", "title": "Team Katusha", "text": ""}
{"id": "470933", "revid": "56817", "url": "https://gl.wikipedia.org/wiki?curid=470933", "title": "Antonio Usero", "text": "O nome Antonio Usero pode referirse a:"}
{"id": "470935", "revid": "55968", "url": "https://gl.wikipedia.org/wiki?curid=470935", "title": "Capuchino (caf\u00e9)", "text": "Un capuchino (do [[Lingua italiana|italiano]] cappuccino) \u00e9 un [[caf\u00e9]] con [[leite]] moi [[Escuma|escumoso]]. A [[bebida]] naceu en Italia e prep\u00e1rase con caf\u00e9 expreso e leite montado con vapor para crear a escuma caracter\u00edstica. \u00c9 tam\u00e9n com\u00fan esparxerlle por riba da escuma [[cacao]] ou [[Caneleira|canela]] en po. Por regra xeral a proporci\u00f3n de ingredientes \u00e9 125\u00a0ml de [[leite]] e 25\u00a0ml de caf\u00e9. Para conseguir un capuchino perfecto \u00e9 importante que o caf\u00e9 sexa expreso e controlar a temperatura do leite, que non debe superar os 70\u00a0\u00b0C.\nA t\u00e9cnica do barista para lle dar volume ao leite \u00e9 introducindo, por medio de vapor a presi\u00f3n, burbullas de ar miudi\u00f1as que lle outorgan a textura cremosa.\nOrixe.\nO capuchino toma o seu nome da cor do h\u00e1bito dos [[Orde dos Frades Menores Capuchinos|frades capuchinos]] (\"cappuccio\" significa \"capucha\" ou \"carapucha\" en italiano), ou se cadra do aspecto da s\u00faa [[tonsura]] (o pequeno c\u00edrculo que se rasuraba antigamente no curuto da cabeza dos aspirantes a eclesi\u00e1sticos). Segundo a lenda, despois da [[batalla de Viena]] de 1683, [[Jerzy Franciszek Kulczycki|os vieneses]] prepararon caf\u00e9 usando os sacos deixados polos turcos e, para suavizar o seu forte sabor, engadiron crema e mel, obtendo unha cor semellante ao do h\u00e1bito dos capuchinos. A bebida sempre foi co\u00f1ecida polo seu nome italiano, xa que a m\u00e1quina de caf\u00e9 expreso coa que normalmente se fai \u00e9 un invento patentado en 1901 por Luigi Bezzera nese pa\u00eds.\nConsumo.\nHoxe en d\u00eda, o capuchino non s\u00f3 \u00e9 com\u00fan en Italia sen\u00f3n tam\u00e9n en todo o mundo. O capuchino estendeuse inicialmente por toda Europa, adquirindo a s\u00faa forma definitiva ao redor de 1950, para despois chegar \u00e1s Am\u00e9ricas. A partir da segunda metade dos [[D\u00e9cada de 1990|anos 90]] a bebida \u00e9 consumida en todo o planeta. En Italia o capuchino b\u00e9bese exclusivamente no almorzo, a mi\u00fado con bolos, e noutros pa\u00edses tam\u00e9n se toma ao longo da xornada.\n[[Ficheiro:Camelcino_(11389672185).jpg|miniatura|Capuchino feito con leite de camelo (\"camel\" en [[Lingua inglesa|idioma ingl\u00e9s]]), de a\u00ed a variaci\u00f3n no nome: \"camelcino\".]]\nO capuchino s\u00e9rvese nunha cunca de [[cer\u00e1mica]] duns 180\u00a0ml, ideal para reter a calor. Nalg\u00fans locais, os baristas expertos crean \"arte del latte\" ao verter o leite correctamente cremado ao vapor no caf\u00e9 expreso, creando dese\u00f1os coma por exemplo: maz\u00e1s, coraz\u00f3ns, follas e rosas.\nLigaz\u00f3ns externas.\n[[Categor\u00eda:Caf\u00e9]]\n[[Categor\u00eda:Almorzos]]\n[[Categor\u00eda:Gastronom\u00eda de Italia]]"}
{"id": "470936", "revid": "18868", "url": "https://gl.wikipedia.org/wiki?curid=470936", "title": "Capuchino", "text": "O termo capuchino p\u00f3dese referir a:"}
{"id": "470938", "revid": "88215", "url": "https://gl.wikipedia.org/wiki?curid=470938", "title": "Illa de Pinos", "text": ""}
{"id": "470939", "revid": "25871", "url": "https://gl.wikipedia.org/wiki?curid=470939", "title": "Josef Stefan", "text": "Josef Stefan (en ), nado en St. Peter o 24 de marzo de 1835 e finado en Viena o 7 de xaneiro de 1893 \u00e9 un f\u00edsico, matem\u00e1tico e poeta austroh\u00fangaro de etnia eslovena.\nTraxectoria.\nStefan naceu na aldea de St. Peter, actualmente un distrito de Klagenfurt, fillo de Ale\u0161 (Aleksander) Stefan (1805-1872), e de Marija Startinik (1815-1872). Os seus pais, ambos eslovenos, casaron cando Josef ti\u00f1a once anos. Era unha familia modesta, o seu pai era axudante dun mu\u00ed\u00f1o e a s\u00faa nai traballaba como doncela.\nStefan acudiu \u00e1 escola primaria en Klagenfurt, onde amosou o seu talento. Recomend\u00e1ronlle que continuase a s\u00faa educaci\u00f3n, as\u00ed que en 1845 ingresou no Europagymnasium Klagenfurt. Cando ti\u00f1a trece anos, viviu a revoluci\u00f3n de 1848, que o inspirou a ter simpat\u00eda coa produci\u00f3n literaria eslovena.\nDespois de graduarse entre os mellores da s\u00faa clase no instituto, considerou por un tempo unirse \u00e1 orde beneditina, pero prevaleceu o seu interese pola f\u00edsica. Marchou a Viena en 1853 para estudar matem\u00e1ticas e f\u00edsica. O seu profesor foi Karel Robida, que escribiu o primeiro libro de texto de f\u00edsica en esloveno. Stefan logrou ent\u00f3n a habilitaci\u00f3n en f\u00edsica matem\u00e1tica na Universidade de Viena en 1858. Durante os seus anos de estudante, tam\u00e9n escribiu e publicou poemas en esloveno.\nStefan deu clases de f\u00edsica na Universidade de Viena, foi director do Instituto de F\u00edsica dende 1866, vicepresidente da Academia Austr\u00edaca de Viena e membro de varias instituci\u00f3ns cient\u00edficas de Europa.\nFaleceu en Viena. A s\u00faa vida e obra foron estudadas extensamente polo f\u00edsico Janez Strnad.\nTraballo.\nStefan publicou preto de oitenta artigos cient\u00edficos, a maior\u00eda nos bolet\u00edns da Academia de Ciencias de Viena. \u00c9 co\u00f1ecido especialmente por orixinar a lei de Stefan en 1879, unha lei f\u00edsica que afirma que a radiaci\u00f3n total dun corpo negro \u00e9 proporcional \u00e1 cuarta potencia da s\u00faa temperatura termodin\u00e1mica \"T\":\nDerivou a s\u00faa lei das medidas do f\u00edsico franc\u00e9s Dulong e Petit. Como ambas as radiaci\u00f3ns incidentais e as emisi\u00f3ns de corpos negros son sempre iguais, esta ecuaci\u00f3n apl\u00edcase igualmente \u00e1 temperatura de calquera corpo ideal \u00e1 radiaci\u00f3n incidental que cruza a s\u00faa superficie. En 1884, a lei foi estendida para aplicala a emisi\u00f3ns de corpos grises por Ludwig Boltzmann, alumno de Stefan, polo que \u00e9 co\u00f1ecida como lei de Stefan-Boltzmann. Boltzmann tratou unha m\u00e1quina t\u00e9rmica con luz como asunto de traballo. Esta \u00e9 a \u00fanica lei f\u00edsica que recibe o nome dun f\u00edsico eslovena. Na actualidade, a lei der\u00edvase da lei de Planck da radiaci\u00f3n dos corpos negros:\nCon esta lei, Stefan determinou a temperatura da superficie do Sol, que calculou en 5430\u00a0\u00b0C. Este foi o primeiro valor para esta temperatura.\nStefan achegou as primeiras medidas da condutividade t\u00e9rmica dos gases, tratou da evaporaci\u00f3n, e entre outras estudou a difusi\u00f3n e a conduci\u00f3n de calor nos flu\u00eddos. Polo seu estudo na \u00f3ptica, a Universidade de Viena concedeulle o premio Lieben. Polos seus traballos pioneiros no c\u00e1lculo das taxas de evaporaci\u00f3n e difusi\u00f3n, o fluxo dende unha pinga ou part\u00edcula que \u00e9 inducida por evaporaci\u00f3n ou sublimaci\u00f3n na superficie denom\u00ednase fluxo de Stefan.\nTam\u00e9n son moi importantes as s\u00faas ecuaci\u00f3ns electromagn\u00e9ticas, definidas en notaci\u00f3n vectorial, e os seus traballos na teor\u00eda cin\u00e9tica da calor. Stefan estivo entre os primeiros f\u00edsicos de Europa que entendeu a teor\u00eda electromagn\u00e9tica de Maxwell e un dos poucos f\u00f3ra de Inglaterra que a expandiu. Calculou a indutancia dun resorte cunha secci\u00f3n en cruz cuadr\u00e1tica, e corrixiu un erro de c\u00e1lculo de Maxwell. Tam\u00e9n investigou o fen\u00f3meno chamado efecto pelicular, en que a corrente el\u00e9ctrica de alta frecuencia \u00e9 maior na superficie dun condutor que no seu interior.\nEn matem\u00e1ticas, \u00e9 co\u00f1ecido o problema de Stefan ou as tarefas de Stefan con fronteira m\u00f3bil. O problema foi estudado por primeira vez por Lam\u00e9 e Clapeyron en 1831. Stefan solucionou o problema cando estaba calculando o r\u00e1pido que crec\u00eda unha capa de xeo sobre unha superficie acu\u00e1tica (ecuaci\u00f3n de Stefan).\nObra literaria.\nDurante o per\u00edodo revolucionario de signo nacionalista que sacudiu o Imperio Austroh\u00fangaro en 1848, Stefan comezou a publicar os seus poemas en lingua eslovena, que unhas veces tocaban temas cient\u00edficos, en ocasi\u00f3ns eran ferozmente patri\u00f3ticas, e noutras ocasi\u00f3ns se volcaban sobre asuntos rom\u00e1nticos. "}
{"id": "470940", "revid": "47401", "url": "https://gl.wikipedia.org/wiki?curid=470940", "title": "Jo\u017eef \u0160tefan", "text": ""}
{"id": "470941", "revid": "47401", "url": "https://gl.wikipedia.org/wiki?curid=470941", "title": "Joseph Stefan", "text": ""}
{"id": "470942", "revid": "85894", "url": "https://gl.wikipedia.org/wiki?curid=470942", "title": "Sebasti\u00e1n Solla de Ron", "text": "Sebasti\u00e1n Solla de Ron, nado en Lourenz\u00e1, foi un pol\u00edtico galego.\nTraxectoria.\nFoi deputado provincial nos anos dez. Concelleiro electo polo artigo 29 en 1931. Concelleiro de elecci\u00f3n popular en 1931. Co triunfo da Frente Popular foi reposto como concelleiro e elixido alcalde. Co golpe de Estado do 18 de xullo de 1936 sufriu expediente de responsabilidades pol\u00edticas en 1941."}
{"id": "470943", "revid": "5863", "url": "https://gl.wikipedia.org/wiki?curid=470943", "title": "Edith Cavell", "text": "Edith Louisa Cavell (|\u02c8k\u00e6v\u0259l|), nada en Swardeston o 4 de decembro de 1865 e finada en Bruxelas o 12 de outubro de 1915, foi unha enfermeira brit\u00e1nica condenada a morte en xu\u00edzo sumar\u00edsimo por un tribunal militar alem\u00e1n durante a primeira guerra mundial, acusada de alta traiz\u00f3n por acoller no seu hospital en Bruxelas ata douscentos soldados belgas, franceses e ingleses (prisioneiros evadidos e pilotos abatidos) e axudalos a fuxir de B\u00e9lxica e reintegrarse nos seus postos de combate.\nCavell, que ti\u00f1a 49 anos cando foi executada, foi unha pioneira da enfermar\u00eda moderna en B\u00e9lxica.\nTraxectoria.\nNaceu en Swandeston (Norfolk) en 1865, filla m\u00e1is vella do vigairo da localidade. Tras completar a s\u00faa educaci\u00f3n, traballou como institutriz para varias familias, entre elas unha de Bruxelas de 1890 a 1895. Volveu \u00e1 s\u00faa casa para coidar o seu pai enfermo, e trala s\u00faa recuperaci\u00f3n, decidiu estudar enfermar\u00eda. En 1896, con 30 anos, comezou a traballar como enfermeira en pr\u00e1cticas no London Hospital. \nEn 1907, o doutor Antoine Depage recrutouna para convertela en enfermeira xefa do Instituto Berkendael. En outubro dese ano Depage fundou \"L'\u00c9cole Belge d'Infirmi\u00e8res Dipl\u00f4m\u00e9es\", confi\u00e1ndolle a direcci\u00f3n a Cavell.\nCando estalou a primeira guerra mundial, a escola e o instituto quedaron en mans da Cruz Vermella, que ti\u00f1a como presidente a Depage. Cavell converteuse en axente do MI6, o servizo secreto brit\u00e1nico. ao invadir os alem\u00e1ns B\u00e9lxica, ordenouse que todos \"os feridos perigosos ou sospeitosos\" fosen sacados do hospital. Cavell abandonou os seus labores de espionaxe e dedicoue a axudar centos de soldados a escapar cara aos Pa\u00edses Baixos, pa\u00eds neutral, grazas a unha rede de evasi\u00f3n organizada por belgas da zona de Mons e franceses de Lille e Valenciennes, violando a lei marcial imposta polos ocupantes. Non obstante, un esp\u00eda alem\u00e1n infiltrado descubriu esta rede, o que levou \u00e1 s\u00faa neutralizaci\u00f3n e \u00e1 detenci\u00f3n de numerosas persoas, entre elas Edith Cavell, que foi arrestada o 3 de agosto e encarcerada na prisi\u00f3n de Saint-Gilles.\nOs xu\u00edzos aos integrantes da rede tiveron lugar o 7 e o 8 de outubro de 1915. Edith Cavell non fixo intento ning\u00fan por defenderse, admitindo os cargos. O 11 de outubro foi condenada a morte.\nO goberno brit\u00e1nico non puido facer nada por salvar a vida da enfermeira. Os Estados Unidos, que a\u00ednda non entraran na contenda, exerceron presi\u00f3ns diplom\u00e1ticas. O primeiro secretario da s\u00faa representaci\u00f3n en Bruxelas, Hugh Gibson, falou co gobernador alem\u00e1n de B\u00e9lxica, von der Lancken, inclinado a perdoar a vida de Cavell pola s\u00faa honestidade ao admitir os seus cargos e porque salvara numerosas vidas alem\u00e1s e aliadas:\nHugh Gibson, o asesor legal da embaixada estadounidense e o embaixador de Espa\u00f1a, Rodrigo de Saavedra, organiz\u00e1ronse para pedir a conmutaci\u00f3n da pena ou polo menos o seu aprazamento, e durante toda a noite do 11 ao 12 de outubro recorreron \u00e1s m\u00e1is altas instancias alem\u00e1s sen \u00e9xito ning\u00fan. Para acabar coas presi\u00f3ns internacionais, os alem\u00e1ns decidiron executar a sentenza de forma expedita: Cavell foi fusilada na madrugada do 12 de outubro nun terreo militar co\u00f1ecido como \"Tir national\".\nO embaixador espa\u00f1ol aconsellou que o seu corpo fose inhumado rapidamente no cemiterio habilitado no mesmo lugar da execuci\u00f3n.\nConsecuencias da s\u00faa morte.\nNos anos seguintes \u00e1 morte de Edith Cavell, a s\u00faa historia foi publicada en innumerables artigos de prensa, panfletos, imaxes e libros. Converteuse nunha figura ic\u00f3nica de propaganda para o recrutamento militar en Gran Breta\u00f1a, e nos Estados Unidos empregouse para incrementar as simpat\u00edas cara ao bloque aliado. A s\u00faa popularidade emanaba do seu sexo, a s\u00faa profesi\u00f3n de enfermeira e da s\u00faa actitude heroica ante a morte. A s\u00faa execuci\u00f3n presentouse como unha demostraci\u00f3n da barbarie e a depravaci\u00f3n moral dos alem\u00e1ns.\nO ministro alem\u00e1n de Asuntos Exteriores, Arthur Zimmermann, declarou \u00e1 prensa do seu pa\u00eds que a execuci\u00f3n de Edith Cavell fora \u201clamentable mais necesaria\u201d:\nSegundo dixo posteriormente un oficial do Estado Maior alem\u00e1n, \u00abfoi un dos nosos maiores erros. Non puidemos concibir unha acci\u00f3n m\u00e1is impopular\u00bb. A noite anterior \u00e1 s\u00faa execuci\u00f3n confesoulle ao capel\u00e1n da prisi\u00f3n que non sent\u00eda odio ning\u00fan contra os alem\u00e1ns e que non tem\u00eda a morte porque vira tanta no hospital que a co\u00f1ec\u00eda demasiado ben. O famoso poeta alem\u00e1n Gottfried Benn, ent\u00f3n m\u00e9dico militar da prisi\u00f3n de Saint-Gilles, presenciou e certificou a s\u00faa morte, e escribiu que nunca co\u00f1ecra unha muller con tanto valor: \u00abComo debe xulgarse o fusilamento de Edith Cavell? Entrou na guerra e a guerra destru\u00eduna\u00bb.\nPosguerra.\nO 13 de maio de 1919, finalizada a guerra, o corpo de Edith Cavell foi trasladado dende Bruxelas a Londres, escoltado por un destacamento de tropas brit\u00e1nicas e aclamado por miles de persoas que acompa\u00f1aron a comitiva en B\u00e9lxica e no Reino Unido. Tralo funeral de estado na abad\u00eda de Westminster, ao que asistiron os pol\u00edticos m\u00e1is destacados e a familia real, o f\u00e9retro trasladouse por tren a Norwich, onde repousa nunha zona chamada \"Life's Green\" ao p\u00e9 do muro leste da catedral. O vag\u00f3n que trasladou os seus restos dende Dover a Londres, bautizado como Cavell Van, propiedade da \"Kent ande East Sussex Railway\", pode visitarse na estaci\u00f3n hist\u00f3rica de Bodiam.\nHonras.\nErix\u00edronse monumentos na s\u00faa memoria en varias cidades, dos cales, os m\u00e1is importantes son:\nA Igrexa de Inglaterra dedica o 12 de outubro \u00e1 memoria de Edith Cavell, como conmemoraci\u00f3n da s\u00faa vida e sacrificio, a\u00ednda que non est\u00e1 canonizada no sentido tradicional."}
{"id": "470944", "revid": "23204", "url": "https://gl.wikipedia.org/wiki?curid=470944", "title": "Karas", "text": "Karas pode referirse a:"}
{"id": "470945", "revid": "89787", "url": "https://gl.wikipedia.org/wiki?curid=470945", "title": "Karas, Namibia", "text": "Karas (en nama \u01c1Karas), \u00e9 unha das catorce rexi\u00f3ns de Namibia. A s\u00faa capital \u00e9 a cidade de Keetmanshoop, e a cidade m\u00e1is poboada \u00e9 L\u00fcderitz.\nKaras consid\u00e9rase unha unidade econ\u00f3mica, org\u00e1nico-administrativa e natural. A s\u00faa beleza paisax\u00edstica, a mestura de culturas e de tradici\u00f3ns, e unha econom\u00eda floreciente e diversificada distingue a Karas das 13 rexi\u00f3ns restantes do pa\u00eds.\nO nome oficial desta rexi\u00f3n, desde a independencia de Namibia en 1990, era Karas Region (Rexi\u00f3n da Karas). Nun esforzo para consolidar a ortograf\u00eda, pasou a chamarse \u01c1Karas en agosto de 2013.\nXeograf\u00eda.\n\u00c9 a rexi\u00f3n situada m\u00e1is ao sur de Namibia. Ten unha superficie de 161 235\u00a0km\u00b2, o 20 % da superficie do pa\u00eds, o que a converte na m\u00e1is extensa.\nEn 2011 ti\u00f1a 70 000 habitantes, (menos do 5 % da total do pa\u00eds), polo que a densidade de poboaci\u00f3n nese ano era de 0,5 hab./km\u00b2.\nO \u00cdndice de Desenvolvemento Humano da rexi\u00f3n en 2017 era de 0,687.\n\"\u01c1Karas\" \u00e9 o nome en nama dunha especie \u00e1loe, a \"Aloidendron dichotomum\" (antigamente \"Aloe dichotomum\"), que crece en Namibia e Botsuana, e que \u00e9 a planta m\u00e1is co\u00f1ecida do pa\u00eds, sendo o s\u00edmbolo da rexi\u00f3n.\nL\u00edmites.\nKaras limita ou norte coa rexi\u00f3n de Hardap, ao oeste co oc\u00e9ano Atl\u00e1ntico e, debido \u00e1 s\u00faa posici\u00f3n no sur de Namibia implica que comparte unha longa fronteira no sur e no leste coa provincia do Cabo Setentrional de Sur\u00e1frica.\nClima, hidrograf\u00eda e produci\u00f3ns agr\u00edcolas e gandeiras.\nO clima de Karas \u00e9 \u00e1rido.\nOs r\u00edos m\u00e1is importantes son o Orange, que forma a fronteira sur con Sur\u00e1frica, e o Fish, un afluente do Orange que discorre polo centro da rexi\u00f3n.\nO clima fai que a rexi\u00f3n sexa o sitio ideal para varios cultivos de seca\u00f1o, o m\u00e1is importante \u00e9 o de uva de mesa. En gandar\u00eda destaca a produci\u00f3n de carne de ovella, de cabra de vac\u00fan e de avestruz.\nIdiomas.\nA lingua oficial, como en todo o pa\u00eds, \u00e9 o ingl\u00e9s. Na rexi\u00f3n as linguas m\u00e1is faladas son, ademais do ingl\u00e9s, o nama, o alem\u00e1 e o afrikaans.\nEconom\u00eda.\nKaras \u00e9 unha rexi\u00f3n con abundante riqueza natural, tanto no interior, como na s\u00faa zona costeira. Pos\u00fae as reservas m\u00e1is grandes do mundo de diamantes aluviais. Goza de estabilidade sociopol\u00edtica, baixa taxa de criminalidade e infraestruturas que dan acceso a mercados locais, rexionais e estranxeiros.\nA rexi\u00f3n \u00e9 predominantemente de pequenas granxas gandeiras, sobre todo de ovellas e cabras. Os animais de caza e as granxas irrigadas ao longo do r\u00edo Orange e do encoro de Naute adquiriron consider\u00e1bel importancia.\nDe grande importacia na rexi\u00f3n \u00e9 a cidade portuaria de L\u00fcderitz, con importantes descargas de peixe e, e factor\u00edas de procesado deste, e a s\u00faa industria de construci\u00f3n naval. A actividade pesqueira \u00e9 a principal fonte de ingresos da cidade. \u00c9 importante a pesca de lagosta e pescada. A maior parte das capturas dest\u00ednanse \u00e1 exportaci\u00f3n. Espa\u00f1a \u00e9 un dos principais destinos das exportaci\u00f3ns pesqueiras. No que respecta \u00e1 pesca e \u00e1 s\u00faa transformaci\u00f3n c\u00f3mpre sinalar as instalaci\u00f3ns da empresa NovaNam, filial da multinacional galega \nNueva Pescanova, que conta con d\u00faas plantas de procesado en Namibia, a principal, NovaNam-L\u00fcderitz, en L\u00fcderitz, onde traballan 1 800 operarios dedicados a elaboraci\u00f3n dos produtos capturados pola frota pesqueira que a compa\u00f1\u00eda pos\u00fae no pa\u00eds. (A outra, NovaNam-Walvis Bay, est\u00e1 localizada en Walvis Bay, onde a empresa conta con 300 operarios.\nAs zonas de diamantes ao longo da costa, con Oranjemund como centro principal, contan con empresas de extracci\u00f3n e mineiras na \u00e1rea dos montes Klein Karas e Rosh Pinah. Destaca tam\u00e9n o campo de gas natural Kudu no oc\u00e9ano Atl\u00e1ntico e as industrias a pequena escala en Luderitz e Keetmanshoop.\nO potencial de crecemento econ\u00f3mico da rexi\u00f3n \u00e9 consider\u00e1bel, pero necesita unha pol\u00edtica de desenvolvemento xeral intensiva. \u00c9 unha zona que xera importantes impostos para o goberno central, que predominantemente proceden da minar\u00eda do diamante.\nComunicaci\u00f3ns.\nA v\u00eda f\u00e9rrea principal e d\u00faas estradas troncais principais dan acceso a Sur\u00e1frica. Keetmanshoop est\u00e1 considerada como \"a capital do sur\" e ten conexi\u00f3n directa por aire, ferrocarril e estradas con Windhoek. O seu aeroporto \u00e9 de est\u00e1ndar internacional, apropiado polo tanto, para o tr\u00e1fico a\u00e9reo internacional. O aer\u00f3dromo de Kolmanskop, cerca de L\u00fcderitz, \u00e9 servido con regularidade por Air Namibia nos seus voos a Cidade do Cabo e Windhoek. Tam\u00e9n existen instalaci\u00f3ns para aterraxe ben desenvovidas en Oranjemund.\nTurismo.\nPolo seu territorio discorren os desertos do Namib e do Kalahari, que albergan especies animais e vexetais \u00fanicas no mundo. Estes desertos, cheos de riqueza natural, xunto co can\u00f3n do r\u00edo Fish, fixeron florecer o sector tur\u00edstico, enfoc\u00e1ndose no denominado \"ecoturismo\". Ambos os desertos est\u00e1n moi protexidos no \u00e1mbito medioambiental.\nOs mananciais termais de Ai-Ais, e no futuro probabelmente tam\u00e9n de Warmbad, o bosque Kokerboom, cerca de Keetmanshoop, o can\u00f3n do r\u00edo Fish, que \u00e9 o segundo m\u00e1is grande do mundo, a monta\u00f1a Brukaros (un antigo volc\u00e1n), cerca de Berseba, a cidade costeira de L\u00fcderitz e granxas para aloxamento e caza, son atracci\u00f3ns tur\u00edsticas importantes, e a industria do turismo ten a\u00ednda potencial para unha maior expansi\u00f3n."}
{"id": "470947", "revid": "15490", "url": "https://gl.wikipedia.org/wiki?curid=470947", "title": "Dictionnaire des Antiquit\u00e9s grecques et romaines", "text": "O Dictionnaire des Antiquit\u00e9s grecques et romaines (\"Dicionario das Antig\u00fcidades gregas e romanas\") de Charles Victor Daremberg e Edmond Saglio \u00e9 un dicionario franc\u00e9s publicado en 10 volumes entre 1877 e 1919 pola editorial Hachette. O seu obxectivo era competir directamente cos \"Altertumswissenschaft\" das universidades alem\u00e1s, que eran as donas indiscut\u00edbeis en dito \u00e1mbito desde a d\u00e9cada de 1810.\nO t\u00edtulo completo \u00e9 \"Dictionnaire das antiquit\u00e9s grecques et romaines d'apr\u00e8s les textes et les monuments contenant l'explication des termes qui se rapportent aux m\u0153urs, aux institutions, \u00e0 la religion, aux arts, aux sciences, au costume, au mobilier, \u00e0 la guerre, \u00e0 la marine, aux m\u00e9tiers, aux monnaies, poids et mesures, etc., etc., et en g\u00e9n\u00e9ral \u00e0 la vie publique et priv\u00e9e des anciens (\"en galego: \"Dicionario de Antig\u00fcidades gregas e romanas segundo os textos e os monumentos que conte\u00f1en a explicaci\u00f3n dos termos relacionados cos costumes, as instituci\u00f3ns, a relixi\u00f3n, as artes, as ciencias, o vestido, o mobiliario, a guerra, a mari\u00f1a, os oficios, as moedas, os pesos e medidas, etc., etc., e en xeral \u00e1 vida p\u00fablica e privada dos antigos).\"\nUnha obra monumental.\nSegundo \u00c9lisabeth Deniaux, esta obra quedou obsoleta en moitos temas, pero segue rendendo grandes servizos polo seu car\u00e1cter documental.\nSe podemos considerar cada artigo do \"Dictionnaire das Antiquit\u00e9s grecques et romaines\" como fonte \u00fatil, sobre todo polo gran dominio das fontes textuais do(s) seu(s) autor(es), o seu contido debe ser criticado debido aos descubrimentos arqueol\u00f3xicos posteriores particularmente no campo da numism\u00e1tica ou da epigraf\u00eda. Ademais, as entradas problem\u00e1ticas renov\u00e1ronse en profundidade grazas \u00e1s contribuci\u00f3ns da sociolox\u00eda e a antropolox\u00eda, disciplinas das cales os especialistas da Antig\u00fcidade integraron os seus m\u00e9todos.\nEsta obra pos\u00fae un incontest\u00e1bel valor e pode compararse cos outros grandes dicionarios da Antig\u00fcidade que apareceron en Europa na mesma \u00e9poca.\nOutras grandes obras sobre a Antig\u00fcidade.\nOs alem\u00e1ns, a partir de 1839, editaron a \"Pauly-Wissowa\", unha enciclopedia monumental que consta de m\u00e1is de cen volumes: a \"Realencyclop\u00e4die der classischen Altertumswissenschaft\". En Italia apareceu a partir de 1885 o \"Dizionario epigrafico di antichit\u00e0 romane\", de Ettore de Ruggiero. Nesa mesma \u00e9poca os anglosax\u00f3ns publicaron varios dicionarios concernentes ao campo da Antig\u00fcidade cl\u00e1sica, como o \"A Dictionary of Greek and Roman Antiquities\", e \"Dictionary of Greek and Roman Biography and Mythology,\" \u00e1mbolos dous editados por William Smith. "}
{"id": "470950", "revid": "98629", "url": "https://gl.wikipedia.org/wiki?curid=470950", "title": "Calandri\u00f1a das marismas", "text": "A calandri\u00f1a das marismas ou calandri\u00f1a apincharada (Alaudala rufescens, antes Calandrella rufescens) \u00e9 unha pequena ave paseriforme que vive no sur de Eurasia e norte de \u00c1frica (inclu\u00eddas as Canarias) ; en Galicia \u00e9 unha ave accidental, a pesar que algunha das subespecies vive no sur e leste da pen\u00ednsula Ib\u00e9rica. \u00c9 unha ave com\u00fan cunha ampla \u00e1rea de distribuci\u00f3n e a Uni\u00f3n Internacional para a Conservaci\u00f3n da Natureza (IUCN) considera que o seu status de conservaci\u00f3n \u00e9 \"pouco preocupante\".\nTaxonom\u00eda e sistem\u00e1tica.\nEsta especie foi orixinalmente descrita como pertencente ao x\u00e9nero \"Alauda\". O nome xen\u00e9rico que ten agora, \"Alaudala\", \u00e9 un diminutivo de \"Alauda\", e o seu nome espec\u00edfico \"rufescens\" significa en lat\u00edn 'avermellado', de \"rufus\", 'vermello'. Tam\u00e9n estivo clasificada co nome \"Calandrella rufescens\". Antes ou mesmo actualmente, algunhas autoridades consideraron que a \"Alaudala athensis\", \"Alaudala cheleensis\" e \"Alaudala somalica\" eran subespecies da calandri\u00f1a das marismas.\nSubespecies.\nReco\u00f1\u00e9cense nove subespecies: \nDescrici\u00f3n.\nA calandri\u00f1a das marismas \u00e9 similar en tama\u00f1o e aparencia \u00e1 \"Calandrella brachydactyla\" (calandri\u00f1a com\u00fan) pero xeralmente \u00e9 de cor m\u00e1is apagada cun peito m\u00e1is manchado. Crece ata os 13 ou 14\u00a0cm de lonxitude e os sexos son similares. Igual que na calandri\u00f1a com\u00fan, a s\u00faa cor var\u00eda ao longo da s\u00faa ampla \u00e1rea de distribuci\u00f3n e non \u00e9 unha boa caracter\u00edstica distintiva. \u00c9 marr\u00f3n cincenta con manchas escuras pola parte superior e branca pola inferior. Ten un supercilio claro e un curto e robusto bico.\nDebe terse coidado para non condundir esta especie coas do x\u00e9nero \"Calandrella\". Esta especie carece das manchas escuras no pescozo que ten a \"Calandrella brachydactyla\" (calandri\u00f1a com\u00fan), e ten un fino manchado polo peito. O bico e cabeza te\u00f1en tam\u00e9n forma diferente nas d\u00faas especies, sendo os desta especie m\u00e1is curtos, o bico menos c\u00f3nico e a cabeza menor e m\u00e1is arredondada. A s\u00faa canci\u00f3n \u00e9 m\u00e1is rica e variada e imitadora que a da s\u00faa parente.\nDistribuci\u00f3n e h\u00e1bitat.\nA calandri\u00f1a das marismas reprod\u00facese en Espa\u00f1a, norte de \u00c1frica, e tam\u00e9n desde Turqu\u00eda cara ao leste polas zonas semides\u00e9rticas de Asia central ata Mongolia e a China. Moitas poboaci\u00f3ns, inclu\u00edndo as que se reproducen en Espa\u00f1a e norte de \u00c1frica, son sedentariase non migradoras, pero algunhas en Asia migran desde o norte da s\u00faa \u00e1rea cara ao sur en inverno. Esta especie \u00e9 unha ave errante moi rara no norte e oeste de Europa, inclu\u00edda Galicia.\nComportamento e ecolox\u00eda.\n\u00c9 unha ave de campos abertos secos, que incluso prefire solos m\u00e1is \u00e1ridos e con menos vexetaci\u00f3n que a calandri\u00f1a com\u00fan. Fai o ni\u00f1o no chan e pon dous ou tres ovos. Alim\u00e9ntase de sementes e insectos, isto \u00faltimo especialmente na estaci\u00f3n reprodutora."}
{"id": "470951", "revid": "27155", "url": "https://gl.wikipedia.org/wiki?curid=470951", "title": "Calandri\u00f1a apincharada", "text": ""}
{"id": "470952", "revid": "27155", "url": "https://gl.wikipedia.org/wiki?curid=470952", "title": "Alaudala rufescens", "text": ""}
{"id": "470953", "revid": "27155", "url": "https://gl.wikipedia.org/wiki?curid=470953", "title": "Calandrella rufescens", "text": ""}
{"id": "470954", "revid": "98629", "url": "https://gl.wikipedia.org/wiki?curid=470954", "title": "Cotov\u00eda pequena", "text": "A cotov\u00eda pequena (\"Lullula arborea\") \u00e9 a \u00fanica especie existente do x\u00e9nero \"Lullula\". Enc\u00f3ntrase na maior parte de Europa, Oriente Pr\u00f3ximo, oeste de Asia e as monta\u00f1as do norte de \u00c1frica. En Galicia \u00e9 unha ave sedentaria pero escasa. \u00c9 principalmente unha ave sedentaria non migratoria na parte occidental da s\u00faa \u00e1rea de distribuci\u00f3n, pero as poboaci\u00f3ns orientais son m\u00e1is migratorias, traslad\u00e1ndose ao sur en inverno.\nExisten d\u00faas subespecies de cotov\u00eda pequena, \"L. a. arborea\" e \"L. a. pallida\". A primeira \u00e9 nativa de rexi\u00f3ns do norte de Europa, mentres que a segunda pode encontrarse no sur da \u00e1rea de distribuci\u00f3n da especie. A s\u00faa dieta est\u00e1 composta principalmente de sementes, pero tam\u00e9n incl\u00fae insectos durante o per\u00edodo de reproduci\u00f3n. \u00c9 unha ave comparativamente pequena, de entre 13,5 e 15 cent\u00edmetros de longo e un 20% m\u00e1is curta que a laverca com\u00fan. \u00c9 marr\u00f3n con partes inferiores claras e ten unha cola con punta branca.\nTaxonom\u00eda e sistem\u00e1tica.\nA cotov\u00eda describiuna o naturalista sueco Carl Linnaeus en 1758 na 10\u00aa edici\u00f3n da s\u00faa obra \"Systema Naturae\", d\u00e1ndolle o nome de \"Alauda arborea\". Este nome binomial \u00e9 id\u00e9ntico ao nome latino usado en 1676 polo ornit\u00f3logo ingl\u00e9s Francis Willughby na s\u00faa obra \"Ornithologiae libri tres\". A cotov\u00eda pequena est\u00e1 agora situada no x\u00e9nero \"Lullula\", que foi introducido polo naturalista alem\u00e1n Johann Jakob Kaup en 1829. O actual nome do x\u00e9nero \u00e9 onomatop\u00e9ico a partir do franc\u00e9s \u201clulu\u201d, o nome que lle deu \u00e1 ave Georges-Louis Leclerc, conde de Buffon. O nome franc\u00e9s \"alouette lulu\", e o binomial cient\u00edfico, \"Lullula arborea\", deriva do son da canci\u00f3n do animal. O nome espec\u00edfico \"arborea\" procede do lat\u00edn \"arbor, arboris\", '\u00e1rbore'.\nSubespecies.\nHai d\u00faas subespecies de cotov\u00eda pequena: \nDescrici\u00f3n.\n\u00c9 unha ave de 13,5 a 15\u00a0cm de longo, lixeiramente menor que a laverca com\u00fan, un 20% m\u00e1is curta que esta \u00faltima. A cotov\u00eda pequena \u00e9 principalmente marr\u00f3n pola parte superior e clara pola inferior, pero cunha distintiva banda superciliar branca que chega \u00e1 caluga. Ten unha crista bastante pequena e a maior parte do tempo pouco visible. En voo mostra unha curta cola e unhas \u00e1s curtas e anchas. A cola ten as puntas brancas, pero a diferenza da laverca, os laterais da cola e o bordo posterior das \u00e1s non est\u00e1n beireados de branco.\n\u00c9 unha ave canora, que ten nha canci\u00f3n melodiosa, trilante a mi\u00fado descrita onomatopeicamente como un \"lu-lu-lu-\" ou m\u00e1is precisamente como un \"\"l\u016b-l\u016b-l\u016b-l\u016b-l\u016b-\" en serie\", \"tuluit tuluit tuluit\".\nDistribuci\u00f3n e h\u00e1bitat.\nEnc\u00f3ntrase principalmente en Europa, as monta\u00f1as do norte de \u00c1frica e no oeste de Asia. En Europa, a ave prece estar m\u00e1is a gusto nos par\u00e1mos areentos de B\u00e9lxica, onde a s\u00faa densidade era de 7,5 parellas por km2 en 1988. No mesmo ano, as densidades en Alema\u00f1a Oriental eran de 0,29 a 5,0 parellas por km2 e de entre 0,1 e 0,25 parellas por km2 no sur de Inglaterra, e os h\u00e1bitats m\u00e1is \u00f3ptimos eran os m\u00e1is densamente habitados. Por\u00e9n, as poboaci\u00f3ns flutuaron en Europa nas d\u00e9cadas de 1990 e 2000 e non se disp\u00f3n de datos de densidades m\u00e1is actualizados. A amplitude da \u00e1rea de distribuci\u00f3n da cotov\u00eda pequena vai desde Inglaterra no oeste, partes do norte de Exipto no sur, Ir\u00e1n e Turkmenist\u00e1n no leste a Escandinavia no norte. O declive das poboaci\u00f3ns tivo como resultado que a s\u00faa \u00e1rea de distribuci\u00f3n se fixo menor, por exemplo en Gran Breta\u00f1a reproduc\u00edase antes en Gales e centro de Inglaterra, pero agora enc\u00f3ntrase s\u00f3 no sur de Inglaterra. Dentro do seu rango \u00e9 principalmente sedentaria no oeste, mentres que as poboaci\u00f3ns do leste migran ao sur no inverno. En Galicia \u00e9 sedentaria pero pouco abondosa.\nO seu h\u00e1bitat natural son os p\u00e1ramos e espazos abertos con \u00e1rbores espalladas. Prefire os claros en bosques de pi\u00f1eiros e p\u00e1ramos e plantaci\u00f3ns de pi\u00f1eiros novos. Traballos experimentais indican que unha alteraci\u00f3n anual do chan pode incrementar a abundancia de cotov\u00edas pequenas en terras baixas con p\u00e1ramos herb\u00e1ceos e uceiras. Esta ave pode tam\u00e9n encontrarse m\u00e1is raramente en \u00e1reas urbanas.\nComportamento e ecolox\u00eda.\nO macho da cotov\u00eda pequena canta unha canci\u00f3n en voo similar \u00e1 da laverca com\u00fan pero aletea m\u00e1is a medida que se eleva e fai espirais cara a adiante, facendo c\u00edrculos sobre o chan mentres canta a unha altura bastante constante. Tanto o macho coma a femia cantan desde o chan ou pousados nunha \u00e1rbore.\nReproduci\u00f3n.\nO ni\u00f1o est\u00e1 normalmente feito de herbas, fentos, ra\u00edces e musgos e constru\u00eddo nunha depresi\u00f3n no chan. A nidaci\u00f3n empeza cedo, e \u00e1s veces os primeiros ovos p\u00f3\u00f1enos a finais de marzo. Normalmente po\u00f1en de tres a cinco ovos. A femia incuba os ovos, que son brancos con manchas marr\u00f3ns, durante de 13 a 15 d\u00edas. Ambos os pais alimentan despois os xoves no ni\u00f1o e os polos abandonan o ni\u00f1o pasados outros 11 a 13 d\u00edas. Proxenitores e cr\u00edas permanecen xuntos durante o ver\u00e1n e ata o outono. Pode criar d\u00faas ou \u00e1s veces tres roladas de polos nun ano.\nAlimentaci\u00f3n.\nIgual que ocorre con moitas especies da familia das lavercas, a cotov\u00eda pequena \u00e9 principalmente vexetariana cando \u00e9 adulto, pero durante a estaci\u00f3n reprodutora tam\u00e9n comen insecto de tama\u00f1o medio. A dieta est\u00e1 principalmente composta de sementes e insectos como escaravellos, moscas e avela\u00ed\u00f1as. Durante a estaci\u00f3n reprodutora, a femia incuba os ovos en quendas de aproximadamente en 45 minutos e con intervalos de oito minutos de alimentaci\u00f3n.\nAmeazas.\nAs poboaci\u00f3ns de cotov\u00eda pequena de Europa estiveron en declive nos \u00faltimos anos e o seu rango reduciuse. A perda de h\u00e1bitat \u00e9 o principal factor que contribu\u00edu a isto, e moitas pradeiras secas, terras en barbeito, p\u00e1ramos de terras baixas e pastos perd\u00e9ronse debido \u00e1 agricultura, ao abandono ou ao desenvolvemento, especialmente no norte de Europa.\nStatus.\nEn Europa en 2004, a poboaci\u00f3n reprodutora de cotov\u00edas pequenas estimouse en de 1,3 a 3,3 mill\u00f3ns de parellas reprodutoras. En Europa vive entre o 75 e o 94% da poboaci\u00f3n global, o que significa que hai entre 4,15 e 13,2 mill\u00f3ns de individuos na s\u00faa \u00e1rea de distribuci\u00f3n mundial. As poboaci\u00f3ns flutuaron por toda Europa, por exemplo, hab\u00eda unhas 400 parellas reprodutoras en Inglaterra en 1981, 241 en 1986, 1633 en 1997 e 3064 en 2007.\nA cotov\u00eda pequena foi categorizada pola IUCN como especie en estado \"pouco preocupante\", o que quere dicir que actualmetne non est\u00e1 ameazada de extinci\u00f3n."}
{"id": "470955", "revid": "27155", "url": "https://gl.wikipedia.org/wiki?curid=470955", "title": "Lullula arborea", "text": " #REDIRECCI\u00d3N Cotov\u00eda pequena"}
{"id": "470956", "revid": "72012", "url": "https://gl.wikipedia.org/wiki?curid=470956", "title": "Rexi\u00f3n de Karas", "text": ""}
{"id": "470957", "revid": "1131", "url": "https://gl.wikipedia.org/wiki?curid=470957", "title": "Marcelle Lagesse", "text": "Marie Rita Marcelle Lagesse, nada en Quatre Bornes o 7 de febreiro de 1916 e finada o 8 de marzo de 2011, foi unha xornalista e escritora mauriciana en lingua francesa.\nTraxectoria.\nSendo nova casou con Gaston Lagesse. Enviuvou e foi vivir \u00e1s illas Salom\u00f3n, onde o seu pai era administrador. Viviu al\u00ed entre 1938 e 1942, cando regresou Mauricio. En 1945 publicou o libro de relatos \"Les contes du samedi\" co pseud\u00f3nimo de Rita Marc. En 1958 publicou a novela \"La Diligence s'\u00e9loigne \u00e0 l'aube\", reco\u00f1ecida co Premio Robert Bargues.\nEntre 1942 e 1950 colaborou en \"Savez vous que?\", a publicaci\u00f3n oficial da Oficina de Relaci\u00f3ns P\u00fablicas de Mauricio. Lagesse escribiu tam\u00e9n nos xornais \"Le Cern\u00e9en\", \"Le Mauricien\" e \"Advance\". Entre 1961 e 1971 escribiu unha columna semanal no peri\u00f3dico \"Action\". Lagesse deixou o xornalismo en 1987.\nAs s\u00faas novelas foron traducidas ao ruso e ingl\u00e9s. Lagesse escribiu varias obras de teatro, e unha peza de teatro radiof\u00f3nico para a Office de Radiodiffusion T\u00e9l\u00e9vision Fran\u00e7aise, \"Villebague\". Tam\u00e9n investigou sobre a historia de Mauricio, obras que publicou a trav\u00e9s de Editions des Archives de l'\u00eele Maurice.\nFoi nomeada oficial da Orde das Palmas Acad\u00e9micas e Cabaleiro da Orde Nacional do M\u00e9rito de Francia. En 1981 foille concedida a cidadan\u00eda francesa. Foi elevada ao rango de Oficial da Orde da Estrela e a Chave do Oc\u00e9ano \u00cdndico en 2015.\nMorreu aos 95 anos logo dunha longa doenza."}
{"id": "470965", "revid": "98629", "url": "https://gl.wikipedia.org/wiki?curid=470965", "title": "Falansterio", "text": "O falansterio ou falanxe \u00e9 a comunidade de produci\u00f3n, consumo e residencia teorizada polo socialista ut\u00f3pico franc\u00e9s Charles Fourier como base do seu sistema social igualitarista. Eran de car\u00e1cter agr\u00edcola e estaban formados por grupos de 1.620 persoas. Nestas comunidades a competitividade econ\u00f3mica estaba abolida, non hab\u00eda salarios nin propiedade privada.\nFund\u00e1banse na idea de que cada individuo traballar\u00eda de acordo coas s\u00faas paix\u00f3ns e non existir\u00eda un concepto abstracto e artificial de propiedade, privada ou com\u00fan. Todos os individuos participar\u00edan da propiedade da terra e dos medios de produci\u00f3n.\nFases cara ao Falansterio.\nFourier afirmaba que o progreso da humanidade ser\u00eda a trav\u00e9s de sete fases que levar\u00edan \u00e1 harmon\u00eda definitiva: a confusi\u00f3n, o salvaxismo, o patriarcado e a barbarie eran as primeiras; o per\u00edodo contempor\u00e1neo \u00e1 s\u00faa \u00e9poca era a fase da civilizaci\u00f3n, a cal se caracterizaba pola anarqu\u00eda individual e era unha etapa de transici\u00f3n at\u00e9 chegar aos \u00faltimos estados, o garantismo (sexta fase) e a harmon\u00eda (s\u00e9tima).\nO Garantismo.\nEsta fase ter\u00eda o obxectivo de superar a desorde das cidades da \u00e9poca, mais non chegar\u00eda a\u00ednda \u00e1 fase ideal. A cidade garantista estar\u00eda formada por tres coroas conc\u00e9ntricas: a primeira cont\u00e9n a cidade comercial e administrativa (central), a cidade industrial ao redor da primeira (arrabaldes) e na periferia a cidade agr\u00edcola (suburbio). A densidade do constru\u00eddo ir\u00eda decrecendo desde o centro cara a f\u00f3ra. \u00c9 dicir que, na primeira coroa a superficie libre ser\u00e1 igual \u00e1 ocupada, na segunda, o duplo e na terceira, o triplo.\nCo Garantismo comezar\u00e1 o verdadeiro progreso -material, moral e amoroso- que culminar\u00e1 na Harmon\u00eda, co Falansterio como unidade harm\u00f3nica.\nA Harmon\u00eda.\nA fase harm\u00f3nica ser\u00eda a \u00faltima, na que os seres humanos erradicar\u00edan por fin as inxustizas, o sufrimento, e alcanzado, todos, a particular forma de dita \u00e1 que aspiraban.\nSobor do papel da arquitectura sosti\u00f1a que: \"\u00c1 arquitectura foille dado un papel como axente do cambio social\". Ao alcanzar a fase da Harmon\u00eda, a falanxe ou o falansterio ser\u00eda o edificio pabellonario que representar\u00eda o logro da arquitectura como unidade social. Para Fourier, a vida e a propiedade deben estar completamente colectivizadas:\n\"Se existe unidade no sistema do universo, deber\u00e1 existir tam\u00e9n unha teor\u00eda da harmon\u00eda xeom\u00e9trica no mundo social as\u00ed como para o mundo material.\"\"\nOrganizaci\u00f3n.\nO Falansterio \u00e9 o edificio colectivo mixto de produci\u00f3n e residencia. Estar\u00eda conformado por trescentas a catrocentas familias, unhas mil oitocentas persoas, que substituir\u00edan a familia como a instituci\u00f3n b\u00e1sica da organizaci\u00f3n social. Esta sociedade ir\u00edase formando de maneira gradual, voluntaria e pac\u00edfica. Cada persoa poder\u00eda decidir libremente e cando quixese se quer\u00eda pertencer ou retirarse do establecemento. A Falanxe non obedec\u00eda a un patr\u00f3n \u00fanico, que se reproducir\u00eda de forma repetitiva, sen\u00f3n que variar\u00eda segundo as preferencias dos seus habitantes co obxectivo de crear un espazo estimulante, onde o traballo fose unha fonte de diversi\u00f3n e pracer e non un elemento opresivo. A agricultura ser\u00eda o eixo principal para o traballo e o abastecemento. Os membros do Falansterio consumir\u00edan o que eles mesmos producir\u00edan. Os traballos ser\u00edan de libre elecci\u00f3n, segundo o rol que quixese desempe\u00f1ar cada persoa, e rotativos, para que nunca resultasen tarefas aburridas.\nO edificio estar\u00eda conformado por un espazo central destinado \u00e1s funci\u00f3ns p\u00fablicas, como comedores, salas de estudo, biblioteca e lugares para asembleas. Unha das \u00e1s conter\u00eda espazos ruidosos e grandes salas especializadas, tales como obradoiros de carpintar\u00eda e coci\u00f1as, mentres que na outra se situar\u00edan os ba\u00f1os e os lugares de relaci\u00f3ns con persoas alleas. Contar\u00eda tam\u00e9n cun xard\u00edn de inverno, teatro, igrexa, dep\u00f3sitos e cortellos. As grandes galer\u00edas facilitar\u00edan reuni\u00f3ns e a circulaci\u00f3n de todos os individuos. Outros sectores estar\u00edan destinados \u00e1 privacidade dos departamentos. Est\u00e1 regulado por un minucioso c\u00f3digo da edificaci\u00f3n que define distancias entre as unidades habitacionais en relaci\u00f3n coas alturas, as larguras das r\u00faas e as formas dos tellados. A s\u00faa proposta de harmon\u00eda non permite a construci\u00f3n de casas pequenas, sen\u00f3n s\u00f3 casas colectivas que favorecer\u00edan a concentraci\u00f3n dos servizos e das relaci\u00f3ns. Cada familia vivir\u00eda no seu propio apartamento, e utilizar\u00eda os restaurantes e sal\u00f3ns com\u00fans. Os pisos ter\u00edan dimensi\u00f3ns distintas dependendo das necesidades e os gustos, as\u00ed como diferenzas econ\u00f3micas entre as distintas familias.\nFourier non defende a igualdade econ\u00f3mica total, nin tampouco se op\u00f3n ao capitalismo, sen\u00f3n que, ao contrario, ve a posibilidade de que o capitalista que estivese disposto a investir na realizaci\u00f3n do Falansterio se convertese nun dirixente a quen se lle tentar\u00eda modificar a s\u00faa forma de pensar. Por outra banda, segundo a s\u00faa an\u00e1lise, a principal causa do conflito social nas cidades era a pobreza, e non a desigualdade econ\u00f3mica-cultural. Por tanto, de se garantiren as necesidades m\u00ednimas de todos, inclu\u00edndo os menos podentes, a sociedade vivir\u00eda en equilibrio, a\u00ednda habendo diferenzas de clases.\nRepercusi\u00f3ns.\nNos s\u00e9culos posteriores, houbo varios intentos de p\u00f3r en pr\u00e1ctica o estilo de vida exposto polo Falansterio, en particular o caso do Familisterio en Guisa.\nO Familisterio foi un experimento de vivenda social creado por Jean-Baptiste Godin, constru\u00eddo en Guisa entre 1859 e 1876. A s\u00faa creaci\u00f3n estivo inspirada na proposta de Fourier, mais tomando certas liberdades arquitect\u00f3nicas e sociais. O \"palais social\" de Godin conf\u00f3rmase por tres bloques de vivendas, cada un conta cun patio central con cuberta de vidro, sendo este o espazo colectivo que substit\u00fae as \"rues int\u00e9rieures\" do Falansterio.\nEste proxecto presentaba unha proposta m\u00e1is realista do cooperativismo, o que permitiu materializalo e mantelo activo at\u00e9 o s\u00e9culo XXI.\nAdemais, houbo outro intento de crear un falansterio en Espa\u00f1a, promovido por Joaqu\u00edn Abreu en Tempul, pr\u00f3ximo a Jerez de la Frontera (Espa\u00f1a). En Europa a importancia do fourierismo declinou rapidamente, mais en Norteam\u00e9rica tivo unha boa acollida e gozou de certo prestixio intelectual. A idea dunha forma de vida cooperativa resultou atractiva para moita xente nunha \u00e9poca de depresi\u00f3n econ\u00f3mica. En pouco tempo cre\u00e1ronse entre 40 e 50 falansterios, a\u00ednda que s\u00f3 tres sobreviviron m\u00e1is de dous anos. O m\u00e1is exitoso foi o chamado \"North American\", que se disolveu despois dun aparatoso incendio que acabou cos seus bens. Como no caso das comunidades owenitas, o fracaso destes falansterios, m\u00e1is al\u00f3 das s\u00faas dificultades intr\u00ednsecas, debeuse ao seu r\u00e1pido crecemento, que atraeu en pouco tempo a gran cantidade de persoas pouco preparadas e a\u00ednda menos comprometidas.\nNa Rep\u00fablica Arxentina, Jean Joseph Durando estabeleceu en 1857 un falansterio en terreos doados polo facendado Luis Hugues, no que se chamou Colonia Hugues, preto de Col\u00f3n, provincia de Entre R\u00edos. Form\u00e1bana 530 inmigrantes su\u00edzos, saboianos e alem\u00e1ns. Durando, un personaxe con gran poder de sugesti\u00f3n e penetraci\u00f3n psicol\u00f3xica que nacera no cant\u00f3n de Valais, logrou unha comunidade rural con adiantos tecnol\u00f3xicos e autosuficiente.\nFoi o modelo no que se inspiraron as comunidades hippys e os \"kibbutz\", que desenvolveron un modo de vida comunal que atraeu o interese da opini\u00f3n p\u00fablica mundial.\nCr\u00edtica.\nSegundo Friedrich Engels, un dos puntos d\u00e9biles dos utopistas era desenvolver propostas detallando at\u00e9 o m\u00e1is m\u00ednimo dos aspectos, mais sen lograr explicar como levar o proxecto \u00e1 realidade. Este foi o caso de Fourier, que na s\u00faa descrici\u00f3n do Falansterio non deixa nada ao azar, especificando o referido \u00e1 arquitectura, o mobiliario, a indumentaria, os horarios destinados a cada actividade, entre outras, mais non logra aclarar moi ben como se poder\u00eda p\u00f3r en pr\u00e1ctica o modelo. \u00c9 talvez ese un dos motivos polo cal non se chegou a materializar.\nAdemais, Engels criticou o car\u00e1cter anti-urbano desta e outras utop\u00edas pola s\u00faa abstracci\u00f3n da realidade, porque, por unha banda, situ\u00e1banse f\u00f3ra da cidade e eran sistemas completamente aut\u00f3nomos que non se relacionaban co existente. Doutra banda, Fourier non deixaba marxe para o libre crecemento destes asentamentos, porque a \u00fanica forma pos\u00edbel de desenvolverse unha vez alcanzada a fase harm\u00f3nica ser\u00eda s\u00f3 a trav\u00e9s da repetici\u00f3n do organismo elemental, a Falanxe. Ademais, esta proposta non beneficiaba directamente ao proletariado como clase social nin representaba en particular os intereses desta clase, sen\u00f3n que se dirix\u00eda de forma moi xeral \u00e1 totalidade da humanidade.\nMario Vargas Llosa cuestionou a posibilidade dunha organizaci\u00f3n tan libre, tendo en conta os fracasos de intentos, e exp\u00f3n a posibilidade de que, levado \u00e1 pr\u00e1ctica, a \"revoluci\u00f3n falansteriana\" poder\u00eda ter degenerado en anarqu\u00eda ou nun sistema represor, que fose o \u00fanico capaz de evitar a s\u00faa disoluci\u00f3n."}
{"id": "470967", "revid": "29443", "url": "https://gl.wikipedia.org/wiki?curid=470967", "title": "Ventre de alugueiro", "text": ""}
{"id": "470969", "revid": "72012", "url": "https://gl.wikipedia.org/wiki?curid=470969", "title": "Osborne Reynolds", "text": "Osborne Reynolds, nado en Belfast o 23 de agosto de 1842 e finado en Watchet (Somerset) o 21 de febreiro de 1912 foi un destacado estudoso brit\u00e1nico de orixe irlandesa especializado en din\u00e1mica de flu\u00eddos. Ademais, os seus estudos de transferencia de calor entre s\u00f3lidos e flu\u00eddos levaron a melloras nos dese\u00f1os de caldeiras e condensadores. Pasou toda a s\u00faa carreira na Universidade de Manchester.\nTraxectoria.\nOsborne Reynolds naceu en Belfast e mudouse cos seus pais pouco despois a Dedham, Essex. O seu pai traballou como director de escola e cl\u00e9rico, mais tam\u00e9n era un matem\u00e1tico h\u00e1bil cun aplicado interese na mec\u00e1nica. O pai realizou un gran n\u00famero de patentes para melloras no equipo agr\u00edcola, e o seu fillo consid\u00e9rao como o seu mestre principal cando era neno. Reynolds amosou aptitude e gusto temper\u00e1ns polo estudo da mec\u00e1nica. A finais da adolescencia, o ano anterior a entrar na universidade, foi a traballar como aprendiz no taller de Edward Hayes, un co\u00f1ecido armador de Stony Stratford, onde obtivo experiencia pr\u00e1ctica na construci\u00f3n e mantemento de vapores e logrou pr\u00e1ctica no entendemento da din\u00e1mica de flu\u00eddos.\nOsborne Reynolds asistiu ao Queens' College, Cambridge, e graduouse en 1867 como s\u00e9timo \"wrangler\" en matem\u00e1ticas. Escollera estudar matem\u00e1ticas en Cambridge porque, nas s\u00faas propias palabras na s\u00faa solicitude de 1868 para ser profesor, \"dende as mi\u00f1as primeiras lembranzas tiven un irresistible gusto pola mec\u00e1nica e as leis f\u00edsicas en que est\u00e1 baseada a mec\u00e1nica como ciencia... a mi\u00f1a atenci\u00f3n dirixiuse a varios fen\u00f3menos mec\u00e1nicos, para os que a explicaci\u00f3n que descubr\u00edn era esencial un co\u00f1ecemento matem\u00e1tico\". O ano inmediatamente seguinte ao da s\u00faa graduaci\u00f3n de Cambridge, volveu a tomar un posto nunha compa\u00f1\u00eda de enxe\u00f1ar\u00eda en Londres, desta vez de enxe\u00f1ar\u00eda civil. En 1868 foi nomeado profesor de enxe\u00f1ar\u00eda no Owens College de Manchester (actualmente Universidade de Manchester), convert\u00e9ndose ese ano nun dos primeiros profesores da universidade brit\u00e1nica que tivo o t\u00edtulo de \"Profesor de Enxe\u00f1ar\u00eda\". Este t\u00edtulo fora creado e financiado por un grupo de industriais construtores na \u00e1rea de Manchester, e tam\u00e9n tiveron un papel destacado na escolla de Reynolds, ent\u00f3n de vinte e cinco anos, para o posto.\nReynolds permaneceu no Owens College o resto da s\u00faa carreira; en 1880 o college formou parte constitu\u00ednte da nova Universidade Vitoria. Foi elixido Fellow of the Royal Society en 1877 e recibiu a Royal Medal en 1888. Retirouse en 1905 e faleceu de gripe o 21 de febreiro en Watchet en Somerset. Foi enterrado na igrexa de St Decuman, Watchet.\nPublicaci\u00f3ns.\nAs s\u00faas publicaci\u00f3ns sobre din\u00e1mica de flu\u00eddos comezaron a principios da d\u00e9cada de 1870. O seu modelo final, publicado a mediados da d\u00e9cada de 1890, contin\u00faa a ser o marco matem\u00e1ico empregado na actualidade. Exemplo dos seus traballos m\u00e1is innovadores son:\nOutros traballos.\nReynolds publicou arredor de setenta artigos de investigaci\u00f3n sobre ciencia e enxe\u00f1ar\u00eda. Cando ao final da s\u00faa vida se publicaron como colecci\u00f3n, recompil\u00e1ronse tres volumes. As \u00e1reas que cubr\u00edan ademais da din\u00e1mica de flu\u00eddos inclu\u00edan a termodin\u00e1mica, a teor\u00eda cin\u00e9tica dos gases, condensaci\u00f3n de vapor, propulsi\u00f3n naval, freos hidr\u00e1ulicos, lubricaci\u00f3n hidrodin\u00e1mica e aparatos de laboratorio para mellorar a medida da equivalencia mec\u00e1nica da calor de Joule.\nUnha das materias que Reynolds estudou na d\u00e9cada de 1880 foron as propiedades dos materiais granulares, inclu\u00edndo os materiais dilatante. En 1903, apareceu o seu libro de 250 p\u00e1xinas \"The Sub-Mechanics of the Universe\"."}
{"id": "470970", "revid": "15490", "url": "https://gl.wikipedia.org/wiki?curid=470970", "title": "Bos\u00f3n de Provenza", "text": "O conde Bos\u00f3n ou Bos\u00f3n V de Provenza, nado posibelmente en 844 e finado o 11 de xaneiro de 887, foi un nobre franco da familia bos\u00f3nida, emparentada coa dinast\u00eda carolinxia, que chegou a converterse en rei de Provenza desde o 879 ata a s\u00faa morte.\nTraxectoria.\nBos\u00f3n era fillo de Biv\u00edn de Viena, conde de Lotarinxia. A s\u00faa t\u00eda Teutberga era a esposa de Lotario II de Lotarinxia. \u00c1 s\u00faa vez, Bos\u00f3n tam\u00e9n era sobri\u00f1o do conde italiano de Boso, do que recibiu o seu nome\u00a0, e de Hucbert, abade de Saint Maurice d'Augane, ao que sucedeu \u00e1 fronte da abad\u00eda en 869.\nServizos de Carlos o Calvo.\nEn 870, Carlos o Calvo, rei de Francia Occidental, casou con Riquilda de Provenza, irm\u00e1 de Bos\u00f3n. Este matrimonio achandou a carreira de Bos\u00f3n ao servizo do seu real cu\u00f1ado. Nese mesmo ano foi nomeado conde de Li\u00f3n e Vienne, substitu\u00edndo a Gerard de Roussillon.\nEn 872, Carlos nomeouno mordomo e \"magister ostiariorum\" (xefe de porteiros) para o seu herdeiro Lu\u00eds o Tatexo. Igualmente, foi investido conde de Bordeus. Lu\u00eds estaba naqueles momentos actuando como rei de Aquitania, pero debido \u00e1 s\u00faa mocidade era Bos\u00f3n o que realmente administraba o territorio.\nNo outono de 875, Bos\u00f3n acompa\u00f1ou a Carlos na s\u00faa primeira campa\u00f1a italiana, e na Dieta de Pav\u00eda de febreiro de 876 foi nomeado arquiministro e \"missus dominicus\" para Italia, e elevado ao rango de duque. Posibelmente encomend\u00f3uselle o goberno de Provenza. Actuou como vicerrei e incrementou o seu prestixio a\u00ednda m\u00e1is ao contraer matrimonio con Ermengarda de Italia, a \u00fanica filla do emperador Lu\u00eds II o Mozo.\nCa\u00edda en desgraza.\nBos\u00f3n desaprobaba a segunda campa\u00f1a italiana de Carlos en 877 e conspirou con outros nobres contra o seu rei. Tras a morte de Carlos en outubro, estes nobres forzaron ao fillo de Carlos a confirmar os seus dereitos e privilexios.\nBos\u00f3n tam\u00e9n se relacionou co papado e acompa\u00f1ou ao papa Xo\u00e1n VIII durante a s\u00faa viaxe a Troyes en setembro de 878, na que o Papa solicitou ao rei Lu\u00eds axuda para Italia. O Papa adoptou a Bos\u00f3n como o seu fillo, e posibelmente ofreceuse a coroa de emperador a Lu\u00eds, a\u00ednda que se di que quixo coroar a Bos\u00f3n.\nGoberno independente.\nEn abril de 879, Lu\u00eds II faleceu, deixando dous fillos adultos, Lu\u00eds e Carlom\u00e1n. Bos\u00f3n uniuse a outros nobres e apoiou a candidatura de Lu\u00eds como herdeiro \u00fanico, pero finalmente ambos os irm\u00e1ns foron elixidos reis conxuntamente. Bos\u00f3n, con todo, negouse a xurar lealdade a ambos os irm\u00e1ns e proclamou a s\u00faa independencia en xullo usando o estilo \"Dei gratia id quod sum\" (\u00abPola Graza de Deus, iso \u00e9 o que son\u00bb). Reclamou tam\u00e9n que o seu imperial sogro o nomease herdeiro. O 15 de outubro de 879, os bispos e nobres da rexi\u00f3n situada ao redor dos r\u00edos R\u00f3dano e Saona reun\u00edronse no s\u00ednodo de Mantaille e elixiron a Bos\u00f3n como rei sucesor de Lu\u00eds o Tartamudo, o primeiro rei non carolinxio da Europa occidental en m\u00e1is dun s\u00e9culo. Este acontecemento \u00e9 a primeira aparici\u00f3n dunha \u00abelecci\u00f3n libre\u00bb entre os francos sen consideraci\u00f3n a descendencia real e inspirado nun principio can\u00f3nico de elecci\u00f3n eclesi\u00e1stica.\nOs dominios de Bos\u00f3n, co\u00f1ecidos habitualmente como Reino de Provenza ou Reino da Baixa Borgo\u00f1a, comprend\u00edan as provincias eclesi\u00e1sticas dos arcebispados de Arl\u00e9s, Aix, Vienne, Li\u00f3n (excepto Langres), e probabelmente Besan\u00e7on, as\u00ed como as dioceses de Tarentaise, Uz\u00e8s, e Viviers.\nTras a divisi\u00f3n do reino entre Lu\u00eds e Carlom\u00e1n en Amiens en marzo de 880, os dous irm\u00e1ns marcharon conxuntamente contra Bos\u00f3n. Tomaron M\u00e2con e a zona norte do reino de Bos\u00f3n. Despois, unidos \u00e1s forzas de Carlos III o Gordo, cercaron Vienne infrutuosamente entre agosto e novembro.\nEn agosto de 882, Bos\u00f3n foi novamente cercado en Vienne polo seu parente Ricardo de Borgo\u00f1a, conde de Autun, que capturou a cidade en setembro. Tras isto, o territorio de Bos\u00f3n quedou reducido aos arredores de Vienne.\nFaleceu en 887, suced\u00e9ndoo o seu fillo Lu\u00eds III o Cego.\nDescendencia.\nBos\u00f3n foi o antecesor de tres exitosas li\u00f1axes co\u00f1ecidas como bos\u00f3nidas polos historiadores modernos. A trav\u00e9s do seu matrimonio con Ermengarda de Lotarinxia tivo d\u00faas fillas, a parte do xa mencionado Lu\u00eds III: Ermengarda (877-917) que casou co Conde de Chalon, e Ethelberga, casada en primeiras nupcias con Carlom\u00e1n e despois con Guillerme o Piadoso, conde de Auvernia.\n\u00c9 tam\u00e9n pos\u00edbel, a\u00ednda que non seguro, que a famosa Guilla de Provenza, ra\u00ed\u00f1a da Alta Borgo\u00f1a, f\u00f3ra a s\u00faa filla, presumibelmente dun matrimonio anterior ao de Ermengarda."}
{"id": "470972", "revid": "89787", "url": "https://gl.wikipedia.org/wiki?curid=470972", "title": "Wu Zetian", "text": "Wu Zetian, nada o 17 de febreiro de 624 e finada en Luoyang o 16 de decembro de 705, tam\u00e9n chamada Wu Zhao, Wu Hou, Tian Hou durante o final da dinast\u00eda Tang, foi unha soberana chinesa que goberno non oficialmente como emperatriz consorte e oficialmente como rexente e emperatriz vi\u00fava e como emperatriz reinante. Durante vinte e cinco anos, cogobernou co seu marido e fillos e por quince co seu propio nome (\u7687\u5e1d) durante a breve dinast\u00eda Zhou (\u5468, 690\u2013705), que interrompeu a dinast\u00eda Tang. Wu \u00e9 a \u00fanica emperatriz reco\u00f1ecida na China en m\u00e1is de dous milenios.\nWu foi a concubina do emperador Taizong. Trala morte del, casou co seu sucesor, o seu noveno fillo, o emperador Gaozong, comezando oficialmente o becoming \"huanghou\" de Gaozong (\u7687\u540e, emperatriz consorte, t\u00edtulo da consorte principal do emperador reinante) en 655, a\u00ednda que tivo un considerable poder pol\u00edtico antes diso. Tras un infarto debilitador de Gaozong en 660, Wu Zetian converteuse na administradora da corte, posici\u00f3n equivalente \u00e1 do emperador ata 705.\nA importancia para a historia do per\u00edodo de liderado pol\u00edtico e militar de Wu Zetian incl\u00fae a maior expansi\u00f3n do Imperio Chin\u00e9s, que se estendeu moito m\u00e1is al\u00e1 dos seus l\u00edmites territoriais, ata Asia Central, e unha serie de guerras na pen\u00ednsula de Corea, primeiro ali\u00e1ndose con Silla contra Goguryeo, e despois contra Silla pola ocupaci\u00f3n do antigo territorio de Goguryeo. Para a China, ademais das consecuencias m\u00e1is directas da s\u00faa loita para obter e manter o poder supremo, o liderado de Wu resultou en efectos importantes na sociedade e en relaci\u00f3n do apoio estatal ao tao\u00edsmo, o budismo, a educaci\u00f3n e a literatura. Wu Zetian tam\u00e9n tivo un impacto nos monumentos coas estatuas das grutas de Longmen e a estela do mausoleo de Qianling, ademais da construci\u00f3n dalg\u00fans grandes edificios e pezas de bronce que non se conservan.\nAdemais da s\u00faa traxectoria como l\u00edder pol\u00edtica, Wu Zetian tivo tam\u00e9n unha activa vida familiar. A\u00ednda que as relaci\u00f3ns familiares en ocasi\u00f3ns foron problem\u00e1ticas, Wu Zetian foi nai de catro fillos, tres dos cales levaron o t\u00edtulo de emperador, a\u00ednda que un deles s\u00f3 como honra p\u00f3stuma. Un dos seus netos foi o reco\u00f1ecido emperador Xuanzong de Tang.\nTraxectoria.\nMocidade.\nNaceu no seo dunha familia aristocr\u00e1tica de Shanxi, orixinaria da localidade de W\u00e9nshu\u01d0 (\u6587\u6c34). O seu pai W\u01d4 Sh\u00echuo (\u6b66\u58eb\u5f60) (577-635) fora un aliado do fundador da dinast\u00eda Tang, Tang Gaozu, que lle concedeu o t\u00edtulo de duque de Taiyuan (\u592a\u539f\u90e1\u516c T\u00e0iyu\u00e1n J\u00f9ng\u014dng), mentres que a s\u00faa nai, a se\u00f1ora Yang (\u694a\u6c0f / \u6768\u6c0f Y\u00e1ng Sh\u00ec) (579-670), coa que Wu Shihuo casara en segundas nupcias, estaba emparentada coa familia imperial da dinast\u00eda anterior aos Tang, a dinast\u00eda Sui. Non se sabe con certeza onde naceu a Emperatriz Wu. \u00c9 posible que nacese na localidade de L\u00eczh\u014du (\u5229\u5dde), onde estaba destinado o seu pai, ou talvez na capital imperial Chang'an.\nDe nena, talvez en 638 ou 636, ingresou no har\u00e9n do emperador Tang Taizong, no quinto rango de concubinas (\u624d\u4eba c\u00e1ir\u00e9n). En 649, faleceu o emperador Taizong e foi sucedido polo seu fillo, o emperador Tang Gaozong. A moza concubina pasou a formar parte do har\u00e9n do novo emperador. Segundo a historia tradicional, trala morte do emperador a moza Wu ingresou nun mosteiro budista e, m\u00e1is adiante, o novo emperador, prendado pola s\u00faa beleza, incorporouna ao seu har\u00e9n. Por\u00e9n, moitos historiadores actuais po\u00f1en en d\u00fabida esta versi\u00f3n e ven m\u00e1is probable que a moza Wu non pasase nunca polo mosteiro, sen\u00f3n que, trala morte do emperador Taizong, permanecese no palacio. \u00c9 probable que antes da morte de Taizong xa comezase unha relaci\u00f3n clandestina co pr\u00edncipe herdeiro, o que explicar\u00eda a s\u00faa permanencia no har\u00e9n de Gaozong, onde ocupou o posto de concubina de segundo rango. O feito de que a moza Wu fose concubina dun pai e un fillo era un motivo m\u00e1is de esc\u00e1ndalo para os moralistas confucianistas da \u00e9poca.\nDe concubina a consorte.\nA s\u00faa presenza no har\u00e9n non era vista con bos ollos pola consorte de Gaozong, a emperatriz Wang (\u738b\u7687\u540e W\u00e1ng Hu\u00e1ngh\u00f2u), que a v\u00eda como unha rival da concubina Xi\u0101o Sh\u00faf\u0113i (\u856d\u6dd1\u5983 / \u8427\u6dd1\u5983), coa que estaba enfrontada. Non obstante, a ambici\u00f3n e a capacidade de manipulaci\u00f3n da concubina Wu, nesa \u00e9poca chamada W\u01d4 M\u00e8ini\u00e1ng (\u6b66\u5a9a\u5a18), lev\u00e1rona a acadar a posici\u00f3n de emperatriz consorte. No ano 654, unha filla acaba de nacer de Wu foi asasinada, e Wu acusou a emperatriz Wang do crime. Deste xeito, Wu conseguiu ser nomeada emperatriz consorte e, segundo a tradici\u00f3n, ela mesma se encargou de torturar ata a morte os seus rivales, a concubina Xiao e a emperatriz Wang. Alg\u00fans historiadores chineses mantiveron que o asasinato da nena foi obra da propia Wu para inculpar os seus rivales, mais \u00e9 probable que esta lenda fose difundida polos seus inimigos.\nA partir de novembro de 660, agravouse o estado de sa\u00fade do emperador Gaozong, e a emperatriz Wu comezou a gobernar dende a sombra. O seu poder incrementouse cando fixo executar os ministros da corte Sh\u00e0nggu\u0101n Y\u00ed (\u4e0a\u5b98\u5100 / \u4e0a\u5b98\u4eea) e L\u01d0 Zh\u014dng (\u674e\u5fe0) en xaneiro de 665. Segundo a lenda negra que atrib\u00fae todo tipo de infamias \u00e1 emperatriz Wu, esta estar\u00eda envelenando o emperador nos \u00faltimos anos da s\u00faa vida para poder levar ela mesma as rendas do poder. Tam\u00e9n se di que fixo matar o seu fillo m\u00e1is vello, que se enfrontara a ela.\nDe consorte a soberana.\nTrala morte do emperador, no ano 683, foi o seu terceiro fillo, o emperador Tang Zhong Zhong, quen subiu ao trono, pero ao cabo de seis semanas, Wu empregou o seu poder para destitu\u00edlo e darlle o trono a outro fillo seu, o emperador Tang Ruizong, que, como o seu irm\u00e1n, gobernar\u00eda de maneira nominal por un breve per\u00edodo, ata que a s\u00faa nai decidiu ratificar de xeito p\u00fablico e oficial o seu poder, convert\u00e9ndose na primeira, e \u00fanica, muller na historia da China que ocupou o trono imperial.\nXa en decembro de 689, impuxera a invenci\u00f3n de doce novos caracteres, entre os cales estaba o car\u00e1cter \u66cc (zh\u00e0o), que adoptou como novo nome propio. Once meses despois, en outubro de 690, proclamou a nova dinast\u00eda Zhou e asumiu o nome de \"Emperador (\"Huangdi\") Shenshen\". Posteriormente, en 695, o seu nome imperial quedou fixado como \"Emperador Tian Jin Lun Shenzhen\" (\u5929\u518a\u91d1\u8f2a\u8056\u795e\u7687\u5e1d / \u5929\u518c\u91d1\u8f6e\u5723\u795e\u7687\u5e1d Ti\u0101nc\u00e8 J\u012bnl\u00fan Sh\u00e8ngsh\u00e9n Hu\u00e1ngd\u00ec).\nO seu reinado caracterizouse pola promoci\u00f3n do budismo, convertido en relixi\u00f3n oficial en 691, o cal lle valeu moito apoio popular. Ademais, empregouse o budismo como elemento de lexitimaci\u00f3n do seu reinado ata o punto de que un monxe af\u00edn \u00e1 emperatriz (e tam\u00e9n amante, segundo a lenda) chegou a propugnar a teor\u00eda de que o buda Maitreya, o buda do porvir, era unha muller. Xunto a esta pol\u00edtica relixiosa, a emperatriz Wu continuou o seu estilo de goberno baseado nunha forma de despotismo brutal, con purgas e persecuci\u00f3ns daqueles que se mostraban host\u00eds ao seu poder.\nNo ano 700 ordenou un ataque masivo contra os n\u00f3mades da actual Mongolia e 450000 soldados forzaron os mongois a retroceder.\nAbdicaci\u00f3n.\nO 20 de febreiro de 705, xa con oitenta anos, non puido evitar o \u00e9xito dun golpe de estado, no que foron executados os seus ministros (e amantes, segundo a lenda) os irm\u00e1ns Zhang, Zh\u0101ng Y\u00eczh\u012b (\u5f35\u6613\u4e4b / \u5f20\u6613\u4e4b) e Zh\u0101ng Ch\u0101ngz\u014dng (\u5f35\u660c\u5b97 / \u5f20\u660c\u5b97). A emperatriz foi obrigada a abdicar, e o seu fillo o emperador Zhongzong volveu a subir ao trono, restaurando a dinast\u00eda Tang o 3 de marzo de 705. A anci\u00e1 Wu merrou varios meses despois, en decembro dese mesmo ano."}
{"id": "470976", "revid": "88215", "url": "https://gl.wikipedia.org/wiki?curid=470976", "title": "Provincia de Las Villas", "text": ""}
{"id": "470977", "revid": "1131", "url": "https://gl.wikipedia.org/wiki?curid=470977", "title": "Mar ao norde", "text": "Mar ao norde \u00e9 un libro de poes\u00eda de \u00c1lvaro Cunqueiro publicado en 1932 por N\u00f3s. Foi reeditada pola Editorial Galaxia na \"Obra en galego Completa I\" (1980).\nHai unha edici\u00f3n biling\u00fce con traduci\u00f3n ao castel\u00e1n por Xavier Rodr\u00edguez Baixeras.\nCaracter\u00edsticas.\n\"Mar ao norde\" (1932) un libro de iniciaci\u00f3n, a s\u00faa primeira obra, cun sincretismo vangardista con algo de cubismo ou creacionismo, reaccionando contra o imaxinismo de moda e con aproximaci\u00f3ns a Manuel Antonio (no que hai maior fondura no tratamento do tema com\u00fan do mar). Son poemas breves e concisos nos que se opo\u00f1en o mar e a terra, e a illa \u00e9 o centro na \u00faltima parte. \u00c9 unha poes\u00eda xeom\u00e9trica e fr\u00eda, desde unha postura de deshumanizaci\u00f3n da arte, con escasas concesi\u00f3ns \u00e1 sentimentalidade.\nSegundo Xos\u00e9 Ram\u00f3n Pena:\nSegundo o \"Diccionario da literatura galega\":\nPoemas.\n-\"Porto\"\n-\"Mar outa\"\n-\"Illa\"\n-\"Terra adentro\""}
{"id": "470978", "revid": "1822", "url": "https://gl.wikipedia.org/wiki?curid=470978", "title": "Anduri\u00f1a do mar", "text": "A anduri\u00f1a do mar, andori\u00f1a do mar ou perdiz do mar (Glareola pratincola) \u00e9 unha especie de ave caradriforme da familia Glareolidae propia de \u00c1frica, a Europa mediterr\u00e1nea e o suroeste de Asia, que en Galicia \u00e9 unha ave accidental. \u00c9 unha ave lim\u00edcola at\u00edpica que lembra unha andori\u00f1a grande, debido \u00e1 s\u00faa especializada alimentaci\u00f3n a\u00e9rea, ou a unha perdiz.\nDescrici\u00f3n.\n\u00c9 unha ave robusta e alongada con grandes \u00e1s, que mide entre 24 e 28\u00a0cm de longo, cunha envergadura alar de entre 60 e 70\u00a0cm. Ten patas curtas, que non sobresaen por detr\u00e1s en voo, e unha cola forcada. Ten un bico curto adaptado \u00e1 captura de insectos en voo. O dorso, cabeza e peito son de cor marr\u00f3n uniforme, a\u00ednda que as plumas de voo son m\u00e1is escuras e anegradas. A gorxa \u00e9 de cor ocre amarelado e est\u00e1 enmarcada por unha l\u00ed\u00f1a negra que chega case ata o ollo. O ventre e mitra son brancos, pero a parte inferior das \u00e1s \u00e9 de cor casta\u00f1a.\nC\u00f3mpre ter boa vista para distinguila en voo doutras especies de \"Glareola\", como a \"Glareola nordmanni\" ou a \"Glareola maldivarum\", coas que pode coincidir na s\u00faa \u00e1rea de distribuci\u00f3n. A \u00faltima tam\u00e9n ten a parte inferior das \u00e1s casta\u00f1a pero a cola \u00e9 m\u00e1is curta. A primeira ten a parte superior das \u00e1s m\u00e1is escura.\nTaxonom\u00eda.\nClasif\u00edcase no x\u00e9nero \"Glareola\", un dos dous x\u00e9neros que integran a subfamilia Glareolinae, a cal, xunto \u00e1 subfamilia dos corredores, Cursoriinae, conforman a familia Glareolidae. \u00c1 s\u00faa vez os glare\u00f3lidos clasif\u00edcanse entre os Charadriiformes, unha grande orde de aves na s\u00faa maior\u00eda acu\u00e1ticas. As anduri\u00f1as do mar difer\u00e9ncianse dos caradriformes t\u00edpicos, incluso dos seus parentes m\u00e1is pr\u00f3ximos, os corredores, por estaren adaptadas a un modo de vida a\u00e9reo, polo que te\u00f1en \u00e1s m\u00e1is longas e patas m\u00e1is curtas.\nA anduti\u00f1a do mar foi descrita cientificamente por Carl Linnaeus en 1766 na duod\u00e9cima edici\u00f3n da s\u00faa obra \"Systema Naturae\", co nome cient\u00edfico de \"Hirundo pratincola\", clasificada xunto \u00e1s anduri\u00f1as. Posteriormente foi trasladada ao x\u00e9nero \"Glareola\", creado polo zo\u00f3logo franc\u00e9s Mathurin Jacques Brisson en 1760. O nome do x\u00e9nero, \"Glareola\", procede do diminutivo do termo latino \"glarea\", que significa 'grava', en referencia ao seu h\u00e1bitat de nidaci\u00f3n t\u00edpico. O nome espec\u00edfico, \"pratincola\", tam\u00e9n alude ao seu h\u00e1bitat, e \u00e9 unha combinaci\u00f3n das palabras latinas \"pratum\", 'prado' e \"incola\", 'habitante'.\nReco\u00f1\u00e9cense d\u00faas subespecies dentro de \"G. pratincola\":\nAnteriormente describ\u00edanse d\u00faas especies m\u00e1is, \"G. p. erlangeri\" e \"G. p. riparia\" , que agora se integran en \"G.\u00a0p.\u00a0fuelleborni\".\nComportamento.\nA s\u00faa voz \u00e9 de tipo carr\u00e1n, moi aguda. Nidifica en abril-xu\u00f1o, po\u00f1endo dous ou tres ovos nunha \u00fanica posta, en ocos pouco porfundos. Alim\u00e9ntase capturando insectos en voo.\nH\u00e1bitat e distribuci\u00f3n.\nHabita (en ver\u00e1n) no sur e costa mediterr\u00e1nea de Espa\u00f1a, Portugal, zonas h\u00famidas mediterr\u00e1neos de Francia, Italia e os Balc\u00e1ns; en Galicia \u00e9 unha ave accidental. O seu h\u00e1bitat son os pastos h\u00famidos, pantanos e salinas, onde forma colonias de nidificaci\u00f3n laxas e xeralmente asociadas a est\u00e9rnidos, pernalongas e similares."}
{"id": "470979", "revid": "27155", "url": "https://gl.wikipedia.org/wiki?curid=470979", "title": "Andori\u00f1a do mar", "text": ""}
{"id": "470980", "revid": "27155", "url": "https://gl.wikipedia.org/wiki?curid=470980", "title": "Perdiz do mar", "text": ""}
{"id": "470981", "revid": "27155", "url": "https://gl.wikipedia.org/wiki?curid=470981", "title": "Glareola pratincola", "text": ""}
{"id": "470982", "revid": "1131", "url": "https://gl.wikipedia.org/wiki?curid=470982", "title": "Poemas do si e non", "text": "Poemas do si e non \u00e9 un libro de poes\u00eda de \u00c1lvaro Cunqueiro publicado en 1933 por Edici\u00f3ns Un con dese\u00f1os de Lu\u00eds Seoane. Foi reeditado pola Editorial Galaxia na \"Obra en galego Completa I\" (1980)\nCaracter\u00edsticas.\n\"Poemas do si e non\" (1933) est\u00e1 na li\u00f1a do surrealismo e semella un especial conto er\u00f3tico, unha historia de amor (desamor, elex\u00eda do amor) que ten lugar nunha verdadeira irrealidade espazo-temporal. Aparece nel un surrealismo ao noso xeito cun fondo acces\u00edbel \u00e1 emoci\u00f3n ou ao intelecto, sen automatismo a\u00ednda que con imaxes audaces, asociaci\u00f3ns arbitrarias. Fundamentalmente hai nos seus poemas liberdade, recollendo elementos de todos os ismos, de toda a literatura que co\u00f1eceu.\nConsta dun limiar, 3 partes proporcionadas na s\u00faa lonxitude e solidarias no contido (\"Ela\", \"El\", \"Ela i El\") e mais un ep\u00edlogo, de 3 poemas.\nSegundo o \"Diccionario da literatura galega\":\nSegundo Xos\u00e9 Ram\u00f3n Pena:\nPoemas\nA ela e a min mesmo\n-\"Limiar\"\n-Ela: 6 poemas\n-El: 6 poemas\n-Ela e el:\n-Parque-final-elex\u00eda"}
{"id": "470983", "revid": "1131", "url": "https://gl.wikipedia.org/wiki?curid=470983", "title": "Cantiga nova que se chama Riveira", "text": "Cantiga nova que se chama Riveira \u00e9 un libro de poes\u00eda de \u00c1lvaro Cunqueiro publicado en 1933 por \"Resol\". Reeditado nunha edici\u00f3n ampliada en 1957 por Editorial Monterrey. Premio Gil Vicente. Tam\u00e9n reeditado pola Editorial Galaxia na \"Obra en galego Completa I\" (1980).\nCaracter\u00edsticas.\nFoi o seu primeiro grande acerto po\u00e9tico. Integrado por canci\u00f3ns de fasqu\u00eda popular e poemas nos que lembra, moderniz\u00e1ndoos, aos grandes autores da cantiga de amigo do noso s\u00e9culo XIII. As\u00ed inicia a s\u00faa li\u00f1a neotrobadoresca, da que se considera o representante m\u00e1is significado, sen a pesadez arcaizante de Bouza Brey. Combina a imaxe vangardista con esquemas m\u00e9tricos tradicionais, en sinton\u00eda co neopopularismo e gilvicentismo dos poetas da Xeraci\u00f3n do 27 espa\u00f1ola, maiormente Rafael Alberti e Federico Garc\u00eda Lorca. Moitos dos poemas forman parte de \"A dama e o cabaleiro\" de Amancio Prada. As orixes do libro est\u00e1n na lectura das cantigas de amigo e nas cantigas de amor de Jos\u00e9 Joaquim Nunes.\nSegundo o \"Diccionario da literatura galega\": \nSegundo Xos\u00e9 Ram\u00f3n Pena:"}
{"id": "470984", "revid": "5863", "url": "https://gl.wikipedia.org/wiki?curid=470984", "title": "Dona do corpo delgado", "text": "Dona do corpo delgado \u00e9 un libro de poes\u00eda de \u00c1lvaro Cunqueiro publicado en (1950) na Colecci\u00f3n Benito Soto. Foi reeditado pola Editorial Galaxia na \"Obra en galego Completa I\" (1980)\nCaracter\u00edsticas.\n\u00c9 unha especie de escolma na que se incl\u00faen poemas de tipos diversos e distintas \u00e9pocas. Cont\u00e9n poemas confidenciais, nost\u00e1lxicos, herm\u00e9ticos e tam\u00e9n neotrobadorescos. Logo dun poema inicial-pr\u00f3logo, consta de 3 partes moi diferenciadas:\nSegundo o \"Diccionario da literatura galega\":\nPoemas.\n-\"Dona do corpo delgado\"\n-\"D\u00faas elex\u00edas\"\n-\"Cantigas de amor cort\u00e9s\""}
{"id": "470985", "revid": "55340", "url": "https://gl.wikipedia.org/wiki?curid=470985", "title": "Carri\u00f1o", "text": ""}
{"id": "470986", "revid": "55340", "url": "https://gl.wikipedia.org/wiki?curid=470986", "title": "Carro Pequeno", "text": ""}
{"id": "470987", "revid": "55340", "url": "https://gl.wikipedia.org/wiki?curid=470987", "title": "Carro das Estrelas", "text": ""}
{"id": "470988", "revid": "55340", "url": "https://gl.wikipedia.org/wiki?curid=470988", "title": "Carro Grande", "text": ""}
{"id": "470989", "revid": "98629", "url": "https://gl.wikipedia.org/wiki?curid=470989", "title": "Cisne pequeno", "text": "O cisne pequeno (Cygnus columbianus) \u00e9 un cisne de pequeno tama\u00f1o do Hol\u00e1rtico. Os dous taxons con categor\u00eda de subespecie que comprende son xeralmente considerados conespec\u00edficos, pero \u00e1s veces son separados en d\u00faas especies: \"Cygnus bewickii\" (cisne de Bewick) do Pale\u00e1rtico e o \"C. columbianus\" propiamente dito, do Ne\u00e1rtico. As poboaci\u00f3ns do leste de Rusia (paroximadamente ao leste da pen\u00ednsula de Taimir) son \u00e1s veces separadas na subespecie \"C. c. jankowskii\", pero isto non est\u00e1 amplamente aceptado e a maior\u00eda dos autores incl\u00faenas en \"C. c. bewickii\". O cisne pequeno \u00e9 \u00e1s veces clasificado no subx\u00e9nero \"Olor\" xunto coas outras especies de cisnes \u00e1rticos.\nO cisne de Bewick foi nomeado en 1830 por William Yarrell en honor do gravador Thomas Bewick, que se especializou en iustraci\u00f3ns de aves e outros animais. \"Cygnus\" \u00e9 a palabra latina para cisne, e \" columbianus\" v\u00e9n do r\u00edo Columbia, a localidade tipo.\nDescrici\u00f3n.\n\"C. columbianus\" \u00e9 o cisne de menor tama\u00f1o do Hol\u00e1rtico, cunha lonxitude de 115 a 150\u00a0cm, e de 168 a 211\u00a0cm de envergadura alar e un peso de 3,4 a 9,6\u00a0kg. En aves adultas, a plumaxe de ambas as subespecies \u00e9 enteiramente branca, con p\u00e9s negros e un bico que \u00e9 principalmente negro, cunha delgada li\u00f1a cor salm\u00f3n que percorre a li\u00f1a da boca e, dependendo da subespecie, m\u00e1is ou menos amarelo na parte proximal. O iris \u00e9 marr\u00f3n escura. Nos exemplares que viven en augas que conte\u00f1en grandes cantidades de i\u00f3n ferro (por exemplo lagos pantanosos), a plumaxe da cabeza e pescozo adquire un ton dourado ou ferruxento. As femias son lixeiramente menores que os machos, pero non son diferentes en aspecto.\nOs inmaturos de ambas as subespecies son brancos con algunhas plumas gris claras, principalmente na cabeza e parte superior do pescozo, partes que \u00e1s veces son totalmente grises claras; a s\u00faa plumaxe do primeiro ver\u00e1n \u00e9 xa bastante branca e no seu segundo inverno mudan \u00e1 plumaxe adulta. Os bicos t\u00e9\u00f1enos negros cunha gran mancha rosa sucia na maior parte da metade proximal e a mi\u00fado con orificios nasais negros e p\u00e9s grises escuros con tons rosas. As cr\u00edas cubertas de penuxe son grises prateadas pola parte superior e brancas pola inferior.\nA subespecie m\u00e1is pequena \u00e9 a de Bewick. Hai unha lixeira clina en tama\u00f1o pola que os exemplares do leste son algo m\u00e1is grandes; por\u00e9n, s\u00f3 existen bos datos de medidas para as poboaci\u00f3ns do oeste. Estes pesan de 3,4 a 7,8\u00a0kg, como media 6,4\u00a0kg en machos e 5,7\u00a0kg en femias. A lonxitude total \u00e9 de 115 a 140\u00a0cm; e unha \u00e1 mide de 46,9 a 54,8\u00a0cm de longo, como media 51,9\u00a0cm en machos e 50,4\u00a0cm en femias. As medidas da lonxitude do tarso son de 9,2 a 11,6\u00a0cm, o bico \u00e9 de 8,2 a 10,2\u00a0cm, como media 9,1\u00a0cm. A subespecie de Bewick \u00e9 similar en aparencia \u00e1 especie parap\u00e1trica \"Cygnus cygnus\", pero \u00e9 de menor tma\u00f1o, de pescozo m\u00e1is curto e ten unha cabeza m\u00e1is arredondada, cun padr\u00f3n do bico moi variable, pero sempre presenta m\u00e1is cor negra que amarela e a mancha amarela da base ten un bordo anterior que non acaba en punta. O \"Cygnus cygnus\" ten un bico que \u00e9 m\u00e1is amarelo que negro e co bordo anterior da mancha amarela xeralmente en punta. O padr\u00f3n do bico de cada individuo da subespecie de Bewick \u00e9 \u00fanico e os cient\u00edficos a mi\u00fado fan debuxos detallados de cada bico e asignan nomes aos cisnes para facilitar o estudo destas aves. As aves do leste, ademais de seren m\u00e1is grandes, adoitan ter menos amarelo no bico, o que quizais indica que hai un fluxo x\u00e9nico a trav\u00e9s de Berinxia, que se ben \u00e9 marxinal, nunca cesou. Informouse dun caso aparente de h\u00edbridaci\u00f3n entre a subespecie \"C. c. bewickii\" e exemplares errantes de \"C. c. columbianus\" no leste de Siberia.\nOs \"C. c. columbianus\" pesan de 4,3 a 9,5\u00a0kg, a media \u00e9 7,3\u00a0kg en machos e 6,4\u00a0kg en femias, e miden de 120 a 150\u00a0cm de lonxitude. Cada \u00e1 ten de 50 a 57\u00a0cm de longo; o tarso mide de 9,4 a 11,4\u00a0cm de lonxitude, e o bico de 9,1 a 10,7\u00a0cm. \"C. c. columbianus\" dist\u00ednguese de \"C. c. bewickii\" polo seu maior tama\u00f1o e o seu bico case negro, s\u00f3 cunha mancha amarela xeralmente moi pequena e dif\u00edcil de ver pero de tama\u00f1o variable na base. Dist\u00ednguese da especie en gran medida alop\u00e1trica \"Cygnus buccinator\" de Noream\u00e9rica polo seu maior tama\u00f1o e bico moito m\u00e1is longo, que \u00e9 todo negro ag\u00e1s unha li\u00f1a da boca rosa, que \u00e9 m\u00e1is intensa que no \"C. c. columbianus\".\nC\u00f3mpre indicar que as variaci\u00f3ns de cor con m\u00e1is ou menos amarelo, ou rosa en vez de amarelo ou negro, non son excepcionais, especialmente no cisne de Bewick, que en casos moi raros pode mesmo ter p\u00e9s amarelados. O pequeno tama\u00f1o e especialmente o pescozo bastante curto, que fai que se pareza a un ganso grande branco, a\u00ednda serven como marcas distintivas.\nOs cisnes pequenos te\u00f1en chamadas agudas tipo grallada e sons similares aos dos gansos \"Branta\". Son especialmente ruidosos cando buscan comida en bandadas nos seus terreos de invernada; cada vez que un exemplar chega ou marcha os que o rodean emiten unha sucesi\u00f3n de chamadas altas. As chamadas do \"C. c. columbianus\" non son moi diferentes das do \"C. c. bewickii\". A chamada de voo deste \u00faltimo \u00e9 un ladrido resoante m\u00e1is baixo e suave, que se describiu na literatura como \"bow-wow...\"; o \"C. c. columbianus\" emite un ladrido trisil\u00e1bico moi agudo \"wow-wow-wow\" en voo. En contraste, os cisnes \"C. cygnus\" e \"C. buccinator\" fan chamadas que son un profundo ouleo e un agudo son de corno franc\u00e9s, respectivamente. As aves en voo destas especies te\u00f1en pescozos m\u00e1is curtos e te\u00f1en un batido de \u00e1s m\u00e1is r\u00e1pido que os seus parentes, pero adoita ser imposible diferencialos excepto polas s\u00faas chamadas.\nDistribuci\u00f3n.\nVive nas tundras das rexi\u00f3ns \u00e1rticas e sub\u00e1rticas, onde habita en pozas ou lagoas pouco profundas, lagos e r\u00edos. Estas aves, a diferenza do cisne com\u00fan ou mudo \"Cygnus olor\" pero igual que outros cisnes \u00e1rticos, son migratorias. O h\u00e1bitat invernal de ambas as subespecies son as pradeiras e pantanos, a mi\u00fado preto da costa; g\u00fastalles visitar os campos agr\u00edcolas despois da colleita para alimentarse dos grans descartados e durante a migraci\u00f3n poden facer escala en lagos de monta\u00f1a. Segundo National Geographic, cando migran poden voar a grande altura en fano en formaci\u00f3n en V.\nA \u00e1rea reprodutora de \"C. c. bewickii\" est\u00e9ndese polas terras baixas costeiras de Siberia, desde a pen\u00ednsula de Kola ao leste ata o Pac\u00edfico. Empezan a chegar aos seus terreos de reproduci\u00f3n arredor de mediados de maio, e parten para os seus cuarteis de inverno a finais de setembro. As poboaci\u00f3ns ao oeste da pen\u00ednsula de Taimir migran a trav\u00e9s do mar Branco, mar B\u00e1ltico e o estuario do r\u00edo Elba para invernar en Dinamarca, Pa\u00edses Baixos e s illas brit\u00e1nicas. No Reino Unido son com\u00fans en inverno nas reservas naturais de aves silvestres da Royal Society for the Protection of Birds e o Wildfowl and Wetlands Trust. Alg\u00fans exemplares tam\u00e9n invernan noutros lugares na costa sur do mar do Norte. O cisne de Bewick que se reproduce no lese de Rusia migra a trav\u00e9s de Mongolia e norte da China para invernar nas rexi\u00f3ns costeiras de Corea, Xap\u00f3n e sur da China, ata Guangdong e ocasionalmente chegan a Taiw\u00e1n. Uns poucos exemplares de Siberia central tam\u00e9n invernan en Ir\u00e1n ao sur do mar Caspio; noutrora estas bandadas tam\u00e9n migraban ao mar de Aral antes de que se producise a car\u00e1strofe ecol\u00f3xica a finais do s\u00e9culo XX que secou moitos h\u00e1bitats nese mar interior. A chegada aos cuarteis de inverno empeza a mediados de outubro, a\u00ednda que a maior\u00eda pasan semanas ou mesmo meses en lugares de descanso favoritos e non chegan aos lugares de invernada ata novembro ou mesmo en xaneiro. As aves abandonan os terreos de invernada para reproducirse desde mediados de febreiro. Exemplares errantes poden chegar m\u00e1is ao sur da s\u00faa \u00e1rea habitual en anos fr\u00edos e foron rexistrados na maior\u00eda dos pa\u00edses europeos onde as aves normalmente non invernan, inclu\u00edda Galicia, pero tam\u00e9n en Alxeria, Iraq, Palestina, Libia, Nepal, nordeste de Paquist\u00e1n e nas illas Marianas e illas Volcano no oeste do Pac\u00edfico. Observ\u00e1ronse aves errantes na migraci\u00f3n de primavera na illa do Oso, Islandia e Svalbard e en Alasca, Oreg\u00f3n e Saskatchewan en Am\u00e9rica do Norte.\n\"C. c. columbianus\" reprod\u00facese nas chairas costeira de Alasca e o Canad\u00e1, que abndona para invernar en outubro. Chegan aos territorios de invernada en novembro/decembro. As aves que se reproducen no oeste de Alasca invernan ao longo da costa do Pac\u00edfico desde o sur de Alasca a California; a mi\u00fado m\u00f3vense cara ao interior, especialmente aos ricos campos de alimentaci\u00f3n do Val Central de California, e alg\u00fans cruzan as Monta\u00f1as Rochosas de novo e invernan m\u00e1is ao leste en Utah e o sur de Texas e norte de M\u00e9xico. As aves que se reproducen nas costas do oc\u00e9ano Glacial \u00c1rtico migran a trav\u00e9s do Canad\u00e1 e a rexi\u00f3n dos Grandes Lagos para invernar na costa do Atl\u00e1ntico dos Estados Unidos, principalmente desde Maryland a Carolina do Sur, pero alg\u00fans m\u00f3vense m\u00e1is ao sur ata Florida. Os \"C. c. columbianus\" empezan a partir de volta para os seus terreos de reproduci\u00f3n a mediados de marzo e chegan a finais de maio. Rexistr\u00e1ronse aves errantes nas Bermudas, Cuba e illas Hawai, Porto Rico, e en Inglaterra, Irlanda, Xap\u00f3n, nordeste de Siberia e Suecia. En Galicia \u00e9 unha ave accidental que raramente chega ao noso territorio.\nEcolox\u00eda e biolox\u00eda.\nDieta.\nEn ver\u00e1n a s\u00faa dieta consiste principalmente en vexetaci\u00f3n acu\u00e1tica (por exemplo, \"Glyceria\", \"Potamogeton\" e \"Zostera\"), que recollen estirando o pescozo baixo a auga ou envorcando medio corpo dentro da auga mentres nadan; tam\u00e9n comen algo de herba que crece en terra seca. Noutros momentos do ano, recollen os grans de cereais que quedan nos campos despois da colleita e outros produtos agr\u00edcolas como patacas en campos abertos. Os cisnes pequenos buscan comida principalmente de d\u00eda. Na estaci\u00f3n reprodutora adoitan ser territoriais e son agresivos con moitos animais que pasan por onda eles. F\u00f3ra da estaci\u00f3n reprodutora son aves bastante gregarias.\nPredadores naturais.\nOs adultos sans te\u00f1en poucos predadores naturais. As raposas \u00e1rticas (\"Vulpes lagopus\") poden ser unha ameaza para as femias reprodutoras e especialmente para os ovos e cr\u00edas. Os adultos poden normalmente defender o seu territorio e espantar as raposas, pero \u00e1s veces as raposas te\u00f1en \u00e9xito. Outro sorprendente predador importante dos ni\u00f1os son os osos \"Ursus arctos\", que foron aparentemente a causa do fracaso reprodutor observado no Refuxio Nacional de Vida Silvestre \u00c1rtico e no Refuxio Nacional de Vida Silvestre de Izembek de Alasca. Outros predadores potenciais dos ni\u00f1os son os raposos com\u00fans (\"Vulpes vulpes\"), as aguias reais (\"Aquila chrysaetos\"), os papamerdas palanqu\u00edns (\"Stercorarius parasiticus\") e as gaivotas hiperb\u00f3reas (\"Larus hyperboreus\"). Os osos, aguias reais e, m\u00e1is raramente, lobos (\"Canis lupus\") poden en ocasi\u00f3ns conseguir capturar e matar un adulto. Os predadores pequenos ou aves predadoras xeralmente orixinan no cisne unha resposta agresiva ou o comportamento de sentar firmemente sobre os ovos, mentres que cando os predadores son mam\u00edferos m\u00e1is grandes, seguramente m\u00e1is perigosos para os adultos, xeralmente causan a resposta de levar as cr\u00edas a augas profundas e permanecer al\u00ed ata que marchen. Aproximadamente o 15% dos adultos morren todos os anos por variadas causas e as\u00ed a duraci\u00f3n media da vida na natureza \u00e9 duns 10 anos. O cisne pequeno m\u00e1is vello rexistrado ti\u00f1a uns 24 anos.\nReproduci\u00f3n.\nOs cisnes pequenos apar\u00e9anse a finais de primavera, normalmente despois de que tornan aos seus terreos de nidificaci\u00f3n; como \u00e9 o normal nos cisnes, son mon\u00f3gamos ata que un dos membros da parella morre. En caso de que un deles morta moito antes que o outro, o supervivente non se aparea de novo durante algu\u00fans anos, ou incluso en toda a vida. A estaci\u00f3n reprodutora empeza a finais de maio. A parella constr\u00fae un ni\u00f1o grande con f\u00f3rma de mont\u00edculo feito de material vexetal nun sitio elevado preto de augas abertas e defende un gran territorio arredor del. A femia pon e incuba unha posta de 2 a 7 (xeralmente de 3 a 5 ) ovos. Ambos os pais vix\u00edan o ni\u00f1o ante o achegamento de posibles predadores.\nO tempo que pasa desde a posta dos ovos \u00e1 s\u00faa eclosi\u00f3n \u00e9 de 29 a 30 d\u00edas para o \"C. C. bewickii\" e de 30 a 32 d\u00edas para o \"C. C. columbianus\". Como ani\u00f1an en rexi\u00f3ns fr\u00edas, as cr\u00edas de cisne pequeno crecen m\u00e1is r\u00e1pido que as doutros cisnes que se reproducen en climas m\u00e1is c\u00e1lidos; as de \"C. c. columbianus\" tardan de 60 a 75 d\u00edas en emplumar, \u00e9 dicir, d\u00faas veces m\u00e1is r\u00e1pido que as do cisne com\u00fan ou mudo por exemplo, mentres que as de \"C. c. bewickii\", sobre o cal se saben poucos datos sobre a s\u00faa reproduci\u00f3n, poden emplumar en tan s\u00f3 de 40 a 45 d\u00edas despois da eclosi\u00f3n. As cr\u00edas emplumadas permanecen cos seus pais durante a primeira migraci\u00f3n invernal. A familia est\u00e1 \u00e1s veces unida polos seus descendentes de anteriores estaci\u00f3ns reprodutoras mentres est\u00e1n nos terreos de invernada. Non chegan \u00e1 madureza sexual ata os 3 ou 4 anos de vida.\nStatus de conservaci\u00f3n.\nO \"C. c. columbianus\" \u00e9 o cisne m\u00e1is com\u00fan de Norteam\u00e9rica, e o seu n\u00famero de individuos estim\u00e1base en 170\u00a0000 en 1990. Esta cifra parece estar diminu\u00edndo lentamente na parte oeste da s\u00faa \u00e1rea de distribuci\u00f3n desde finais do s\u00e9culo XIX, coicidindo coa expansi\u00f3n dos asentamentos humanos e a conversi\u00f3n do h\u00e1bitat nas zonas de invernda da ave; por\u00e9n, as poboaci\u00f3ns do leste de Norteam\u00e9rica parece que se incrementaron algo, e en conxunto as cifras prece que subiron lixeiramente a finais do s\u00e9culo XX (a poboaci\u00f3n estim\u00e1base en s\u00f3 146\u00a0000 en 1972). Do \"C. c. bewickii\" s\u00e1bese moito menos; a\u00ednda que a s\u00faa poboaci\u00f3n est\u00e1 en declive no noroeste de Europa, por raz\u00f3ns polo momento inexplicadas. A poboaci\u00f3n invernante europea estimouse entre 1\u00a0,000 e 17\u00a0000 exemplares en 1990, e son uns 20\u00a0000 os que invernan no leste de Asia. A poboaci\u00f3n invernante iraniana \u00e9 pequena, dunhas 1\u00a0000 aves como moito, pero normalmente est\u00e1n dispersas en varios sitios, alg\u00fans dos cales non son ben co\u00f1ecidos.\nA\u00ednda que a cantidade de cisnes pequenos \u00e9 estable na maior parte da s\u00faa \u00e1rea de distribuci\u00f3n, son cada vez m\u00e1is dependentes das colleitas agr\u00edcolas para suplementar a s\u00faa dieta invernal, xa que a vexetaci\u00f3n acu\u00e1tica no seu h\u00e1bitat invernal mingua debido \u00e1 destruci\u00f3n do h\u00e1bitat e \u00e1 contaminaci\u00f3n da auga. Con todo, a principal causa de mortalidade dos adultos \u00e9 a caza; uns 4\u00a0000 \"C. c. columbianus\" son cazados oficialmente cada ano, e outros 6\u00a0000 A 10\u00a0000 se cre que morren a mans de furtivos e de cazdores-recolectores nativos para a s\u00faa subsistencia. O \"C. c. bewickii\" non pode cazarse legalmente, pero case metade das aves estudadas ti\u00f1an perdig\u00f3ns no seu corpo, o que indica que os furtivos lles disparan con frecuencia. O envelenamento por chumbo debido \u00e1 inxesti\u00f3n de perdig\u00f3ns \u00e9 unha causa moi significativa de mortalidade tam\u00e9n, especialmente no caso do \"C. c. columbianus\". A IUCN non considera que o cisne pequeno estea ameazado debido \u00e1 s\u00faa ampla \u00e1rea de distribuci\u00f3n e gran poboaci\u00f3n. A subespecie prpoposta \"jankowskii\" foi durante alg\u00fan tempo situada no Ap\u00e9ndice II do CITES, pero finalmente foi retirada, xa que xeralmente non se acepta como unha subespecie v\u00e1lida.\nO \"C. c. bewickii\" \u00e9 unha das aves \u00e1s cales se aplica o \"Acordo para a Conservaci\u00f3n de Aves Acu\u00e1ticas Migratorias africano-euroasi\u00e1tico\" (AEWA).\nOs residuos mineiros t\u00f3xicos no Silver Valley, Idaho nos Estados Unidos causaron a morte de moitos cisnes pequenos migrantes."}
{"id": "470990", "revid": "89787", "url": "https://gl.wikipedia.org/wiki?curid=470990", "title": "Francisco Rodr\u00edguez Pastoriza", "text": "Francisco Rodr\u00edguez Pastoriza, nado en Bueu o 8 de febreiro de 1950, \u00e9 un profesor e xornalista galego que desenvolveu a s\u00faa actividade en Madrid.\n\u00c9 irm\u00e1n de Salvador Rodr\u00edguez Pastoriza.\nTraxectoria.\nLicenciado en Ciencias da Informaci\u00f3n (1983) na Universidade Complutense de Madrid e doutor na mesma universidade (1995) coa tese \u201c\u00daltimas tendencias en la Informaci\u00f3n audiovisual. La realidad, entre el espect\u00e1culo, el morbo y la ficci\u00f3n\u201d. Entre 1987 e 2007 foi profesor de diversas materias na Universidade Complutense e na San Pablo CEU. En 2017 estaba xubilado.\nTraballou en TVE como xornalista e en postos de xesti\u00f3n entre 1984 e 2007.\nTam\u00e9n colaborador de suplementos culturais do Grupo Prensa Ib\u00e9rica e na publicaci\u00f3n online \"Periodistas en espa\u00f1ol.\" Publicou artigos en revistas especializadas como \"Sistema\", \"Temas para el debate\" e UNED."}
{"id": "470991", "revid": "66782", "url": "https://gl.wikipedia.org/wiki?curid=470991", "title": "Costa dos Esqueletos", "text": "A costa dos Esqueletos (en alem\u00e1n \"Skelettk\u00fcste\", en ingl\u00e9s \"Skeleton Coast\") \u00e9 un treito da costa occidental de \u00c1frica que se localiza no norte de Namibia, onde a chegada da corrente fr\u00eda de Benguela produce densas n\u00e9boas oce\u00e1nicas durante a maior parte do ano, que constit\u00faen a \u00fanica fonte de humidade do ecosistema.\nNatureza da costa.\nA caracter\u00edstica b\u00e1sica desta costa reside no feito de que o deserto do Namib chega at\u00e9 o oc\u00e9ano Atl\u00e1ntico.\nOs ventos sopran desde o interior do continente cara ao mar, polo que cae moi pouca chuvia (as precipitaci\u00f3ns raramente superan os 10 mm anuais), e o clima \u00e9 sumamente inh\u00f3spito. Por outro lado, hai unha constante e intensa ondada nas praias.\nNos d\u00edas en que se usaban botes a remo era pos\u00edbel desembarcar atravesando a marea, pero impos\u00edbel volver a levar \u00e1ncoras. A \u00fanica forma de sa\u00edr do sitio era cami\u00f1ar centos de quil\u00f3metros a trav\u00e9s do \u00e1rido deserto. Isto, e os numerosos restos de barcos naufragados que poden acharse ao longo da costa, consecuencia da n\u00e9boa, os ventos e o forte ondada (un dos \u00faltimos naufraxios ocorreu o 22 de marzo de 2018, cando un barco pesqueiro xapon\u00e9s afundiu preto da ba\u00eda de Durissa, ao sur da desembocadura do r\u00edo Ugab, a uns 200\u00a0km de Walvis Bay, a 2\u00a0km das praias da Costa dos Esqueletos), a gran cantidade de osos de baleas e de focas dispersos polas s\u00faas praias, deron a esta zona o seu macabro nome.\nO relevo \u00e9 xeralmente baixo, ocasionalmente interrompido por rochas emerxentes. A zona sur est\u00e1 formada por planicies de grava, mentres que ao norte de Terrace Bay a paisaxe est\u00e1 dominada por altas dunas.\nA ba\u00eda de Skeleton \u00e9 agora co\u00f1ecida como un excelente lugar para practicar o surf nas s\u00faas praias.\nParque Nacional.\nNamibia declarou unha zona de 16\u00a0000\u00a0km\u00b2 como Parque Nacional, desde a desembocadura do r\u00edo Ugab, no sur, at\u00e9 o r\u00edo Cunene no norte. A parte norte do Parque est\u00e1 declarada como \u00e1rea intanx\u00edbel. Entre os puntos destac\u00e1beis desta zona enc\u00f3ntranse os castelos de arxila dos Hoarisib, a monta\u00f1a de \u00c1gata (\"Agate Mountain\"), salinas, e unha gran colonia de pinn\u00edpedes no cabo Fria.\nNo Parque Natural non existen os grandes mam\u00edferos, que fan c\u00e9lebres outras zonas da \u00c1frica. A vida animal esta composta, sobre todo, por aves mari\u00f1as, a colonia de focas do cabo Cross e innumer\u00e1beis especies de insectos, como os escaravellos tenebri\u00f3nidos. Por\u00e9n, hai tam\u00e9n pequenas poboaci\u00f3ns de \u00f3rices e \"Antidorcas marsupialis\" (que raramente beben) e de le\u00f3ns e hienas, de h\u00e1bitos alimentarios necr\u00f3fagos.\nA vexetaci\u00f3n, case inexistente debido \u00e1 baixa humidade, est\u00e1 composta por diversas especies de arbustos hal\u00f3filos e plantas herb\u00e1ceas. Non existe ningunha \u00e1rbore ao longo dos mais de mil quil\u00f3metros de costa. O principal atractivo biol\u00f3xico da Costa dos Esqueletos son os liques, que aparecen en grande abundancia e diversidade.\nA costa foi obxecto de numerosos documentais sobre a vida salvaxe, en particular sobre a adaptaci\u00f3n \u00e1 aridez extrema, como un da \"National Geographic\" de 1965, \"Survivors of the Skeleton Coast\".\nMoitas das plantas (como a extremadamente lonxeva \"Welwitschia mirabilis\") e insectos do sistema de dunas de area dependen da humidade das mestas n\u00e9boas mar\u00edtimas que cobren a costa e dos detritos comest\u00edbeis tra\u00eddos desde o interior polo vento. A adaptaci\u00f3n dos paxaros estudouse desde o punto de vista da s\u00faa capacidade de termorregulaci\u00f3n, estratexias de cr\u00eda, nomadismo e da s\u00faa adaptaci\u00f3n crom\u00e1tica."}
{"id": "470993", "revid": "27155", "url": "https://gl.wikipedia.org/wiki?curid=470993", "title": "Cygnus columbianus", "text": ""}
{"id": "470994", "revid": "4817", "url": "https://gl.wikipedia.org/wiki?curid=470994", "title": "Frank Culbertson", "text": "Frank Lee Culbertson Jr., nado en Charleston (Carolina do Sur) o 15 de maio de 1949, \u00e9 un astronauta estadounidense que formou parte das misi\u00f3ns STS-38, STS-51, STS-105 e STS-108, as\u00ed como da Expedici\u00f3n 3 \u00e1 Estaci\u00f3n Espacial Internacional. Pasou un total de 143,62 d\u00edas no espazo.\nTraxectoria.\nCulbertson \u00e9 graduado en enxe\u00f1er\u00eda aeroespacial pola Academia Naval dos Estados Unidos en 1971.\nFoi seleccionado pola NASA en maio de 1984, convert\u00e9ndose oficialmente en astronauta en xu\u00f1o de 1985, voando m\u00e1is tarde nas misi\u00f3ns STS-38, STS-51, STS-105 e STS-108, e sendo membro da Expedici\u00f3n 3 \u00e1 ISS en 2001. Pasou un total de 143,62 d\u00edas no espazo."}
{"id": "470995", "revid": "72012", "url": "https://gl.wikipedia.org/wiki?curid=470995", "title": "Frank L. Culbertson", "text": ""}
{"id": "470997", "revid": "98629", "url": "https://gl.wikipedia.org/wiki?curid=470997", "title": "Walvis Bay", "text": "Walvis Bay (do afrikaans \"Walvisbaai\", que significa \"Ba\u00eda das Baleas\") \u00e9 unha importante cidade portuaria de Namibia.\nHistoria.\nDescubrimento e ocupaci\u00f3n.\nEn 1485, o navegante portugu\u00e9s Diogo C\u00e3o chegou ao que chamou Cabo da Cruz, 160\u00a0km ao norte de Walvis Bay. Foi seguido por Bartolomeu Dias, quen, o 8 de decembro de 1487, ancorou o barco \"Almirante S\u00e3o Crist\u00f3v\u00e3o\" na ba\u00eda, que nomeou como Golfo de Santa Maria da Concei\u00e7\u00e3o. A pesar destas visitas, e dada a aridez da rexi\u00f3n, esta non foi reclamada pola coroa portuguesa.\nA pesar da s\u00faa importancia estrat\u00e9xica para a navegaci\u00f3n e a pesca, non foi at\u00e9 xaneiro de 1793 cando a rexi\u00f3n foi reivindicada por unha potencia europea, os Pa\u00edses Baixos. Pero a administraci\u00f3n neerlandesa durou menos de cen anos\nDominio ingl\u00e9s e conferencia de Berl\u00edn.\nEn 1815, coa anexi\u00f3n da Colonia do Cabo neerlandesa polos brit\u00e1nicos, que pasou a ser unha colonia brit\u00e1nica. Durante o repartimento de \u00c1frica, o Imperio brit\u00e1nico ocupou Walvis Bay cunha pequena \u00e1rea que rodeaba o porto. Permitiron que a Colonia do Cabo completase a anexi\u00f3n do territorio en 1884, seguindo os primeiros pasos realizados o 12 de marzo de 1878.\nNamibia converteuse nunha colonia alem\u00e1 en 1884, co\u00f1ecida como o \u00c1frica do Suroeste alem\u00e1 (\"Deutsch-S\u00fcdwestafrika\") baixo Otto von Bismarck que, para o seu entendemento cos brit\u00e1nicos, convocou a Conferencia de Berl\u00edn en 1885 para o repartimento de \u00c1frica. Alema\u00f1a comezou a administrar este territorio africano, pero a rexi\u00f3n portuaria quedou en mans dos ingleses, segundo o establecido na Conferencia.\nEn 1910, Walvis Bay, como parte da Provincia do Cabo, pertenc\u00eda \u00e1 recentemente nada Uni\u00f3n Surafricana. Posteriormente xurdiu unha disputa con Alema\u00f1a polos l\u00edmites do exclave, que finalmente se resolveu en 1911, deixando oficialmente o territorio de Walvis Bay cunha superficie de 1 124\u00a0km\u00b2 en poder da Sur\u00e1frica.\nA comezos da Primeira guerra mundial, o enclave foi invadido polos alem\u00e1ns, durante a chamada Campa\u00f1a do Suroeste de \u00c1frica, mais foron derrotados pola Union Defence Force (en galego, a Forza de Defensa da Uni\u00f3n, UDF). Pouco tempo despois, Walvis Bay integrouse rapidamente no novo r\u00e9xime de lei marcial no suroeste de \u00c1frica. \nAnexi\u00f3n a Namibia.\nSur\u00e1frica, dominio brit\u00e1nico, ocupou Namibia durante a primeira guerra mundial e, despois do tratado de Versalles, administrou o pa\u00eds como un mandato da Sociedade de Naci\u00f3ns at\u00e9 a segunda guerra mundial, momento no que as autoridades surafricanas anexionaron unilateralmente o territorio. En 1966 a Organizaci\u00f3n do Pobo de \u00c1frica do Suroeste (en ingl\u00e9s \"South-West African People's Organization, -SWAPO-\"), de inspiraci\u00f3n marxista, iniciou unha guerrilla independentista contra as forzas surafricanas, e no mesmo ano a Organizaci\u00f3n das Naci\u00f3ns Unidas revogou o mandato que a Sociedade de Naci\u00f3ns outorgara a Sur\u00e1frica para administrala. No ano 1988, a Rep\u00fablica Surafricana decidiu p\u00f3r fin ao seu control aceptando un plan de paz da ONU, que conduciu \u00e1 plena independencia de Namibia en 1990. A rexi\u00f3n de Walvis Bay permaneceu baixo control surafricano como enclave, pero finalmente foi cedido a Namibia en 1994.\nO acordo de cesi\u00f3n foi asinado oficialmente polo goberno de Nelson Mandela, pasando ao dominio namibio o 29 de febreiro de 1994, xuntamente coas illas dos Pingu\u00edns.\nXeograf\u00eda.\nWalvis Bay albergaba no ano 2011 a 85 000 habitantes, nunha superficie de 210 km\u00b2, polo que nese ano a s\u00faa densidade de poboaci\u00f3n era de 320 hab./km\u00b2. \u00c9 a terceira cidade m\u00e1is grande do pa\u00eds e, de lonxe, a m\u00e1is densamente poboada.\nClima.\nWalvis Bay presenta unha rara variaci\u00f3n temperada do clima des\u00e9rtico (\"BWn\" na clasificaci\u00f3n clim\u00e1tica de K\u00f6ppen). Recibe unha media aproximadamente de 10\u00a0mm anuais de precipitaci\u00f3ns, o cal a fai unha das cidades m\u00e1is secas do planeta. A pesar de que pos\u00fae un clima \u00e1rido, as temperaturas adoitan seren moi moderadas debido principalmente \u00e1s fr\u00edas correntes costeiras pr\u00f3ximas \u00e1 cidade.\nPol\u00edtica.\nWalvis Bay est\u00e1 rexida por un Consello Municipal que, en novembro de 2015 contaba con dez escanos.\nNas elecci\u00f3ns locais e rexionais de Namibia de 2015 foron ga\u00f1adas en Walvis Bay polo partido SWAPO, que obtivo oito escanos (5 818 votos). Un escano foi ga\u00f1ado pola Alianza Democr\u00e1tica Turnhalle (DTA, 565 votos) e outro pola Fronte Democr\u00e1tica Unida (UDF, 433 votos).\nTransportes.\nWalvis Bay \u00e9 un importante porto lox\u00edstico para toda a rexi\u00f3n do sur de \u00c1frica, que ten instalaci\u00f3ns portuarias para a importaci\u00f3n e exportaci\u00f3n de carga para o resto de Namibia, Zambia, Rep\u00fablica Democr\u00e1tica do Congo e Botsuana. Desde que se estableceu o \"Grupo Walvis Bay Corridor\" (WBCG) no ano 2000, a carga que se move a trav\u00e9s do porto aumentou de 30 000 contedores intgermodais a 370 000 contedores en 2016. A partir de 2017, o porto est\u00e1 renov\u00e1ndose para aumentar a s\u00faa capacidade, para mover 1 mill\u00f3n de contedores ao ano en 2019. Problemas burocr\u00e1ticos e lox\u00edsticos no porto da cidade competidora de Durban (Sur\u00e1frica) desviaron o tr\u00e1fico cara ao porto de Walvis Bay. O 95 % de toda a carga transportada por terra a trav\u00e9s de Walvis Bay \u00e9 transportada en cami\u00f3ns.\nTerminal de contedores.\nEn agosto de 2019 abriuse unha nova terminal de contedores, constru\u00edda nunha plataforma de 40 acres (uns 161 880 m2) en terreos ga\u00f1ados ao mar. A terminal foi constru\u00edda pola compa\u00f1\u00eda estatal de chinesa \"Harbour Engineering Company\" con fondos do goberno de Namibia e do Banco Africano de Desenvolvemento, cun investimento de 2 200 mill\u00f3ns de rands. Isto aumenta a capacidade do porto at\u00e9 os 750 000 contedores ao ano contra os 350 000 anteriores. O terminal tam\u00e9n incl\u00fae un molle dedicado a atraque de cruceiros.\nEconom\u00eda.\nPresca.\nEn Walvis Bay hai diferentes empresas pesqueiras como Hangana Seafood, Caroline Fishing, Benguella Fishing Company, Cadilu Fishing, Etosha Fisheries, Kuiseb Fishing Fishing Enterprises, Blue Ocean Products, Benguella Sea Products, Consortium Fisheries, Talanam Fish Processor ou NovaNam. Estas compa\u00f1\u00edas capturan diferentes especies de peixes como o \"snoek\" (\"Thyrsites atun\"), un xemp\u00edlido, o \"Cape horse mackerel\" (\"Trachurus capensis\"), un car\u00e1nguido, \"Southern African anchovy\" (unha anchoveta, \"Engraulis capensis\"), a \"white steenbras\" (\"Lithognathus lithognathus\", unha especie de palometa), o \"kingklip\" (\"Genypterus capensisun\"), un ofid\u00edido con aparencia de congro, a \"Benguela hake\" (\"Merluccius poli\"), a pescada de Benguela, varias especies de \"catfish\" (siluriformes), de esc\u00f3mbridos e de sardi\u00f1as. As empresas pesqueiras representan unha parte importante da econom\u00eda de Walvis Bay.\nC\u00f3mpre sinalar que a empresa NovaNam \u00e9 unha filial namibiana da multinacional galega Nueva Pescanova, establecida no pa\u00eds desde hai 27 anos (primeiro, como Pescanova), de importancia na pesca de lagosta e pescada, das que a maior parte se destinan \u00e1 exportaci\u00f3n, sendo Espa\u00f1a un dos principais destinos das s\u00faas exportaci\u00f3ns pesqueiras. NovaNam conta con d\u00faas plantas de procesado en Namibia, a m\u00e1is pequena, NovaNam-Walvis Bay, est\u00e1 localizada en Walvis Bay, onde a empresa conta con 300 operarios. A principal, NovanNam-L\u00fcderitz, est\u00e1 radicada en L\u00fcderitz, onde traballan 1 800 operarios dedicados a elaboraci\u00f3n dos produtos capturados pola frota pesqueira que a compa\u00f1\u00eda pos\u00fae no pa\u00eds.\nEn maio de 2018, un voceiro da Corporaci\u00f3n Nacional de Pesca de Namibia (\"National Fishing Corporation of Namibia\", Fishcor) confirmou que unha nova planta de procesamento \"onshore\" de 305 mill\u00f3ns de d\u00f3lares namibianos estar\u00eda operativa antes de setembro dese ano. Despois da conclusi\u00f3n, a f\u00e1brica (que prev\u00e9 empregar a 700 persoas das que o 70 % ser\u00e1n mulleres), promete ser a maior planta de procesamento de peixes pel\u00e1xicos da \u00c1frica subsahariana, e procesar\u00e1 unhas 80 000 toneladas de peixe ao ano.\nManufacturas.\nEn marzo de 2018, o goberno de Namibia en asociaci\u00f3n co Grupo franc\u00e9s PSA Peugeot Citro\u00ebn asinou un acordo de investimento para instalar unha empresa conxunta para montar veh\u00edculos Opel e Peugeot en Walvis Bay. O proxecto custar\u00e1 190 mill\u00f3ns de N$. Comezado en 2018, prev\u00e9 alcanzar 5 000 unidades en 2020, para satisfacer a demanda de dos pa\u00edses da Union Aduaneira da \u00c1frica Austral (UAAA) (en igl\u00e9s, SACU), que engloba \u00e1 Rep\u00fablica Surafricana, Botsuana, Lesoto e Eswatini, ademais de Namibia.\nEducaci\u00f3n.\nWalvis Bay ten varias escolas p\u00fablicas (administradas polo goberno), semip\u00fablicas e privadas. Entre elas est\u00e1n Duneside High School, Duinesig Primary School, International School of Walvis Bay, The Dolphin Schools, Alexanders Private School, Kuisebmond Secondary School, Walvis Bay Private High School e outras. Unha serie de xard\u00edns de infancia atenden aos nenos pequenos.\nO Namibian Maritime and Fisheries Institute (NAMFI) \u00e9 unha instituci\u00f3n de educaci\u00f3n terciaria con sede na cidade. A International University of Management (IUM) e o Monitronics Success College te\u00f1en delegaci\u00f3ns en Walvis Bay.\nLugares de culto.\nOs lugares de culto son predominantemente igrexas e templos cristi\u00e1ns: \nTam\u00e9n hai unha mesquita musulm\u00e1.\nDeportes.\nWalvis Bay cont\u00e9n espazos abertos, beleza esc\u00e9nica e vida mari\u00f1a e vexetal \u00fanica. \u00c9 moi axeitado para o estilo de vida ao aire libre, facendo deportes como \"sandboard\", patinaxe, surf, nataci\u00f3n, pesca, vela, golf e outros deportes en locais interiores e no exterior. Na \"Walvis Bay Lagoon and Aquatic Activities\", no \"Kuiseb River Delta\" e na praia en si, a xente goza de nadar e capturar peixes.\nA praia de area de 2\u00a0km permite que a auga adxacente permaneza suave conn ventos moi fortes, ideal para barcos que intenten un rexistro como na \"Vestas Sailrocket\". Este lugar do oc\u00e9ano ten un spot de surf de fama mundial co\u00f1ecido nos medios internacionais deste deporte como \"Skeleton Bay\".\nA cidade \u00e9 a sede do \"Eleven Arrows F.C.\" e do \"Blue Waters F.C.\", clubs de f\u00fatbol que compiten na Namibia Premier League, e m\u00e1is do \"Sparta Cricket Club Ground\".\nCidades irmandadas.\nWalvis Bay est\u00e1 irmandada con:"}
{"id": "471000", "revid": "23204", "url": "https://gl.wikipedia.org/wiki?curid=471000", "title": "Pobo u'wa", "text": "Os u'wa son un pobo ind\u00edxena que vive nos bosques h\u00famidos do nordeste de Colombia. Historicamente, os u'wa chegaron a contar con 20\u00a0000 persoas, espallados nun territorio que se estend\u00eda a trav\u00e9s da fronteira de Colombia con Venezuela. No presente, os u'wa son arredor de 10\u00a0000 persoas.\nOs u'wa son co\u00f1ecidos polos pobos ind\u00edxenas veci\u00f1os como o \"pobo que pensa\" ou \"o pobo que fala ben\". Eran anteriormente chamados \"tunebo\", mais hoxe prefiren ser co\u00f1ecidos como \"u'wa\", que quere dicir \"persoas\".\nTerritorio.\nOs u'wa viven no nordeste de Colombia, nos departamentos de Arauca, Boyac\u00e1, Casanare, Santander e Norte de Santander. Historicamente, tam\u00e9n viv\u00edan no que hoxe \u00e9 Venezuela."}
{"id": "471001", "revid": "23204", "url": "https://gl.wikipedia.org/wiki?curid=471001", "title": "U'wa", "text": ""}
{"id": "471002", "revid": "23204", "url": "https://gl.wikipedia.org/wiki?curid=471002", "title": "Tunebo", "text": ""}
{"id": "471003", "revid": "23204", "url": "https://gl.wikipedia.org/wiki?curid=471003", "title": "Tunebos", "text": ""}
{"id": "471004", "revid": "23204", "url": "https://gl.wikipedia.org/wiki?curid=471004", "title": "Pobo tunebo", "text": ""}
{"id": "471005", "revid": "23204", "url": "https://gl.wikipedia.org/wiki?curid=471005", "title": "Lingua u'wa", "text": "A lingua u'wa, (\"uw cuwa)\", tam\u00e9n co\u00f1ecida como tunebo, \u00e9 unha lingua chibcha falada por entre 1\u00a0800 e 3\u00a0600 membros do pobo u'wa de Colombia, sobre unha poboaci\u00f3n total de m\u00e1is de 7\u00a0000 persoas."}
{"id": "471006", "revid": "23204", "url": "https://gl.wikipedia.org/wiki?curid=471006", "title": "Pobo uwa", "text": ""}
{"id": "471007", "revid": "23204", "url": "https://gl.wikipedia.org/wiki?curid=471007", "title": "Lingua tunebo", "text": ""}
{"id": "471008", "revid": "98629", "url": "https://gl.wikipedia.org/wiki?curid=471008", "title": "Serxio Cobos", "text": "Serxio Cobos, nado en Santiago de Compostela o 28 de agosto de 1973, \u00e9 un m\u00fasico, core\u00f3grafo e bailador de danza tradicional galega.\nTraxectoria.\nIniciouse na m\u00fasica e no baile tradicional galego na escola da Agrupaci\u00f3n Folcl\u00f3rica Cantigas e Agarimos de Santiago de Compostela, desenvolvendo desde 1989 unha intensa actividade de investigaci\u00f3n etnomusicol\u00f3xica sobre o terreo, recollendo e rescatando coreograf\u00edas e cantos por toda Galiza. Desde o 1990 foi mestre de baile en diferentes agrupaci\u00f3ns folcl\u00f3ricas, como Cantigas e AGarimos, A. C. Tahume, A. F. Abi\u00f1adoira ou a Central Folque.\nFoi director musical e int\u00e9rprete de danza nas compa\u00f1\u00edas GS21 e Circio, as\u00ed como m\u00fasico do grupo Violia, fundador e director art\u00edstico de Treb\u00f3n (Novas tendencias da danza galega). En Portugal traballa como int\u00e9rprete na compa\u00f1\u00eda de danza contempor\u00e1nea Clara Andermatt e \u00e9 mentor e arranxador do grupo Aqu\u00ed h\u00e1 baile de \u00c9vora. Ten colaborado como bailador diferentes grupos musicais como Berrog\u00fcetto, Xos\u00e9 Manuel Budi\u00f1o ou Marful.\nObra.\nTraballou como ilustrador gr\u00e1fico das obras \"Para cantar e bailar\" e \"Zampadanzas do mundo. Danzas \u00e1 carta\". No ano 2018 publico o libro \"Bailegramas\", a primeira proposta dun sistema de notaci\u00f3n espec\u00edfico para o baile tradicional galego."}
{"id": "471009", "revid": "89787", "url": "https://gl.wikipedia.org/wiki?curid=471009", "title": "Davi Kopenawa Yanomami", "text": "Davi Kopenawa Yanomami, tam\u00e9n co\u00f1ecido como Davi Kobenaw\u00e4 Yanomam\u00f6, nado en Toototobi en 1956, \u00e9 un xam\u00e1n yanomami e representante dos ind\u00edxenas do seu pobo no Brasil. Acadou reco\u00f1ecemento pola s\u00faa defensa do seu pobo e da conservaci\u00f3n da selva amaz\u00f3nica cando a organizaci\u00f3n polos dereitos tribais the tribal rights organization Survival International o convidou a aceptar o Premio Right Livelihood en 1989. Yanomami falou perante os parlamentos brit\u00e1nico e sueco sobre o catastr\u00f3fico impacto nos yanomami por mor da invasi\u00f3n ilegal das s\u00faas terras por 40\u00a0000 \u2018garimpeiros\u2019 ou buscadores de ouro. O pr\u00edncipe Carlos de Inglaterra considerou publicamente a situaci\u00f3n como un \u2018xenocidio\u2019. Nun per\u00edodo de sete anos entre 1987 e 1993 un quinto da poboaci\u00f3n yanomami morreu por mor da malaria e outras doenzas transmitidas polos mineiros."}
{"id": "471010", "revid": "23204", "url": "https://gl.wikipedia.org/wiki?curid=471010", "title": "Davi Kobenaw\u00e4 Yanomam\u00f6", "text": ""}
{"id": "471012", "revid": "197", "url": "https://gl.wikipedia.org/wiki?curid=471012", "title": "Aeroporto S\u00e1-Carneiro", "text": ""}
{"id": "471013", "revid": "23204", "url": "https://gl.wikipedia.org/wiki?curid=471013", "title": "The Lion King (filme de 2019)", "text": "The Lion King \u00e9 un filme musical estadounidense de 2019 dirixido e producido por Jon Favreau, escrito por Jeff Nathanson e producido por Walt Disney Pictures. \u00c9 un remake CGI fotorrealista do cl\u00e1sico filme hom\u00f3nimo de 1994. O filme conta coas voces de Donald Glover, Seth Rogen, Chiwetel Ejiofor, Alfre Woodard, Billy Eichner, John Kani, John Oliver e Beyonc\u00e9 Knowles-Carter, as\u00ed como James Earl Jones no seu papel do filme orixinal. Conta a historia de Simba, un le\u00f3n que debe aceptar o seu papel como rei lex\u00edmito das s\u00faas terras despois da morte do seu pai, Mufasa, a mans do seu t\u00edo, Scar."}
{"id": "471014", "revid": "89787", "url": "https://gl.wikipedia.org/wiki?curid=471014", "title": "Mehmed IV", "text": "Mehmed IV (en turco otom\u00e1n: \u0645\u062d\u0645\u062f \u0631\u0627\u0628\u0639 Me\u1e25med-i r\u0101bi\u02bf; en turco moderno: IV. Mehmet), tam\u00e9n co\u00f1ecido como Avc\u0131 Mehmet (Mehmed o Cazador), nado en Constantinopla o 2 de xaneiro de 1642 e finado en Edirne o 6 de xaneiro de 1693, foi o sult\u00e1n do Imperio Otom\u00e1n entre 1648 e 1687. Chegou ao trono aos seis anos, despois de que o seu pai fose derrocado nun golpe de estado. Mehmed tivo o segundo reinado m\u00e1is longo dun sult\u00e1n despois de Suleiman o Magn\u00edfico. Mentres que os primeiros e \u00faltimos anos do seu reinado caracteriz\u00e1ronse por derrotas militares e inestabilidade pol\u00edtica, durante os seus anos medios viron o renacemento do imperio asociado coa era K\u00f6pr\u00fcl\u00fc.\nMehmed IV foi co\u00f1ecido polos seus contempor\u00e1neos como un gobernante piadoso e foi referido como \"gazi\" ou \"guerreiro santo\" polo seu papel nas moitas conquistas realizadas durante o seu dominio. Baixo o seu reinado, o imperio alcanzou o m\u00e1is alto da s\u00faa expansi\u00f3n territorial en Europa. Dende novo desenvolveu un grande interese na caza, polo que foi co\u00f1ecido como \"avc\u0131\" (\"o cazador\"). En 1687, Mehmed foi derrocado por soldados desencantados polo curso da guerra da Liga Santa. Posteriormente retirouse a Edirne, onde viviu ata a s\u00faa morte por causas naturais en 1693.\nTraxectoria.\nPrimeiros anos.\nNado no palacio Topkap\u0131, Constantinopla, en 1642, Mehmed era fillo do sult\u00e1n Ibrahim (r. 1640\u201348) e da Valide Sultan Turhan Hatice, concubina de orixe ucra\u00edna, e neto de K\u00f6sem Sultan de orixe grega. Pouco tempo despois do seu nacemento, o seu pai e a s\u00faa nai tiveron unha rifa violenta, e Ibrahim enfureceuse tanto que arrincou a Mehmed dos brazos da nai e o lanzou a un pozo. Mehmed foi rescatado por serventas do seu har\u00e9n.\nMehmed ascendeu ao trono en 1648, aos seis anos,}} durante un per\u00edodo convulso da dinast\u00eda otom\u00e1. O imperio encaraba intrigas no palacio, ademais de levantamentos en Anatolia, a derrota da mari\u00f1a otom\u00e1 polos venecianos f\u00f3ra dos Dardanelos, e desabastecemento de comida que provocou revoltas en Constantinopla. Baixo estas circunstancias, a nai de Mehmed deu a K\u00f6pr\u00fcl\u00fc Mehmed Pasha plenos poderes executivos como gran visir. K\u00f6pr\u00fcl\u00fc asumiu o cargo o 14 de setembro de 1656.\nSultanato.\nO seu sultanato \u00e9 significativo debido a un breve florecemento do poder otom\u00e1n, dirixido en maior medida polo firme e inflexible Gran Visir, Mehmed K\u00f6pr\u00fcl\u00fc. K\u00f6pr\u00fcl\u00fc recobrou as illas Exeas, que estaban en mans de Venecia, e combateu en triunfantes campa\u00f1as militares fronte a Transilvania (1664) e Polonia (1670\u20131674). En certo momento, os dominios otom\u00e1ns estiveron moi preto de alcanzar unha ampliaci\u00f3n cara a Podolia e Ucra\u00edna.\nO novo visir Kara Mustafa Pa\u015fa foi menos capaz. Apoiando a insurrecci\u00f3n h\u00fangara de Imre Th\u00f6k\u00f6ly (1683) contra o dominio austr\u00edaco, Kara Mustaf\u00e1 Pa\u015f\u00e1 marchou cun poderoso ex\u00e9rcito a trav\u00e9s de Hungr\u00eda e sitiou Viena na batalla de Viena. Nas elevaci\u00f3ns de Kahlenberg, os otom\u00e1ns foron derrotados de forma brutal polo ex\u00e9rcito imperial austr\u00edaco baixo o mando de Carlos V, Duque de Lorena, e os polacos con \u00e1nimo de vinganza, dirixidos polo seu rei, Xo\u00e1n III Sobieski. Kara Mustafa Pa\u015fa foi estrangulado en Belgrado por orde de Mehmed IV e a s\u00faa cabeza foi colocada nunha columna no exterior do antigo palacio imperial en Edirne; por\u00e9n, isto non foi abondo para salvar o trono do sult\u00e1n, que foi deposto e encarcerado en Edirne, preto dos seus coutos de caza favoritos, pasando al\u00ed o resto da s\u00faa vida xunto a d\u00faas concubinas.\nFamilia.\nMehmed tivo d\u00faas consortes:"}
{"id": "471015", "revid": "197", "url": "https://gl.wikipedia.org/wiki?curid=471015", "title": "Lista de etimolox\u00edas dos concellos de Galicia", "text": "Nesta p\u00e1xina rec\u00f3llense as secci\u00f3ns de \"Toponimia\" que analizan a . Para outras localidades, que deber\u00edan estar agrupadas na , esta informaci\u00f3n aparecer\u00e1 nos seus respectivos artigos.\nV\u00e9xase tam\u00e9n.\nBibliograf\u00eda.\nPara cada concello, v\u00e9xase na s\u00faa secci\u00f3n de referencias. En xeral, os autores m\u00e1is relevantes ou repetidos son:"}
{"id": "471016", "revid": "23204", "url": "https://gl.wikipedia.org/wiki?curid=471016", "title": "Os cans da guerra", "text": "Os cans da guerra (en ) \u00e9 un filme de 1980 dirixido por John Irvin. \u00c9 un filme b\u00e9lico baseado na novela de 1974 \"The Dogs of War\" escrita por Frederick Forsyth. Foi rodado en Belize, e est\u00e1 protagonizado por Christopher Walken e Tom Berenger. Conta a historia dunha pequena unidade de soldados mercenarios que son contratados para depo\u00f1er o presidente dun pa\u00eds africano ficticio e as\u00ed os brit\u00e1nicos poidan ter acceso a un dep\u00f3sito de platino.\nEstreouse en galego o 25 de novembro de 1993 a trav\u00e9s da TVG."}
{"id": "471018", "revid": "23204", "url": "https://gl.wikipedia.org/wiki?curid=471018", "title": "The Dogs of War (filme)", "text": ""}
{"id": "471020", "revid": "54334", "url": "https://gl.wikipedia.org/wiki?curid=471020", "title": "Apollo-Soyuz Test Project", "text": ""}
{"id": "471029", "revid": "1505", "url": "https://gl.wikipedia.org/wiki?curid=471029", "title": "Anxolox\u00eda", "text": ""}
{"id": "471030", "revid": "98629", "url": "https://gl.wikipedia.org/wiki?curid=471030", "title": "Cans de palla", "text": "Cans de palla (en ) \u00e9 un filme de 1971 dirixido por Sam Peckinpah e protagonizado por Dustin Hoffman e Susan George. O gui\u00f3n, obra de Peckinpah e David Zelag Goodman, est\u00e1 vagamente baseado na novela de Gordon M. Williams \"The Siege of Trencher's Farm\". O t\u00edtulo do filme deriva dunha discusi\u00f3n do \"Tao Te Ching\" que compara as persoas co antigo can de palla cerimonial chin\u00e9s, sendo de valor cerimonial, pero que logo \u00e9 descartado con indiferenza.\nEstreouse en galego o 8 de novembro de 2004 a trav\u00e9s da TVG.\nSinopse.\nDavid Sumner, un profesor estadounidense de matem\u00e1ticas aplicadas e a s\u00faa esposa, Amy, trasl\u00e1danse a unha vila no medio da campi\u00f1a brit\u00e1nica en Wakely, Cornualla, buscando fuxir da violencia no seu pa\u00eds de orixe. Por\u00e9n, os seus veci\u00f1os, aparentemente pac\u00edficos, comezan a ter comportamentos extremadamente violentos cara a eles."}
{"id": "471031", "revid": "23204", "url": "https://gl.wikipedia.org/wiki?curid=471031", "title": "Straw Dogs (filme de 1971)", "text": ""}
{"id": "471036", "revid": "56817", "url": "https://gl.wikipedia.org/wiki?curid=471036", "title": "Westport, Connecticut", "text": "Westport \u00e9 unha vila e municipio situada no condado de Fairfield, no Estado estadounidense de Connecticut.\nXeograf\u00eda.\nFundada en 1835, est\u00e1 situada na costa, a unha altitude media de 8 msnm. O municipio abarca unha superficie de 86,2\u00a0km\u00b2. No ano de 2005, segundo a Oficina do Censo dos Estados Unidos, ti\u00f1a unha poboaci\u00f3n de 26 615 habitantes, o que daba unha densidade de poboaci\u00f3n, nese ano, de 514 hab./km\u00b2.\nSociedade.\nEn 2019 o seu alcalde (\"first selectman\" do \"Board of selectmen\", en Nova Inglaterra), \u00e9 Gordon F. Joseloff.\nSegundo a Oficina do Censo, no ano 2000, os ingresos medios por fogar na localidade eran de $147 391, e os ingresos medios por familia eran de $176 740 en 2007. Os homes ti\u00f1an uns ingresos medios de $100 000 fronte aos $53 269 das mulleres. A renda per c\u00e1pita da localidade era de $73 664. Ao redor do 1,5 % da poboaci\u00f3n estaba por debaixo do limiar de pobreza.\nO actor Paul Newman (1925-2008) faleceu nesta localidade."}
{"id": "471038", "revid": "98629", "url": "https://gl.wikipedia.org/wiki?curid=471038", "title": "R\u00e1bano Mauro", "text": "R\u00e1bano Mauro Magnencio, tam\u00e9n chamado Hr\u00e1banus Maurus, Rhabanus ou Reabanus, nado en Mainz, c. 780 / 784 e finado en Winkel im Rheingau o 4 de febreiro de 856, foi un te\u00f3logo e erudito alem\u00e1n, un dos promotores do renacemento carolinxio dos s\u00e9culos VIII e IX. Foi abade de Fulda e arcebispo de Maguncia, e \u00e9 venerado como beato pola Igrexa Cat\u00f3lica. \nTraxectoria.\nR\u00e1bano Mauro naceu en Mainz (de a\u00ed o alcume de \"Maguntius\" ou \"Magnentius),\" entre 780 e 784. Era fillo de Waluran e Waltrat, membros da aristocracia franca. A\u00ednda mozo, en torno a 790 - 791, ingresou como oblato na abad\u00eda beneditina de Fulda, onde estudou e en 801 foi ordenado di\u00e1cono. Completou os seus estudos na escola de Tours, un dos centros do Renacemento carolinxio, tendo como mestre a Alcu\u00edno de York. Chamouno Maurus, en homenaxe ao disc\u00edpulo predilecto de Bieito de Nursia, Mauro Abade. Dous anos despois volveu a Fulda e dirixiu a escola mon\u00e1stica. O 814 foi ordenado sacerdote. \nFixo unha peregrinaci\u00f3n a Xerusal\u00e9n e en 817 regresou a Fulda, en 822 foi nomeado abade. Durante o seu mandato, escribiu a maior parte das s\u00faas obras, seguiu coa reconstruci\u00f3n dos edificios mon\u00e1sticos que o seu predecesor comezara e fixo que o \"scriptorium\" e a biblioteca da abad\u00eda se contasen entre os m\u00e1is importantes e ricos de Europa. En 842 deixou o cargo de abade e retirouse a Petersberg, preto de Fulda, onde continuou escribindo. \nEn 847 foi elixido bispo de Maguncia, cargo que mantivo ata a s\u00faa morte en 856. Intentou resolver os problemas da diocese, especialmente durante a gran carest\u00eda de 850. Nas controversias teol\u00f3xicas e eclesi\u00e1sticas que tivo que resolver, adoptou posturas bastante r\u00edxidas. No outono de 848 presidiu o s\u00ednodo de Maguncia, onde se discutiron as teses do monxe Godescalco sobre a predestinaci\u00f3n divina; o s\u00ednodo rematou coa condena de Godescalco, que foi fustrigado e condenado a reclusi\u00f3n perpetua. \nEn pol\u00edtica, R\u00e1bano apoiou a Lu\u00eds I do Sacro Imperio Romano na pol\u00e9mica que tivo cos seus fillos arredor da sucesi\u00f3n ao imperio. Despois, apoiou a Lotario I, fillo m\u00e1is vello e sucesor de Lu\u00eds I, e contra Carlos o Calvo e Lu\u00eds o Xerm\u00e1nico. Con este acabou reconcili\u00e1ndose e el mesmo, en 847, cando xa era rei de Alema\u00f1a, aceptou o seu nomeamento como bispo de Maguncia. \nMorreu o 4 de febreiro de 856 en Winkel e foi enterrado na abad\u00eda de Sankt Alban en Maguncia. \nPensamento e obras.\nA reputaci\u00f3n de R\u00e1bano Mauro est\u00e1 ligada \u00e1 s\u00faa gran produci\u00f3n literaria: te\u00f3logo, exexeta, poeta e erudito enciclopedista. As s\u00faas obras, en xeral, son recompilaci\u00f3ns do co\u00f1ecemento conservado na \u00e9poca, como era costume daquela, baseadas na literatura patr\u00edstica, de Agosti\u00f1o de Hipona a Beda o Vener\u00e1bel ou Isidoro de Sevilla, e en autores cl\u00e1sicos. \nEntre as s\u00faas principais obras est\u00e1n: \nAtrib\u00faeselle o himno \"Veni creator spiritus\", pero probabelmente reelaborouno a partir dun himno precedente. \nNo 855, por orde de Lotario II, reelaborou a pol\u00e9mica \"Coena Cypriani\", convert\u00e9ndoa nun compendio did\u00e1ctico que se empregaba para memorizar as principais figuras da Biblia. \nM\u00e1is que un autor orixinal, organizou, sistematizou e difundiu a cultura anterior. Posibelmente por iso tivo unha grande influencia nos s\u00e9culos centrais da Idade Media: os manuscritos con copias das s\u00faas obras abundan en toda Europa occidental e central. Entre os seus disc\u00edpulos directos hab\u00eda figuras importantes da cultura carolinxia como Lupus Servatus, Walafrid Estrab\u00f3n, Otfrid de Weissenburg, Godescalco... A s\u00faa actividade educativa valeulle o t\u00edtulo de Praeceptor Germaniae (\"Mestre de Alema\u00f1a\" ).\nVeneraci\u00f3n.\nFoi sepultado na abad\u00eda de Sankt Alban de Maguncia e pronto comezou a ser venerado como un santo. Cando a abad\u00eda foi destru\u00edda, a mediados do s\u00e9culo XVI, os restos foron trasladados a Aschaffenburg, pero hoxe non se co\u00f1ece o sitio da s\u00faa tumba. Est\u00e1 representado como un abade beneditino ou como un bispo erudito que levaba un c\u00f3dice coa inscrici\u00f3n \"Veni creator spiritus\". A s\u00faa festa cel\u00e9brase o 4 de febreiro.\nV\u00e9xase tam\u00e9n.\nBibliograf\u00eda.\nEdici\u00f3ns de obras modernas de R\u00e1bano Mauro: \nObras sobre o autor:"}
{"id": "471046", "revid": "5863", "url": "https://gl.wikipedia.org/wiki?curid=471046", "title": "Antonio C\u00e1novas", "text": ""}
{"id": "471055", "revid": "89787", "url": "https://gl.wikipedia.org/wiki?curid=471055", "title": "Mubarkah Bent al-Barra", "text": "Mubarkah Bent al-Barra (tam\u00e9n escrito Mbarka Mint al-Barra), nada en al-Madhardhara en 1957, \u00e9 unha profesora, escritora e tradutora mauritana.\nTraxectoria.\nEstudou en escolas p\u00fablicas, e estudou Maxisterio en Nouakchott, gradu\u00e1ndose en 1983, no centro onde d\u00e1 clases. En 1987 rematou un mestrado en literatura magreb\u00ed e andalus\u00ed na Universidade Mohammed V. \u00c9 biling\u00fce en lingua \u00e1rabe e lingua francesa, e escribe principalmente en \u00e1rabe.\nInvestigou sobre a poes\u00eda oral de Mauritania, concretamente sobre a \"tibra\", unha forma de pos\u00eda amorosa que s\u00f3 pode ser recitado en reuni\u00f3ns de mulleres. Algunhas destas pezas foron traducidas ao franc\u00e9s. En 1992 publicou a colecci\u00f3n \"Taranimli-Watanin Wahid\" (\"Canci\u00f3ns para un pa\u00eds para todas as persoas\"), e en 1998 publicou \"Al-Shi'r al-Muritani al-Hadith, min 1970 ila 1995\" (\"Poes\u00eda moderna de Mauritania, 1970-1995\"). Parte da s\u00faa poes\u00eda foi recollida en antolox\u00edas en lingua inglesa. Tam\u00e9n publicou unha obra de literatura infantil, \"Hikayat Jaddati\" (\"Os contos da mi\u00f1a avoa\"), en 1997, e \u00e9 co-editora dun volume de contos tradicionais. Al-Barra \u00e9 unha figura destacada na vida cultural do seu pa\u00eds, e participa decote en festivais literarios no mundo \u00e1rabe."}
{"id": "471060", "revid": "89787", "url": "https://gl.wikipedia.org/wiki?curid=471060", "title": "Carr\u00e1n de bico curto", "text": "O carr\u00e1n de bico curto ou carr\u00e1n mascateiro (Gelochelidon nilotica) \u00e9 unha ave da familia Laridae que se pode encontrar en todos os continentes menos a Ant\u00e1rtida. Anteriormente era denominada \"Sterna nilotica\" (Bridge \"et al.\", 2005), estivo inclu\u00edda na familia Sternidae, pero actualmente clasif\u00edcase no seu propio x\u00e9nero.\nDescrici\u00f3n.\n\u00c9 bastante grande e robusta, ten unha lonxitude corporal inclu\u00edda a cola de 35\u00a0-\u00a038\u00a0cm e unha envergadura alar de 100\u00a0-\u00a0115\u00a0cm, o seu tama\u00f1o e aparencia xeral \u00e9 similar ao carr\u00e1n cristado, do que se diferencia polo seu bico, que \u00e9 semellante ao das gaivotas, ademais as s\u00faas \u00e1s son m\u00e1is anchas e as patas m\u00e1is longas. A cola \u00e9 curta, de 14\u00a0cm, e pouco forcada.\nOs adultos en ver\u00e1n te\u00f1en as zonas superiores de cor gris, as zonas inferiores brancas e a metade superior da cabeza negra como o bico e patas. En inverno desaparece o casco negro quedando unha banda negra que atravesa os ollos como no carr\u00e1n de Forster ou a gaivota cabecinegra. Os xuven\u00eds de carr\u00e1n de bico curto presentan unha m\u00e1scara difusa que os asemella ao aspecto dos adultos en inverno pero presentan marcas escuras nas terciarias. Os xuven\u00eds do carr\u00e1n cristado te\u00f1en o bico curto polo que poden ser confundidos con car\u00e1ns de bico curto.\nDistribuci\u00f3n e h\u00e1bitat.\nCr\u00eda nas zonas temperadas do planeta: o sur de Europa (ademais dunha pequena poboaci\u00f3n illada en Alema\u00f1a e Dinamarca), Asia, Norteam\u00e9rica, Suram\u00e9rica oriental e Australia. Os individuos de todas as poboaci\u00f3ns esp\u00e1llanse trala \u00e9poca de apareamento, mais as que cr\u00edan no norte son m\u00e1is migratorias e viaxan para pasar o inverno no sur, en \u00c1frica, o Caribe, o norte de Suram\u00e9rica, o sur de Asia e Nova Zelandia. \u00c9 unha das especies afectadas polo Acordo para a Conservaci\u00f3n de Aves Acu\u00e1ticas Migratorias africano-eurasi\u00e1ticas (AEWA).\nVive nos lagos tanto de auga doce coma salobre e nas ribeiras dos r\u00edos. F\u00f3ra da \u00e9poca de cr\u00eda tam\u00e9n frecuenta as marismas e estuarios.\nSubespecies.\nCunha distribuci\u00f3n tan ampla reco\u00f1\u00e9cense no car\u00e1n de bico curto varias subespecies locais, que se diferencian principalmente no tama\u00f1o e en detalles menores da plumaxe:\nBiolox\u00eda.\n\u00c9 unha ave singular dentro da s\u00faa familia, e a\u00ednda que na s\u00faa aparencia f\u00edsica se asemella m\u00e1is aos carr\u00e1ns, os seus h\u00e1bitos alimenticios son m\u00e1is parecidos aos das gaivinas negras. O carr\u00e1n de bico curto non se mergulla en picado para pescar como moitos est\u00e9rnidos, sen\u00f3n que se alimenta cazando insectos ao voo, pescando na superficie da auga e buscando nos campos h\u00famidos para apa\u00f1ar anfibios, pequenos mam\u00edferos e outros pequenos animais.\nEsta especie cr\u00eda en colonias xunto a lagos, pantanos e costas. Ani\u00f1a no chan nun rudimentario ni\u00f1o e pon de dous a cinco ovos. A incubaci\u00f3n dos ovos, na que interve\u00f1en ambos os proxenitores, dura 22 d\u00edas e os polos tardan de 4 a 5 semanas en voar."}
{"id": "471061", "revid": "27155", "url": "https://gl.wikipedia.org/wiki?curid=471061", "title": "Carr\u00e1n mascateiro", "text": ""}
{"id": "471062", "revid": "27155", "url": "https://gl.wikipedia.org/wiki?curid=471062", "title": "Gelochelidon nilotica", "text": ""}
{"id": "471064", "revid": "23204", "url": "https://gl.wikipedia.org/wiki?curid=471064", "title": "Erongo", "text": "Erongo \u00e9 unha das 14 rexi\u00f3ns de Namibia. A s\u00faa capital \u00e9 a cidade de Swakopmund.\nXeograf\u00eda.\nA rexi\u00f3n ocupa unha superficie de 63\u00a0720\u00a0km\u00b2.\nNo ano 2001 ti\u00f1a unha poboaci\u00f3n de 107\u00a0629 habitantes polo que, nese ano, a s\u00faa densidade de poboaci\u00f3n era de 2,72\u00a0hab./km\u00b2.\nA s\u00faa capital \u00e9 a cidade de Swakopmund, que en 2010 ti\u00f1a unha poboaci\u00f3n de 34\u00a0300 habitantes, a\u00ednda que a cidade m\u00e1is poboada \u00e9 Walvis Bay que, en 2011 contaba con 85\u00a0000 habitantes.\nO nome da rexi\u00f3n d\u00e9bese \u00e1s monta\u00f1as Erongo, un lugar moi co\u00f1ecido en Namibia, especialmente nesta zona.\nTodas as localidades principais desta rexi\u00f3n est\u00e1n conectadas por estradas pavimentadas.\nA rexi\u00f3n omprende seis distritos electorais: Omaruru, Karibib, Brandberg, Arandis, Swakopmund e Walvis Bay.\nPolo oeste, Erongo ten costa no oc\u00e9ano Atl\u00e1ntico, a chanmada costa dos Esqueletos. Por terra limita coas rexi\u00f3ns seguintes:\nEconom\u00eda.\nAs \u00e1reas dos Omaruru, Karibib e Okombahe/Uis/Tsubeses est\u00e1n situadas nunha rexi\u00f3n semi\u00e1rida, con cultivos de seca\u00f1o. Estes pobos combinan as colleitas comunais coas individuais, comerciais.\nHai varias explotaci\u00f3ns mineiras na rexi\u00f3n, en lugares como Navachab e, en pequena escala en lugares ao redor de Uis e a zona des\u00e9rtica.\nEn Arandis existen industrias mineiras, e manufacturas en Swakopmund.\nKaribib tam\u00e9n ten industria de m\u00e1rmore.\nE Walvis Bay \u00e9 o lugar principal da industria pesqueira de Namibia. A importancia da actividade pesqueira nesta rexi\u00f3n fai que para a vixilancia das s\u00faas augas, dipo\u00f1a dun patrulleiro motorizado destinado na rexi\u00f3n.\nA rexi\u00f3n, lindeira coa costa, est\u00e1 bastante desenvolvida. Ten servizos como escolas, hospitais e cl\u00ednicas, servizos de electricidade e de telecomunicaci\u00f3ns, con algunhas excepci\u00f3ns nalg\u00fans puntos.\nDistritos electorais.\nA regi\u00f3n comprende sete distritos electorais:\nPol\u00edtica.\nDesde o ano 2004, a SWAPO ten a maior\u00eda absoluta no Consello Rexional de sete membros de Erongo, cuxas elecci\u00f3ns se celebran cada sete anos."}
{"id": "471066", "revid": "1131", "url": "https://gl.wikipedia.org/wiki?curid=471066", "title": "Mo\u00e7ambique", "text": ""}
{"id": "471067", "revid": "98629", "url": "https://gl.wikipedia.org/wiki?curid=471067", "title": "Calandra real", "text": "A calandra real ou calandra (Melanocorypha calandra) \u00e9 unha ave paseriforme da familia dos al\u00e1udidos, que se reproduce en pa\u00edses de clima temperado c\u00e1lido do Mediterr\u00e1neo e polo leste a trav\u00e9s de Turqu\u00eda ata o norte de Ir\u00e1n e sur de Rusia. M\u00e1is ao leste \u00e9 substitu\u00edda polo seu parente a \"Melanocorypha bimaculata\".\nTaxonom\u00eda e sistem\u00e1tica.\nA calandra real foi situada orixinalmente no x\u00e9nero \"Alauda\". O nome do x\u00e9nero actual, \"Melanocorypha\" procede do grego antigo \"melas\", 'negro' e \"koruphos\", un termo usado polos escritores antigos para referirse a un paxaro desco\u00f1ecido, pero que aqu\u00ed foi conundido con \"korudos\", 'calandra'. \"Calandra\"' deriva en \u00faltima instancia de \"kalandros\", o nome en grego antigo deste paxaro.\nSubespecies.\nReco\u00f1\u00e9cense catro subespecies: \nDescrici\u00f3n.\n\u00c9 unha calandra grande e robusta, de 17,5 a 20\u00a0cm de longo. \u00c9 dif\u00edcil de distinguir no chan, ten unha cor con raias cincentas por arriba e branca por abaixo con grandes manchas brancas no lateral do peito. O supercilio \u00e9 branco.\nEn voo mostra ter unhas \u00e1s curtas e anchas, que son escuras por debaixo, e unha curta cola con beiras brancas. Os padr\u00f3ns da \u00e1 e a cola son distinci\u00f3ns que o separan dos seus parentes de m\u00e1is ao leste.\nA canci\u00f3n \u00e9 como unha versi\u00f3n lenta da das lavercas.\nDistribuci\u00f3n e h\u00e1bitat.\n\u00c9 principalmente residente no oeste do seu rango, pero as poboaci\u00f3ns rusas deste paseriforme son m\u00e1is migratorias, mov\u00e9ndose m\u00e1is ao sur en inverno, chegando ata a pen\u00ednsula de Arabia e Exipto. Est\u00e1 presente no sur de Europa. Abunda en Andaluc\u00eda e en toda a Espa\u00f1a cerealista, pero non no norte e en Galicia xa non ani\u00f1a e \u00e9 unha ave accidental. En Portugal ten unha densidade baixa e parece m\u00e1is abondosa na provincia de Tr\u00e1s-os-Montes. Tam\u00e9n vive no sur de Francia, Sarde\u00f1a, sur de Italia e Balc\u00e1ns. \u00c9 unha ave errante moi rara no oeste de Europa.\n\u00c9 un paxaro de campos de cultivo abertos e estepas. Fai o ni\u00f1o no chan, e pon 4 ou 5 ovos. O seu alimento son sementes suplementadas con insectos na estaci\u00f3n reprodutora. \u00c9 unha ave gregaria f\u00f3ra da estaci\u00f3n reprodutora.\nComportamento e ecolox\u00eda.\nPos\u00fae unha enorme facilidade para imitar o canto doutras aves. Os machos presentan unha destreza maior no canto que as femias. \nDurante a \u00e9poca do apareamento, os machos cantan durante a maior parte do d\u00eda co obxectivo de atraer as femias. Cando unha delas se achega, adoitan executar unha danza nupcial, planando lentamente coas \u00e1s en posici\u00f3n oblicua e a cola ben aberta \u00e1 vez que cantan e van elev\u00e1ndose e descendendo. \nConstr\u00faen os ni\u00f1os en arbustos pequenos ou en campos de cereais e illados empregando p\u00f3las e herbas e raramente en espazos abertos.\nTen alg\u00fans parasitos caracter\u00edsticos como o piollo mastigador \"Ricinus vaderi\", descrito a partir de esp\u00e9cimes recollidos en Acerbaix\u00e1n.\nNa cultura.\nA s\u00faa canci\u00f3n \u00e9 considerada tan musical para os o\u00eddos hmanos que antes era moi popular como paxaro dom\u00e9stico para gaiolas nas zonas onde viv\u00eda. \u00c9 mencionado, por exemplo, nun proverbio ou frase da Toscana que di \"Canta come una calandra\" (canta como unha calandra), e en castel\u00e1n menci\u00f3nase no famoso \"Romance del prisionero\" (Romance do prisioneiro), na que a canci\u00f3n da calandra \u00e9 a \u00fanica maneira que ten o prisioneiro de saber o paso dos d\u00edas e lam\u00e9ntase de que m\u00e1is tarde lla maten."}
{"id": "471068", "revid": "27155", "url": "https://gl.wikipedia.org/wiki?curid=471068", "title": "Melanocorypha calandra", "text": ""}
{"id": "471085", "revid": "59564", "url": "https://gl.wikipedia.org/wiki?curid=471085", "title": "Paulina Chiziane", "text": "Paulina Chiziane, nada en Manjacaze (provincia de Gaza) o 4 de xu\u00f1o de 1955, \u00e9 unha escritora mozambicana que foi Premio Cam\u00f5es en 2021.\nTraxectoria.\nPaulina Chiziane creceu nos suburbios da cidade de Maputo, anteriormente chamada \"Louren\u00e7o Marques\". Naceu nunha familia protestante en que se falaban as linguas chope e ronga, e aprendeu a lingua portuguesa na escola dunha misi\u00f3n cat\u00f3lica. Comezou estudos de Ling\u00fc\u00edstica na Universidade Eduardo Mondlane, mais non chegou a rematalos.\nParticipou activamente na pol\u00edtica de Mozambique como militante da Frelimo (Frente de Liberta\u00e7\u00e3o de Mo\u00e7ambique), durante a xuventude. Por\u00e9n, sentiuse desilusionada coa directiva do partido despois da independencia do pa\u00eds. En particular, ficou defraudada pola pol\u00edtica filooccidental e as ambivalencias ideol\u00f3xicas internas do partido. Outros motivos foron os posicionamentos respecto \u00e1s pol\u00edticas de mono e poligamia, a econom\u00eda pol\u00edtica, vencellada ao marxismo-leninismo, e a hipocris\u00eda, ao seu entender, en relaci\u00f3n coa liberdade econ\u00f3mica da muller.\nTras apartarse da pol\u00edtica, iniciou a s\u00faa actividade literaria en 1984, con contos publicados na prensa. A s\u00faa escrita foi xerando pol\u00e9micas sobre asuntos como a pr\u00e1ctica da poligamia no pa\u00eds. Co seu primeiro libro, \"Balada de amor ao vento\" (1990), converteuse na primeira muller en publicar unha novela no seu pa\u00eds. A obra fala da poligamia no sur de Mozambique durante o per\u00edodo colonial. Debido \u00e1 s\u00faa participaci\u00f3n activa na Frelimo, a s\u00faa narrativa reflicte o malestar social dun pa\u00eds devastado pola guerra de liberaci\u00f3n e os conflitos civ\u00eds posteriores \u00e1 independencia.\nEn 2003, a s\u00faa novela \"Niketche: uma hist\u00f3ria de poligamia\" ga\u00f1ou o Premio Jos\u00e9 Craveirinha.\nEn 2016 anunciou que deixaba a escrita, esgotada polas loitas que afrontara ao longo da s\u00faa carreira.\nVive e traballa na provincia da Zamb\u00e9zia."}
{"id": "471086", "revid": "85894", "url": "https://gl.wikipedia.org/wiki?curid=471086", "title": "A Insua, Atios, O Porri\u00f1o", "text": "A Insua \u00e9 un lugar da parroquia de Atios no concello pontevedr\u00e9s do Porri\u00f1o na comarca de Vigo. Segundo o IGE, en 2022 ti\u00f1a 32 habitantes (16 homes e 16 mulleres)."}
{"id": "471091", "revid": "23204", "url": "https://gl.wikipedia.org/wiki?curid=471091", "title": "The Incredible Hulk (filme)", "text": "The Incredible Hulk \u00e9 un filme estadounidense de 2008 baseado na personaxe de Marvel Comics Hulk, producido por Marvel Studios e distribu\u00eddo por Universal Pictures. \u00c9 o segundo filme no Universo Cinematogr\u00e1fico Marvel (MCU). Foi dirixido por Louis Leterrier, cun gui\u00f3n de Zak Penn. Est\u00e1 protagonizado por Edward Norton no papel de Bruce Banner, xunto con Liv Tyler, Tim Roth, Tim Blake Nelson, Ty Burrell e William Hurt. En \"The Incredible Hulk\", Bruce Banner conv\u00e9rtese en Hulk por mor dun plan militar de recuperar o programa \"Super-Soldier\" a trav\u00e9s da radiaci\u00f3n gamma. No proceso, Banner tentar\u00e1 curarse a si mesmo de Hulk antes de ser capturado polo Xeneral Thaddeus Ross."}
{"id": "471097", "revid": "22570", "url": "https://gl.wikipedia.org/wiki?curid=471097", "title": "Sophie Blanchard", "text": " Sophie Blanchard, nada en Yves o 25 de marzo de 1778 e finada en Par\u00eds o 6 de xullo de 1819, referida comunmente como Madame Blanchard e tam\u00e9n por combinaci\u00f3ns dos seus nomes de solteira e de casada, como Madeleine-Sophie Blanchard, Marie Madeleine-Sophie Blanchard, Marie Sophie Armant e Madeleine-Sophie Armant Blanchard, foi unha aeronauta francesa, esposa do pioneiro dos globos aerost\u00e1ticos Jean-Pierre Blanchard. Blanchard foi a primeira muller que traballou profesionalmente como aeronauta, e trala morte do seu marido continuou no negocio, facendo m\u00e1is de sesenta ascensi\u00f3ns. Co\u00f1ecida por toda Europa polas s\u00faas faza\u00f1as, Blanchard entreteu a Napole\u00f3n Bonaparte, que a promoveu a \"Aeronauta dos Festivais Oficiais\", substitu\u00edndo a Andr\u00e9-Jacques Garnerin. Na restauraci\u00f3n da monarqu\u00eda en 1814 actuou para Lu\u00eds XVIII, que a nomeou \"Aeronauta Oficial da Restauraci\u00f3n\".\nOs globos eran un risco para os pioneiros. Blanchard perdeu a consciencia en varias ocasi\u00f3ns, soportou temperaturas x\u00e9lidas e case afogou cando o seu globo chocou nun pantano. En 1819, foi a primeira muller que faleceu nun accidente a\u00e9reo, cando nunha exhibici\u00f3n nos xard\u00edns de Tivoli de Par\u00eds lanxou fogos de artificio que prenderon o gas do globo. A nave chocou co tellado dunha casa e caeu \u00e1 terra.\nTraxectoria.\nPrimeiros anos e carreira.\nSophie Blanchard naceu como Marie Madeleine-Sophie Armant nunha parella protestante de Trois-Canons, preto de La Rochelle. Pouco se sabe da s\u00faa vida antes do seu matrimonio con Jean-Pierre Blanchard, o primeiro aeronauta profesional. A data do seu matrimonio non \u00e9 clara; as fontes indican 1794 ou 1797, mais a maior\u00eda din que 1804, ano da s\u00faa primeira ascensi\u00f3n. Blanchard abandonara a s\u00faa primeira esposa, Victoire Lebrun, e os seus catro fillos para viaxar por Europa perseguindo a s\u00faa carreira, e ela posteriormene faleceu na pobreza. Various describiron a \"esposa pequena, fea, nerviosa\", \"pequena con expresi\u00f3ns con forma de paxaro\" e m\u00e1is adiante como \"pequena e bonita\", Sophie sent\u00edase m\u00e1is na casa no aire que no chan, onde a s\u00faa disposici\u00f3n nerviosa implicaba que se sobresaltaba facilmente. Aterroriz\u00e1bana os ru\u00eddos fortes e viaxar en carruaxes, mais no aire non ti\u00f1a medo. Ela e o seu marido tiveron un accidente nun voo xuntos en 1807 (a s\u00faa 11.\u00aa ascensi\u00f3n, posiblemente a 61.\u00aa del), en que chocaron e el sufriu unha ferida na cabeza. O shock aparentemente deixouna muda durante un tempo.\nSophie fixo a s\u00faa primeira ascensi\u00f3n en globo con Blanchard en Marsella o 27 de decembro de 1804. A parella enfrontouse \u00e1 bancarrota como resultado do pobre sentido de negocios de Blanchard, e cr\u00edan que unha muller aeronauta era unha innovaci\u00f3n que pod\u00eda atraer suficiente atenci\u00f3n para resolver os seus problemas financeiros. Ela describiu o sentimento como unha \"sensaci\u00f3n incomparable\" (\"sensation incomparable\"). Sophie realizou unha segunda ascensi\u00f3n con Blanchard e na terceira, o 18 de agosto de 1805, voou en solitario dende o xard\u00edn do claustro dos xacobinos en Tolosa.\nNon obstante, non foi a primeira muller que viaxou en globo. O 20 de maio de 1784, a marquesa e condesa de Montalembert, a condesa de Podenas e Miss de Lagarde montaron nun globo atado en Par\u00eds. Tampouco foi a primeira muller en ascender nun globo sen atar: na \u00e9poca de Blanchard cr\u00edase que Citoyenne Henri, que fixera unha ascensi\u00f3n con Andr\u00e9-Jacques Garnerin en 1798, fora a primeira, a\u00ednda que a honra realmente pertence a Elizabeth Thible. Thible, cantante de \u00f3pera, subira para entreter a Gustavo III de Suecia en Li\u00f3n o 4 de xu\u00f1o de 1784, catorce anos antes que Citoyenne Henri. Blanchard si foi a primeira en pilotar o seu propio globo e a primeira que o tivo como profesi\u00f3n.\nEn 1809, o seu marido morreu polas feridas que tivo cando caeu no globo na Haia despois de sufrir un ataque card\u00edaco. Trala s\u00faa morte, Sophie continuou a facer ascensi\u00f3ns, especializ\u00e1ndose en voos nocturnos, \u00e1s veces permanecendo no alto toda a noite.\nCarreira en solitario.\nSophie experimentou con paraca\u00eddas que ti\u00f1a o seu marido, lanz\u00e1ndoos con cans dende o globo, e como parte dos seus espect\u00e1culos lanzaba fogos de artificio e deixaba caer canastras con pirotecnia con pequenos paraca\u00eddas. Outros aeronautas estaban a facer os seus nomes facendo saltos en paraca\u00eddas dende as cestas dos sesus globos, en particular a familia de Andr\u00e9-Jacques Garnerin, do que a s\u00faa esposa, filla e sobri\u00f1a actuaban regularmente. A s\u00faa sobri\u00f1a, \u00c9lisa Garnerin, era a principal rival de Blanchard como muller aeronauta, e era raro que un evento deste tipo non tivese unha actuaci\u00f3n dunha ou da outra. Blanchard puido facer algunha demostraci\u00f3n de paraca\u00eddas, mais o seu principal interese eran os globos.\nA parella a\u00ednda ti\u00f1a d\u00e9bedas no momento da morte de Blanchard, as\u00ed que para minimizar os gastos, Sophie foi tan frugal como puido na s\u00faa escola de globo. Empregou un globo de gas cheo de hidr\u00f3xeno (\"Charli\u00e8re\"), xa que lle permit\u00eda ascender nunha cesta pouco m\u00e1is pequena ca unha cadeira, e non ti\u00f1a os requirimentos de cantidade de material necesaria para un globo de aire quente. Un globo de hidr\u00f3xeno tam\u00e9n a liberaba de ter que manter un lume para manter o aparato no aire. Ter un globo m\u00e1is pequeno e doado de inchar era importante en que eran com\u00fans as \"revoltas dos globos\", e sab\u00edase que multitudes insatisfeitas destru\u00edan globos e atacaban os aeronautas cando os globos non lograban ir como se planeaba. Como era pequena e lixeira, pod\u00eda reducir a cantidade de gas empregada para inchar o globo. Sophie usou, ou polo menos tivo, un globo de aire quente; o coronel Francis Maceroni contou nas s\u00faas memorias que lle vendeu un en 1811 por 40 libras.\nConverteuse nunha favorita de Napole\u00f3n, e este escolleuna para substitu\u00edr a Andr\u00e9-Jacques Garnerin en 1804. Garnerin caera en desgraza por fracasar no control do globo que organizara para sinalar a coroaci\u00f3n de Napole\u00f3n en Par\u00eds; o globo finalmente chegou ata Roma e chocou contra o lago di Bracciano, convert\u00e9ndose no obxecto de moitas bromas a expensas de Napole\u00f3n. O t\u00edtulo que Napole\u00f3n deu a Blanchard non est\u00e1 claro: f\u00edxoa \"Aeronauta dos Festivais Oficiais \" (\"A\u00e9ronaute des F\u00eates Officielles\") coa responsabilidade de organizar espect\u00e1culos de globos nos principais eventos, mais \u00e9 posible que tam\u00e9n a fixese Ministra Xefa do Aire para Globos, posto no que se di que dese\u00f1ou plans para unha invasi\u00f3n a\u00e9rea de Inglaterra. Foi quen de disuadir o emperador deste plan impracticable indicando que os ventos dominantes no Canal da Manga fac\u00edan a invasi\u00f3n case imposible. \nRealizou ascensi\u00f3ns para entreter a Napole\u00f3n o 24 de xu\u00f1o de 1810 dende o Champ de Mars de Par\u00eds, e na celebraci\u00f3n montada pola Garda Imperial polo seu matrimonio con Mar\u00eda Lu\u00edsa de Austria. No nacemento do fillo de Napole\u00f3n, Blanchard voo un globo sobre Par\u00eds dende o Campo de Marte e lanzou follas anunciando o nacemento. Actuou na celebraci\u00f3n oficial do seu bautismo no Ch\u00e2teau de Saint-Cloud o 23 de xu\u00f1o de 1811, cun espect\u00e1culo de fogos artificiais lanzados dende o globo, e de novo na \"F\u00e9te de l'Emperor\" de Mil\u00e1n o 15 de agosto de 1811. Ascendeu con mal tempo sobre o Campo Marte de N\u00e1poles para acompa\u00f1ar a revista das tropas por parte do cu\u00f1ado de Napole\u00f3n, Joachim Murat, rei de N\u00e1poles, en 1811. Cando Lu\u00eds XVIII entrou en Par\u00eds o 4 de maio de 1814 tras ser restaurado no trono de Francia, Blanchard subiu no seu globo dende a Pont Neuf como parte da procesi\u00f3n do triunfo. Lu\u00eds quedou tan impresionado coa actuaci\u00f3n que a chamou \"Aeronauta Oficial da Restauraci\u00f3n\".\nCo\u00f1ecida en toda Europa, Blanchard reun\u00eda grandes multitudes nas s\u00faas ascensi\u00f3ns. En Frankfurt aparentemente foi a causa da pobre recepci\u00f3n da \u00f3pera de Carl Maria von Weber \"Silvana\" na s\u00faa estrea o 16 de setembro de 1810: a xente da cidade xuntouse para ver o seu espect\u00e1culo e s\u00f3 uns poucos viron a \u00f3pera. Deu moitas representaci\u00f3ns en Italia; en 1811 viaxou de Roma a N\u00e1poles, facendo unha pausa na metade do percorrido despois de 97\u00a0km, e posteriormente ascendeu de novo dende Roma a unha altura 3660\u00a0m, en que dixo que caeu nun sono profundo por un anaco antes de aterrar en Tagliacozzo. Ese mesmo ano, perdeu a consciencia tras ter que ascender para evitar ser atrapada nunha tormenta de sarabia preto de Vincennes. Pasou 14\u00bd horas no aire como resultado. Sophie cruzou os Alpes en globo, e cando viaxou a Tur\u00edn o 26 de abril de 1812 a temperatura caeu tan baixo que sufriu unha hemorraxia nasal e se formaron carambelos na s\u00faa cara e mans. Case morreu o 21 de setembro de 1817 cando, nun voo dende Nantes (o seu 53.\u00ba), confundiu un campo pantanoso cun punto de aterraxe seguro. O toldo do seu globo quedou atrapado nunha \u00e1rbore que provocou que a cadeira envorcase; Blanchard, enleada nas cordas, caeu na auga do pantano e afogar\u00eda se non chegase a axuda xusto despois de aterrar. Simpatizando con Marie Th\u00e9r\u00e8se de Lamourous que estaba a intentar crear un albergue para \"mulleres ca\u00eddas\" (\"La Mis\u00e9ricorde\") en Bordeos, ofreceuse a doarlle ingresos dunha das s\u00faas ascensi\u00f3ns. De Lamourous rexeitou a oferta en base a que non quer\u00eda que volvese arriscar a s\u00faa vida.\nFalecemento.\nO 6 de xullo de 1819, nos xard\u00edns Tivoli de Par\u00eds, o seu globo de hidr\u00f3xeno prendeu lume e Blanchard, enleada na rede, caeu ata a morte.\nBlanchard actuara regularmente nos xard\u00edns Tivoli Gardens, subindo d\u00faas veces \u00e1 semana cando estaba enPar\u00eds. Advert\u00edranlle repetidamente do perigo de empregar fogos artificiais nos seus espect\u00e1culos. A demostraci\u00f3n \u00eda ser unha das m\u00e1is impresionantes con moitos m\u00e1is fogos dos habituais, e parece que as advertencias a impresionaran. Alg\u00fans espectadores ped\u00edronlle que non subise, mais outros, ansiosos de ver o espect\u00e1culo, urx\u00edrona a que o fixese. Unha informaci\u00f3n suxire que finalmente se decidira e subiu na cadeira coa frase \"Allons, ce sera pour la derni\u00e8re fois\" (\"Vaiamos, esta ser\u00e1 a \u00faltima vez\").\nSobre as 10:30\u00a0p.m. (as fontes difiren da hora exacta), Blanchard comezou o ascenso, levando unha bandeira branca e cun vestido branco con plumas de avestruz. O vento sopraba forte e parec\u00eda que o globo loitaba por subir. Soltando lastre, conseguiu levantalo un pouco, mais o globo rozou unhas \u00e1rbores mentres sub\u00eda. Unha vez pasadas as copas das \u00e1rbores, Blanchard comezou a mover a s\u00faa bandeira. O globo estaba iluminado por cestas que conti\u00f1an fogos de artificio.\nPoucos momentos despois de comezar o espect\u00e1culo, e mentres a\u00ednda estaba a ascender, viuse que o globo estaba ardendo. Algunhas informaci\u00f3ns din que o globo desapareceu momentaneamente detr\u00e1s dunha nube e que cando reapareceu estaba en chamas. En calquera caso o gas do globo estaba queim\u00e1ndose. Blanchard comezou a descender rapidamente, mais o globo, en medio do vento, continuou a afastarse dos xard\u00edns mesmo estando a baixar. Alg\u00fans espectadores pensaron que os eventos eran parte do espect\u00e1culo e aplaudiron e gritaron con aprobaci\u00f3n. O globo non subira moi alto e, a\u00ednda que o gas que sa\u00eda estaba ardendo, o gas do interior mant\u00edvose suficientemente elevado durante un anaco para evitar que o aparato caese directamente ao chan. A maior\u00eda das fontes din que Blanchard aparentaba estar en calma durante o descenso, mais que se puxo a retorcer as s\u00faas mans con desesperaci\u00f3n cando o globo se achegaba ao chan. Posteriormente circularon rumores de que suxeitara a cadeira tan forte que \"varias arterias romperan polo esforzo\". \nXusto por riba dos tellados da Rue de Provence o gas do globo extingu\u00edrase e a nave golpeou o tellado dunha casa. Pensouse que sobrevivira, mais as cordas que sosti\u00f1an a cadeira ao corpo do globo queim\u00e1ranse ou ben o impacto as lanzara f\u00f3ra, o que provocou que Blanchard, atrapada na rede do globo, esvarase polo tellado e caese \u00e1 r\u00faa. John Poole, unha testemu\u00f1a, describiu os seus momentos finais:\nAlg\u00fans informes indican que ela gritou \"\"\u00c0 moi\"!\" (\"axuda\", ou literalmente, \"a min\"), cando golpeou o tellado. A\u00ednda que a multitude correu para axudala e intentar salvala, morrera instantaneamente por rotura do pescozo ou como moito dez minutos despois.\nA causa m\u00e1is probable do accidente parece ser que os fogos de artificio unidos ao seu globo se movesen de posici\u00f3n por culpa dunha \u00e1rbore mentres sub\u00eda; posiblemente o globo ti\u00f1a moita carga e non lograse subir r\u00e1pido abondo. Cando acendeu os detonadores os fogos dirix\u00edronse cara ao globo en lugar de f\u00f3ra del; un deles formar\u00eda un burato na tea, encendendo o gas. Seica un home descubriu o problema e gritou que non acendese os detonadores, mais os seus berros perd\u00e9ronse entre os v\u00edtores da multitude. Informes posteriores suxiren que deixara a v\u00e1lvula do gas aberta, facendo que as fa\u00edscas puxesen o gas en ignici\u00f3n e provocando o lume no globo, ou ben que o globo era de construci\u00f3n pobre e permitiu ao gas escapar durante o ascenso.\nLegado.\nNorwich Duff, que foi testemu\u00f1a do ascenso de Blanchard e do seu accidente indicou:\nCando o\u00edron da s\u00faa morte, os propietarios dos Xard\u00edns Tivoli anunciaron inmediatamente que a recadaci\u00f3n das entradas ser\u00eda doada para o apoio dos seus fillos, e alg\u00fans espectadores ficaron nas portas pedindo aos cidad\u00e1ns de Par\u00eds que fixesen doaz\u00f3ns. A chamada acadou 2400 francos, mais trala recollida descubriuse que non ti\u00f1a fillos sobreviventes, polo que os cartos se empregaron en cambio para erixir un memorial, cunha representaci\u00f3n do seu globo en chamas, sobre a s\u00faa tumba no cemiterio do P\u00e8re-Lachaise. A s\u00faa l\u00e1pida foi gravada co epitafio \"victime de son art et de son intr\u00e9pidit\u00e9\" (\"v\u00edtima da s\u00faa arte e intrepidez\"). O resto do di\u00f1eiro, arredor de 1000 francos, foi doado \u00e1 luterana \u00c9glise des Billettes, a que asistira Blanchard. A\u00ednda que non era rica, no momento da s\u00faa morte limpara as d\u00e9bedas que deixara o seu marido e estaba segura financeiramente. Cada unha das s\u00faas ascensi\u00f3ns cust\u00e1balle arredor de 1000 francos, sen inclu\u00edr os custos de mantemento do globo. No seu testamento deixou propiedades que val\u00edan entre 1000 e 50\u00a0000 francos \u00e1 s\u00faa filla.\nA historia da s\u00faa morte foi contada por toda Europa. Jules Verne mencionouna en \"Cinco semanas en globo\" e, en \"Igrok\", Fi\u00f3dor Dostoievski comparou a emoci\u00f3n de meterse nas apostas coa sensaci\u00f3n que debeu sentir Blanchar cando ca\u00eda. Para outros, a s\u00faa morte sup\u00f3n unha historia con sentenza, como exemplo dunha muller exced\u00e9ndose do seu rol (como para Grenville Mellen, que dixo que probaba que \"unha muller nun globo est\u00e1 f\u00f3ra do seu elemento ou demasiado alto nel\") ou como prezo da vaidade por intentar ese tipo de espect\u00e1culos. Charles Dickens comentou \"a xerra vai a mi\u00fado ao pozo, mais \u00e9 bastante seguro que ao final romper\u00e1\". Unha novela de Linda Donn inspirada na historia de Blanchard, \"The Little Balloonist\", publicouse en 2006.\nNotas.\na. Como Comte de Provence, Louis fora anteriormente patr\u00f3n do pioneiro dos globos Pil\u00e2tre de Rozier, que foi a v\u00edtima do primeiro accidente mortal nun globo o 15 de xu\u00f1o de 1785.\nb. Moitas fontes non mencionan o n\u00famero da casa mais alg\u00fans din que era o n\u00famero 15 ou o 16, e alg\u00fans din que o edificio era un hotel."}
{"id": "471100", "revid": "75439", "url": "https://gl.wikipedia.org/wiki?curid=471100", "title": "Aurangzeb", "text": "Muhi-ud-Din Muhammad, nado o 3 de novembro de 1618 e finado o 3 de marzo de 1707, co\u00f1ecido polo alcume de Aurangzeb (en persa, \"ornamento do trono\") ou polo seu t\u00edtulo real Alamgir (en persa, \"Conquistador do Mundo\"), foi o sexto emperador mogol, que gobernou por completo o subcontinente indio durante un per\u00edodo de 49 anos. Considerado o \u00faltimo gobernante efectivo do Imperio Mogol, Aurangzeb recompilou o Fatawa-e-Alamgiri, e est\u00e1 acreditado como un dos poucos l\u00edderes que estableceron totalmente a Xaria e a econom\u00eda isl\u00e1mica en Asia Meridional.\nComo l\u00edder militar, Aurangzeb foi un destacado expansionista; durante o seu reinado, o Imperio Mogol acadou a s\u00faa m\u00e1xima extensi\u00f3n, dominando case todo o subcontinente indio. Durante a s\u00faa vida, as vitorias no sur aumentaron o imperio a catro mill\u00f3ns de quil\u00f3metros cadrados, e gobernou unha poboaci\u00f3n estimada de m\u00e1is de 158 mill\u00f3ns de persoas, cuns ingresos anuais de 450 mill\u00f3ns de d\u00f3lares (m\u00e1is de dez veces os do seu contempor\u00e1neo Lu\u00eds XIV de Francia), ou 38\u00a0624\u00a0680 libras (2\u00a0879\u00a0469\u00a0894 rupias) en 1690. Baixo o seu reinado, a India superou a China Qing como a maior econom\u00eda e potencia fabricante mundial, cun valor de m\u00e1is de noventa mil mill\u00f3ns de d\u00f3lares, case un cuarto do produto interior mundial e m\u00e1is que toda Europa Occidental.\nAurangzeb destacou pola s\u00faa piedade relixiosa, recompilou o Cor\u00e1n por completo, estudou os hadiths e observou os rituais do islam. Ao contrario dos seus predecesores, inclu\u00eddo o seu pai Shah Jahan, Aurangzeb considerou que o tesouro real deb\u00eda conservarse para os cidad\u00e1ns do imperio. Non gozou dunha vida de luxo e os seus gastos persoais e a construci\u00f3n de pequenas mesquitas cubriunas coas s\u00faas propias ganancias, que inclu\u00edan a costura de capas e o comercio das s\u00faas copias escritas do Cor\u00e1n. Tam\u00e9n patrocinou traballos de caligraf\u00eda isl\u00e1mica e \u00e1rabe.\nAurangzeb foi obxecto de cr\u00edticas e controversias. Os cr\u00edticos argumentan que as s\u00faas pol\u00edticas abandonaron o legado de pluralismo e tolerancia relixiosa dos seus predecesores, citando a introduci\u00f3n do imposto \"jizya\", a destruci\u00f3n de templos hind\u00fas, a execuci\u00f3n do seu irm\u00e1n m\u00e1is vello Dara Shukoh, rei Sambhaji de Maratha e o noveno gur\u00fa sikh Tegh Bahadur, e a prohibici\u00f3n e supervisi\u00f3n do comportamento e as actividades que estaban prohibidas no islam como as apostas, a bebida, a m\u00fasica e o sexo prematrimonial. P\u00e9nsase \u00e1s veces que a ca\u00edda do imperio mogol comezou preto da fin do seu reinado, debido \u00e1 s\u00faa intolerancia pol\u00edtica e relixiosa. Varios historiadores cuestionan a historicidade das afirmaci\u00f3ns dos seus cr\u00edticos, discutindo que a s\u00faa destruci\u00f3n de templos foi esaxerada, que empregou significativamente m\u00e1is hind\u00fas na burocracia imperial que os seus predecesores e que se opuxo \u00e1 intolerancia contra os hind\u00fas e os xi\u00edtas.\nAurangzeb tam\u00e9n foi co\u00f1ecido como Amir al-Mu'minin (l\u00edder dos fieis) e foi comparado con outros notables gobernantes musulm\u00e1ns como o califa Umar e Saladin.\nFoi unha figura prominente, admirada e controvertida nas culturas musulm\u00e1, bengal\u00ed, paquistan\u00ed e india.\nTraxectoria.\nPrimeiros anos.\nAurangzeb era o terceiro fillo do emperador Sha Jahan (construtor do Taj Mahal). O seu irm\u00e1n m\u00e1is vello, Dara Shikoh, era o herdeiro, mentres que Aurangzeb ocupaba o terceiro posto na li\u00f1a sucesoria. O seu pai nomeouno gobernador de Dec\u00e1n, cargo que retivo entre 1636 e 1644; posteriormente foi gobernador de Gujarat (1645) e Afganist\u00e1n en 1647 co encargo de recuperar a cidade de Kandahar, encargo que non conseguiu cumprir. Tras este fracaso, recuperou o seu cargo de gobernador de Dec\u00e1n e instalouse na cidade de Khidki. Os seus irm\u00e1ns m\u00e1is vellos, Shuja e Murad, eran nesa \u00e9poca gobernadores de Bengala e Gujarat.\nEn 1657, o emperador Sha Jahan caeu enfermo; Aurangzeb atacou o seu irm\u00e1n m\u00e1is vello e sucesor, mentres que os seus outros irm\u00e1ns declararon a s\u00faa independencia e se proclamaron emperadores das s\u00faas respectivas provincias. A loita continuou con enfrontamentos internos. Aurangzeb encerrou o seu pai no forte de Agra, encerro que durou nove anos, ata a morte do antigo emperador (en 1666). Aurangzeb ordenou tam\u00e9n a execuci\u00f3n dos seus irm\u00e1ns, Murad e Dara Shikoh. Tan s\u00f3 Shuja conseguiu fuxir ata a selva de Birmania onde desapareceu o seu rastro hist\u00f3rico.\nFinalmente o 31 de xullo de 1658, Aurangzeb instalouse sobre o trono do pav\u00f3n, s\u00edmbolo do poder mogol.\nReinado e expansi\u00f3n do imperio.\nDende os inicios do seu reinado ata a s\u00faa morte. Aurangzeb estivo involucrado en constantes conflitos b\u00e9licos. Organizou un potente ex\u00e9rcito e iniciou un programa militar para conseguir expandir os l\u00edmites do seu imperio. Ao noroeste, as s\u00faas fronteiras chegaron ata o Panyab e Afganist\u00e1n. Tam\u00e9n marchou cara so sur, conquistando Bijapur e Golconda, antigos inimigos.\nMais a combinaci\u00f3n de expansi\u00f3n militar e intolerancia pol\u00edtica tiveron consecuencias. Triunfou no seu desexo de ampliar o control mogol, a\u00ednda que esta expansi\u00f3n tivo un enorme custo en termos econ\u00f3micos e de vidas humanas. Ao mesmo tempo que expand\u00eda o seu imperio o sistema de goberno \u00eda debilit\u00e1ndose.\nOs sikhs de Panyab creceron en forza e n\u00famero e rebel\u00e1ronse contra as tropas de Aurangzeb. Coa ca\u00edda dos reinos musulm\u00e1ns de Golconda e Bijapur, os hind\u00fas un\u00edronse para unificarse coa confederaci\u00f3n maratha. Durante os \u00faltimos vinte anos da s\u00faa vida, Aurangzeb estivo en constantes batallas no Dec\u00e1n, cun custo enorme.\nDecadencia.\nA diferenza dos seus predecesores, Aurangzeb non foi un gran construtor. Deixou un modesto mausoleo para a s\u00faa primeira esposa en Aurangabad, unha pequena copia do Taj Mahal. En comparaci\u00f3n coa obra do seu pai, o mausoleo constru\u00eddo por Aurangzeb, est\u00e1 constru\u00eddo con materiais modestos e ten unha decoraci\u00f3n moi pouco coidada, s\u00edntoma da decadencia que a arte mogol sufriu durante o seu reinado.\nAurangzeb \u00e9 o \u00fanico dos grandes mogois que non est\u00e1 enterrado nun mausoleo. De acordo coas s\u00faas crenzas e a s\u00faa vida austera, est\u00e1 enterrado nunha tumba a ceo aberto preto de Aurangabad. \u00c1 s\u00faa morte foi sucedido polo seu fillo Bahadur Shah. Mais Aurangzeb minara a unidade que os seus antecesores constru\u00edran na India, iniciou a decadencia da s\u00faa dinast\u00eda e preparou o terreo para a posterior colonizaci\u00f3n brit\u00e1nica.\nA riqueza e o poder mogois e polo tanto o padroado art\u00edstico chegaran ao cumio durante os reinados de Akbar (1556-1605), Jahangir (1605-1627), Shah Jahan (1628-1657) e Awrangzib (1658-1707). Logo, en 1739, o rei persa Nadir Shah saqueou Delhi, levando a Persia todas as riquezas dos mogois: as s\u00faas bibliotecas, tesouros e mesmo o fabuloso Trono do Pav\u00f3n. Dese golpe psicol\u00f3xico os mogois nunca se recuperaron."}
{"id": "471101", "revid": "27155", "url": "https://gl.wikipedia.org/wiki?curid=471101", "title": "Calandra", "text": ""}
{"id": "471102", "revid": "27155", "url": "https://gl.wikipedia.org/wiki?curid=471102", "title": "Andori\u00f1\u00f3n mongol", "text": "O andori\u00f1\u00f3n mongol (Hirundapus caudacutus) \u00e9 un cirrio de gran tama\u00f1o do x\u00e9nero \"Hirundapus\".\nDescrici\u00f3n.\n\u00c9 un cirrio grande cun corpo robusto con forma de barril. Mide uns 20\u00a0cm e pesa entre 110 e 120\u00a0g. \u00c9 de cor marr\u00f3n cincenta excepto na gorxa, que \u00e9 branca, e unha mancha branca que se estende desde a base da cola aos flancos. Ten unha cola que termina nunha prolongaci\u00f3n fina como unha espi\u00f1a; a cola non est\u00e1 forcada como \u00e9 o t\u00edpico nas especies do x\u00e9nero \"Apus\".\nHistoria natural.\nConstr\u00fae os seus ni\u00f1os en gretas entre as rochas en cant\u00eds ou en \u00e1rbores ocos. Non lle gusta estar en terra e pasa a maior parte do tempo no aire. Te\u00f1en patas moi curtas, que usan esencialmente para agarrarse a superficies xeralmente inclinadas e verticais. Alim\u00e9ntase de insectos voadores como escaravellos, moscas, abellas e avela\u00ed\u00f1as.\n\u00c9 unha ave migratoria que se reproduce en Asia central e sur de Siberia, e pasa o inverno no sur no subcontinente indio, sueste asi\u00e1tico e Australia. \u00c9 unha rara ave errante en Europa occidental e foi rexistrada en Noruega, Suecia e Gran Breta\u00f1a, e tam\u00e9n hai rexistros dela en Galicia como ave accidental rara.\nAtrib\u00faenselle velocidades en voo horizontal de ata 170\u00a0km/h, pero non est\u00e1n ben verificadas porque os m\u00e9todos usados para medir a s\u00faa velocidade non foron publicados.\nEtimolox\u00eda e nome.\nFoi descrito polo ornit\u00f3logo ingl\u00e9s John Latham en 1801 co nome binomial \"Hirundo caudacuta\". O seu x\u00e9nero actual \"Hirundapus\" formouse a partir dos nomes do x\u00e9nero das anduri\u00f1as, \"Hirundo\", e do x\u00e9nero dos cirrios, \"Apus\". O nome espec\u00edfico \"caudacutus\" significa en lat\u00edn 'cola aguda ou en punta', do lat\u00edn \"cauda\" e \"acutus\"."}
{"id": "471105", "revid": "27155", "url": "https://gl.wikipedia.org/wiki?curid=471105", "title": "Hirundapus caudacutus", "text": ""}
{"id": "471110", "revid": "56817", "url": "https://gl.wikipedia.org/wiki?curid=471110", "title": "Anouschka", "text": "\u00abAnouschka\u00bb \u00e9 unha canci\u00f3n composta por Hans Blum e interpretada en alem\u00e1n por Inge Br\u00fcck. Lanzouse como sinxelo en abril de 1967 mediante Ariola Records. Foi elixida para representar a Alema\u00f1a no Festival de Eurovisi\u00f3n de 1967 tras ser seleccionada internamente pola emisora alem\u00e1 Hessischer Rundfunk.\nFestival de Eurovisi\u00f3n 1967.\nSelecci\u00f3n interna.\n\u00abAnouschka\u00bb foi seleccionada para representar a Alema\u00f1a no Festival de Eurovisi\u00f3n 1967 de entre 121 canci\u00f3ns polo director de programas de televisi\u00f3n de Hessischer Rundfunk Hans-Otto Gr\u00fcnefeldt xunto a catro expertos e tres xornalistas.\nNo festival.\nA canci\u00f3n participou no festival celebrado no Palacio Imperial de Hofburg en Viena o 8 de abril de 1967, sendo interpretada pola cantante alem\u00e1 Inge Br\u00fcck. A orquestra foi dirixida por Hans Blum, compositor da canci\u00f3n.\nFoi interpretada 9.\u00aa, seguindo a Finlandia con Fredi interpretando \u00abVarjoon \u2014 suojaan\u00bb e precedendo a B\u00e9lxica con Louis Neefs interpretando \u00abIk heb zorgen\u00bb. Ao final das votaci\u00f3ns, a canci\u00f3n recibiu 7 puntos, obtendo o oitavo posto de 17 xunto a Suecia e Iugoslavia.\nLetra.\nA canci\u00f3n \u00e9 unha balada. Nesta, a int\u00e9rprete dille \u00e1 s\u00faa amiga \u00abAnouschka\u00bb que \u00abel\u00bb (presuntamente o seu amante) volver\u00e1 con ela pronto."}
{"id": "471111", "revid": "89787", "url": "https://gl.wikipedia.org/wiki?curid=471111", "title": "Swakopmund", "text": "Swakopmund (do alem\u00e1n, de \"desembocadura do r\u00edo Swakop\") \u00e9 uha cidade costeira e municipio de Namibia, situada a 352\u00a0km ao oeste da capital do pa\u00eds, Windhoek, coa que se comunica pola estrada B2 e co ferrocarril \"Trans-Namib\", de Windhoek a Walvis Bay. Ademais conta co aeroporto de Swakopmund.\n\u00c9 a capital da rexi\u00f3n de Khomas.\nEtimolox\u00eda.\nOs herero chamaban ao lugar \"Otjozondjii\". O nome da cidade deriva da palabra nama \"Tsoakhaub\" (\"apertura de excrementos\") que describe as inundaci\u00f3ns do r\u00edo Swakop, que depositaba na desembocadura no oc\u00e9ano Atl\u00e1nticoos elementos que levaba no seu caudal, inclu\u00eddos animais mortos. Por\u00e9n, o profesor Peter Raper, profesor honorario de ling\u00fc\u00edstica na Universidade do Estado Libre sinalou que o nome de Swakopmund est\u00e1 baseado na lingua san, concretamente en \"xwaka\" (rinoceronte) e \"ob\" (r\u00edo).\nOs colonos alem\u00e1ns mud\u00e1rono por \"Swachaub\" e, cando en 1896 se proclamou oficialmente o distrito, introduciuse a versi\u00f3n \"Swakopmund\" (en alem\u00e1n, \"Boca do Swakop\").\nXeograf\u00eda.\nA cidade est\u00e1 situada \u00e1 beira do oc\u00e9ano Atl\u00e1ntico, no deserto do Namib. e \u00e9 o cuarto centro de poboaci\u00f3n m\u00e1is grande de Namibia.\nO concello est\u00e9ndese sobre 196\u00a0km\u00b2 e, en 2010, contaba con 44 725 habitantes, polo que nese ano a s\u00faa densidade de poboaci\u00f3n era de 227,8 hab./km\u00b2.\nClima.\nRodeada polo deserto do Namib por tres lados e polas fr\u00edas augas atl\u00e1nticas polo oeste, Swakopmund ten un clima des\u00e9rtico (\"BWk\", segundo a clasificaci\u00f3n de K\u00f6ppen) pero con condici\u00f3ns suaves durante todo o ano. A temperatura media anual oscila entre os 15\u00a0\u00b0C e os 25\u00a0\u00b0C. As precipitaci\u00f3ns son inferiores a os 20 mm ao ano. A corrente fr\u00eda de Benguela subministra humidade para a zona en forma de n\u00e9boas que poden chegar at\u00e9 os 140\u00a0km no interior do deserto. As n\u00e9boas orixinadas no mar pola colisi\u00f3n do corrente fr\u00eda de Benguela Corrente co aire c\u00e1lido da c\u00e9lula de Hadley crean un cinto de n\u00e9boa que frecuentemente envolve partes do deserto do Namib. As rexi\u00f3ns costeiras poden experimentar m\u00e1is de 180 d\u00edas de n\u00e9boa mesta ao ano.\nA\u00ednda que esta circunstancia demostrou ser un gran perigo para os barcos (m\u00e1is de mil naufraxios rexistr\u00e1ronse na costa dos Esqueletos), \u00e9 unha fonte vital de humidade para a vida no deserto. A fauna e a flora da zona adapt\u00e1ronse a este fen\u00f3meno e agora conf\u00edan na n\u00e9boa como fonte de humidade.\nHistoria.\n \nO capit\u00e1n Curt von Fran\u00e7ois fundou Swakopmund o 8 de agosto de 1892, como o porto principal da colonia imperial alem\u00e1 (o porto de augas profundas de Walvis Bay pertenc\u00eda aos brit\u00e1nicos), cando a tripulaci\u00f3n da canoneira \"Hy\u00e4ne\" erixiu d\u00faas balizas na beiraa. Elixiuse Swakopmund pola s\u00faa dispo\u00f1ibilidade de auga doce e porque outros sitios m\u00e1is ao norte, como o cabo Cross, consider\u00e1ronse inadecuados. Por\u00e9n, o lugar non ofrec\u00eda ningunha protecci\u00f3n natural aos barcos que se encontraban fronte \u00e1 costa, unha caracter\u00edstica xeogr\u00e1fica que a mi\u00fado non se encontra ao longo da costa de Namibia.\nCando os primeiros 120 soldados \"Schutztruppe\" (\"forza de protecci\u00f3n\") e 40 colonos foron desembarcados en Swakopmund, tiveron que escavar covas na area para refuxiarse. A descarga de materiais foi realizada por membros da tribo dos kru de Liberia, que usaron botes especiais. Os buques da \"Woermann-Linie\", o operador da ruta de env\u00edo a Alema\u00f1a, emppregou 600 kru nese momento.\nSwakopmund converteuse rapidamente no principal porto de importaci\u00f3ns e exportaci\u00f3ns para todo o territorio, e foi unha das seis cidades que recibiu o status municipal en 1909. Moitas oficinas gobernamentais da \u00c1frica do Suroeste alem\u00e1 ti\u00f1an oficinas en Swakopmund. Durante as Guerras Herero, instalouse na cidade un campo de concentraci\u00f3n para os herero. Os reclusos foron obrigados a realizar traballos como escravos; morreron al\u00ed aproximadamente 2 000 hereros.\nDecontado o porto creado polo molle (dique) f\u00edxose insuficiente, e en 1905 comezouse a traballar nun embarcadoiro de madeira, pero ao longo isto foi inadecuado. En 1914 iniciouse a construci\u00f3n dun molle de aceiro, cuxos restos a\u00ednda se poden ver hoxe en d\u00eda. Despois da primeira guerra mundial converteuse nunha pasarela peonil. Esta foi declarada estruturalmente defectuosa e estivo pechada ao p\u00fablico durante sete anos, e en 2006 complet\u00e1ronse as renovaci\u00f3ns da parte apoiada por piares de formig\u00f3n, cun restaurante de mariscos e unha barra de \"sushi\" que se incorporar\u00e1n pronto \u00e1 parte final da zona de aceiro do embarcadoiro. Tam\u00e9n se engadiu unha nova pasarela de madeira \u00e1 estrutura de aceiro existente, e a parte de aceiro do embarcadoiro volveuse a abrir ao p\u00fablico a finais de 2010.\nMoitas empresas comerciais e navieiras estableceron sucursais en Swakopmund durante a \u00e9poca colonial. Varios dos edificios destas empresas a\u00ednda existen hoxe. Por\u00e9n, despois de que a Uni\u00f3n Surafricana se fixera cargo da \u00c1frica Suroccidental alem\u00e1 en 1915, todas as actividades portuarias foron transferidas de Swakopmund a Walvis Bay. Motos servizos do goberno central cesaron. As empresas pecharon, o n\u00famero de habitantes diminu\u00edu e a cidade volveuse menos pr\u00f3spera. Por\u00e9n, reco\u00f1eceuse o potencial natural de Swakopmund como centro tur\u00edstico, potencial que se desenvolveu posteriormente. Hoxe en d\u00eda, os servizos relacionados co turismo forman unha parte importante da econom\u00eda da cidade.\nDespois da independencia de Namibia de Sur\u00e1frica, en 1990, moitos nomes de r\u00faas foron cambiados polo seu nome orixinal alem\u00e1n ou, nalg\u00fans casos, por nomes africanos, para honrar aos namibios, principalmente os de raza negra. Por exemplo, en 2001, o presidente de Namibia, Sam Nujoma, renomeou a r\u00faa principal, \"Kaiser-Wilhelm-Stra\u00dfe\", como \"Avenida Sam Nujoma\" en honra a si mesmo.\nNa cidade faleceu, o 12 de agosto de 2010, o escritor, cineasta e antrop\u00f3logo angolano de orixe portuguesa Ruy Duarte de Carvalho.\nPol\u00edtica.\nSwakopmund est\u00e1 rexido por un Consello Municipal que ten dez escanos.\nO partido SWAPO, gobernante en Namibia, ga\u00f1ou nas elecci\u00f3ns locais e rexionais de 2010 con 4 496 votos, seguido da local Asociaci\u00f3n de residentes de Swakopmund (SRA, 1 005 votos), a Fronte Democr\u00e1tica Unida (UDF, 916 votos), a Uni\u00f3n pola Democracia e o Progreso (PDR, 666 votos) e a Organizaci\u00f3n Democr\u00e1tica de Unidade Nacional (NUDO, 280 votos). Nas elecci\u00f3ns locais e rexionais de 2015 volveu ga\u00f1ar a SWAPO, que obtivo seis escanos (5 534 votos). A UDF obtivo un escano (1 168 votos), o SRA (790 votos), a Alianza Democr\u00e1tica Turnhalle (DTA, 497 votos), e a NUDO (296 votos)\nEconom\u00eda e infraestruturas.\nMinar\u00eda.\nO descubrimento de uranio en R\u00f6ssing, a 70\u00a0km da cidade, levou ao desenvolvemento da maior mina de uranio a ceo aberto do mundo. Isto tivo un enorme impacto en todas as facetas da vida en Swakopmund, o que necesitou a expansi\u00f3n das infraestruturas da cidade para convertela nunha das m\u00e1is modernas de Namibia.\nTurismo.\nA cidade ten caf\u00e9s, discotecas, bares e hoteis. Hai paseos en globo, paracaidismo, ciclismo en quad e pequenos cruceiros mari\u00f1os. O club de paracaidismo de Swakopmund opera no aeroporto de Swakopmund desde a s\u00faa fundaci\u00f3n en 1972.\nEn agosto de 2008 comezou a rodaxe en Swakopmund dunha serie de televisi\u00f3n da AMC \"The Prisoner\", protagonizada por Jim Caviezel e Sir Ian McKellen. Swakopmund foi usado como lugar de filmaci\u00f3n para \"The Village\".\nTecnolox\u00eda.\nEn outubro de 2000 asinouse un acordo entre os gobernos de Namibia e a Rep\u00fablica Popular Chinesa para constru\u00edr unha estaci\u00f3n de seguimento de sat\u00e9lites en Swakopmund. A construci\u00f3n rematouse en xullo de 2001 nun lugar ao norte de Swakopmund ao leste da estrada Henties Bay-Swakopmund e fronte \u00e1 \"Swakopmund Salt Works\". O sitio foi elixido porque estaba na li\u00f1a orbital dunha nave espacial tripulada durante a s\u00faa fase de reingreso. Custou 12 mill\u00f3ns de N$. O complexo cobre unha \u00e1rea de 150 m por 85 m, e est\u00e1 equipado con d\u00faas antena parab\u00f3licas, unha de 5 m e a outra de 9 m.\nSa\u00fade p\u00fablica.\nO principal centro sanitario da cidade \u00e9 o Cottage Medi-Clinic, un hospital con 70 camas.\nEducaci\u00f3n.\nA escola alem\u00e1 Regierungsschule Swakopmund estivoa anteriormente situada na cidade.\nHai 3 escolas secubdarias, Secondary School Swakopmund, Namib High School e Coastal High School. As West Side High School, West Side High School e Atlantic High School incl\u00faen ambos os graos de primaria e secundaria. Entre as escolas primarias est\u00e1n Hanganeni Primary, Tamariskia Primary, Festus \u01c3Gonteb, Swakopmund Primary, Namib Primary e Vrede Rede Schools.\nNa cultura popular.\nNa cidade de Swakopmund localizouse a rodaxe de \"\"."}
{"id": "471113", "revid": "1093", "url": "https://gl.wikipedia.org/wiki?curid=471113", "title": "Microcarbo", "text": "Microcarbo \u00e9 un x\u00e9nero de aves da orde dos suliformes e familia dos falacrocor\u00e1cidos.\nNa actualidade reco\u00f1\u00e9cense no x\u00e9nero cinco especies viventes.\nTaxonom\u00eda.\nDescrici\u00f3n.\nO x\u00e9nero foi descrito en 1856 polo naturalista, pol\u00edtico e ornit\u00f3logo franc\u00e9s Charles Lucien Bonaparte.\nEtimolox\u00eda.\nBonaparte formou o nome do x\u00e9nero unindo os elementos \"micro-\", tirado do grego antigo \u03bc\u03b9\u03ba\u03c1\u03cc\u03c2 \"mikr\u00f3s\", \"pequeno\", e \"-carbo\", do nome espec\u00edfico do \"Phalacrocorax carbo\", o corvo mari\u00f1o grande, xa que todos os seus membros son corvos mari\u00f1os de pequeno tama\u00f1o.\nEspecies.\nNa actualidae reco\u00f1\u00e9cense no x\u00e9nero as seguintes cinco especies, coas subespecies que se indican:\nTam\u00e9n formaba parte deste x\u00e9nero unha especie extinta:\nNota taxon\u00f3mica.\nAntigamente estas especies inclu\u00edanse no x\u00e9nero \"Phalacrocorax\", pero separ\u00e1nse del como resultado de an\u00e1lises de ADN."}
{"id": "471115", "revid": "23204", "url": "https://gl.wikipedia.org/wiki?curid=471115", "title": "Deserto do Namib", "text": "O deserto do Namib, chamado \u00e1s veces deserto de Namibia, \u00e9 un importante deserto de \u00c1frica que se estende ao longo da costa de Namibia, entre o r\u00edo Cunene, entre Namibia e Angola, ao norte, e o r\u00edo Orange, que marca a fronteira coa Rep\u00fablica Surafricana, ao sur.\nXeograf\u00eda.\nDimensi\u00f3ns.\nO deserto do Namib ten unha lonxitude duns 2 000\u00a0km, unha largura que var\u00eda entre os 80 e os 200\u00a0km, e unha superficie aproximada duns 81 000\u00a0km\u00b2.\nEtimolox\u00eda.\nO seu nome, \"Namib\", significa en lingua nama \"enorme\".\nA ecorrexi\u00f3n.\nAlg\u00fans xe\u00f3grafos consideran que o bi\u00f3topo ou a ecorrexi\u00f3n propiamente dita (tal como est\u00e1 definida polo Fondo Mundial para a Natureza (WWF) est\u00e9ndese entre o r\u00edo Uniab, 200\u00a0km ao norte do cabo Cross, e a cidade de L\u00fcderitz no sur. \nA ecorrexi\u00f3n, extremadamente \u00e1rida, comprende dunas de area, chairas de grava e monta\u00f1as esgrevias. Completamente desprovisto de auga superficial, a\u00ednda que est\u00e1 atravesado por varios leitos secos. Estes leitos est\u00e1n poboados de vexetaci\u00f3n e albergan alg\u00fans ungulados, como as cebras de monta\u00f1a de Hartmann (\"Equus zebra hartmannae\").\nO sur do deserto \u00e9 extremadamente seco e incluso carece de leitos secos; o \u00f3rix do Cabo (\"Oryx gacella\") \u2014localmente denominado \"gemsbok\"\u2014 \u00e9 o \u00fanico mam\u00edfero grande que pode vivir neste ambiente hostil. As n\u00e9boas mestas son frecuentes ao longo da costa, e son o \"sangue vital\" do deserto, subministrando suficiente humidade para que sobrevivan unha gran cantidade de especies animais interesantes e altamente adaptadas \u00e1 estas extremadas condici\u00f3ns ambientais.\nA parte do Namib que se estende ao norte do r\u00edo Uniab denom\u00ednase deserto de Kaoko, e ad\u00e9ntrase en Angola.Ten un r\u00edo sempre con auga, o Cunene, onde chove m\u00e1is (at\u00e9 100\u00a0mm en tormentas espor\u00e1dicas de outubro a marzo) e a fauna e a flora son m\u00e1is abundantes.\nA parte do Namib que se estende ao sur de L\u00fcderitz denom\u00ednase Karoo (Karoo suculento e Karoo nama) e ad\u00e9ntrase notabelmente en Sur\u00e1frica. Ten outro r\u00edo sempre con auga, o Orange, que noutro tempo estaba poboado de hipop\u00f3tamos, e caracter\u00edzase por ser a rexi\u00f3n do mundo m\u00e1is abundante en especies de plantas suculentas (m\u00e1is de 10 000).\nO deserto do Nabib consid\u00e9rade que \u00e9 o deserto m\u00e1is antigo do mundo, e tense constancia de que xa exist\u00eda durante a Era Terciaria, hai uns 65-55 mill\u00f3ns de anos, \u00e9poca na que se extinguiron os dinosauros.\nPatrimonio da Humanidade.\nA Unesco declarou o Namib como Patrimonio da Humanidade en 2013."}
{"id": "471116", "revid": "25871", "url": "https://gl.wikipedia.org/wiki?curid=471116", "title": "Corrente de Benguela", "text": "A corrente de Benguela \u00e9 unha corrente fr\u00eda que fl\u00fae cara ao norte e forma a parte oriental do xiro do oc\u00e9ano Atl\u00e1ntico sur, e que se dirixe ao norte paralela \u00e1 costa oeste de \u00c1frica (Sur\u00e1frica, Namibia, Angola). Toma o seu nome da cidade angolana de Benguela.\nConforme se vai acercando ao ecuador vai quecendo e derivando cara ao oeste pola forza de Coriolis e pola propia conformaci\u00f3n da costa africana orixinando a corrente ecuatorial do Sur (corrente c\u00e1lida) que se dirixe cara \u00e1s costas do Brasil.\nCaracter\u00edsticas.\nA corrente de Benguela ten a s\u00faa su orixe no ascenso de augas moi fr\u00edas do fondo abisal do Atl\u00e1ntico sur debido ao movemento de rotaci\u00f3n terrestre de oeste a leste. Orixina un clima des\u00e9rtico nas costas de Sur\u00e1frica e Namibia (deserto do Namib) porque as augas fr\u00edas evap\u00f3ranse con moita maior dificultade en comparaci\u00f3n coas correntes c\u00e1lidas que provocan pluviosidade dada a s\u00faa forte evaporaci\u00f3n. Este afloramento costeiro de augas fr\u00edas deixa unha zona libre de nubes canda a costa, o que explica o clima des\u00e9rtico da zona costeira (desertos de Kalahari e do Namib), como pode verse na seguinte ligaz\u00f3n da NASA.\nPor\u00e9n, estas augas fr\u00edas orixinadas nos fondos abisais son moi ricas en nutrientes que alimentan unha enorme poboaci\u00f3n de fitoplancton, primeiro elo da cadea tr\u00f3fica oce\u00e1nica, co que a pesca na zona \u00e9 moi abundante."}
{"id": "471117", "revid": "56817", "url": "https://gl.wikipedia.org/wiki?curid=471117", "title": "Khomas", "text": "Khomas \u00e9 unha das catorce rexi\u00f3ns de Namibia.\nA s\u00faa capital \u00e9 Windhoek, que tam\u00e9n \u00e9 a capital do pa\u00eds. A rexi\u00f3n de Khomas est\u00e1 situada no centro de xeogr\u00e1fico de Namibia, polo que non ten costa mar\u00edtima nin fronteira con ning\u00fan outro pa\u00eds. Os brancos e os mestizos representan o 46,7 % da poboaci\u00f3n de Khomas.\nO alem\u00e1n \u00e9 falado ou comprendido polo 25 % da poboaci\u00f3n da rexi\u00f3n."}
{"id": "471118", "revid": "72012", "url": "https://gl.wikipedia.org/wiki?curid=471118", "title": "Rexi\u00f3n de Khomas", "text": ""}
{"id": "471119", "revid": "89787", "url": "https://gl.wikipedia.org/wiki?curid=471119", "title": "Andori\u00f1a das barreiras", "text": "A andori\u00f1a das barreiras (Riparia riparia) \u00e9 unha ave paseriforme migratoria da familia das andori\u00f1as. Ten unha ampla \u00e1rea de distribuci\u00f3n en ver\u00e1n, que abrangue practicamente toda Europa, parte do norte de Asia e Norteam\u00e9rica. Pasa o inverno no leste e sur de \u00c1frica, Suram\u00e9rica e o subcontinente indio. En Galicia \u00e9 unha ave estival escasa.\nTaxonom\u00eda.\nEsta especie foi descrita por Linnaeus no seu \"Systema naturae\" en 1758, e orixinalmente deulle o nome de \"Hirundo riparia\"; a descrici\u00f3n const\u00eda simplemente en: \"H[irundo] cinerea, gula abdomineque albis\"\u2014\"unha andori\u00f1a cincenta coa gorxa e barriga brancas\"\u2014e a localidade tipo mencionada era simplemente \"Europa\". O seu nome espec\u00edfico, \"riparia\" (e actualmente tam\u00e9n o xen\u00e9rico), significa 'das ribeiras'; que deriva do lat\u00edn \"ripa\", 'ribeira dun r\u00edo'.\nAs poboaci\u00f3ns do norte da India e sur da China, que antes se consideraban desta especie, son agora normalmente separadas nunha especie distinta, \"Riparia diluta\". Esta ten partes inferiores marr\u00f3ns agrisadas m\u00e1is claras e unha banda no peito menos n\u00edtida e inverna en Paquist\u00e1n e sur da India.\nDescrici\u00f3n.\n\u00c9 de 12\u00a0cm de longo e de cor marr\u00f3n pola parte superior, branca na inferior cunha banda estreita marr\u00f3n no peito, ten un bico negro e patas marr\u00f3ns. Os xoves te\u00f1en puntas marr\u00f3ns avermelladas nas plumas cobertoiras e marxes das secundarias.\nO seu dorso negro, gorxa branca, pequeno tama\u00f1o e voo r\u00e1pido e err\u00e1tico difer\u00e9nciana de andori\u00f1as similares, como a \"Delichon urbicum\", \"Petrochelidon pyrrhonota\" ou as outras especies de \"Riparia\". S\u00f3 a \"Riparia cincta\" da \u00c1frica subsahariana \u00e9 similar, pero a andori\u00f1a das ribeiras s\u00f3 aparece no norte desa zona en inverno.\nA andori\u00f1a das ribeiras ten unha canci\u00f3n trilante que \u00e9 continua cando est\u00e1 voando e pasa a un ton \"conversacional\" baixo cando est\u00e1 pousada. Emite unha chamada de alarma \u00e1spera cando pasa un falc\u00f3n, un corvo ou outro posible predador que pide unha acci\u00f3n combinada para espantalo.\nEcolox\u00eda.\nLinnaeus xa salientou os h\u00e1bitos reprodutores desta especie: \"Habitat in Europae collibus arenosis abruptis, foramine serpentino\"\u2014\"vive en Europa, en buratos serpenteantes en outeiros de area abruptos\". Observouse que prefiren o loes como tipo de tereo para facer o ni\u00f1o. Enc\u00f3ntranse xeralmente preto de corpos de auga, como r\u00edos, lagos ou mesmo o oc\u00e9ano, durante todo o ano.\n\u00c9 a primeira especie da s\u00faa familia que aparece nos seus terreos de reproduci\u00f3n, desde finais de marzo, xusto antes da \"Hirundo rustica\". No norte de Ohio, chegan en cantidade a mediados de abril, uns 10 d\u00edas antes do que o fac\u00edan hai 100 anos. Ao principio, voa sobre grandes corpos de auga en solitario, buscando as primeiras moscas que saen. M\u00e1is tarde acompa\u00f1an a outras especies de andori\u00f1as, pero durante un tempo, que var\u00eda segundo o tempo climatol\u00f3xico que faga, permanecen nestes grandes corpos de auga e non visita os seus lugares favoritos de nidificaci\u00f3n. A andori\u00f1a das barreiras parte cedo, de todas formas dos seus lugares preferidos de m\u00e1is ao norte. En agosto, as reuni\u00f3ns de aves nos pousadoiros nocturnos increm\u00e9ntanse enormemente, a\u00ednda que a chegada e a partida de aves de paso causa unha grande irregularidade en canto \u00e1 s\u00faa cantidade. A fins de setembro xa marcharon dos tereos de reproduci\u00f3n case todas.\nO seu alimento consiste en pequenos insectos, principalmente mosquitos e outras moscas, cuxos estadios larvarios iniciais son acu\u00e1ticos.\n\u00c9 unha ave sociable nos seus h\u00e1bitos de nidificaci\u00f3n, e poden xuntarse de ducias a moitos centos de parellas para nidificar preto nun mesmo lugar, segundo o espazo dispo\u00f1ible. Os ni\u00f1os est\u00e1n ao final de t\u00faneles escavados dunhas poucas decenas de cent\u00edmetros a m\u00e1is dun metro de lonxitude, feitos en area ou grava. O ni\u00f1o propiamente dito \u00e9 un leito de palla e plumas nunha c\u00e1mara ao final da toqueira; pero axi\u00f1a queda infestado de parasitos. Pon de catro a cinco ovos brancos a mediados ou finais de maio e \u00e9 com\u00fan que fagan unha segunda posta en todos os sitios de nidaci\u00f3n menos os de m\u00e1is ao norte.\nConservaci\u00f3n.\nNon \u00e9 un paxaro escaso e est\u00e1 clasificado como en estado \"pouco preocupante\" pola IUCN. Goza dalgunhas protecci\u00f3ns legais locais, xa que certas poboaci\u00f3ns declinaron ou est\u00e1n ameazadas pola perda de h\u00e1bitat ou a fragmentaci\u00f3n. Son considerados ameazados en California, onde hai poboaci\u00f3ns no val de Sacramento e en dous sitios costeiros, Ano Nuevo e Fort Funston."}
{"id": "471120", "revid": "5863", "url": "https://gl.wikipedia.org/wiki?curid=471120", "title": "Rabanus Maurus", "text": ""}
{"id": "471121", "revid": "5863", "url": "https://gl.wikipedia.org/wiki?curid=471121", "title": "R\u00e1bano Mauro Magnencio", "text": ""}
{"id": "471122", "revid": "5863", "url": "https://gl.wikipedia.org/wiki?curid=471122", "title": "Hr\u00e1banus Maurus", "text": ""}
{"id": "471123", "revid": "5863", "url": "https://gl.wikipedia.org/wiki?curid=471123", "title": "Rhabanus", "text": ""}
{"id": "471124", "revid": "5863", "url": "https://gl.wikipedia.org/wiki?curid=471124", "title": "Reabanus", "text": ""}
{"id": "471125", "revid": "1131", "url": "https://gl.wikipedia.org/wiki?curid=471125", "title": "Cunene", "text": "O top\u00f3nimo Cunene pode referirse a:"}
{"id": "471126", "revid": "23204", "url": "https://gl.wikipedia.org/wiki?curid=471126", "title": "Provincia de Cunene", "text": " \nCunene \u00e9 unha das 18 provincias en que se divide administrativamente Angola, localizada na rexi\u00f3n sur do pa\u00eds.\nA s\u00faa capital \u00e9 a cidade de Ondijiva, no municipio de Cuanhama.\nXeograf\u00eda.\nLimita ao leste coa provincia de Namibe, ao norte coa provincia de Hu\u00edla, ao oeste coa provincia de Cuando Cubango e ao sur con Namibia, a trav\u00e9s do r\u00edo Cunene, que marca a fronteira entre ambos os pa\u00edses.\nA provincia comprende os municipios de Cahama, Cuanhama, Curoca, Cuvelai, Namacunde e Ombadja.\n\u00c9 nesta provincia na que o r\u00edo Cunene toma o seu nome.\nSegundo as proxecci\u00f3ns de poboaci\u00f3n de 2018, elaboradas polo Instituto Nacional de Estat\u00edstica de Angola, ten unha poboaci\u00f3n de 1 121 748 habitantes, e unha superficie de 78 342\u00a0km\u00b2.\nA provincia de Cunene \u00e9 a que ten menos homes para cada grupo de cen mulleres.\nTen un clima tropical seco. Os seus principais cultivos son o millo, a iuca e as hortalizas.\nTam\u00e9n se explotan o ferro e o cobre.\nPoboaci\u00f3n dos municipios.\nPoboaci\u00f3n estimada en xullo de 2018."}
{"id": "471127", "revid": "89787", "url": "https://gl.wikipedia.org/wiki?curid=471127", "title": "Anoeschka von Meck", "text": "Anoeschka von Meck, nada en Mariental en 1967, \u00e9 unha escritora namibia en lingua afrikaans.\nTraxectoria.\nDescendente de alem\u00e1ns, viviu durante un tempo en Henties Bay. En 1983 mudouse aos Estados Unidos de Am\u00e9rica para rematar os estudos secundarios na Lynchburg Christian Academy en Lynchburg (Virxinia). Despois proseguiu os estudos no Saddleback College en Mission Viejo (California), e despois en San Francisco estudou biolox\u00eda mari\u00f1a e relixi\u00f3ns comparadas. Mentres viv\u00eda nos Estados Unidos ga\u00f1ou o Golden Poet Award, concedido pola International Poetry Society.\nVon Meck regresou a \u00c1frica e estudou arqueolox\u00eda e relixi\u00f3n na Universidade de Cape Town, e Exiptolox\u00eda na Universidade Stellenbosch. Traballou como matrona nunha casa infantil e como xornalista. Foi reporteira para o \"Die Republikein\".\nEn 2994 publicou a s\u00faa primeira novela, \"Vaselinetjie\", coa que ga\u00f1ou o premio Rapport/Jan Rabie a novas voces en afrikaans, o Premio MER para literatura nova, e o Premio M-Net a textos curtos en afrikaans. Se ben a novela acadou Premio MER, a intenci\u00f3n da autora non era dirixir a obra ao p\u00fablico novo \"Vaselinetjie\" \u00e9 a historia dunha nena abandonada atipada a car\u00f3n das v\u00edas do tren na costa, e adoptada por unha parella de \"Kleurling\" (\"xente de color\"). A protagonista, Vaseline, recibe o seu nome pola s\u00faa pel brillante, debido a que os seus av\u00f3s lle botaron vaselina na pel para evitar que ficase seca por mor do Sol. \"Vaselinetjie\" foi adaptada a teatro, estreada en Cape Town en 2010. En 2017 foi adaptada ao cinema."}
{"id": "471130", "revid": "27155", "url": "https://gl.wikipedia.org/wiki?curid=471130", "title": "Riparia riparia", "text": ""}
{"id": "471131", "revid": "89787", "url": "https://gl.wikipedia.org/wiki?curid=471131", "title": "Pato branco", "text": "O pato branco (Tadorna tadorna) \u00e9 unha especie de ave anseriforme da familia Anatidae. \u00c9 un pato com\u00fan e amplamente estendido en Eurasia e o norte de \u00c1frica. En Galicia \u00e9 un invernante escaso.\nDescrici\u00f3n.\nO pato branco \u00e9 unha ave rechamante con aspecto intermedio entre pato e ganso. A s\u00faa plumaxe \u00e9 principalmente branca con zonas negras e de cor casta\u00f1a avermellada. Ten a cabeza e a parte superior do pescozo negras con irisaci\u00f3ns verdes. Presenta unha ancha banda pectoral de cor casta\u00f1a avermellada que tam\u00e9n rodea o manto. Presenta zonas de plumaxe negra na li\u00f1a do ventre, a punta da cola, d\u00faas franxas escapulares e as r\u00e9mixes (ag\u00e1s as secundarias interiores que tam\u00e9n son casta\u00f1as). Tam\u00e9n presenta unha mancha de cor canela enferruxada na zona infracaudal de beiras difusas. O bico \u00e9 vermello e as patas rosadas. Ambos os sexos son similares, pero o macho presenta unha protuberancia na base do bico a modo de escudo frontal que xunto co bico incrementa a intensidade da s\u00faa cor na \u00e9poca reprodutora. As femias te\u00f1en a franxa pectoral m\u00e1is estreita e presentan algunhas manchas faciais brancas. Os xuven\u00eds carecen da franxa pectoral e o rostro manchado de branco.\nTaxonom\u00eda e etimolox\u00eda.\nO pato branco foi descrito cientificamente por Carl von Linn\u00e9 en 1758 na d\u00e9cima edici\u00f3n da s\u00faa obra \"Systema naturae\", co nome de \"Anas tadorna\", que significa 'pato manchado', en referencia \u00e1 coloraci\u00f3n da s\u00faa plumaxe. En 1822 Heinrich Boie trasladouno como especie tipo ao x\u00e9nero \"Tadorna\" que creara. \u00c9 unha especie monot\u00edpica, \u00e9 dicir, non se reco\u00f1ecen subespecies diferenciadas.\nO nome do seu x\u00e9nero e especie, \"Tadorna\", \u00e9 unha palabra que procede do nome franc\u00e9s \"tadorne\" da ave, que \u00e1 s\u00faa vez procede do termo celta \"tadorne\" que significa 'pato manchado'.\nF\u00f3sil.\nCertos \u00f3sos f\u00f3siles de Dorkovo (Bulgaria) descritos como \"Balcanas pliocaenica\" poden en realidade pertencer a esta especie. M\u00e1is probablemente \u00e9 unha especie extinta de \"Tadorna\" (se non a un x\u00e9nero distinto) debido \u00e1 s\u00faa idade do Plioceno temper\u00e1n; a especie presente non est\u00e1 inequivocamente testemu\u00f1ada polo rexistro f\u00f3sil ata uns 2 ou 3 mill\u00f3ns de anos despois (Plioceno tard\u00edo/Plistoceno temper\u00e1n).\nDistribuci\u00f3n.\nO pato branco cr\u00eda na zona temperada de Eurasia. A maior\u00eda das poboaci\u00f3ns emigran \na zonas subtropicais en inverno, pero reside permanentemente en amplas zonas costeiras do oeste de Europa, \u00e1 parte de movementos cara a zonas m\u00e1is seguras na \u00e9poca de muda, como o mar de Frisia na costa do norte de Alema\u00f1a e os Pa\u00edses Baixos.\nNa pen\u00ednsula Ib\u00e9rica, o pato branco \u00e9 invernante, pero ani\u00f1a esporadicamente nalgunhas zonas. Ocupa zonas costeiras e tam\u00e9n lagoas e encoros do interior.\nComportamento e h\u00e1bitat.\nA maior\u00eda das parellas abandonan as s\u00faas cr\u00edas antes de que alcancen o seu completo desenvolvemento e marchan a lugares seguros e tranquilos xunto ao mar na \u00e9poca de muda. En dita \u00e9poca, os patos brancos (igual que outros patos) perden as plumas r\u00e9mixes, o que os fai moi vulnerables aos seus depredadores, porque lles impide voar ata que lles saen as novas. Os polos quedan agrupados en \"garder\u00edas\", ao coidado dunhas poucas femias.\nO pato branco habita estuarios, costas pouco profundas e ribeiras de lagos interiores salinos en terreos abertos. Alim\u00e9ntase de moluscos, pequenos crust\u00e1ceos, insectos e pequenas cantidades de materia vexetal."}
{"id": "471132", "revid": "27155", "url": "https://gl.wikipedia.org/wiki?curid=471132", "title": "Tadorna tadorna", "text": ""}
{"id": "471134", "revid": "72012", "url": "https://gl.wikipedia.org/wiki?curid=471134", "title": "Rexi\u00f3n de Kunene", "text": ""}
{"id": "471135", "revid": "56817", "url": "https://gl.wikipedia.org/wiki?curid=471135", "title": "Kunene", "text": "Kunene \u00e9 unha das catorce rexi\u00f3ns de Namibia. A s\u00faa capital \u00e9 Opuwo.\nXeograf\u00eda.\nA rexi\u00f3n abarca unha superficie de 115 260\u00a0km\u00b2 e, no ano 2011, ti\u00f1a unha poboaci\u00f3n de 86 856 habitantes, polo que nese ano a s\u00faa densidade de poboaci\u00f3n era de 0,75 hab./km\u00b2."}
{"id": "471137", "revid": "72012", "url": "https://gl.wikipedia.org/wiki?curid=471137", "title": "Banguela", "text": ""}
{"id": "471138", "revid": "98629", "url": "https://gl.wikipedia.org/wiki?curid=471138", "title": "Benguela (capoeira)", "text": "Banguela ou benguela \u00e9 o toque mais lento da capoeira rexional.\nDescrici\u00f3n.\nEste toque pode ser usado no inicio dunha roda de capoeira regional, ou durante o xogo para calmar os \u00e1nimos dos xogadores cando o xogo se quenta. O toque comanda un xogo cadenciado, onde os movementos son quebrados e fluidamente transformados noutros. O xogo real\u00edzase principalmente no chan, e exixe do capoeirista m\u00e1is intelixencia e malicia que no xogo tradicional.\nO toque de banguela foi creado polo mestre Bimba, e era moi utilizado no xogo de principiantes para incentivalos a soltar o corpo e incorporar a malicia da capoeira. Era utilizado tam\u00e9n en adestramento con navalla. Era un xogo sen canto e fortemente cadenciado ao ritmo do berimbau.\nExiste unha diverxencia en relaci\u00f3n ao nome do toque. Moitos capoeiristas chamam o toque de benguela, nunha alusi\u00f3n \u00e1 cidade angolana de Benguela, mais segundo os alumnos do mestre Bimba e outras persoas que coviviron e con el, o mestre chamaba o toque de banguela.\nOutro nome utilizado para este tipo de toque \u00e9 angola dobrada, que \u00e9 o nome m\u00e1is utilizado na capoeira angolana."}
{"id": "471139", "revid": "72012", "url": "https://gl.wikipedia.org/wiki?curid=471139", "title": "Capoeirista", "text": ""}
{"id": "471145", "revid": "98629", "url": "https://gl.wikipedia.org/wiki?curid=471145", "title": "Pato canelo", "text": "O pato canelo ou pato ferruxento (Tadorna ferruginea) \u00e9 unha ave da familia dos an\u00e1tidos. \u00c9 unha ave acu\u00e1tica facilmente distinguible de 58 a 70\u00a0cm de lonxitude cunha envergadura alar de 110 a 135\u00a0cm. Ten unha plumaxe corporal marr\u00f3n alararanxada cunha cabeza m\u00e1is clara, mentres que a cola e as plumas de voo das \u00e1s son negras, o que contrasta coas cobertoiras das \u00e1s brancas. \u00c9 unha ave migratoria, que inverna no subcontinente indio e se reproduce no sur de Europa e Asia central, a\u00ednda que hai pequenas poboaci\u00f3ns residentes no norte de \u00c1frica. En Galicia \u00e9 unha ave visitante irregular que aparece sobre todo como invernante.. Ten unha chamada alta como unha bocina.\nHabita en corpos de auga do interior como lagos, encoros e r\u00edos. Macho e femia establecen uns lazos de parella duradeiros e o ni\u00f1o pode estar situado bastante lonxe da auga, nunha greta ou burato nun cantil, \u00e1rbore ou sitio similar. Fan unha posta duns oito ovos que son incubados s\u00f3 pola femia durante catro semanas. Os xoves son coidados por ambos os proxenitores e empluman oito semanas despois da eclosi\u00f3n.\nEn Asia central e oriental as s\u00faas poboaci\u00f3ns son estables ou en aumento, pero en Europa xeralmente est\u00e1n en declive. En conxunto, ten unha ampla \u00e1rea de distribuci\u00f3n e unha poboaci\u00f3n total grande, e a Uni\u00f3n Internacional para a Conservaci\u00f3n da Natureza estimou o seu status de conservaci\u00f3n como \"pouco preocupante\".\nTaxonom\u00eda.\n\"Tadorna ferruginea\" forma parte do x\u00e9nero \"Tadorna\" da familia Anatidae. A ave oi descrita en 1764 polo zo\u00f3logo e bot\u00e1nico alem\u00e1n Peter Simon Pallas, que a denominou \"Anas ferruginea\", pero despois foi transferida ao x\u00e9nero \"Tadorna\". Por\u00e9n, algunhas autoridades sit\u00faana no x\u00e9nero \"Casarca\", xunto co pato surafricano \"Tadorna cana\", o australiano \"T. tadornoides\" e o neozeland\u00e9s \"T. variegata\". As an\u00e1lises filoxen\u00e9ticas mostran que est\u00e1 relacionado m\u00e1is estreitamente co \"Tadorna\" surafricano. En catividade, o pato canelo hibrida con outros an\u00e1tidos membros do x\u00e9nero \"Tadorna\", e con varios do x\u00e9nero \"Anas\" e co \"Alopochen aegyptiaca\". Non se reco\u00f1ece ningunha subespecie.\nO nome do x\u00e9nero \"Tadorna\" v\u00e9n do nome franc\u00e9s do animal, \"tadorne\", que parece deriva dunha ra\u00edz celta que significa 'pato manchado'. O nome da especie \"ferruginea\" en lat\u00edn significa 'ferruxento, oxidado' e ref\u00edrese \u00e1 cor da plumaxe.\nDescrici\u00f3n.\nAlcanza unha lonxitude de 58 a 70\u00a0cm e unha envergadura alar de 110 a 135\u00a0cm. O macho ten unha plumaxe marr\u00f3n alaranxada e unha cabeza e pescozo m\u00e1is claros da mesma cor, separados do corpo por un estreito colar negro. A rabadilla, plumas de voo, cobertoiras da cola e plumas da cola son negras e ten plumas de espello verdes iridiscentes na superficie interna das \u00e1s. As cobertoiras das \u00e1s superiores e inferiores son brancas, caracter\u00edstica especialmente visible en voo, pero apenas visible en terra. O bico \u00e9 negro e as patas grises escuras. A femia \u00e9 similar pero ten unha cabeza e pescozo bastante m\u00e1is claros e carece de colar negro, e en ambos os sexos a coloraci\u00f3n \u00e9 variable e difum\u00ednse a medida que as plumas son m\u00e1is vellas. Estas aves mudan a finais da estaci\u00f3n reprodutora e o macho perde o seu colar negro, pero hai unha muda parcial adicional entre decembro e abril que restaura o colar. Os xuven\u00eds son similares \u00e1s femias, pero de ton m\u00e1is escuro ou marr\u00f3n.\nA chamada \u00e9 unha serie de notas como de bocina nasais e altas, e \u00e9 posible diferenciar as emitidas polo macho e pola femia. As chamadas fanse desde terra ou en voo e os sons var\u00edan de acordo coas circunstancias nas que se emiten.\nDistribuci\u00f3n e h\u00e1bitat.\nA principal \u00e1rea de reproduci\u00f3n da ave \u00e9 o suroeste de Europa e a trav\u00e9s de Asia xntral ata o lago Baikal, Mongolia, e oeste da China, a\u00ednda que tam\u00e9n hai unhas poucas poboaci\u00f3ns residentes desta especie no noroeste de \u00c1frica e Etiop\u00eda. As poboaci\u00f3ns do leste son principalmente migratorias e invernan no subcontinente indio. Esta especie colonizou a illa de Fuerteventura nas Canarias, e o primeiro rexistro de reproduci\u00f3n al\u00ed \u00e9 de 1994, chegando a formar unha poboaci\u00f3n de case 50 parellas en 2008. O pato canelo \u00e9 un visitante invernal com\u00fan da India, onde chega en outubro e parte en abril. O seu t\u00edpico h\u00e1bitat de reproduci\u00f3n son as grandes zonas h\u00famidas e r\u00edos con chairas de barro e praias de grava, e enc\u00f3ntrase en grandes cantidades en lagos e encoros. Reprod\u00facese en lagos situados a grande altura e pantanos en Jammu e Caxemira. F\u00f3ra da estaci\u00f3n reprodutora prefire r\u00edos de terras baixas, r\u00edos moi lentos, lagoas, pradeiras inundadas, marismas e albufeiras salobres.\nA\u00ednda que se fixo bastante escaso no sueste de Europa e sur de Espa\u00f1a, \u00e9 a\u00ednda com\u00fan ao longo de gran parte do seu rango asi\u00e1tico. Parece que \u00e9 esta poboaci\u00f3na que orixina aves errantes que chegan tan ao oeste como Islandia, Gran Breta\u00f1a e Irlanda. Por\u00e9n, como a poboaci\u00f3n europea est\u00e1 declinando, \u00e9 probable que a maior\u00eda das aparici\u00f3ns de exemplares no oeste de Europa das \u00faltimas d\u00e9cadas son aves escapadas da catividade ou que se fixeron silvestres despois de escapar. A\u00ednda que esta ave se observa na natureza de cando en vez no leste de Norteam\u00e9rica, non se atoparon probas de que estes sexan aut\u00e9nticos casos de aves errantes. Os patos canelos que se volveron silvestres conseguiron reproducirse con \u00e9xito en varios pa\u00edses europeos. En Su\u00edza \u00e9 considerada unha especie invasora que ameaza e despraza aves nativas. Malia as acci\u00f3ns que se tomaron para reducir a s\u00faa cantidade, a poboaci\u00f3n de pato canelo en Su\u00edza incrementouse de 211 a 1250 individuos no per\u00edodo que vai de 2006 a 2016.\nO pato canelo frecuenta principalmente lugares abertos en corpos de auga do interior, como lagos, encoros e r\u00edos. Raramente se ve en \u00e1reas forestais, pero si en augas salobres e albufeiras salinas. A\u00ednda que \u00e9 m\u00e1is com\u00fan en terras baixas, tam\u00e9n mora en altitudes m\u00e1is elevadas e en Asia central \u00e9 unha das poucas aves acu\u00e1ticas, xunto co \"Anser indicus`\", que se encontra en lagos a 5\u00a0000\u00a0m de altura.\nComportamento.\n\u00c9 unha especie principalmente nocturna. \u00c9 omn\u00edvora e alim\u00e9ntase de herbas, brotes de plantas, gran e plantas acu\u00e1ticas as\u00ed como invertebrados acu\u00e1ticos e terrestres. En terra come na follaxe, en inverno busca comida co bico en augas pouco profundas e a maiores profundidades mete medio corpo na auga boca abaixo mentres nada, pero non se mergulla.\nEnc\u00f3ntrase normalmente en parellas ou pequenos grupos e raramente forma grandes bandadas. Por\u00e9n, os grupos que se xuntan para mudar e invernar en determinados lagos ou r\u00edos lentos poden ser moi grandes. Observ\u00e1ronse grupos de catro mil aves na presa Koshi e na Reserva de vida silvestre de Koshi Tappu no Nepal, e dunhas dez mil no lago G\u00f6l\u00fc en Turqu\u00eda.\nChegan aos seus principais lugares de reproduci\u00f3n en Asia central en marzo e abril. Hai un forte lazo de parella entre o macho e a femia e crese que se emparellan para toda a vida. Nos seus cuarteis de reproduci\u00f3n, as aves son moi agresivas coas da s\u00faa propia especie ou doutras especies. As femias en especial ach\u00e9ganse aos intrusos coa cabeza baixa e o pescozo estirado, proferindo chamadas de enfado. Se o intruso se mant\u00e9n firme, a femia volve a polo macho e corre arredor del, incit\u00e1ndoo a que ataque, cousa que el pode que faga ou non. O apareamento ten lugar na auga despois dun breve ritual de cortexo que implica estirar o pescozo, baixar a cabeza e subir a cola. O sitio de nidificaci\u00f3n est\u00e1 con frecuencia lonxe da auga situado nun burato nunha \u00e1rbore ou edificio en ru\u00ednas, unha greta nun cantil, entre dunas de area ou aproveitando un burato escavado por outro animal. O ni\u00f1o constr\u00faeo a femia usndo plumas e penuxe e algo de herba.\nFan unha posta duns oito ovos (var\u00eda de seis a doce) entre finais de abril e principios de xu\u00f1o. Os ovos te\u00f1en un brillo apagado e son de cor crema, medindo de media 68 \u00d7 47\u00a0mm. A incubaci\u00f3n dos ovos faina a femia mentres o macho vix\u00eda nas proximidades. Os ovos fan eclosi\u00f3n uns 28 d\u00edas despois e ambos os pais coidan das cr\u00edas, as cales empluman 55 d\u00edas despois. Despois de se repoduciren, os adultos mudan, perdendo a capacidade de voar durante un mes. Antes de mudar trasl\u00e1danse a un corpo de auga grande onde poidan evitar m\u00e1is doadamente a predaci\u00f3n nese per\u00edodo en que non poden escapar voando. A familia pode permanecer xunta durante un tempo; a migraci\u00f3n outonal empeza arredor de setembro e os xoves poden madurar ao segundo ano. Os exemplates do norte de \u00c1frica cr\u00edan unhas cinco semanas antes, e o seu \u00e9xito reprodutor \u00e9 maior nos ver\u00e1ns h\u00famidos.\nConservaci\u00f3n.\nOs budistas consideran que este pato \u00e9 sagrado e isto deulle certa protecci\u00f3n en Asia central e oriental, onde a poboaci\u00f3n se cre que \u00e9 estable ou mesmo aumenta. A Reserva de gr\u00faas de pescozo negro de Pembo no T\u00edbet \u00e9 unha importante \u00e1rea de invernada de patos canelos, onde goza de protecci\u00f3n. En Europa, as poboaci\u00f3ns est\u00e1n xeralmente en declive conforme as zonas h\u00famidas son drenadas e as aves cazadas. Non obstante, son menos vulnerables que algunhas outras aves acu\u00e1ticas debido \u00e1 s\u00faa adaptabilidade a novos h\u00e1bitats, como os encoros.\nO pato canelo ten unha \u00e1rea de distribuci\u00f3n moi ampla e unha poboaci\u00f3n total estimada de 170\u00a0000 a 225\u00a0000 individuos. A tendencia da poboaci\u00f3n global non est\u00e1 clara, xa que algunhas poboaci\u00f3ns locais est\u00e1n aumentando mentres que outras est\u00e1n diminu\u00edndo. Esta ave non cumpre todos os criterios necesarios para que sexa considerada ameazada, e a Uni\u00f3n Internacional para a Conservaci\u00f3n da Natureza avaliou o seu status de conservaci\u00f3n como \"pouco preocupante\". \u00c9 unha das especies \u00e1s que se lle aplica o Acordo para a Conservaci\u00f3n das Aves Acu\u00e1ticas Migratorias Africano-euroasi\u00e1tico (AEWA)."}
{"id": "471146", "revid": "27155", "url": "https://gl.wikipedia.org/wiki?curid=471146", "title": "Pato ferruxento", "text": ""}
{"id": "471147", "revid": "27155", "url": "https://gl.wikipedia.org/wiki?curid=471147", "title": "Tadorna ferruginea", "text": ""}
{"id": "471148", "revid": "89787", "url": "https://gl.wikipedia.org/wiki?curid=471148", "title": "Ueno Chizuko", "text": "Ueno Chizuko (\u4e0a\u91ce \u5343\u9db4\u5b50), nada en Kanazawa (Ishikawa) o 12 de xullo de 1948, \u00e9 unha soci\u00f3loga, profesora e feminista xaponesa.\nTraxectoria.\nUeno foi criada nun ambiente cristi\u00e1n, algo infrecuente no Xap\u00f3n, xa que s\u00f3 o 1% da poboaci\u00f3n xaponesa \u00e9 cristi\u00e1. O seu pai, \"un completo sexista\" segundo declarou nunha entrevista con \"The Japan Times\", ti\u00f1a expectativas baixas para Ueno, e grazas a iso deulle \"permiso\" para \"facer o que quixese\". Ela decidiu estudar sociolox\u00eda na Universidad de Kioto, onde participou nas protestas estudiant\u00eds de 1960 da Federaci\u00f3n Xaponesa de Asociaci\u00f3ns Estudiant\u00eds (Zengakuren).\nDe 1979 a 1989 foi profesora asociada na Universidade Heian Jogakuin, de 1989 a 1994, profesora no Departamento de Humanidades na Universidade de Kyoto Seika, de 1982 a 1984 foi bolseira nos Estados Unidos, e de 1996 a 1997 invitada no Barnard College da Universidade de Columbia En 1993 recibiu unha invitaci\u00f3n da Universidade de Toquio.\nFoi profesora invitada na Universidade de Ritsumeikan e profesora em\u00e9rita na Universidade de Toquio.\n\u00c9 directora da Rede de Acci\u00f3n das Mulleres (WAN) no Xap\u00f3n.\nA s\u00faa li\u00f1a de investigaci\u00f3n incl\u00fae a teor\u00eda feminista, a sociolox\u00eda familiar e a historia das mulleres. Contribu\u00edu en gran medida aos estudos de x\u00e9nero no Xap\u00f3n, xa que tivo unha funci\u00f3n central na creaci\u00f3n do campo de estudos de x\u00e9nero na academia xaponesa.\nUeno \u00e9 unha cr\u00edtica incisiva do revisionismo da posguerra e critica o branqueamento da historia xaponesa, os intentos de xustificaci\u00f3n do seu colonialismo, das atrocidades en tempos de guerra e do racismo antes e despois da segunda guerra mundial. En particular, loitou pola compensaci\u00f3n das mulleres coreanas que foron forzadas a prostitu\u00edrse polo Imperio Xapon\u00e9s.\nInflu\u00edu en posmodernistas como Karatani Kojin, Akira Asada e Noriko Mizutani.\nUeno Chizuko visitou tam\u00e9n El Colegio de M\u00e9xico en 1993, e o resultado da visita foi a s\u00faa participaci\u00f3n con profesoras do Centro de Estudos de Asia e \u00c1frica, como Michiko Tanaka e Yoshie Awaihara, entre outras acad\u00e9micas, e a publicaci\u00f3n dun libro titulado \"Voces de las mujeres japonesas\". A importancia desta compilaci\u00f3n, deuse a prop\u00f3sito de que se tratou o tema do feminismo no Xap\u00f3n en lingua castel\u00e1. Cristina Palomar, que comentou o seminario que se abriu nese ano, di de Ueno:\nPertence ao consello editorial de \"Journal of Women, Politics &amp; Policy\"."}
{"id": "471149", "revid": "98629", "url": "https://gl.wikipedia.org/wiki?curid=471149", "title": "The Red Sea Diving Resort", "text": "The Red Sea Diving Resort \u00e9 un filme canadense-estadounidense de 2019 dirixido, coproducido e escrito por Gideon Raff. Est\u00e1 inspirado na historia real dun grupo de axentes do Mossad e et\u00edopes que a comezos da d\u00e9cada de 1980 utilizaron un hotel falso, o Resort do Mar Vermello do Sud\u00e1n, para rescatar e evacuar os xudeus et\u00edopes dende o Sud\u00e1n at\u00e9 Israel. O equipo encuberto para levar a cabo est\u00e1 liderado por Ari Levinson (Chris Evans) e Kebede Bimro (Michael Kenneth Williams). O elenco tam\u00e9n est\u00e1 composto por Haley Bennett, Alessandro Nivola, Michiel Huisman, Chris Chalk, Greg Kinnear e Ben Kingsley. Estreouse no San Francisco Jewish Film Festival o 28 de xullo de 2019, e en todo o mundo o 31 de xullo de 2019 a trav\u00e9s de Netflix."}
{"id": "471159", "revid": "1131", "url": "https://gl.wikipedia.org/wiki?curid=471159", "title": "Xente de aqu\u00ed e de acol\u00e1", "text": "Xente de aqu\u00ed e de acol\u00e1 \u00e9 un libro de relatos de \u00c1lvaro Cunqueiro publicado por Galaxia en 1971. A 3\u00aa edici\u00f3n de Galaxia foi patrocinada pola Caixa de Aforros de Galicia en 1981. En 2011 Galaxia reeditouno na Biblioteca \u00c1lvaro Cunqueiro.\nContido.\nRelatos.\n\"E acordeime ent\u00f3n de Somoza de Leiva.\" Mercou unhas estampas sobre a \"Noite triste\" e Hern\u00e1n Cort\u00e9s. Era perito afeccionado e picapreitos. Trouxo un can moi especial, apropiado para avogados: \"\u00c9 un can que soio lle ladra \u00e1 parte contraria\". Era un can que nunca fallaba. Remata: \"Esquec\u00edaseme decir que o can cham\u00e1base Moctezuma\".\n\"Co\u00f1oc\u00edn a Pontes de Meirado hai moitos anos\". Argumentaba nas barber\u00edas que non exist\u00edan as ant\u00edpodas terrestres e tam\u00e9n falaba do grande im\u00e1n terrenal central. Tivera un grande amor na Arxentina, unha italiana, coa que quixo casar por poderes pero a moza quedou co seu irm\u00e1n, que o representaba na voda. Nunca se recuperou. Acaba o narrador falando nun ton elevado: \"tiraba un pano branco... pas\u00e1bao polos narices e polos ollos. Polos narices pra poder millor lembrarse do aroma da amante perdida, e polos ollos pra secar gordas e amargues b\u00e1goas\".\nEra un grande contador e co\u00f1ec\u00eda todas as historias meiregas. Sobre todo falaba da famosa capa de ouro. So\u00f1aba con ela e cos ananos. Un d\u00eda espertou no so\u00f1o e falou co anano, mesmo viu pola fiestra a famosa capa. Mais quedaron uns f\u00edos dela atrapados na figueira e agora trainos nun libri\u00f1o de papel de fumar. \"Eu miraba con respeto a Penedo, o \u00fanico mortal do noso tempo no que se tivese pousada a capa de ouro dos santos e mistieriosos abades antergos\".\nO se\u00f1or Ram\u00f3n dos Li\u00f1as era albeite afeccionado e tam\u00e9n curaba, curaba mandando so\u00f1ar ao doente e ped\u00edndolle que correse. Un d\u00eda atopou un sombreiro, p\u00faxoo e resultou ser un sombreiro caprichoso, s\u00f3 saudaba a quen a el lle apetec\u00eda. Ata falou, d\u00edxolle que era do secretario. Enfadouse e marchou. \"Esta historia contouma o se\u00f1or Ram\u00f3n en confianza, e con promesa mi\u00f1a de que nunca a levar\u00eda aos papeis. Far\u00e1 trinta anos do choio. Estabamos onde a presa do mu\u00ed\u00f1o, nos levadeiros sentados. De vez en cando, unha maz\u00e1 ca\u00eda \u00e1 auga.\"\nA penedo faloulle un corvo, contoulle que desconfiase do avogado dun preito que ti\u00f1a e que mirase polo xu\u00edz. Penedo foise a Lugo, tratou do asunto e ga\u00f1ou. Buscou o corvo para darlle as grazas. O corvo pediulle un sombreiro e outras cousas. Tam\u00e9n lle contou onde hab\u00eda tesouro na Bra\u00f1a. E non mentiu, Penedo atopou un obxecto que resultou ser un pedal de bicicleta cando a\u00ednda non chegaran as bicicletas. Volveuno enterrar no seu sitio.\nEste Manuel Costa consider\u00e1base medio parente seu por teren nado os dous o mesmo d\u00eda \u00e1 mesma hora; polo signo do zod\u00edaco estaban destinados a grandes logros na diplomacia. Emigrou a Buenos Aires e f\u00edxose bo coci\u00f1eiro, casou cunha italiana pero descubriu que esta se disfrazaba de home e traballaba de bombeiro. Louzao quixo sacarlle a idea e ela marchou deix\u00e1ndoo co meni\u00f1o. Volveu Manuel (Penedo) a Galicia, criou o meni\u00f1o e segu\u00eda lendo sempre todas as novas de incendios al\u00ed onde os houbese: \"si chega a estar al\u00ed a mi\u00f1a Vittoria,\" \"apag\u00e1bano voando\". Xa mozo o cativo, chegou un ba\u00fal da Arxentina, eras os vestidos, uniforme etc da muller. O fillo puxo o casco de bombeiro e xa non o quixo sacar.\n\"Cando escrib\u00edn a mi\u00f1a Escola de menci\u00f1eiros, qued\u00e1ronseme esquecidos Mel de Vincius\"... Curaba enfermos mandando que fixeran un retrato, sacaba os demos do corpo s\u00f3 con darlles nome e chamar por eles, que ao verse descubertos fux\u00edan dando patadas. Tam\u00e9n se contaba que ti\u00f1a o don da ubicuidade. Escrib\u00eda crimes para as coplas dos cegos e as\u00ed se foi labrando fama de entendido en leis e viaxaba moito atendendo ao mundo legal.\nDesde que as viu nunha festa sempre lle gustaron as randeeiras. Ao volver do servizo militar en Valladolid trouxo unha moi bonita. Co paso do tempo descubriu que sentar nela pod\u00eda ter poderes curativos e dedicouse en exclusiva a atender o choio da randeeira. Mesmo lle pediu ao narrador que lle escribise un soneto e uns versos en lat\u00edn para acompa\u00f1ar a curaci\u00f3n. E dic\u00edaos ao rev\u00e9s para que ningu\u00e9n os memorizase e lle roubase o negocio. Morreu Novo e o sobri\u00f1o qu\u00e9ixase de que non lle quedasen \u00e1 familia as palabri\u00f1as para poder explotar o aparello que dorme no faiado.\nEste relato foi levado ao audiovisual co mesmo t\u00edtulo, Novo de Parmu\u00edde, dirixido por Roberto Vidal Bola\u00f1o.\nDiscutiu nunha feira cun tratante valenciano que desprezou os galegos. Ao abalar a cabeza solt\u00e1ronselle os \u00f3sos. Tivo que ir a un compostor que llos colocou e os pegou con cera. Celebraron o \u00e9xito cunha boa comida. Pero sobr\u00e1balle un, o \u00f3so do azougue e o compostor tivo que sacarllo cuns esbirros. \u00c9 un caso semellante a outro que houbo en Chicago.\nGuerreiro de Noste \u00eda polo monte cando topou un home cun grande paraugas, un pu\u00f1o era un rostro humano que sacaba a lingua. O home dixo que era o seu cu\u00f1ado Xacinto. Xacinto topara o paraugas, abriuno e papouno. O paraugas falaba para darse a co\u00f1ecer, ata a muller o reco\u00f1eceu pola lingua, que a ti\u00f1a moi longa. E logo Guerreiro ve como o paraugas marcha voando co home a cabalo da cana.\nSempre andaba en preitos e estudando nos c\u00f3digos. Antes de morrer pediulle \u00e1 muller que o enterrase cun exemplar do c\u00f3digo. As\u00ed o fixo e uns d\u00edas despois a muller arreglouse coa interesada no preito pola herdanza dun irm\u00e1n del. Cando volv\u00eda cos cartos do acordo e unha cocha (porca) aparec\u00e9ulle o marido en figura de corvo e afeoulle o trato. E caeu morto al\u00ed mesmo o corvo. A vi\u00fava meteuno nunha caixa e enterrouno. \"... antes de metelo na caixa, envolveuno nun xornal que tragu\u00eda as bases pra a codificaci\u00f3n do Dereito Foral Galego. Cousas que pasan. Xa ten en que pasar o tempo Figueiras, si \u00e9 que sigue xurisperito...\"\nDelf\u00edn \u00eda gardar o coche cando atopou un xastre coa mesa posta e traballando nun prado. F\u00e1lalle, o xastre dille que se chama don Jos\u00e9, el ch\u00e1malle as\u00ed e todo desparece. Logo a xente non o cre e el enf\u00e1dase. D\u00e1se por matinar no xastre e nos seus instrumentos. De a\u00ed pasa ao traballo de atopar tesouros e do que se quedar\u00eda o Estado nese caso e concl\u00fae: \"As\u00ed no merece la pena el atopar tesoros\"!\nRello vai \u00e1 taberna, mira as partidas de cartas pero non xoga. \u00c1s doce sempre marcha co seu can levando o xornal enteiro ou un anaco del, non sabe ler pero senta co xornal aberto na solaina. Como o narrador o co\u00f1ece c\u00f3ntalle o asunto. Resulta que se lle apareceu un tal Xestoso de Montes, home moi sabido e preocupado no outro mundo por se o Kaiser volveu reinar en Alema\u00f1a. Prometeulle dous pesos \u00e1 semana se est\u00e1 atento nos xornais \u00e1s novas sobre o Kaiser, por iso el colle o xornal a diario na solaina para que o vexa o morto, que paga moi ben. O narrador conta que o Kaise morreu, mais Rello seguir\u00e1 lendo no xornal sen saber ler e cobrando.\nFelipe de Francos vai visitar unha moza a Ribeira de Piqu\u00edn sempre na s\u00faa mula. Atopa un home pequeno cavando na terra, pregunta, a resposta \u00e9 que busca unha chaqueta. At\u00f3paa, pona, \u00e9 unha chaqueta de ouro e o home confesa ser un mouro. Este c\u00f3ntalle a historia da chaqueta que sempre quere metersa na terra e procurar unha ponte para esconderse moito tempo, por iso el viaxa con pico e pa; non hai chaqueta coma ela. E d\u00e9ixalle probala a Felipe, que nota como a chaqueta pesada tira para a terra e case o soterra se non lle botase unha man o mouro. \"E p\u00f3ndose o mouro de novo a chaqueta aquela, foise c\u00e1seque correndo cami\u00f1o de Lodoso. Brilaba a chaqueta d\u00e1ndolle os derradeiros raios daquela doce ser\u00e1n de setembro.\"\nAcus\u00e1rono de darlle morte a un tratante chamado Gareto que o enganara no trato dunha vaca t\u00edsica. Mais el demostrou que o d\u00eda do crime estaba noutro lado. Falaba cos lobos. E fac\u00eda mil cousas m\u00e1is. Xa con cincuenta anos decidiu casar cunha de corenta, ela esixiulle xurar que non tivera que ver na morte do Gareto. Un d\u00eda indo os dous polo campo Polido di que al\u00ed foi o crime e d\u00faas manchas de sangue resucitaron coma se fose fresco. Ela conv\u00e9ncese da culpabilidade e rexeita o casamento. \"E Polido meteuse na casa. Si pasaba algu\u00e9n polo cami\u00f1o, pechaba as contras. Douse a beber ca\u00f1a i a escoitar no fon\u00f3grafo que trouxera de Am\u00e9rica \"El sitio de Zaragoza\".\"\n\"Istas historias de corvos que falan, ou de xente que reaparez, vindo dende as chousas dende o outro mundo, en figura de corvo, deber\u00eda po\u00f1elas todas xuntas, pro van sementadas por este libro, aqu\u00ed ou acola.\" Soleiro aparec\u00e9uselle \u00e1 muller en figura de corvo e tatexaba o mesmo ca de vivo. Caeulle \u00e1 muller no cesto que levaba de vender uns polos. Volveu par dicirlle que non vendese uns eidos. Como ela teimaba en vender o paxaro peteiraba nos cristais da vent\u00e1. Foi ela a un menci\u00f1eiro que lle recomendou escribir en cen papeis que non vend\u00eda e espallalos poos cami\u00f1os, para que o lese o corvo.\nAos cincuenta anos mercou escopeta para ir cazar. Sa\u00edu de caza \u00e1 espera, pousou unha pega no can\u00f3n da escopeta e ata lle falou, as\u00ed non a pod\u00eda matar. Volveu ao d\u00eda seguinte con d\u00faas escopetas, as\u00ed se se po\u00f1\u00eda no cano dunha disparaba coa outra. Volveu a pega e acabaouna convencendo de que se convertera en coello. Disparou as d\u00faas \u00e1 vez e matou o coello. Resultou ser unha pel atada cun cord\u00f3n e uns papeis dentro. Eran do vi\u00favo de Couz\u00e1n que debere escribir neles despois de morto. Levoullos \u00e1 sobr\u00eda, vendeu a escopeta e non volveu \u00e1 caza.\nDespois de describir Lousadela e as s\u00faas xentes fala do amigo Merlo e os seus oficios. Volveu de Buenos Aires falando algo de italiano e improvisaba na taberna discursos en italiano inventando a maior\u00eda. Parte do ano andaba arranxando reloxos e facendo algo de m\u00e1xia, metendo un chisqueiro por unha orella e sac\u00e1ndoo pola outra. Cando un cura lle cuspiu na orella, sa\u00edu fume. \"Eu isto non o vin, e ben o sinto, que xa non poderei velo, que Merlo morreuse fai pouco dun punto fr\u00edo que se lle puxo no f\u00edgado.\"\nDespois de describir o sitio de Fontes fala de Carrexo ou Ant\u00f3n de Xil. Veu de Buenos Aires coa idea de que a l\u00faa al\u00ed pesaba moito, seguiu coa teima e co medo ata mercou un casco de guerra e reforzaba os teitos da casa. Dou noutras man\u00edas ou visi\u00f3ns e ru\u00eddos dos non se pod\u00eda desfacer. Decidiu acabar con eles metendo un caldeiro de auga na cabeza e afogou.\nEste seu amigo \u00e9 criador de cap\u00f3s de Vilalba. Ademais das copi\u00f1as de licor tam\u00e9n lles le libros, con alg\u00fans est\u00e1n espertos e con outros dormen que d\u00e1 xenio velos.\nCando fixo o servizo militar en Valencia o sarxente form\u00e1baos a diario para contarlles os so\u00f1os que tivera. El non consegu\u00eda so\u00f1ar e por consello do sarxento mercou uns anteollos para poder so\u00f1ar. E vaia se so\u00f1ou o resto da vida. Xa morto deixoulle os anteollos aos sobri\u00f1os para que so\u00f1asen por quendas, mais eles r\u00edan e d\u00e9ronllos ao cura de Baroncelle. \"Sabe Deus o que so\u00f1ar\u00eda o reverendo don Daniel Pernas Nieto coa axuda diles, que valencianas brancas, que vi\u00f1os tintos, que troitadas, que festas, naquelas longas e fr\u00edas noites de inverno, cando acinzan coa xeada as ponlas n\u00faas das bidueiras.\"\nChamado Jesualdo P\u00e9rtega, estivo en Buenos Aires traballando en pastelarias. Contaba historias de al\u00e1, de italicanos, de clientes... \"E el que lle parece ista xente? E n\u00f3s, os galegos, humildes, cun paquti\u00f1o de petis\u00fas pra a casa, un que outro domingo.\"\nXa morreron o xastre Mu\u00f1iz de Parada e o p\u00e1rroco de Vilarelle, unha pena que lles poder\u00eda mostrar probas documentadas sobre a s\u00faa disputa. O xastre estivera en Barcelona aprendendo a coser nunha xastrer\u00eda a car\u00f3n da catedral onde atenderan a xente da nobreza. E tam\u00e9n fixeran vestimentas para cans, usando un libro en ingl\u00e9s que explicaba como tomar as medidas. Mais o cura non cr\u00eda na existencia dese libro polo que se enemistou co xastre. Nin no leito de morte deu a brazo a torcer o abade: \"non possumus,\" dixo. Mais o que conta o conto si soubo do libro e conta quen o escribiu e outras invenci\u00f3ns do autor ingl\u00e9s Guillermo Oughtred. \"Houb\u00e9rame gustado decirllo a don Victorino Gra\u00f1a, pra que retirase aquel c\u00e9lebre\" non possumus\"! que lle soltou na derradeira hora da s\u00faa vida ao xastre Mu\u00f1iz de Parada, que me fixo a min un calz\u00f3n de dril con tres petos.\"\nO fillo de Felipe marchou traballar a Gales. Felipe fora de canteiro a Francia, traballou na catedral de Reims. Especialixouase en sacarlles aos canteiros areas dos ollos cuns pelos de lebre. Tam\u00e9n contaba moito de que houbera casar cunha vi\u00fava, pero estaba chea de postizos, e cada vez que o contaba \u00eda engadindo postizos, chegando a dubidarse da verdade. O fillo conservou os pelos da lebre, a\u00ednda que haxa lebres al\u00e1 en Inglaterra. \"Quizaves algunha diferencia ten que haber entre unha lebre cat\u00f3lica galega e unha lebre anglicana\".\nSeixo viu un homi\u00f1o pequeno debaixo dun paraugas moi grande, vai detr\u00e1s del pero non consegue chegar \u00e1 s\u00faa altura porque o anano salta ou mesmo voa por enriba dun regato. Senta a descansar e de al\u00ed a un anaco volve xa o do paraugas, p\u00f3nselle no cami\u00f1o para falar e nin as\u00ed. Ao pouco pasa Ribalda, quen lle conta que andaba a so\u00f1ar un anano cun paraugas mais escap\u00f3uselle do so\u00f1o. El aconsella a Ribalda nun preito e fanse amigos. As\u00ed que Ribalda lle vai cobrar por volver so\u00f1ar o anano e por outros so\u00f1os. Seixo acaba en Conxo (psiqui\u00e1trico). \"Nunca toquei moedas de ouro, meu Ribalda, dic\u00edalle Seixo. Pois agora vaste fartar, hom!, respond\u00edalle Ribalda, cobr\u00e1ndolle dous anos de renda adiantada.\"\nEntend\u00edase moi ben cos animais e mesmo pod\u00eda curalos. A un porco que se ra\u00f1aba moito escoitouno, receitou fregas de farelo e que non se ra\u00f1ase. Un galo que non galeaba unhas gali\u00f1as tra\u00eddas de f\u00f3ra, el soubo que era porque lle cheiraban mal, e houbo que lavalas con xab\u00f3n moitas veces. E remata: \"dicen que morreu dun susto. Pro ista \u00e9 outra historia.\"\nPerdeu un p\u00e9 na Coru\u00f1a, que o atropelou un tranv\u00eda. Practicaba como far\u00eda sen o p\u00e9 cando o zapato do p\u00e9 que faltaba lle falou en portugu\u00e9s. Fix\u00e9ronse amigos Gaito e o do zapato, Quinteiro Filho, un portugu\u00e9s atropelado por un tren en Lugo que tivera un p\u00e9 deforme embalsamado en R\u00edo de Janeiro. Andan xuntos e ata algunha xente viu un zapato paseando co Gaito.\nFac\u00eda globos de papel que mandaba ao aire para fosen ao mar que el nunca vira. Tam\u00e9n sab\u00eda domar salt\u00f3ns. Aos trece anos marchou a Am\u00e9rica e dic\u00eda seu t\u00edo que al\u00e1 na Pampa non hab\u00eda salt\u00f3ns. \"Non sei que ser\u00eda de Pedro Corto. Cando por San Xoh\u00e1n vexo salt\u00f3s no monte, sempre me lembro dil.\"\nRompeu unha perna e estivo un mes encamado. Empezou a so\u00f1ar que falaba cos animais, por exemplo coas lebres cando \u00eda de caza e perdo\u00e1balles a vida. Mais ao espertar xa non lembraba a fala dos animias. Ata que un d\u00eda lembrou \"ta pura mikala\". D\u00edxollas ao seu querido can Col\u00f3n, este entristeceuse e marchou. Perr\u00edn deixou de so\u00f1ar coas falas animais. Un d\u00eda que estaba de caza apareceu Col\u00f3n con acento castel\u00e1n e d\u00edxolle a Perr\u00edn \"ta pura mikala\". Perr\u00edn entendeu que non pod\u00eda volver ao monte nunca m\u00e1is.\nNos antergos desa familia p\u00f3dese chegar ata Fern\u00e1n P\u00e9rez de Andrade o Bo. Foi tomar os ba\u00f1os \u00e1 praia de Covas en minguante e sa\u00edu cunha sombra que non o abandonaba nin para durmir, ata de lle daba de comer mais non probaba bocado. Volveu aos ba\u00f1os en crecente e a sombra quedou na auga, moito a botaba de menos e pronto finou el. Agora a nora teme que ao pequecho Ant\u00f3n lle apareza a sombra.\nNaceu coa cabeza ladeada, un brazo m\u00e1is curto que o outro e un p\u00e9 medio volto. El dic\u00eda que pod\u00eda valerse igual para moitas cousas, mesmo ti\u00f1a a ilusi\u00f3n de poder ir ao servizo militar, mais d\u00e9rono por in\u00fatil total e entre iso e que non o quixo unha moza entrou en depresi\u00f3n. O cura tentou convencelo de que no outro mundo todos son iguais. Na cama comentaba que non haber\u00eda no al\u00e9n un fot\u00f3grafo que lle tirase un retrato para mandarlles ao cura e mais \u00e1 moza. Finou e un tempo despois aparec\u00e9uselle ao cura un corvo que ti\u00f1a unha cabeza ladeada, unha \u00e1 m\u00e1is curta e un p\u00e9 volto. E o corvo berrou: \"voando non hai coxos!\"\nMoito lle apetec\u00eda ter un papagaio. Quedou vi\u00favo dunha vella rica e mandou pedir un papagaio a Barcelona por cat\u00e1logo. Mand\u00e1ronlle un que falaba franc\u00e9s moi ben pero vi\u00f1a afeito a comer biscoistos e sa\u00edalle caro, hab\u00eda que adaptalo \u00e1 coci\u00f1a galega. Un d\u00eda o papagaio voou, o dono non se deu afeito \u00e1 s\u00faa ausencia e iso que mercou un dicionario de franc\u00e9s para poder falarlle.\nNa \"Escola de Menci\u00f1eiros\" aparece unha versi\u00f3n do relato titulada \"Lomas de Pontigo.\"\nTi\u00f1an un mu\u00ed\u00f1o e o neno un d\u00eda de chea sa\u00edu navegando pol\u00e1 vent\u00e1 no berce acompa\u00f1ado dunha rata. Quedoulle o gusto polos asolagamentos e o Diluvio universal, l\u00eda todo no Progreso sobre isto. O seu t\u00edo Filipo fora asistente do xeneral Weyler e limp\u00e1balle as botas. Xa perdida a illa, Xaneiro (Filipo) volveu a Cuba e casou cunha rapaza que ti\u00f1a un lunar. Vi\u00f1eron e viv\u00edan no Candedo.\nPux\u00e9ronlle de nome Felices, polo que era Felices Pascuas Garc\u00eda. No servizo militar en Xirona o sarxento mand\u00e1bao de postal vivinte a dar felicitaci\u00f3ns. Por iso deu en falar do sitio de Xirona e logo do famoso de Zaragoza pola m\u00fasica. Afeccionouse ao tambor, aprendeu a tocalo, mercou un e lev\u00e1bao con el sempre a todos os sitios. Xa nas portas da morte pediu confesar co tambor, e o cura: \"Toli\u00f1o, toli\u00f1o! Era tan bo, tan, bon, que o deixeu tocar o que que quixo. El Se\u00f1or te\u00f1a a s\u00faa alma.\"\nHaber\u00e1 ou non haber\u00e1 mouros en Mouros. Porteiro di que de a\u00ed lle v\u00e9n o nome. Un d\u00eda Porteiro atopou un mouro sentado nunha p\u00f3la, tiraba unha moeda ao chan, asubiaba e a moeda volv\u00eda \u00e1 s\u00faa man. Deulle a moeda a Porteiro, era unha media onza de Isabel II. Fix\u00e9ronse amigos e deulle m\u00e1is ata que se lle acabaron, deullas por crer na existencia dos mouros. Coa \u00faltima moeda andaron os dous polas feiras, o mouro facendo de mago, asubiando e traendo a moeda, cos cartos mercoulle ao mouro uns zocos e uns anteollos de vista cansada. Viv\u00eda no casti\u00f1eiro, non se sab\u00eda como entraba e sa\u00eda. Enfermou Porteiro e o mouro foino ver un par de veces, a\u00ednda que ningu\u00e9n o viu entrar nin sa\u00edr. Finou o home e os fillos atoparon as moedas de ouro. Tiraron co casti\u00f1eiro para atopar o resto do tesouro pero nada. D\u00edxose que agora o mouro xoga tirando a moeda \u00e1 auga. Os fillos de Porteiro conservan as moedas e ens\u00ednanllas a quen llelo pide.\nO se\u00f1or Marcelino tra\u00eda de Lugo un cento de xornais atrasados para ler durante o ano. Era capador e gaiteiro. Para a capa mercaba a ferramenta na botica do pai do narrador. As palletas para a gaita vi\u00f1an de Barcelona e un curm\u00e1n que foi a Buenos Aires mandoulle unhas b\u00falgaras.\nDedic\u00e1base \u00e1 caza da lontra, \u00e1 que lle aproveitaba ata a graxa. Salvara de milagre dun raio. Veu a treboada e achegouse a un casti\u00f1eiro, ent\u00f3n unha man de home forte mandouno a cen metros e o raio partiu a \u00e1rbore en tres. Mesmo lle quedara o brazo agarrado algo m\u00e1is longo. \"El quen ser\u00eda o que lle botou a man? O Anxo da Garda?, pergunt\u00e1balle eu. -Ou un encanto compasivo, ou un difunto que pasaba, ou San Cosme...\"\nChuf\u00e1base de que matara un lobo en Asturias e de que ningu\u00e9n matara tantos lobos coma el. Ata matou o lobo Quinto para o que lle tivo que pedir prestada unha estola ao cura, para esperalo e logo dispararlle. O Quinto ti\u00f1a unha grande cicatriz no pescozo. Fix\u00e9ralla o sancrist\u00e1n de Sismondi, que se atoparan e o sancrist\u00e1n espiuse de todo e mordeu o lobo. Mais da mordida quedoulle no corpo o sangue do lobo e pronto morreu.\nDanlle novas de Couto, que era moi afeccionado \u00e1s m\u00e1quinas voadoras e a quen lle deixara unha revista con debuxos do Leonardo da Vinci interpretados por Fournier. Couto estivera no servizo en Valencia e namoriscara cunha vi\u00fava e logo marchara o rexemento para o norte onde o aire era moi san. Se tivese unha semana de vacaci\u00f3ns ir\u00eda a Muras ver a Couto e escoitar as s\u00faas historiasl\nBarcas era zoqueiro, andaba polos lugares facendo e arranxando zocos. Entre uns restos de madeira atopou un raposo, faloulle e fix\u00e9ronse amigos. Cham\u00e1base An\u00eds e tam\u00e9n lle pediu unhas zocas novas e preguntoulle: \"Esquenc\u00edaseme, home? Quen manda en Francia. -Un tal De Gaulle. Que falta lle fai sabelo? -\u00c9 que un raposo que hai en Meira, cando se vai de caza entre vairos, colle sempre a gali\u00f1a meirande, e p\u00f3ndose enriba dela berra: Quen manda en Francia?\"\nFala de seu irm\u00e1n Celso que cazaba teixugos e no leito de morte avisou aos fillos de que os ratos estaban comendo os queixos. Manuel fixo o servizo na capital e traballaba moi ben facendo pans e tam\u00e9n esculturas. Fixo p\u00e9s de moita xente famosa que se expo\u00f1\u00edan no trinque do negocio.\n\"De Sabelo de Bouzamo poido contar moitas cousas, pro agora vou decirlles somentes que lle ensi\u00f1ou a asubir a un golpe\" (raposo). Unha vez deron un concerto espont\u00e1neo en Mondo\u00f1edo os dous. Fixera o servizo militar en Salamanca onde namorara cunha moza chamada Mar\u00eda del Almid\u00f3n. Volveu con intenci\u00f3n de ila buscar e casar mais chegoulle carta dela, que nun encontro cun paraugas dun avogado quedara sen un ollo. A cousa non foi adiante porque el non sab\u00eda como escribirlle a unha muller que perdera un ollo, por moito que o intentou. Que foi do raposo? \"O mundo ao reves! Si lle digo que mo comeron as gali\u00f1as non mo vai crer!\"\nPrimeiro f\u00e1lase de Pedro Nistal que atopou un mouro. E despois de Ruzos que era grande pesacador e tam\u00e9n preparador de comida como os coscos (caracois). Co\u00f1ec\u00eda todo o que hai que saber das troitas e tam\u00e9n pod\u00eda falar con elas. Mais, como se di, o oficio de pescador non \u00e9 de moita riqueza e acabou arruin\u00e1ndose.\nCada vez coxea m\u00e1is e mellor e c\u00f3ntase como collera a coxeira. Un d\u00eda de choiva topou con tres coxos que vi\u00f1an debaixo dun paraugas, acabou el tam\u00e9n debaixo do paraugas e os outros voaron coma corvos. E quedou coxo. \"O caso, repito, foi moi comentado. A\u00ednda, no inverno,nalgunha coci\u00f1a, ou un s\u00e1bado na barber\u00eda, f\u00e1lase dil. E ningu\u00e9n lle atopa espricaci\u00f3n.\"\nEra un l\u00facido analizador da s\u00faa condici\u00f3n de doente continuo. V\u00edrase por dentro e era coma un reloxo, pero algunha peza se lle soltara coma un bot\u00f3n. Acons\u00e9llalle que lle pase o mal a outro, despois de moito estudar o asunto non atopou o xeito de como facelo. E finou.\nFoi vender unha mula a Cababelos e mercou unha xarra branca. A xarra falou e pediu vi\u00f1o, a muller botoullo. Despois deb\u00eda estar b\u00e9beda que empurrou as outras no cunqueiro e ela mesma caeu ao chan e escachou. Era moi afeccionado ao teatro e antes de morrer deixou dito: \"que toda la vida es sue\u00f1o y los sue\u00f1os, sue\u00f1os son\".\nPrimeiro v\u00e9n a historia do pai, don Felipe, que estivera no tempo da carlistada. Logo o fillo, que estivera no seminario de Mondo\u00f1edo, fac\u00eda figuri\u00f1as coa navalla e soltaba frases en lat\u00edn. Topou uns signos nunha peneda e consultaba en que significar\u00edan. Conta o caso do demo Absc\u00f3ndito e tam\u00e9n fala dos gastos no caso de atopar un tesouro.\nUnha muller en Chicago so\u00f1aba cun elefante e un d\u00eda un elefante escapado dun circo bateu na s\u00faa porta. Felipe de Lomba perdera un ollo por mor dun ourizo, foi a Castela \u00e1 seitura e viu pendurada a longa pel dunha serpe. Logo deu en so\u00f1ar con ela, tanto que tivo que ir a un menci\u00f1eiro, este aconselloulle botar fari\u00f1a arredor da cama para ver de onde vi\u00f1a o becho. E resultou ser unha gali\u00f1a, desde ent\u00f3n so\u00f1aba cun galo que lle peteiraba no buraco do ollo, non pod\u00eda soportar a dor e finou. Chispas de Reiriz comenta: \"pasar\u00e1, ao millor, que est\u00e1 vendo co ollo perdido, que quizaves no enterraron. Non se pode deixar un ollo solto polo mundo.\"\nEntend\u00eda en tesouros e falaba deles. Un tal C\u00e1ndido atopou un, o tesouro convenceuno de que non o gastase e logo o paisano \u00eda todos os anos cobrar os r\u00e9ditos. Louro estaba empe\u00f1ado en saber ler de dereita a esquerda en galego, que \u00e9 como hai que falarlles aos tesouros. Conta dun crego que atopou un tesouro, levouno para a casa e alim\u00e9nt\u00e1bao con p\u00e1xinas do dicionario de lat\u00edn.\n\"Xende de aqu\u00ed e de acol\u00e1\", parte dunha trilox\u00eda.\nEste libro forma, xunto con \"Escola de Menci\u00f1eiros e f\u00e1bula de varia xente\" e \"Os outros feirantes\" unha especie de trilox\u00eda que se recolle baixo o t\u00edtulo de \"Semblanzas\" no volume III da s\u00faa \"Obra completa en galego\". Son 113 relatos : 15, 49, 49. Os tres libros semellan os retablos medievais de colecci\u00f3ns de contos como \"El libro de Conde Lucanor\" ou os \"Contos de Canterbury\". Nos tres o protagonismo \u00e9 da xente, no segundo baixo o nome de feirantes.\nEl mesmo ten aludido a esta unidade nunha entrevista a C\u00e9sar Mor\u00e1n en 1982:Unidade que se acent\u00faa polo xogo intertextual: \"Cando escrib\u00edn a mi\u00f1a \u201cEscola de Menci\u00f1eiros\u201d qued\u00e1ronse esquecidos Mel de Vincios, Pita de San Cobade e un disc\u00edpulo de Mel\"... . Ou: \"Xa contei noutro libro meu que o gatipedro \u00e9 como un gato gordo que... .\". Mesmo chega a repetir Lomas de Pontigo con pequenas variantes en \"Escola de menci\u00f1eiros\" e \"Os outros feirantes.\"\nTodos estes relatos breves levan polo xeral como t\u00edtulo o nome ou alcume do seu protagonista e presentan a caracter\u00edstica de seren breves e vivas lembranzas de personaxes que, nunha entorna realista e \u00e1s veces ata identific\u00e1bel, levan adiante o seu vivir coti\u00e1n. Alvaro Cunqueiro escribiu que os poboadores destes libros non son de todo independentes da variada clientela que frecuentaba a botica do seu pai, mais ao mesmo tempo son produto da s\u00faa imaxinaci\u00f3n, da s\u00faa fantas\u00eda.\nBaixo unha aparente heteroxeneidade hai unha unidade non s\u00f3 no libro, sen\u00f3n que transcende a este. Os tres libros son m\u00e1is realistas que as tres novelas e m\u00e1is entroncados coa tradici\u00f3n oral. Ademais, tam\u00e9n no discurso narrativo hai trazos que lle confiren unidade \u00e1 obra.\nNarraci\u00f3n.\nNo libro existe un \u00fanico narrador principal que utiliza a primeira persoa e ao que lle outorga caracteres autobiogr\u00e1ficos, o que pode levar confundir narrador e autor real: f\"oi compa\u00f1erio meu de escola en Riotorto, nun ano no que hobo tifus en Mondo\u00f1edo, e a min mand\u00e1ronme \u00e1 aldea, \u00e1 casa do meu t\u00edo Serxio Moir\u00f3n. Eu ti\u00f1a oito anos e il once ou doce\" (p\u00e1x. 105). \"Perr\u00edn de Buriz foi amigo de meu, Deus o te\u00f1a na groria\" (p\u00e1x. 108). O que fai Cunqueiro \u00e9 xogar coa fr\u00e1xil fronteira entre fantas\u00eda e realidade e utilizar ao mesmo tempo a t\u00e9cnica do conto oral tradicional. Acostuma describir os personaxes con bastantes detalles concretos: \"Cerdeira era un home pequeno, esmirriado, friolento, metidi\u00f1o debaixo dun sombreiro mouro, de aza ancha\" (p.\u00a0119).\nNeste libro destaca a introduci\u00f3n da maxia na literatura de costumes.\nInfluencias e trazos da narrativa oral.\nA maior\u00eda dos contos est\u00e1n organizados en base a pequenos detalles ou an\u00e9cdotas, que semellan irse enfiando de acordo coas ideas que van flu\u00edndo na mente do contador, moitas veces sen ambiente nin intriga, cunhas t\u00e9cnicas que beben no xeito de contar oral, do paisano galego:"}
{"id": "471161", "revid": "23204", "url": "https://gl.wikipedia.org/wiki?curid=471161", "title": "Lingua khoekhoe", "text": "A lingua khoekhoe (nome oficial: khoekhoegowab), tam\u00e9n denominada historicamente nama e hotentote, \u00e9 unha lingua khoisa, a que ten m\u00e1is falantes e a que se estende por un territorio maior.\nHistoria e pa\u00edses onde se fala.\nA lingua khoekhoe pertence \u00e1 familia khoe, e f\u00e1lase principalmente en Namibia (no mapa adxunto ind\u00edcase a distribuci\u00f3n deste idioma nese pa\u00eds), Sur\u00e1frica e Botswana, e por tres grupos \u00e9tnicos, os nama, os damara e os hai\u01c1om.\nParece que os damara tomaron a linguaxe, xunto cos nama, en Botswana, e que emigraron a Namibia cada grupo por separado. Os hai\u01c1om, que falaran unha lingua juu, m\u00e1is tarde pasaron a falar khoekhoe. Georg Friedrich Wreede foi o primeiro europeo que estudou o idioma, despois de chegar \u00e1 Cidade do Cabo en 1659.\nDe acordo con \"Ethnologue\", hai 202\u00a0000 falantes (dos cales, 200 000 en Mamibia; 2 000 en Sur\u00e1frica e 200 en Botswana).\nO \"khoekhoegowab\" \u00e9 lingua nacional en Namibia. En Namibia e Sur\u00e1frica, a radio emite, entre outros, neste idioma. En Namibia, o \"khoekhoegowab\", a pesar de que o ingl\u00e9s \u00e9 o idioma oficial da rep\u00fablica, \u00e9 un dos idiomas vehiculares do ensino, desde a educaci\u00f3n primaria at\u00e9 a universitaria.\nO khoekhoe ten 5 vogais e 31 consoantes.\nFrases t\u00edpicas.\nAlgunhas frases t\u00edpicas son:"}
{"id": "471162", "revid": "72012", "url": "https://gl.wikipedia.org/wiki?curid=471162", "title": "Lingua nama", "text": ""}
{"id": "471163", "revid": "72012", "url": "https://gl.wikipedia.org/wiki?curid=471163", "title": "Idioma nama", "text": ""}
{"id": "471164", "revid": "72012", "url": "https://gl.wikipedia.org/wiki?curid=471164", "title": "Idioma khoekhoe", "text": ""}
{"id": "471166", "revid": "89787", "url": "https://gl.wikipedia.org/wiki?curid=471166", "title": "Ant\u00f3ceros", "text": "Os ant\u00f3ceros ou antocerotas (Anthocerotophyta) son un grupo de plantas non vasculares. O espor\u00f3fito, que \u00e9 a fase dominante do ciclo de vida, \u00e9 alongado e en forma de trompeta. O seu esporanxio madura continuamente desde o \u00e1pice cara a abaixo, ao seu talo. A planta gamet\u00f3fica \u00e9, ao igual que no caso dos musgos e hep\u00e1ticas, talosa. Nesta fase os \u00f3rganos sexuais est\u00e1n completamente insertos dentro do talo.\nOs ant\u00f3ceros distrib\u00faense por todo o planeta inda que predominan en zonas algo ou ben h\u00famidas. Namentres que algunhas especies aparecen bastas en zonas cultivadas ou xard\u00edns outras especies, como \"Dendroceros\", aparecen nas cortizas das \u00e1rbores de tr\u00f3picos e sub-tr\u00f3picos.\nA s\u00faa diversidade est\u00edmase que est\u00e1 entre 200-240 especies de 14 x\u00e9neros, sendo dos grupos menos diversos das plantas terrestres.\nOs ant\u00f3ceros son o grupo taxon\u00f3mico que persiste que m\u00e1is preto est\u00e1 das traque\u00f3fitas, e co cal revela a primeira diversificaci\u00f3n das plantas terrestres. Os primeiros xacementos f\u00f3siles destes son esporas e esporanxios do cret\u00e1ceo, inda que a s\u00faa aparici\u00f3n debeu ser previo \u00e1 aparici\u00f3n das traque\u00f3fitas, e que se deu no sil\u00farico.\nDescrici\u00f3n.\nO corpo principal dos ant\u00f3ceros \u00e9 o estado haploide gametof\u00edtico. Neste estado polo xeral medran como unha roseta fina ou como un talo semellante a unha cinta, e chegan ata os cinco cent\u00edmetros de di\u00e1metro. Cada c\u00e9lula do talo adoita conter m\u00e1is dun cloroplasto. En m\u00e1is da metade de especies dos ant\u00f3ceros eses cloroplastos est\u00e1n fusionados con outros org\u00e1nulos, co cal forman un longo pirenoide que permite unha mellor eficiencia fotosintetizadora e acumuladora de alimento. O pirenoide cont\u00e9n esencialmente RuBisCO, que \u00e9 o encima clave da fixaci\u00f3n do carbono. Neste punto, empregan transportadores de carbono inorg\u00e1nico e anhidrasas carb\u00f3nicas que lles permiten aumentar ata 50 veces a capacidade de fixaci\u00f3n de CO. Esta caracter\u00edstica, que \u00e9 com\u00fan nas algas, \u00e9 case excepcional en plantas terrestres e caracter\u00edstica dos ant\u00f3ceros.\nMoitos ant\u00f3ceros segregan muc\u00edlago en cavidades internas ou canles despois da rotura ou perda de c\u00e9lulas. Nese proceso segregan factores indutores de hormogonio (HIF) que estimulan a invasi\u00f3n desas cavidades co muc\u00edlago por parte das cianobacterias, especies fotosintetizadoras. Esta relaci\u00f3n d\u00e1se en particular coa especie \"Nostoc\". Esas colonias de cianobacterias medran dentro do talo dos ant\u00f3ceros e danlle unha cor azul verdosa caracter\u00edstica. Polo fondo do talo daranse aperturas porais que se lle parecen aos estomas doutras plantas.\nO espor\u00f3fito, que adopta unha forma semellante a unha trompeta, medra desde o arquegonio desde dentro do gamet\u00f3fito. O espor\u00f3fito dos ant\u00f3ceros difer\u00e9ncianse porque medran desde o meristemo preto da base, no canto de facelo desde a s\u00faa punta, como se produce noutras plantas. A contra que as hep\u00e1ticas, os ant\u00f3ceros te\u00f1en te\u00f1en un est\u00f3mata verdadeiro no seu espor\u00f3fito como se d\u00e1 nos musgos. Iso \u00e9 as\u00ed ag\u00e1s para os x\u00e9neros \"Notothylas\" e \"Megaceros\" xa que carecen de est\u00f3matas. Os espor\u00f3fitos de case todos os ant\u00edceros son tam\u00e9n fotosintetizadores, algo que non pasa no caso das hep\u00e1ticas.\nCando os espor\u00f3fitos maduran te\u00f1en xa unha capa superficial multicelular, unha columnela central circular e unha capa de tecido entre ambas e que produce esporas e pseudo-el\u00e1ters. Estes pseudo-el\u00e1ters son tecidos que se adaptan ao solo, e que \u00e1 contra os el\u00e1ters das hep\u00e1ticas, son multicelulares. Te\u00f1en estruturas helicoidais que segundo se produce a s\u00faa seca, reviran e abran permitindo a liberaci\u00f3n das esporas. As esporas dos ant\u00f3ceros son relativamente grandes en comparanza cos mugos, pois van dos 30 a 80 micr\u00f3metros de di\u00e1metro. As esporas son polares, polo xeral cunha forma distintiva de \"Y\", cuns bordos tri-radiados na superficie distal e cunah superficie ornamentada con ocos e espi\u00f1as.\nCiclo vital.\nNo ciclo dos ant\u00f3ceros hai unha fase de espora haploide, que en case todas as especies son esporas unicelulares. O com\u00fan \u00e9 que desta espora xermole unha extensi\u00f3n, un tubo xermolar, pr\u00f3xima ao lateral da espora. A cabeza dese tubo div\u00eddese formando un octante de c\u00e9lulas e desde unha das c\u00e9lulas in\u00edciase o primeiro rizoide. A divisi\u00f3n das c\u00e9lulas pola parte superior inicia a formaci\u00f3n do protonema taloide. No caso das especies da familia Dendrocerotaceae p\u00f3dese iniciar o a divisi\u00f3n celular dentro da espora, convert\u00e9ndose en multicelular e fontosintetizador incluso antes da xerminaci\u00f3n da espora. En calquera caso, o protonema \u00e9 un estado transitorio do ciclo de vida dos ant\u00f3ceros.\nDesde o protonema medra a fase adulta gametof\u00edtica, que \u00e9 o estado do ciclo de vida m\u00e1is persistente e o estado independente deste. Neste estado os ant\u00e9ceros medran formando unha estreita roseta ou un talo semellante a unha trompeta e chegan a tama\u00f1os de 1\u20135\u00a0cm de di\u00e1metro e a varias capas celulares de grosor. A cor adoita ser verde ou verde algo amarelado grazas ao tipo de clorofila que te\u00f1en, inda que \u00e1s veces consegue cores verde-azuladas por mor das colonias de cianobacterias que poden medrar no seu interior.\nO gamet\u00f3fito na s\u00faa fase e maior tama\u00f1o desenvolve os \u00f3rganos sexuais. Case todas as especies son monoecias, ou con ambos os dous \u00f3rganos sexuais na mesma planta, mais algunhas especies son dioecias, con sexos separados por individuos. Os \u00f3rganos femininos son os arquegonios e os masculinos os anteridios. Desenv\u00f3lvense por debaixo da superficie dos talos e s\u00f3 quedan expostos ao exterior cando se desintegran as c\u00e9lulas dese tecido superficial.\nOs espermas biflaxelados destes te\u00f1en que desprazarse nadando desde o anteridio, ou desde onde caia, ao arquegonio para fusionarse iniciar o desenvolvemento do cigoto. Este cigoto inicia o estado de espor\u00f3fito dos ant\u00f3ceros. Ao contrario do que acontece nos demais grupos dos bri\u00f3fitos, a primeira divisi\u00f3n celular do cigoto prod\u00facese cunha rotura lonxitudinal.\nA posterior divisi\u00f3n forma un espor\u00f3fito cun p\u00e9, que se ubicua o m\u00e1is preto do interior do gamet\u00f3fito. Ese p\u00e9 \u00e9 un grupo de c\u00e9lulas globulares que reciben nutrientes do gamet\u00f3fito parental, e que polo tanto sustentan durante toda a s\u00faa vida ao espor\u00f3fito. Por riba deste p\u00e9 no espor\u00f3fito existe un meristema que se divide continuamente e que forma a c\u00e1psula do esporanxio. As c\u00e9lulas centrais e superficiais da c\u00e1psula son est\u00e9riles. \u00c9 na metade da c\u00e1psula onde se dividen c\u00e9lulas que formar\u00e1n os pseudo-el\u00e1ters e as esporas. A rotura da c\u00e1psula e a liberaci\u00f3n das esporas, d\u00e1se ao longo desde a s\u00faa cabeceira.\nEvoluci\u00f3n.\nMalia que os primeiros restos f\u00f3siles dos ant\u00f3ceros son esporas e esporanxios do cret\u00e1ceo superior, a s\u00faa aparici\u00f3n debeu ser previa \u00e1 aparici\u00f3n das traque\u00f3fitas, a cal aconteceu no sil\u00farico. Ademais, a presenza dos esporanxios cunha columnela central non ancorada ao \"teito\" para alg\u00fans autores suxire que os antoc\u00e9ros son un grupo basal no clado dos bri\u00f3fitos. Outros autores entenden que esta forma de columnelas son propias de todos os grupos basais de musgos, co cal deber\u00eda ser un car\u00e1cter propio das primeiras plantas con est\u00f3matas.\nClasificaci\u00f3n.\nOs ant\u00f3ceros clasific\u00e1ronse tradicionalmente como unha clase de Bryophyta (bri\u00f3fitos). Por\u00e9n, a divisi\u00f3n Bryophyta \u00e9 parafil\u00e9tica, co cal aos ant\u00f3ceros outorg\u00f3uselle a s\u00faa divisi\u00f3n propia, a Anthocerotophyta.\nInicialmente clasific\u00e1ronse os ant\u00f3ceros dentro dunha \u00fanica clase, a Anthocerotopsida, ou a antes Anthocerotae. Mais a Leiosporocertotopsida d\u00e9uselle a s\u00faa propia clase polas particularidades da s\u00faa \u00fanica especie, a \"Leiosporoceros dussii\". As d\u00faas clases de ant\u00f3ceros div\u00eddense en cinco ordes, nas cales s\u00f3 existe unha \u00fanica familia.\nOs ant\u00f3ceros son a primeira li\u00f1a evolutiva que xurdiu para as plantas terrestres e iso as\u00famese nas clasificaci\u00f3ns clad\u00edsticas. Con todo, non existe un consenso na s\u00faa clasificaci\u00f3n xa que se contin\u00faan a se descubrir especies e novos x\u00e9neros de ant\u00f3ceros.\nAs caracter\u00edsticas fenot\u00edpicas que se empregan nas clasificaci\u00f3ns dos ant\u00f3ceros son a anatom\u00eda dos cloroplastos e a cantidade destes por c\u00e9lula, a presenza de pirenoides, o n\u00famero de anteridios dentro dos andro\u00e9cios e a ordenaci\u00f3n de c\u00e9lulas dentro dos anteridios.\nFiloxenia.\nOs \u00faltimos estudos, empregando datos moleculares e morfol\u00f3xicos, suxiren a seguinte clasificaci\u00f3n para ant\u00f3ceros:"}
{"id": "471168", "revid": "27155", "url": "https://gl.wikipedia.org/wiki?curid=471168", "title": "Mergull\u00f3n pequeno", "text": "O mergull\u00f3n pequeno (Tachybaptus ruficollis) \u00e9 unha ave acu\u00e1tica da familia dos podicip\u00e9didos. O nome do x\u00e9nero procede do grego antigo \"takhus\", 'r\u00e1pido' e \"bapto\", 'afundirse debaixo'. O nome espec\u00edfico \"ruficollis\" procede do lat\u00edn \"rufus\", 'vermello' e -\"collis\", derivado de \"collum\", 'pescozo'.\nCos seus 23 a 29\u00a0cm de lonxitude \u00e9 o membro europeo menor da s\u00faa familia. At\u00f3pase xeralmente en corpos de auga da maior parte da s\u00faa \u00e1rea de distribuci\u00f3n.\nTaxonom\u00eda.\nO mergull\u00f3n pequeno foi descrito polo naturalista alem\u00e1n Peter Simon Pallas en 1764, que lle deu o nome binomial de \"Colymbus ruficollis\". O tricolored grebe foi considerado conespec\u00edfico, e algunhas autoridades taxon\u00f3micas a\u00ednda o consideran as\u00ed. \nHai seis subespecies reco\u00f1ecidas actualmente, distinguidas principalmente polo tama\u00f1o e coloraci\u00f3n.\nDescrici\u00f3n.\nO mergull\u00f3n pequeno \u00e9 unha pequena ave acu\u00e1tica con bico agudo. O adulto \u00e9 inconfundible en ver\u00e1n, predominantemente escuro na parte superior co seu pescozo, meixelas e flancos de intensa cor marr\u00f3n avermellada e interior da boca amarelo brillante. A cor marr\u00f3n avermellada \u00e9 substitu\u00edda por un gris amarronado escuro en aves que non te\u00f1en a plumaxe non reprodutora e os xuven\u00eds.\nAs aves xuven\u00eds te\u00f1en un bico amarelo cunha pequena punta negra, e raias negras e brancas nas meixelas e laterais do pescozo vistas desde abaixo. Este bico amarelo escur\u00e9cese a medida que van tendo m\u00e1is idade, e chega a ser negro na idade adulta.\nEn inverno, o seu tama\u00f1o, plumaxe beixe cun dorso e cabeza m\u00e1is escuros, e a parte posterior con forma de \u201cborla\u201d permite unha f\u00e1cil identificaci\u00f3n destas especies. A chamada reprodutora do mergull\u00f3n pequeno, feita tanto en solitario coma en d\u00fao, \u00e9 un trilo repetido \"uit-uit-uit\" ou \"ui-ui-ui\" que soa como o rinchar dun cabalo.\nDistribuci\u00f3n.\nReprod\u00facese en pequenas colonias en zonas con moita vexetaci\u00f3n de lagos de auga doce ao longo de Europa, gran pare de Asia e cara ao sur ata Nova Guinea e a maior\u00eda de \u00c1frica. A maior\u00eda das aves despr\u00e1zanse a augas costeiras ou m\u00e1is abertas, pero \u00e9 soamente migratoria naquelas partes da s\u00faa \u00e1rea de distribuci\u00f3n onde se conxelan as augas. F\u00f3ra da estaci\u00f3n reprodutora trasl\u00e1dase a augas m\u00e1is abertas, ocasionalmente aparecendo incluso en costas de pequenas ba\u00edas. En Galicia a ave \u00e9 sedentaria e chegan individuos invernantes.\nComportamento.\nO mergull\u00f3n pequeno \u00e9 un nadador e mergullador excelente que persegue os peixes e invertebrados acu\u00e1ticos baixo a auga. Aproveita a vexetaci\u00f3n para agocharse eficazmente.\nComo todos os mergull\u00f3ns pequenos ani\u00f1a na beira da auga, xa que as s\u00faas patas est\u00e1n situadas moi atr\u00e1s no corpo e non pode cami\u00f1ar ben. Xeralmente po\u00f1en de 4 a 7 ovos. Cando os adultos abandonan provisionalmente o ni\u00f1o adoitan ter coidado de cubrir os ovos con vexetci\u00f3n para que sexa menos probable que os detecten os predadores. Os xoves deixan o ni\u00f1o e poden nadar pouco despois da eclosi\u00f3n, e os polos adoitan ser acarrexados sobre as costas dos adultos durante a nataci\u00f3n. Na India a especie reprod\u00facese durante a estaci\u00f3n das chuvias."}
{"id": "471170", "revid": "27155", "url": "https://gl.wikipedia.org/wiki?curid=471170", "title": "Tachybaptus ruficollis", "text": ""}
{"id": "471171", "revid": "23204", "url": "https://gl.wikipedia.org/wiki?curid=471171", "title": "Fosca, Cundinamarca", "text": "Fosca, ou oficialmente San Antonio de Fosca, \u00e9 un concello colombiano do departamento de Cundinamarca, que se atopa na provincia de Oriente, a 62 km \u00f3 sueste de Bogot\u00e1.\nToponimia.\nO top\u00f3nimo \u00ab\"Fosca\"\u00bb, en \"muysc cubun\" (lingua muisca), quere dicir \u00abFortaleza do Raposo\u00bb, de Fo, \u00abraposo\u00bb, e Ca, \u00abfortaleza\u00bb con s intermedia.\nHistoria.\nNa \u00e9poca precolombiana, o territorio do actual concello de Fosca estivo habitado polos maus, macos e os guapis, ou buchipas, en cuxas terras os muiscas manti\u00f1an unha gornici\u00f3n de g\u00fcechas para vixiar as s\u00faas fronteiras.\nO primeiro europeo en chegar \u00f3 territorio de Fosca foi o capit\u00e1n Pedro de Limpias, quen chegou en 1539 procedente dos chairos de San Juan ou Orientais. O poboado ind\u00edxena estaba situado nun lugar chamado \"Placitas\", \u00f3 sueste do actual centro urbano, na parte alta das ribeiras do S\u00e1name. O 5 de febreiro de 1627 o Oidor Juan de Valc\u00e1rcel, quen non atopou propicio o lugar que habitaban os ind\u00edxenas, trasladouno a un sitio sobre o r\u00edo S\u00e1name, onde poboou e fundou o pobo de indios chamado San Antonio de Fosca."}
{"id": "471172", "revid": "23204", "url": "https://gl.wikipedia.org/wiki?curid=471172", "title": "Gachal\u00e1", "text": "Gachal\u00e1 \u00e9 un concello colombiano do departamento de Cundinamarca, que se atopa na provincia do Guavio, a 120 km \u00f3 leste de Bogot\u00e1. Gachal\u00e1 \u00e9 co\u00f1ecida como a \"Capital Hidroel\u00e9ctrica de Colombia\".\nToponimia.\nO top\u00f3nimo \u00abGachal\u00e1\u00bb, en lingua muisca quere dicir \u00abOla de Barro da Noite\u00bb, ou \u00abDerrota da Noite\u00bb.\nHistoria.\nFundaci\u00f3n.\nNa \u00e9poca precolombiana, o territorio do actual concello de Gachal\u00e1 estivo habitado polos ind\u00edxenas ch\u00edos, da comunidade muisca. A principios do ano 1700, a \u00e1rea de Gachal\u00e1 foi abandonada polos seus habitantes, quen consideraron as s\u00faas terras est\u00e9riles e moi monta\u00f1osas, polo que decidiron desprazarse cara a terreos m\u00e1is f\u00e9rtiles no que hoxe se co\u00f1ece como M\u00e1mbita e os seus arredores.\nEn 1804, Mariano de Mendoza y Bueno, a quen se lle atrib\u00fae a fundaci\u00f3n de Gachal\u00e1, solicitou \u00f3 vicerrei Antonio Jos\u00e9 Amar y Borb\u00f3n a doaz\u00f3n destas terras co prop\u00f3sito de fundar a poboaci\u00f3n. Seis anos m\u00e1is tarde, o vicerrei, por decreto do 22 de febreiro de 1810, decide elevar a Gachal\u00e1 \u00e1 categor\u00eda de parroquia e ordena librar o t\u00edtulo correspondente.\nA poboaci\u00f3n orixinouse nunha misi\u00f3n de relixiosos xesu\u00edtas que se estabeleceu al\u00ed en 1810. Tam\u00e9n se acepta \u00f3 presb\u00edtero Jos\u00e9 Ignacio de la Barrera como fundador en 1819."}
{"id": "471173", "revid": "23204", "url": "https://gl.wikipedia.org/wiki?curid=471173", "title": "Venecia, Cundinamarca", "text": "Venecia \u00e9 un concello colombiano do departamento de Cundinamarca, que se atopa na provincia do Sumapaz, a 121 km de Bogot\u00e1. Anteriormente esta poboaci\u00f3n era co\u00f1ecida co nome de Ospina P\u00e9rez, pero a partir de 1974 recibiu o nome actual de Venecia. O concello de Venecia tam\u00e9n \u00e9 co\u00f1ecido como \u00abA Perla do Sumapaz\u00bb.\nHistoria.\nActualmente \u00e9 imposible afirmar que a cultura ind\u00edxena dos Ssutagaos de Doa, extinguidos no s\u00e9culo XVIII, sexa antecesor do concello, por canto que non hai unha relaci\u00f3n entre un e outro. O sitio onde se atopa asentada a poboaci\u00f3n de Venecia deu lugar \u00e1 disposici\u00f3n dunha pousada para os viaxeiros como termo de xornada no cami\u00f1o real entre as poboaci\u00f3ns de Pandi e Cabrera.\nEconom\u00eda.\nO concello basea a s\u00faa econom\u00eda principalmente no sector agropecuario, sendo a agricultura a actividade econ\u00f3mica m\u00e1is representativa, a\u00ednda que a gandar\u00eda amosa unha tendencia \u00f3 aumento, os sistemas produtivos danse principalmente en minifundios. A nivel dos centros poboados a principal actividade econ\u00f3mica \u00e9 o comercio de bens e servizos b\u00e1sicos para a canastra familiar. A solidez econ\u00f3mica do municipio viuse incrementada, as\u00ed como os investimentos de persoas provenientes doutras rexi\u00f3ns."}
{"id": "471174", "revid": "23204", "url": "https://gl.wikipedia.org/wiki?curid=471174", "title": "Sha\u00efda Zarumey", "text": "Fatouma Agn\u00e8s Diaroum\u00e8ye, nada en Bamaco en 1938, \u00e9 unha soci\u00f3loga e escitora de nixerina, co\u00f1ecida co pseud\u00f3nimo literario de Sha\u00efda Zarumey. Foi unha das primeiras mulleres do seu pa\u00eds en escribir en lingua francesa.\nTraxectoria.\nComezou os estudos primarios no seu pa\u00eds natal, de onde era o seu pai, e aos dez anos mudouse a Mal\u00ed, de onde era a s\u00faa nai. En 1970 douturouse en Par\u00eds en 1970. Entre 1970 e 1975 traballou en Dakar como socioeconomista no Institut Africain de D\u00e9veloppement \u00c9conomique et de Planification das Naci\u00f3ns Unidas. Despois traballou como funcionaria no campo dos dereitos da muller. Debido ao seu traballo viaxou por todo o mundo, especialmente por \u00c1frica, mais tam\u00e9n por Europa, Am\u00e9rica, Asia e Oriente. Foi secretaria xeral da ONG Maillon africain pour la paix et le d\u00e9veloppement (MAPADEV), e coordinadora da R\u00e9seau des femmes pour la paix (RE\u2010FEPA) .\nComo poeta, publicou en 1981 o libro \"Alternances pour le sultan\" co pseud\u00f3nimo de Sha\u00efda Zarumey. Nos seus poemas evoca a intimidade, o erotismo e os rituais de seduci\u00f3n feminina, comparando os cintos de perlas das mulleres cun rosario musulm\u00e1n para o amante que distorsiona as \u00absuras do amor\u00bb, transgredindo as\u00ed unha certa reserva a favor das mulleres nixerinas, a diferenza dos pa\u00edses da tradici\u00f3n mand\u00e9 onde as mulleres griotes te\u00f1en m\u00e1is liberdade de expresi\u00f3n."}
{"id": "471175", "revid": "1131", "url": "https://gl.wikipedia.org/wiki?curid=471175", "title": "Fatouma Agn\u00e8s Diaroum\u00e8ye", "text": ""}
{"id": "471176", "revid": "1576", "url": "https://gl.wikipedia.org/wiki?curid=471176", "title": "Causa", "text": ""}
{"id": "471179", "revid": "5863", "url": "https://gl.wikipedia.org/wiki?curid=471179", "title": "De vogels van Holland", "text": "\u00abDe vogels van Holland\u00bb ([]; en galego: \u00abOs paxaros de Holanda\u00bb) \u00e9 unha canci\u00f3n escrita por Annie M. G. Schmidt e Cor Lemaire interpretada en neerland\u00e9s por Jetty Paerl. Foi elixida para representar aos a Pa\u00edses Baixos no Festival de Eurovisi\u00f3n de 1956 tras obte-lo segundo posto na final nacional neerlandesa \"Nationaal Songfestival 1956\".\nFestival de Eurovisi\u00f3n 1956.\nSelecci\u00f3n.\nEsta canci\u00f3n participou en \"Nationaal Songfestival 1956\", unha final nacional organizada pola emisora neerlandesa Nederlandse Televisie Stichting para elixir as d\u00faas actuaci\u00f3ns que representar\u00edan aos Pa\u00edses Baixos no Festival de Eurovisi\u00f3n 1956. Esta celebrouse o 24 de abril de 1956, un mes antes do festival, no estudo de televisi\u00f3n de AVRO en Hilversum.\nA canci\u00f3n foi interpretada pola cantante neerlandesa Jetty Paerl en segundo lugar, sucedendo a Corry Brokken con \u00abIk zei ja\u00bb e precedendo a Bert Visser con \u00abGina mia\u00bb. O resultado da votaci\u00f3n, que foi realizada polos telespectadores enviando tarxetas postais, foi anunciado o 5 de maio. A canci\u00f3n obtivo o segundo posto con 1530 puntos, cualific\u00e1ndose para participar no Festival de Eurovisi\u00f3n xunto \u00e1 canci\u00f3n \u00abVoorgoed voorbij\u00bb, que ga\u00f1ou a final con 1854 puntos.\nNo festival.\nA canci\u00f3n participou no festival celebrado no Teatro Kursaal de Lugano, Su\u00edza, o 24 de maio de 1956, sendo interpretada pola cantante Jetty Paerl. A orquestra foi dirixida por Fernando Paggi.\nFoi interpretada en primeiro lugar, precedendo a Su\u00edza con Lys Assia interpretando \u00abDas alte Karussell\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471181", "revid": "89787", "url": "https://gl.wikipedia.org/wiki?curid=471181", "title": "Voorgoed voorbij", "text": "\u00abVoorgoed voorbij\u00bb (; en galego: \u00abAcabouse para sempre\u00bb) \u00e9 unha canci\u00f3n composta por Jelle de Vries e interpretada en neerland\u00e9s por Corry Brokken. Foi elixida para representar aos Pa\u00edses Baixos no Festival de Eurovisi\u00f3n de 1956 tras ga\u00f1a-la final nacional neerlandesa, \"Nationaal Songfestival 1956\".\nFestival de Eurovisi\u00f3n 1956.\nSelecci\u00f3n.\nEsta canci\u00f3n participou no \"Nationaal Songfestival 1956\", a final nacional para elixir as d\u00faas actuaci\u00f3ns que representar\u00edan aos Pa\u00edses Baixos no Festival de Eurovisi\u00f3n 1956. Esta celebrouse o 24 de abril de 1956, un mes antes do festival, no estudo de televisi\u00f3n de AVRO en Hilversum.\nA canci\u00f3n foi interpretada pola cantante neerlandesa Corry Brokken en quinto lugar, sucedendo a Jetty Paerl con \u00abDe telefoon\u00bb e precedendo a Bert Visser con \u00abMeisje\u00bb. O resultado da votaci\u00f3n, que foi realizada polos telespectadores enviando tarxetas postais, foi anunciado o 5 de maio. A canci\u00f3n ga\u00f1ou a final con 1854 puntos, cualific\u00e1ndose para participar no Festival de Eurovisi\u00f3n xunto \u00e1 canci\u00f3n \u00abDe vogels van Holland\u00bb, que obtivo o segundo posto con 1530 puntos.\nNo festival.\nA canci\u00f3n participou no festival celebrado no Teatro Kursaal de Lugano o 24 de maio de 1956, sendo interpretada por Corry Brokken. A orquestra foi dirixida por Fernando Paggi.\nFoi interpretada en oitavo lugar, seguindo a Italia con Franca Raimondi interpretando \u00abAprite le finestre\u00bb e precedendo a Su\u00edza con Lys Assia interpretando \u00abRefrain\u00bb. O resultado das votaci\u00f3ns non foi revelado, polo que se desco\u00f1ece en que posto terminou a canci\u00f3n."}
{"id": "471185", "revid": "23204", "url": "https://gl.wikipedia.org/wiki?curid=471185", "title": "Agapito Rey", "text": "Agapito Rey, nado en Pontevedra o 24 de marzo de 1892 e finado en Bloomington (Indiana) o 29 de novembro de 1987, foi un historiador da literatura espa\u00f1ola.\nTraxectoria.\nAos vinte anos marchou de Pontevedra rumbo a Arxentina. En 1914 retornou a Galicia pasando polos Estados Unidos, pero ante a entrada en guerra dos americanos, quedou no pa\u00eds e alistouse no ex\u00e9rcito. O rematar a guerra matriculouse na Universidade de Indiana, onde se licenciou. Foi profesor en M\u00edchigan (1921), despois pasou \u00e1 Universidade de Dakota do Norte e en 1925 trasladouse \u00e1 Universidade de Indiana.\nObras.\nEditou e estudou as \"Sumas de historia troyana\" de Leomarte, Madrid: S. Aguirre imp., 1932; os \"Castigos e documentos del rey don Sancho\", (Bloomington, 1952); o \"Regimiento de Pr\u00edncipes\" (1952); o \"Libro de los cien cap\u00edtulos\", (Bloomington, 1960), un dos principais t\u00edtulos de prosa sapiencial castel\u00e1, sobre a base dos catro c\u00f3dices co\u00f1ecidos na \u00e9poca (Biblioteca Nacional de Madrid, manuscritos 9216, 6608 e 8405, e Biblioteca Men\u00e9ndez Pelayo de Santander, manuscrito 108), a\u00ednda que hoxe co\u00f1\u00e9cense dous m\u00e1is, sen contar as copias incompletas e o \"Libro del Consejo y de los Consejeros\" (Zaragoza, 1962).\nEn colaboraci\u00f3n con Antonio Garc\u00eda Solalinde escribiu \"Ensayo de una bibliograf\u00eda de las leyendas troyanas\" (Bloomington, 1942), e con George Peter Hammond, \"The Rodriguez Narrative of the Chamuscado Expedition to New Mexico\" (Santa Fe, 1927); \"Obregon's History of the Southwest\", (Los \u00c1ngeles, 1928); \"Espejo's Expedition to New Mexico\", (Los \u00c1ngeles, 1929); \"New M\u00e9xico in 1602\" (Albuquerque, 1938); \"Narratives of the Coronado Expedition\", (Albuquerque, 1940); \"The Benavides Memorial of 1634\", (Albuquerque, 1944) e \"Juan de O\u00f1ate, Colonizer of New Mexico\" (Albuquerque, 1953)."}
{"id": "471190", "revid": "89787", "url": "https://gl.wikipedia.org/wiki?curid=471190", "title": "Lenine", "text": "Oswaldo Lenine Macedo Pimentel, m\u00e1is co\u00f1ecido como Lenine (Recife, 2 de febreiro de 1959), \u00e9 un artista brasileiro polifac\u00e9tico: cantante, compositor, actor, escritor e produtor musical, entre outros. Ga\u00f1ador de cinco Grammy Latino, dous premios da APCA, e nove Pr\u00eamio da M\u00fasica Brasileira. Escribiu, gravou e produciu mais de cincocentas canci\u00f3ns, algunhas delas gravadas por Maria Beth\u00e2nia, Daniela Mercury, Elba Ramalho, Milton Nascimento e Gilberto Gil. Actualmente ocupa a trix\u00e9sima oitava cadeira da Academia Pernambucana de Letras.\nLenine estudou enxe\u00f1ar\u00eda qu\u00edmica.\nTraxectoria.\nVida persoal.\nLenine \u00e9 fillo de Jos\u00e9 Geraldo e Dayse Pimentel. Recibiu ese nome debido a unha homenaxe que o seu pai, comunista, quer\u00eda facer ao l\u00edder sovi\u00e9tico Lenin, que foi respons\u00e1bel do inicio da Revoluci\u00f3n Rusa en 1917. A s\u00faa nai era cat\u00f3lica e levaba os fillos a misa todos os domingos, mentres o pai ficaba en casa escoitando m\u00fasica, at\u00e9 que, aos oito anos de idade os fillos resolveron optar polas audici\u00f3ns de \u00e1lbums aos domingos, non indo m\u00e1is \u00e1 igrexa. O pai de Lenine co\u00f1eceu o socialismo durante o seminario, que abandonou posteriormente, e transmitiu as ideas da teor\u00eda socialista aos fillos moi cedo. Durante unha entrevista, o cantante declarou que o pai o influencia at\u00e9 hoxe e que vive respondendo as preguntas que lle ensinou a facer: Que fas? Por que o fas? Para quen o fas?\nCarreira musical.\nFoi para o R\u00edo de Xaneiro ao final dos anos 1970, pois naquela \u00e9poca hab\u00eda pouco espazo ou recursos para m\u00fasica no Recife. Viviu con alg\u00fans amigos, compositores. Compartiron por alg\u00fan tempo un apartamento na Urca, despois unha casi\u00f1a nunha vila en Botafogo, famosa por ser vivenda de Macal\u00e9 e S\u00f4nia Braga. Despois foron para Santa Teresa.\nElba Ramalho foi a primeira cantante de \u00e9xito nacional que gravou unha canci\u00f3n de Lenine. Despois vi\u00f1eron Fernanda Abreu, O Rappa, Milton Nascimento, Maria Rita, Maria Beth\u00e2nia, Capital Inicial e moitos outros.\nProduciu \"Segundo\", de Maria Rita; \"Duns tempos para ac\u00e1\", de Chico C\u00e9sar; \"Lonji\", de Tcheka (cantante e compositor do Cabo Verde); e \"Punto Enredo\", de Pedro Lu\u00eds e a Parede.\nNa televisi\u00f3n, foi director musical de \"Caramuru, a Invenci\u00f3n do Brasil\", primeiro como mini serie e despois como longametraxe. Participou tam\u00e9n da direcci\u00f3n do musical de \"Cambaio\", baseado en canci\u00f3ns de Chico Buarque e Edu Lobo.\nLenine ga\u00f1ou dous premios Grammy Latino: un polo \u201cMellor \u00c1lbum Pop Contempor\u00e1neo\u201d co seu \u00e1lbum \"\"Falange Can\u00edbal\"; e outro en 2009 na categor\u00eda mellor canci\u00f3n brasileira coa peza \"Martelo Bigorna\"\".\nEn 2013, o cantante celebrou os seus 30 anos de carreira, con homenaxes, documentais e 30 proxectos especiais, como o reencontro con Marcos Suzano no show \"Olho de Peixe\" (abril, no R\u00edo de Xaneiro), a xira europea \"The Bridge\" (maio, agosto e outubro), coa Martin Fondse Orchestra, un show especial celebrando o disco \"Baque Solto\" (setembro, en Recife), al\u00e9n da xira \"Concertos\" \"Ch\u00e3o\" e dos shows \"Lenine Solo\".\nEn 2015, o \u00e1lbum \"Carbono\" foi nomeado ao Grammy Latino na categor\u00eda Mellor \u00c1lbum de M\u00fasica Popular Brasileira, xuntamente coa canci\u00f3n \"Simples assim\", nomeada na categor\u00eda Mellor Canci\u00f3n Brasileira.\nEn 2016, foi nomeado ao Premio da M\u00fasica Brasileira nas categor\u00edas: \"Mellor \u00c1lbum\" (Carbono) e \"Mellor Cantante\", vencendo nesta \u00faltima.\nEn 2017 foi vencedor do Premio da M\u00fasica Brasileira nas categor\u00edas: Mellor \u00e1lbum de MPB (Lenine &amp; Martin Fondse Orchestra - The Bridge Live At Bimhuis) e \"Mellor Cantante de MPB\"."}
{"id": "471191", "revid": "23204", "url": "https://gl.wikipedia.org/wiki?curid=471191", "title": "Gachet\u00e1", "text": "Gachet\u00e1 \u00e9 un concello colombiano do departamento de Cundinamarca, que se atopa na provincia do Guavio, da cal \u00e9 capital. At\u00f3pase a 99\u00a0km de Bogot\u00e1, \u00f3 nordeste do departamento de Cundinamarca, a unha altura de 1.745 m s. n. m. Conta con 11.000 habitantes aproximadamente, dos cales o 70% corresponde \u00e1 zona rural.\nToponimia.\nGachet\u00e1 en \"muysc cubun\" (lingua muisca) traduce \u00abdetr\u00e1s da nosa labranza\u00bb, facendo referencia \u00e1 s\u00faa dependencia de Guatavita en \u00e9pocas antigas e por estar detr\u00e1s desta."}
{"id": "471192", "revid": "23204", "url": "https://gl.wikipedia.org/wiki?curid=471192", "title": "Gama, Cundinamarca", "text": "Gama \u00e9 un concello colombiano do departamento de Cundinamarca, que se atopa na provincia do Guavio, a 113 km \u00f3 leste de Bogot\u00e1. Gama en lingua muisca, que quere dicir \u00abas vosas costas\u00bb.\nHistoria.\nNa \u00e9poca precolombiana, o territorio do actual concello de Gama estivo poboado polos ch\u00edos, da Confederaci\u00f3n Muisca, cuxo casar\u00edo estaba no sitio de Pauso, hoxe Pueblo Viejo. A nova vila foi fundada por Juan Mart\u00edn Romero, no ano 1903, asesorado de Luis Santana Pinto, quen adiantaba xesti\u00f3ns para a s\u00faa elecci\u00f3n en concello e creaci\u00f3n da parroquia."}
{"id": "471193", "revid": "23204", "url": "https://gl.wikipedia.org/wiki?curid=471193", "title": "Guayabetal", "text": "Guayabetal \u00e9 un concello colombiano do departamento de Cundinamarca, que se atopa na provincia de Oriente, a 65 km de Bogot\u00e1. Formouse no lugar que hoxe ocupa durante a d\u00e9cada de 1920 \u00f3 1930 dentro da xurisdici\u00f3n de Quetame e consolidouse coa estrada a Villavicencio.\nL\u00edmites.\nO concello de Guayabetal limita polo norte co municipio de Quetame, polo sur e polo leste co departamento de Meta, polo oeste cos concellos de Guti\u00e9rrez e Fosca. Esta localizaci\u00f3n tivo influencia nas relaci\u00f3ns de tipo comercial co departamento de Meta."}
{"id": "471194", "revid": "23204", "url": "https://gl.wikipedia.org/wiki?curid=471194", "title": "Guti\u00e9rrez, Cundinamarca", "text": "Guti\u00e9rrez, cuxo nome ind\u00edxena \u00e9 Chuntiva, \u00e9 un concelllo colombiano do departamento de Cundinamarca que se atopa na provincia de Oriente a 75 km de Bogot\u00e1.\nL\u00edmites.\nGuti\u00e9rrez limita polo norte cos concellos de Une e Fosca; polo leste co concello de Guayabetal; polo sur occidente coa parte rural do distrito Capital de Bogot\u00e1, correspondente \u00e1 localidade do Sumapaz, (que serve de ponte co concello de Cabrera) e polo sueste co departamento de Meta.\nHistoria.\nNa \u00e9poca precolombiana, o territorio do actual concello de Guti\u00e9rrez estivo habitado polos guapis, b\u00fachipas ou macos da Confederaci\u00f3n Muisca. En 1539 chegaron Nicol\u00e1s de Federm\u00e1n e o seu capit\u00e1n Pedro de Limpias \u00f3 territorio denominado Chuntiva polos muiscas. En 1816 foi fundado o actual concello por Ignacio Guti\u00e9rrez Vergara. \u00c9 na s\u00faa honra que o concello leva o seu primeiro apelido."}
{"id": "471195", "revid": "89787", "url": "https://gl.wikipedia.org/wiki?curid=471195", "title": "Bilurico escuro", "text": "O bilurico escuro ou bilurico patirrubio (Tringa erythropus) \u00e9 unha ave lim\u00edcola da familia Scolopacidae. O nome do x\u00e9nero \"Tringa\" \u00e9 o nome neolatino dado ao bilurico alinegro (\"Tringa ochropus\") por Aldrovandus en 1599 baseado na palabra do grego antigo \"trungas\", unha ave lim\u00edcola de tma\u00f1o dun tordo, con rabadilla branca que mov\u00eda a cola mencionado por Arist\u00f3teles. O nome espec\u00edfico \"erythropus\" procede do antigo grego \"eruthros\", 'vermello' e \"pous\", 'p\u00e9'.\nReprod\u00facese no norte de Escandinavia e norte de Asia e emigra ao sur ao Mediterr\u00e1neo, ao sur das illas brit\u00e1nicas, Francia, \u00c1frica tropical e Asia tropical para invernar. En Galicia \u00e9 unha ave de paso escasa durante a \u00e9poca migratoria. \u00c9 unha ave errante ocasional en Australia e Norteam\u00e9rica.\nTaxonom\u00eda.\nFoi descrita cientificamente polo zo\u00f3logo alem\u00e1n Peter Simon Pallas en 1764, que lle deu o nome de \"Scolopax erythropus\".\n\u00c9 unha especie monot\u00edpica, xa que non se reco\u00f1ecen subespecies. Taxonomicamente, forma un grupo estreitamente unido xunto con outras especies grandes de \"Tringa\", e as an\u00e1lises moleculares mostran que forma un clado irm\u00e1n que cont\u00e9n o \"Tringa melanoleuca\" e o \"Tringa totanus\".\nDescrici\u00f3n.\n\u00c9 unha lim\u00edcola grande que mide de 29 a 31\u00a0cm de longo (desde a punta do bico \u00e1 punta da cola polas costas), cunha envergadura alar de 61 a 67\u00a0cm e un peso de 121 a 205\u00a0g. \u00c9 negro en plumaxe reprodutora, e moi claro en inverno. Ten patas e bico vermellos co extremo negro, e mostra unha zona oval branca no dorso na zona da mitra en voo. Os xuven\u00eds son marr\u00f3ns cincentos con finas manchas brancas pola parte superior e unhas partes inferiores claras finamente barradas. \nOs adultos mudan completamente entre xu\u00f1o e outubro. En primavera, a plumaxe corporal muda entre marzo e maio. Os xuven\u00eds experimentan unha muda parcial entre agosto e febreiro. \nA s\u00faa chamada \u00e9 un asub\u00edo renxente que soa como \"teu-it\" (algo parecida \u00e1 chamada do carr\u00e1n rosado). A chamada de alarma \u00e9 un \"kyip-kyip-kyip\".\nH\u00e1bitat e distribuci\u00f3n.\nReprod\u00facese no \u00c1rtico ao longo de gran parte de Eurasia, desde Laponia no oeste ata Chukotka no leste.\nComportamento.\nAlimentaci\u00f3n.\nAlim\u00e9ntase de pequenos invertebrados.\nReproduci\u00f3n.\nNidifica na taiga aberta pantanosa, pon catro ovos nunha depresi\u00f3n que escava no chan. Para reproducirse a ave muda adquirindo unha plumaxe negra ou gris escura con manchas brancas e as patas se lle volven m\u00e1is escuras.\nConservaci\u00f3n.\n\u00c9 unha das especies \u00e1s que se lle aplica o Acordo para a Conservaci\u00f3n de Aves Acu\u00e1ticas Migratorias Africano-euroasi\u00e1tico (AEWA)."}
{"id": "471196", "revid": "23204", "url": "https://gl.wikipedia.org/wiki?curid=471196", "title": "Chuntiva", "text": ""}
{"id": "471197", "revid": "23204", "url": "https://gl.wikipedia.org/wiki?curid=471197", "title": "Jun\u00edn, Cundinamarca", "text": "Jun\u00edn, cuxo nome ind\u00edxena \u00e9 Chipazaque, \u00e9 un concello colombiano do departamento de Cundinamarca, que se atopa na provincia do Guavio, a 103 km de Bogot\u00e1. Antecesor da actual vila de Jun\u00edn foi o aborixe de Chipazaque, que deb\u00eda o seu nome a que esta zona compart\u00eda os seus dominios entre o Zipa e o Zaque. O poboado estivo situado inicialmente preto de Pauso, na parte baixa da hondonada do Val de Gachet\u00e1.\nToponimia.\nO top\u00f3nimo \u00abChipazaque\u00bb quere dicir, en \"muysccubun\" (lingua muisca), \u00abo noso pai o Zaque\u00bb, segundo Miguel Triana, ou \u00abuni\u00f3n do Zipa e o Zaque\u00bb, segundo Acosta Orteg\u00f3n.\nHistoria.\nNon se co\u00f1ece a data exacta da fundaci\u00f3n do concello de Jun\u00edn; por\u00e9n alg\u00fans historiadores sit\u00faan este acontecemento o 13 de agosto de 1550. Antecesor da actual vila de Jun\u00edn foi a aborixe de Chipazaque, situada preto de Pauso, na parte baixa da hondonada do Val de Gachet\u00e1. Chipazaque formouse en torno da Igrexa que mandou facer o oidor Luis Enr\u00edquez o 14 de maio de 1600 \u00f3 oficial albanel Domingo P\u00e9rez.\nEste territorio foi habitado polos ind\u00edxenas ch\u00edos, grupos m\u00e1mbita e suraguas. Dende tempos anteriores \u00e1 conquista as vilas que anteriormente integraban o cacicado de Guatavita atop\u00e1banse subordinados politicamente \u00f3 Zipa. \u00c1 chegada dos espa\u00f1ois, o dominio do Zipa estend\u00edase de sur a norte dende Tibacuy, Pasca e Quetame at\u00e9 Saboy\u00e1; polo nord\u00e9s chegaba at\u00e9 Chocont\u00e1, Ubat\u00e9 e F\u00faquene; de oeste a leste estend\u00edase dende Facatativ\u00e1, Zipac\u00f3n e Tena at\u00e9 Gachal\u00e1. Chipazaque, hoxe Jun\u00edn, fixo parte da encomenda de Francisco Vanegas confirmando a proximidade dos ind\u00edxenas ch\u00edos \u00e1s vilas anterioirmente mencionadas."}
{"id": "471198", "revid": "23204", "url": "https://gl.wikipedia.org/wiki?curid=471198", "title": "Chipazaque", "text": ""}
{"id": "471199", "revid": "23204", "url": "https://gl.wikipedia.org/wiki?curid=471199", "title": "La Calera, Cundinamarca", "text": "La Calera, cuxo nome ind\u00edxena \u00e9 Teusac\u00e1, \u00e9 un concello colombiano do departamento de Cundinamarca que se atopa no oeste da Provincia do Guavio, a 18 km \u00f3 nordeste de Bogot\u00e1, preto das localidades de Chapinero e Usaqu\u00e9n.\nToponimia.\nO top\u00f3nimo de La Calera ten a s\u00faa orixe na mina de calcaria, ou \"calera\", como se dic\u00eda antigamente. O poboado ind\u00edxena denomin\u00e1base Teusac\u00e1 que, segundo alg\u00fans historiadores, significa \u00abprisi\u00f3n\u00bb e segundo Acosta Orteg\u00f3n \u00e9 \u00abcercado prestado\u00bb."}
{"id": "471200", "revid": "624", "url": "https://gl.wikipedia.org/wiki?curid=471200", "title": "Poppa de Bayeux", "text": "Poppa de Bayeux foi a \"frilla\" (esposa ao xeito dan\u00e9s/normando) do \"jarl\" dos normandos Rollon e da nai do duque de Normand\u00eda Guillerme Longa Espada. \nTraxectoria.\nAs s\u00faas orixes seguen escuras. Os historiadores apuntan d\u00faas hip\u00f3teses:\nNos dous casos, a ascendencia de Poppa \u00e9 prestixiosa: Berengario II de Neustria foi un dos dous marqueses de Neustria, o encargado de defender a rexi\u00f3n fronte aos normandos, mentres que Guido de Senlis descende pola li\u00f1a feminina de Eberardo de Fri\u00fal.\nOutra hip\u00f3tese, menos prestixiosa, pero polo menos igual de cr\u00edbel, apuntada polo historiador e especialista Jean Renaud, fai de Poppa unha concubina de Hr\u00f3lf, unha pastora vida das Illas H\u00e9bridas.\nDesta uni\u00f3n naceron polo menos dous nenos: unha rapaza chamada Gerloc (bautizada co nome de \"Adela\" e co\u00f1ecida como Adela de Normand\u00eda, que faleceu no 962) e Guillerme Longa Espada. Este \u00faltimo naceu en ultramar mentres o seu pai Rollon segu\u00eda sendo pag\u00e1n. Poder\u00eda deducirse que este nacemento foi anterior ao Tratado de Saint-Clair-sur-Epte en 911, data da conversi\u00f3n e instalaci\u00f3n definitiva de Rollon en Normand\u00eda. Para o historiador Pierre Bauduin, a uni\u00f3n entre Poppa e o l\u00edder normando testemu\u00f1a un v\u00ednculo temper\u00e1n entre este \u00faltimo e a aristocracia franca e permite contemplar baixo unha nova luz o acordo de 911: o rei Carlos o Simple trataba cunha persoa xa parcialmente integrada no reino carolinxio.\nUnha estatua de Poppa foi erixida na parte superior dunha fonte na Place de Gaulle en Bayeux. "}
{"id": "471202", "revid": "23204", "url": "https://gl.wikipedia.org/wiki?curid=471202", "title": "Teusac\u00e1", "text": ""}
{"id": "471203", "revid": "98629", "url": "https://gl.wikipedia.org/wiki?curid=471203", "title": "Bilurico com\u00fan", "text": "O bilurico com\u00fan ou bilurico patirrubio (Tringa totanus) \u00e9 unha ave lim\u00edcola de Eurasia da familia Scolopacidae. O nome do x\u00e9nero v\u00e9n do nome neolatino \"Tringa\" que lle deu ao bilurico alinegro (\"Tringa ochropus\") Aldrovandus en 1599 base\u00e1ndose no nome do grego antigo \"trungas\", dado a unha ave mencionada por Arist\u00f3teles. O nome espec\u00edfico, \"totanus\", v\u00e9n de \"t\u00f3tano\", o nome italiano para esta ave. En Galicia \u00e9 unha ave invernante com\u00fan.\nDescrici\u00f3n e sistem\u00e1tica.\nOs biluricos com\u00fans en plumaxe reprodutora son de cor mar\u00f3n xaspeado, lixeiramente m\u00e1is claros pola parte inferior. En plumaxe de inverno adquiren un ton algo m\u00e1is claro e con menos xaspeado, sendo dun marr\u00f3n cincento bastante uniforme e abrancazados pola parte ventral. Te\u00f1en patas vermellas e un peteiro tam\u00e9n vermello e con punta negra, e mostran en voo un dorso branco e as beiras traeiras das \u00e1s brancas.\nDifer\u00e9nciase do bilurico escuro (\"T. erythropus\"), que se reproduce no \u00c1rtico, porque este ten un bico e patas m\u00e1is longos e unha plumaxe reprodutora moi escura e unha plumaxe invernal moi clara. Esta especie non \u00e9 un parente especialmente pr\u00f3ximo do bilurico com\u00fan, sen\u00f3n que pertence \u00e1 li\u00f1axe dos biluricos grandes de latitudes altas. Por outra parte, \"T. totanus\" est\u00e1 estreitamente emparentado co bilurico fino (\"T. stagnatilis\"), e \u00e9 m\u00e1is pr\u00f3ximo a\u00ednda ao bilurico bastardo ou pintado (\"T. glareola\"). Os antepasados deste \u00faltimo e o bilurico com\u00fan parece que diverxeron no l\u00edmite entre o Mioceno e o Plioceno, hai uns 5 ou 6 mill\u00f3ns de anos. Estas tres especies das rexi\u00f3ns sub\u00e1rticas ata as temperadas forman un grupo de biluricos m\u00e1is ben pequenos que te\u00f1en patas vermellas ou amarelas, e na plumaxe reprodutora te\u00f1en xeralmente un suave ton marr\u00f3n pola parte superior con algunhas manchas escuras e unhas manchas marr\u00f3ns pequenas algo difusas no peito e pescozo.\nSubespecies.\nIdentific\u00e1ronse varias subespecies, como son:\nEcolox\u00eda.\nO bilurico com\u00fan \u00e9 unha ave moi espallada nas zonas temperadas de Eurasia. \u00c9 unha ave migratoria, que inverna nas costas arredor do Mediterr\u00e1neo, na costa atl\u00e1ntica europea desde Irlanda e Gran Breta\u00f1a cara ao sur (inclu\u00edndo Galicia), e no sur de Asia. F\u00f3ra destas \u00e1reas poden aparecer como aves errantes pouco com\u00fans; en Palau en Micronesia por exemplo, a especie foi rexistrada na metade da d\u00e9cada de 1970 e en 2000.\nSon aves cautelosas e ruidosas que dan a alerta a todos os demais se hai perigo coa s\u00faa chamada alta e piante. Igual que a maior\u00eda dos lim\u00edcolas, alim\u00e9ntanse de pequenos invertebrados. Fan o ni\u00f1o en todo tipo de zonas h\u00famidas, desde pradeiras pantanosas a marismas salinas, \u00e1s veces en grandes densidades. Po\u00f1en de 3 a 5 ovos.\n\u00c9 unha ds especies \u00e1s que se aplica o Acordo para a Conservaci\u00f3n das Aves Acu\u00e1ticas Migrtorias Africano-euroasi\u00e1tico (AEWA).\nEst\u00e1 amplamente distribu\u00eddo e \u00e9 bastante abondoso nalgunhas rexi\u00f3ns, polo que non se considera que estea ameazado segundo a IUCN."}
{"id": "471204", "revid": "27155", "url": "https://gl.wikipedia.org/wiki?curid=471204", "title": "Tringa erythropus", "text": ""}
{"id": "471205", "revid": "27155", "url": "https://gl.wikipedia.org/wiki?curid=471205", "title": "Tringa totanus", "text": ""}
{"id": "471209", "revid": "23204", "url": "https://gl.wikipedia.org/wiki?curid=471209", "title": "La Palma, Cundinamarca", "text": "La Palma \u00e9 un concello colombiano do departamento de Cundinamarca, que se atopa na provincia de Rionegro, a 150\u00a0km \u00f3 noroeste de Bogot\u00e1.\nHistoria.\nNa \u00e9poca precolombiana, o territorio do actual concello de La Palma estivo habitado polos ind\u00edxenas tapace, \u00abPedra Ardente\u00bb, pero os muiscas d\u00e9ronlles o nome de \"Colimas\", que significa \u00abcrueis\u00bb ou \u00absanguinarios\u00bb."}
