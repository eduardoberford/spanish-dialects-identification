{"id": "480263", "revid": "23204", "url": "https://gl.wikipedia.org/wiki?curid=480263", "title": "Hugo I de Francia", "text": "Hugo I de Francia ou Hug Capeto, nado en Dourdan en 940 e finado en Les Juifs, preto de Chartres, o 24 de outubro de 996, foi conde de Par\u00eds, duque de Francia (956 - 987), rei dos francos (987 - 996) e fundador da dinast\u00eda dos Capetos.\nTraxectoria.\nLi\u00f1axe.\nHugo Capeto era o fillo de Hugo o Grande, duque dos francos, e a s\u00faa esposa Edwiga de Saxonia. Por li\u00f1a paterna era neto do rei Roberto I de Francia, e por li\u00f1a materna de Henrique I de Alema\u00f1a.\nHugo o Grande morreu o 16 de xu\u00f1o de 956, cando a\u00ednda era menor o mozo Hugo, o irm\u00e1n m\u00e1is vello dos tres fillos do falecido duque. Os tres quedaron baixo a tutela do seu t\u00edo Bruno de Colonia, arcebispo de Colonia, mentres que as s\u00faas \"honras\" pasaron \u00e1s mans do G\u00fcelfo, Hugo o Abade.\nDuque dos francos.\nEn 960 converteuse en duque dos francos, tam\u00e9n foi conde de Orleans e abade laico de Saint-Martin, de Marmoutier, de Saint-Germain-des-Pr\u00e9s e de Saint-Denis.\nRei dos francos.\nFoi elixido rei por unha grande asemblea reunida en Senlis o 1 de xu\u00f1o de 987 despois de que o rei carolinxio Lu\u00eds V de Francia falecese sen sucesi\u00f3n por mor dun accidente de caza no 987. Foi coroado en Noyon o 3 de xullo de 987 polo arcebispo de Reims, co que se converteu en rei por dereito divino. O \"rei do capuch\u00f3n\" inaugurou, as\u00ed, a dinast\u00eda Capeto que durar\u00e1 ata 1328 -con ramas colaterais ata 1792-, e puxo fin \u00e1 dinast\u00eda precedente a\u00ednda que o carolinxio Carlos de Lotarinxia tam\u00e9n optase ao trono de Francia. Non obstante, tanto a intervenci\u00f3n do arcebispo de Reims como o apoio do partido imperial, contrario \u00e1 uni\u00f3n de Lorena co reino occidental, xa que se converter\u00eda nun reino demasiado poderoso que poder\u00eda facer sombra \u00e1 autoridade imperial, foron decisivos para que Hugo Capeto fose elixido rei malia a lexitimidade da candidatura de Carlos de Lorena. \nReinado de Hugo Capeto.\nContorno econ\u00f3mico.\nO seu reinado supuxo a feudalizaci\u00f3n da moeda. A debilidade do poder real levou a moitos bispos, se\u00f1ores e abad\u00edas a cu\u00f1aren a s\u00faa propia moeda e difundiuse a pr\u00e1ctica de pesar as moedas para comprobar o seu valor.\nContorno eclesi\u00e1stico.\nA direcci\u00f3n das abad\u00edas encom\u00e9ndase a persoas laicas, coas que se relaxou a disciplina mon\u00e1stica e o nivel cultural dos sacerdotes caeu. En contraste, aqueles raros mosteiros que mantiveron unha conduta irreproch\u00e1bel recibiron numerosas doaz\u00f3ns econ\u00f3micas a cambio de cartas de absoluci\u00f3n, especialmente \"post mortem\". Alg\u00fans mosteiros, coa s\u00faa fama, ga\u00f1aran algo de autonom\u00eda, por exemplo Cluny, cuxo abade era amigo persoal do rei.\nAs revoltas dos vasalos.\nHugo atopouse cos intentos de independencia dos seus vasalos na zona comprendida entre o Sena e o Loira. O conde Teobaldo I de Blois, que fora fiel ao seu pai, Hugo o Grande, e, a cambio, se lle encomendara o goberno da cidade de Laon, autoproclamouse conde de Blois, fortificou as principais cidades e buscou apoio de Chartres e Ch\u00e2teaudun.\nCarlos de Lorena intentara ser elixido rei de Francia \u00e1 morte do \u00faltimo dos carolinxios, Lu\u00eds V de Francia, pero o bispo Adalber\u00f3n de Reims desacredit\u00e1rao nunha reuni\u00f3n cos grandes se\u00f1ores na que expuxo o car\u00e1cter traizoeiro de Charles acus\u00e1ndoo de diferentes cargos: intento de usurpaci\u00f3n da coroa (978), aliarse con Ot\u00f3n II e difamaci\u00f3n da s\u00faa cu\u00f1ada acus\u00e1ndoa de adulterio a ra\u00ed\u00f1a Emma de Italia. Durante o reinado de Hugo, Carlos f\u00edxose forte en Laon e o rei tivo que montar un cerco \u00e1 cidade. Ent\u00f3n morreu o bispo Adalber\u00f3n e Hugo nomeou para substitu\u00edlo a Arnoul, un fillo ilex\u00edtimo do falecido Lotario de Francia, coa esperanza de que estivese do seu lado, pero este entregou Reims a Carlos de Lorena. Hugo s\u00f3 recibiu o apoio de Eudes I de Blois. Unha vez que ga\u00f1ou a cidade, fixo xulgar a Arnoul nun concilio en Saint-Basle-de-Verzy (o 18 e o 19 de xu\u00f1o de 991), que o depuxo e nomeou a Xerberto de Aurillac no seu lugar.\nEn 991 formouse unha coalici\u00f3n entre o rei, o conde de Anjou e o duque de Normand\u00eda para vencer a rebeli\u00f3n de Eudes de Blois. Entre todos ga\u00f1aron a cidade de Melun, pero Eudes retomou as armas e apoderouse de Nantes, que ser\u00eda liberado polo conde de Anjou Fulques Nerra.\nPreocupados polas ansias de poder do conde de Anjou, Ricardo I de Normand\u00eda, Eudes de Blois e Baldu\u00edno IV de Flandres ali\u00e1ronse contra el (995-996). O conflito ver\u00edase interrompido pola morte de Eudes en marzo de 996 e definitivamente pola morte de Hugo Capeto a finais de outubro do mesmo ano.\nOs ducados silenciosos.\nEntre todas estas loitas contra o rei Hugo, houbo condados que se mantiveron \u00e1 marxe. \nMatrimonio e descendencia.\nHugo Capeto casou en 968 con Adelaida de Aquitania, filla de Guillerme III de Aquitania. Tres fillos naceron deste matrimonio.\nTivo un fillo ilex\u00edtimo co\u00f1ecido como Guasl\u00edn de Francia (? - 1030 ), arcebispo de Bruxas.\nSucesi\u00f3n.\nDo mesmo xeito que o rei Lotario I, o primeiro capeto fixo escoller e coroou rei de todo o dominio real ao seu herdeiro, Roberto, a finais do ano 987, evitando as\u00ed as loitas din\u00e1sticas entre irm\u00e1ns que foran moi frecuentes durante as dinast\u00edas merovinxias e caroloxias. Hugo Capet morreu preto de Chartres, sendo posteriormente enterrado na catedral de Saint-Denis."}
{"id": "480266", "revid": "624", "url": "https://gl.wikipedia.org/wiki?curid=480266", "title": "Hugo Capeto", "text": ""}
{"id": "480268", "revid": "1131", "url": "https://gl.wikipedia.org/wiki?curid=480268", "title": "Manuel Gonz\u00e1lez Gonz\u00e1lez (fil\u00f3logo)", "text": ""}
{"id": "480283", "revid": "5863", "url": "https://gl.wikipedia.org/wiki?curid=480283", "title": "Gran Hotel de Mondariz", "text": ""}
{"id": "480284", "revid": "98629", "url": "https://gl.wikipedia.org/wiki?curid=480284", "title": "Guido I de Flandres", "text": "Guido ou Guy de Dampierre, nado sobre 1226 e finado en Compi\u00e8gne o 7 de marzo de 1305, foi conde de Flandres proclamado en 1253 pola s\u00faa nai e f\u00edxose efectivo \u00e1 morte desta \u00faltima en 1279 ata 1305. Foi tam\u00e9n conde de Namur desde 1264 ata 1305. Era o segundo fillo de Guillerme II de Dampierre e Margarida de Constantinopla. \nTraxectoria.\nA s\u00faa mocidade estivo marcada pola loita fratricida entre a casa de Dampierre (el e os seus curm\u00e1ns) e a casa de Avesnes (os seus irm\u00e1ns uterinos, maiores) pola posesi\u00f3n dos condados de Flandres e Hainaut. Despois de dez anos de guerra, o compromiso proposto polo rei Lu\u00eds IX de Francia en 1246 foi aprobado finalmente (1256), pero os conflitos xa costaran tres anos da s\u00faa liberdade a Guido, prisioneiro dos calabozos holandeses despois da batalla de Westkapelle, na antiga illa de Walcheren, en xullo de 1253 Guido, proclamado conde pola s\u00faa nai Margarida de Constantinopla o mesmo ano, foino efectivamente despois da abdicaci\u00f3n desta (1279), morta pouco despois. \nEn 1263, mercou a Baldu\u00edno II de Courtenay os dereitos deste sobre o marquesado de Namur. Henrique V de Luxemburgo conquistara o feudo de Namur e Guido intentou reconquistalo. Finalmente, un tratado de paz reconciliou aos dous inimigos: Guido casou coa filla de Henrique, a quen este \u00faltimo lle ced\u00eda todos os seus dereitos sobre Namur. \nAcompa\u00f1ou a San Lu\u00eds a \u00c1frica (1270). \nAo favorecer como os seus antecesores a industria t\u00e9xtil flamenga e o comercio vital da la con Inglaterra, intentando controlar as finanzas locais, chocou co patriciado urbano, que recibiu cada vez m\u00e1is apoio directo polos reis de Francia, Filipe III, e logo especialmente Filipe IV. De rebote, o com\u00fan das cidades foi un fiel aliado de Guido de Dampierre e da s\u00faa dinast\u00eda. \nO intento de casar a s\u00faa filla Filipina con Eduardo, fillo do rei de Inglaterra, serviu de pretexto para a intervenci\u00f3n militar dos Capetos e para a conquista (batalla de Furnes en 1297) e a ocupaci\u00f3n de Flandres por Filipe IV (1300 - 1302), o seu se\u00f1or feudal.\nGuido de Dampierre foi encarcerado. Pero a reacci\u00f3n patri\u00f3tica dos com\u00fans (os de Bruxas, dirixida principalmente por Pieter de Coninck, co apoio dos numerosos fillos de Guido, expulsou aos franceses (\"A ma\u00f1\u00e1 de Bruxas\", venres 18 de maio de 1302). A cabaler\u00eda francesa foi esmagada pola \"pi\u00e9taille\" flamenga en Courtrai (batalla das Esporas de Ouro o 11 de xullo de 1302). \nFilipe IV o Fermoso tomou a s\u00faa vinganza na batalla de Mons-en-P\u00e9v\u00e8le (18 de agosto de 1304), pero Guido de Dampierre, liberado, xa deixara a realidade do poder ao seu fillo m\u00e1is vello Roberto. \nPara honrar unha palabra dada, Guido constitu\u00eduse de novo como prisioneiro e morreu en catividade en Compi\u00e8gne (1305).\nBalance hist\u00f3rico.\nVesc de Dampierre deixa a memoria dun conde ancorado no feudalismo, na s\u00fca acepci\u00f3n ideal, realista en termos do seu intervencionismo no comercio e na industria, que eran o fundamento da prosperidade do condado, pero incapaz de se opor ao pragmatismo dos Capetos, que xogaban habilmente para a s\u00faa vantaxe os principios feudais para ampliaren o seu poder. \nGran guerreiro e modelo de cabaleiro, este conde de Flandres \u00e9 honrado e aplaudido por Jacques Bretel no seu \"Torneo de Chauvency\". \nMatrimonios e fillos.\nCasou en 1246 con Matilde de B\u00e9thune (m. 1264), filla e herdeira de Roberto VII de B\u00e9thune, se\u00f1or de B\u00e9thune, Termonde, Richebourg e Warneton, e Isabel de Morialmez. Tiveron a: \nVi\u00favo, casou en segundas nupcias en 1264 con Isabel de Luxemburgo (m. 1298), filla de Henrique V de Luxemburgo, duque de Luxemburgo e Margarida de Bar. Tiveron a: "}
{"id": "480287", "revid": "1131", "url": "https://gl.wikipedia.org/wiki?curid=480287", "title": "Os so\u00f1os na gaiola", "text": "Os so\u00f1os na gaiola pode referirse a:"}
{"id": "480329", "revid": "98629", "url": "https://gl.wikipedia.org/wiki?curid=480329", "title": "Campionato Mundial de Pirag\u00fcismo en Marat\u00f3n", "text": "O Campionato Mundial de Pirag\u00fcismo en Marat\u00f3n \u00e9 a m\u00e1xima competici\u00f3n mundial de pirag\u00fcismo en marat\u00f3n. Est\u00e1 organizado pola Federaci\u00f3n Internacional de Pirag\u00fcismo e normalmente comeza e remata no mesmo lugar, e acostuma a inclu\u00edr tramos nos que os pirag\u00fcistas deben levar a piragua a costas para superar obst\u00e1culos. As categor\u00edas var\u00edan segundo o n\u00famero de atletas por piragua, a lonxitude do percorrido e se a embarcaci\u00f3n \u00e9 unha canoa ou un kayak. Nun kayak, a pa est\u00e1 colocada no sentido de percorrido e \u00fasase unha pa de dobre l\u00e1mina. Nunha canoa o padexeiro axe\u00f3nllase sobre un xeonllo coa outra perna cara a adiante e o p\u00e9 en posici\u00f3n horizontal sobre o chan da embarcaci\u00f3n e padexa dun s\u00f3 lado da canoa. Os Campionatos Mundiais celebr\u00e1ronse cada dous anos dende 1988, volv\u00e9ndose anuais en 1998. "}
{"id": "480335", "revid": "88215", "url": "https://gl.wikipedia.org/wiki?curid=480335", "title": "Campionato do Mundo de Pirag\u00fcismo en Marat\u00f3n", "text": ""}
{"id": "480351", "revid": "65337", "url": "https://gl.wikipedia.org/wiki?curid=480351", "title": "Soberano (moeda)", "text": "O soberano \u00e9 unha moeda de ouro do Reino Unido, co valor nominal dunha libra esterlina. Cu\u00f1ada desde 1817 ata os nosos d\u00edas, orixinariamente foi unha moeda circulante de uso tanto en Gran Breta\u00f1a como noutros lugares do mundo e posteriormente converteuse nunha moeda de investimento e colecci\u00f3n. Emit\u00edronse tam\u00e9n medios soberanos, dobres soberanos e qu\u00edntuplos soberanos.\nA s\u00faa tipolox\u00eda m\u00e1is caracter\u00edstica \u00e9 a da cabeza do monarca no anverso e o San Xurxo loitando co drag\u00f3n no reverso, coas siglas BP no exergo, \u00e1 dereita da data, correspondentes ao seu dese\u00f1ador: Benedetto Pistrucci.\nA moeda tomou o seu nome doutra anterior do Reino de Inglaterra, implantada por Henrique VII en 1489 abandonada en 1603.\nCo valor dunha libra ou 20 xilins, o soberano substitu\u00edu a guinea, cu\u00f1ada entre 1663 e 1814, que val\u00eda 21 xilins (1,05 libras).\nO soberano do Reino de Inglaterra (1489-1603).\nAnteriormente ao soberano brit\u00e1nico moderno existira outra moeda coa mesma denominaci\u00f3n no Reino de Inglaterra, creada por Henrique VII en 1489. Aquela moeda ti\u00f1a un di\u00e1metro de 42 mil\u00edmetros e pesaba 15,55 gramos, o dobre da moeda de ouro que exist\u00eda no momento do seu nacemento, o \"ryal\", de orixe baixomedieval. Aquel primixenio soberano estableceuse como consecuencia da chegada de grandes cantidades de ouro a Europa procedente da \u00c1frica occidental na d\u00e9cada de 1480, e Henrique VII denominouno nun principio dobre \"ryal\", a\u00ednda que de cami\u00f1o o rebautizou co nome de soberano. Trat\u00e1base dunha moeda cun valor excesivo como para ser \u00fatil no uso coti\u00e1n, polo que \u00e9 probable que servira s\u00f3 como peza de representaci\u00f3n e prestixio para ser concedida a persoeiros relevantes.\nO soberano ingl\u00e9s fora a primeira moeda que fixara o seu valor nunha libra e continuou cu\u00f1\u00e1ndose a nome dos diferentes monarcas ao longo do s\u00e9culo XVI, a\u00ednda que con algunhas variaci\u00f3ns na lei e no tama\u00f1o. Xacobe I puxo en circulaci\u00f3n un soberano ao seu nome ao acceder ao trono ingl\u00e9s en 1603. Por\u00e9n, o ano seguinte, pouco despois de autoproclamarse rei de Gran Breta\u00f1a, Francia e Irlanda, emitiu unha nova moeda de proclamaci\u00f3n para simbolizar a uni\u00f3n das coroas inglesa e escocesa, cuxo valor equival\u00eda a 20 xilins, que denominou \"unite\".\nNa d\u00e9cada de 1660, a partir da restauraci\u00f3n de Carlos II e coincidindo co inicio da mecanizaci\u00f3n da Real Casa da Moeda do Reino Unido (\"Royal Mint\"), emitiuse unha nova moeda de ouro de 20 xilins, inicialmente sen unha denominaci\u00f3n especial pero que de cami\u00f1o comezou a co\u00f1ecerse como \"guinea\", en referencia \u00e1 procedencia do ouro co que estaba cu\u00f1ada. Naquel momento, as moedas valor\u00e1banse en funci\u00f3n do valor dos metais cos que estaban cu\u00f1adas, e o prezo do ouro en relaci\u00f3n co da prata aumentou con posterioridade \u00e1 aparici\u00f3n da guinea; xa que logo, a guinea pasou a adquirir \"de facto\" un valor de 21 xilins e, en ocasi\u00f3ns, ata seis peniques m\u00e1is. As\u00ed as cousas e tendo en conta que a moeda se fixera moi popular no comercio, o valor da moeda foi fixado oficialmente polo Goberno en 21 xilins de prata en 1717, suxeito a revisi\u00f3ns \u00e1 baixa, a\u00ednda que na pr\u00e1ctica estas non se produciron. Coa popularizaci\u00f3n da guinea, abandonouse o uso da denominaci\u00f3n \"soberano\" referida \u00e1 moeda de ouro; de feito, a palabra non aparece recollida no dicionario Samuel Johnson (\"A Dictionary of the English Language\"), publicado en 1755.\nA situaci\u00f3n econ\u00f3mica e monetaria sufriu perturbaci\u00f3ns co estoupido das guerras napole\u00f3nicas, que provocaron o acaparamento do ouro por parte da poboaci\u00f3n. Entre as medidas tomadas para lle dar fluidez ao comercio estivo a de emitir billetes con valor facial dunha libra para suplir a ausencia da moeda de ouro correspondente. Despois da guerra, o Parlamento, a trav\u00e9s dunha Lei da moeda promulgada en 1816, Gran Breta\u00f1a asumiu oficialmente o padr\u00f3n ouro e a libra pasou a definirse como unha cantidade determinada deste metal. A maior\u00eda dos axentes econ\u00f3micos prefer\u00eda dispor dunha moeda con valor de 20 xilins, en lugar de seguir a usar a guinea (de 21). No entanto, a Lei da moeda de 1816 non especificaba o tipo de moeda que se deber\u00eda emitir. Un comit\u00e9 do Consello Privado do Rei aconsellou a emisi\u00f3n de moedas de ouro co valor de dez e de vinte xilins de prata, e outras de d\u00faas e de cinco libras, ditame que foi aceptado polo pr\u00edncipe rexente Xurxo IV, o 3 de agosto de 1816. Para esta nova moeda retomouse a denominaci\u00f3n de \"soberano\", probablemente promovida por anticuarios e numism\u00e1ticos en lembranza da antiga moeda do s\u00e9culo XVI.\nO moderno soberano brit\u00e1nico (1816-).\nCreaci\u00f3n.\nWilliam Wellesley Pole (1763-1845), o irm\u00e1n m\u00e1is vello do Duque de Wellington, foi nomeado mestre de ceca en 1812, coa encomenda de reformar a Real Casa da Moeda de Londres. Pole fora un dos que defenderan a continuidade da guinea por mor do gran n\u00famero destas moedas en circulaci\u00f3n e polo enorme traballo que se precisaba para as substitu\u00edr con soberanos. Por\u00e9n, en febreiro de 1817 chegou \u00e1 ceca a orde formal do Goberno para cu\u00f1ar moedas de ouro cun peso de 7,988 gramos, \u00e9 dicir, os novos soberanos. Esta orde base\u00e1base na decisi\u00f3n tomada ao respecto o 3 de agosto de 1816 por Xurxo IV (daquela a\u00ednda como pr\u00edncipe rexente).\nA principios de 1816, chegara a Londres o escultor italiano Benedetto Pistrucci, cuxa reputaci\u00f3n lle facilitou a s\u00faa relaci\u00f3n coas elites da sociedade. Al\u00ed, a ilustradora Lavinia Spencer presentoulle os modelos en cera que o gravador Nathaniel Marchant fixera de San Xurxo e o drag\u00f3n, e encargoulle que os reproducise con estilo grego, para formar parte da indumentaria do seu marido como Cabaleiro da Orde da Xarreteira. Pistrucci aceptou a encarga e produciu un camafeo, tomando como modelo para a imaxe do santo un camareiro italiano do Hotel Brunet, en Leicester Square, onde Pistrucci resid\u00eda desde a s\u00faa chegada a Londres.\nO mesmo ano da s\u00faa chegada a Londres, Pole contratou a Pistrucci para crear os modelos das novas moedas, e este suxeriulle o motivo do San Xurxo e o drag\u00f3n, que acababa de manexar no camafeo de Lady Spencer, como axeitado para elas. Elaborou ent\u00f3n unha cabeza en xaspe do rei Xurxo III, para ser utilizada como modelo para os soberanos e para as moedas de prata m\u00e1is pequenas. Ademais, preparou un modelo en cera de San Xurxo e o drag\u00f3n, en principio para o seu uso nas moedas de prata de media coroa, a\u00ednda que finalmente foi aceptado para as do soberano. Como os gravadores da \"Royal Mint\" non foron quen de reproducir en aceiro os dese\u00f1os de Pistrucci, foi el mesmo o que se encargou do gravado dos cu\u00f1os.\nOs dese\u00f1os de Pistrucci.\nO dese\u00f1o de Pistrucci para o reverso dos novos soberanos presenta a San Xurxo a cabalo espido e con armadura s\u00f3 nos p\u00e9s, agarrando coa s\u00faa man esquerda unha renda da brida. Na cabeza leva un casco e, nos primeiros esbozos, sobresa\u00eda por detr\u00e1s un guecho de cabelo. A s\u00faa capa fl\u00fae no aire por detr\u00e1s do cabaleiro, suxeita por diante cunha f\u00edbula. Coa s\u00faa man dereita sost\u00e9n un gladius. O cabalo do santo aparece ser medio atacando o drag\u00f3n, medio encoll\u00e9ndose ante el, que xace ferido de morte pola lanza do santo. Ante a nudez de San Xurxo nesta representaci\u00f3n, o cr\u00edtico de arte John Ruskin considerou estra\u00f1o que o santo estivese espido ante un encontro tan violento.\nO dese\u00f1o orixinal de 1817 a\u00ednda levaba o cabaleiro portando un anaco da lanza rota, o que foi substitu\u00eddo pola espada nas moedas cu\u00f1adas despois de 1821, cando se eliminou a xarreteira que orixinalmente rodeaba o dese\u00f1o, do que se desprende que, na escena, San Xurxo rompeu a lanza nun momento anterior, nun primeiro encontro co drag\u00f3n. Neses axustes do dese\u00f1o en 1821 tam\u00e9n se eliminou o guecho de cabelo que sobresa\u00eda por detr\u00e1s do casco, que posteriormente foi recuperado en 1887, modificado en 1893 e en 1902, e finalmente eliminado en 2009.\nO dese\u00f1o de San Xurxo e o drag\u00f3n son de estilo neocl\u00e1sico, \u00e1 moda dos gustos londinienses da \u00e9poca, e pode estar inspirado polos M\u00e1rmores de Elgin (procedentes do Parten\u00f3n de Atenas), expostos en Londres desde 1807 e probabelmente vistos por Pistrucci ao pouco da s\u00faa chegada. Este estilo dos soberano non era habitual na moeda brit\u00e1nica do s\u00e9culo XIX, m\u00e1is habituada aos dese\u00f1os her\u00e1ldicos, a\u00ednda que concordaba cos desexos de Pole de que o soberano se amosase como claramente diferente da guinea.\nAnos de circulaci\u00f3n (1817-1914).\nPrimeira \u00e9poca (1817-1837).\nCando o soberano entrou en circulaci\u00f3n a finais de 1817, non gozou inicialmente da aceptaci\u00f3n da poboaci\u00f3n, que prefer\u00eda a comodidade do papel moeda que os novos soberanos deber\u00edan substitu\u00edr. Esta falta de demanda provocou que as tiraxes diminu\u00edsen drasticamente nos primeiros anos, desde as 2.347.230 pezas en 1818 ata as 3.574 ao ano seguinte. Outro motivo para a escasa cantidade de soberanos cu\u00f1ados en 1819 foi unha proposta, finalmente rexeitada, feita polo economista David Ricardo para eliminar o ouro como metal de cu\u00f1axe. Despois de abandonar esta idea en 1820, o Banco de Inglaterra animou a poboaci\u00f3n a utilizar estas moedas, a\u00ednda que a s\u00faa aceptaci\u00f3n medraba moi paseni\u00f1o. Debido a que as dificultades para o intercambio dos billetes da guerra se foron superando, que o soberano foi ga\u00f1ando en popularidade e que os billetes dos valores inferiores foron empezando a escasear, en 1826 o Parlamento prohibiu a emisi\u00f3n en Inglaterra e en Gales de m\u00e1is papel moeda cun valor inferior a cinco libras.\nMoitos dos primeiros soberanos sa\u00edron das illas naqueles primeiros anos; en 1819, Robert Peel estimou que dos cinco mill\u00f3ns de libras en ouro cu\u00f1adas en Francia desde o ano anterior, tres cuartas partes do ouro utilizado provi\u00f1a das novas moedas brit\u00e1nicas, que foran fundidas. E na seguinte d\u00e9cada de 1820 sa\u00edron para Francia a\u00ednda moitos m\u00e1is soberanos, xa que estes ti\u00f1an partes de prata aliada co ouro, que se pod\u00eda separar de maneira rendible, regresando con frecuencia o ouro a Gran Breta\u00f1a, onde era cu\u00f1ado novamente en soberanos. A partir de 1829, a \"Royal Mint\" eliminou a presenza de prata nos soberanos, a\u00ednda que non logrou evitar que seguisen sa\u00edndo do pa\u00eds.\nXurxo III faleceu en xaneiro de 1820 e foi sucedido por Xurxo IV, que ata ent\u00f3n actuaba como pr\u00edncipe rexente. Por\u00e9n, a \"Royal Mint\" decidiu continuar usando o busto de Xurxo III ata que conclu\u00edse o ano. Para as novas moedas xa co busto de Xurxo IV nos anversos, Pistrucci modificou o San Xurxo e o drag\u00f3n dos reversos, eliminando a xarreteira e o lema. Foi tam\u00e9n nesta ocasi\u00f3n cando se colocou a espada na man do santo en lugar da lanza partida, as\u00ed como o cabelo tras o casco, e tam\u00e9n se refinou lixeiramente a capa.\nO dese\u00f1o dos anversos xa emitidos a nome de Xurxo IV presentaba a cabeza laureada do monarca, baseada no busto que Pistrucci elaborara para a medalla conmemorativa da coroaci\u00f3n. A nova versi\u00f3n foi autorizada mediante unha Orde do Consello do 5 de maio de 1821, e este novo busto apareceu nas moedas cu\u00f1adas entre ese ano e 1825.\nMais o rei non estaba satisfeito co seu busto e ordenou que se dese\u00f1ase un novo, baseado no do escultor Francis Chantrey, que era m\u00e1is do seu agrado. Pero Pistrucci rexeitou copiar o traballo doutro artista, coa conseguinte prohibici\u00f3n de que seguise a traballar na Real Casa da Moeda.\nNesa conxuntura, encarg\u00f3uselle ao segundo gravador (m\u00e1is tarde gravador xefe) William Wyon a translaci\u00f3n \u00e1s moedas do busto de Chantrey, que apareceu xa nas moedas emitidas en 1825. Tam\u00e9n se decidiu prescindir do caracter\u00edstico San Xurxo e o drag\u00f3n, xa que ao novo mestre da ceca lle desagradaban varios sos seus aspectos. O redese\u00f1o encarg\u00f3uselle ao gravador de moeda franc\u00e9s Jean Baptiste Merlen. Os novos reversos amosaban presentou as armas reais do Reino Unido, coroadas, cos le\u00f3ns de Inglaterra en dous dos seus cuartos, e os de Escocia e a arpa de Irlanda nos restantes. No escudo aparecen as armas coroadas de Hannover. O San Xurxo e o drag\u00f3n non volveron protagonizar os reversos dos soberanos ata 1871.\nA ascensi\u00f3n ao trono de Guillerme IV en 1830, \u00e1 morte do seu irm\u00e1n Xurxo, levou consigo novos cambios nos dese\u00f1os dos soberanos. Do gravado do busto real encargouse novamente William Wyon, base\u00e1ndose tam\u00e9n, como antano, nun busto esculpido por Chantrey. Utiliz\u00e1ronse dous bustos lixeiramente diferentes, co que habitualmente se fala dun \"primeiro busto\", utilizado na maior\u00eda das moedas emitidas en 1831 (o primeiro ano de produci\u00f3n) e nalgunhas de 1832, e un \"segundo busto\", utilizado nun prototipo da moeda datado en 1831 e nalgunhas pezas de 1832, e xa xeneralizado a partir de 1833.\nOs reversos dos soberanos de Guillerme IV amosan novamente as armas reais do Reino Unido, coa data precedida da palabra latina (\"ano\"). Estes reversos utiliz\u00e1ronse invariables cada ano ata a morte do rei, en 1837.\nEra vitoriana.\nCo acceso ao trono da Ra\u00ed\u00f1a Vitoria en 1837 p\u00faxose fin \u00e1 uni\u00f3n persoal entre Gran Breta\u00f1a e a casa de Hannover, xa que segundo a Lei S\u00e1lica, aplicada nesta \u00faltima, unha muller non poder\u00eda ocupar o trono de Hannover. Esta circunstancia obrigaba a cambiar tanto os anversos como os reversos dos soberanos.\nWyon dese\u00f1ou para os anversos un retrato de xuventude da ra\u00ed\u00f1a, e Merlen encargouse de gravar os reversos, que representaban as armas reais dentro dunha grilanda, e probabelmente xogado algunha parte en dese\u00f1alo. Este soberano renovado aprobouse o 26 de febreiro de 1838 e emitiuse desde ese ano ata 1874, coas \u00fanicas excepci\u00f3ns de 1840 e de 1867.\nOs soberanos co dese\u00f1o do escudo nos seus reversos cu\u00f1ados en Londres entre 1863 e 1874 levan uns n\u00fameros de pequeno tama\u00f1o baixo o escudo, que identifica o cu\u00f1o que se utilizou para a s\u00faa cu\u00f1axe. Non se conserva ning\u00fan documento que acredite o porqu\u00e9 desta pr\u00e1ctica, a\u00ednda que se sup\u00f3n que ser\u00eda un m\u00e9todo de rastrexabilidade das moedas elaboradas con cada cu\u00f1o para poder facer c\u00e1lculos sobre o seu desgaste.\nEn 1850 cu\u00f1\u00e1ranse e entraran en circulaci\u00f3n arredor de 94 mill\u00f3ns de libras en moedas dun soberano, non s\u00f3 nas Illas Brit\u00e1nicas sen\u00f3n tam\u00e9n noutros territorios. Esta dispersi\u00f3n foi impulsada polo Goberno brit\u00e1nico, que v\u00eda nos soberanos un instrumento para as s\u00faas ambici\u00f3ns imperialistas. Mais o ouro \u00e9 un metal brando e a circulaci\u00f3n intensa \u00eda facendo que estes se deteriorasen. En 1838, cando o gran legado do adi\u00f1eirado James Smithson (1765-1829)\u200b foi convertido en ouro en preparaci\u00f3n para levalo aos Estados Unidos, como el deixara disposto, as autoridades estadounidenses pediron soberanos acabados de cu\u00f1ar, para evitar que estes tivesen mingua de metal debida ao desgaste provocado pola circulaci\u00f3n. A principio da d\u00e9cada de 1840, o Banco de Inglaterra estimaba que arredor do 20 por cento dos soberanos en circulaci\u00f3n ti\u00f1an falta de peso por ese motivo. As\u00ed as cousas, para potenciar a reputaci\u00f3n do soberano no comercio, o Banco de Inglaterra acometeu un programa de recu\u00f1axe, fundindo moedas de peso lixeiro e utilizando o ouro para a cu\u00f1axe de novos soberanos co peso legal. Entre 1842 e 1845, o Banco fixo esta operaci\u00f3n con arredor de 14 mill\u00f3ns de libras, aproximadamente un terzo do ouro en circulaci\u00f3n. Con isto, non s\u00f3 restableceu os soberanos ao seu peso e valor est\u00e1ndar, sen\u00f3n que paralelamente acabou coas xa escasas guineas que se manti\u00f1an en circulaci\u00f3n. Os posuidores de moedas de ouro que non foran recu\u00f1adas s\u00f3 pod\u00edan utilizalas polo seu peso real, e non polo valor nominal, co que no mellor dos casos perder\u00edan alg\u00fans peniques na operaci\u00f3n.\nEsta situaci\u00f3n provocou tam\u00e9n un incremento dos controis na propia Casa da Moeda de Londres; de feito, en 1866, pes\u00e1base individualmente cada soberano. Como resultado destes esforzos, o soberano converteuse, parafraseando o historiador da econom\u00eda John Clapham (1873-1946), na \"xefa das moedas do mundo\".\nA febre do Ouro de California sumada a outras descubertas producidas nas d\u00e9cadas de 1840 e 1850, potenciou a cantidade de ouro dispo\u00f1ible e tam\u00e9n a cantidade de soberanos cu\u00f1ados, con 150 mill\u00f3ns de libras en moedas dun soberano e de medio soberano entre 1850 e 1875. Mais o problema do desgaste continuaba, por mor da s\u00faa grande circulaci\u00f3n: estim\u00e1base que estas moedas perd\u00edan notablemente o seu peso logo de 15 anos en circulaci\u00f3n. Unha nova Lei da moeda de 1870 fixo m\u00e1is estritos os controis da \"Royal Mint\", ao requirir que cada soberano pasase individualmente e anualmente a Proba do Pyx. Como resultado, rexeit\u00e1ronse moitos soberanos e foron enviados \u00e1 recu\u00f1axe (e, en menor medida, tam\u00e9n moedas de medio soberano).\nCando en 1882, se pechou a ceca para realizar unhas obras, un factor decisivo para pechar produci\u00f3n durante un ano en lugar de trasladala a outra casa de moeda foi o informe do Banco de Inglaterra que aseguraba que exist\u00eda unha cantidade excesiva de soberanos en circulaci\u00f3n, co que a parada non supor\u00eda problemas importantes.\nOs avances tecnol\u00f3xicos fixeron posible que os soberanos se pesasen individualmente con m\u00e1quinas autom\u00e1ticas no Banco de Inglaterra, xa na d\u00e9cada de 1890. Ademais, para facilitar o mantemento do peso legal dos soberanos, unha nova Lei de moeda datada en 1889 permit\u00eda o cambio das moedas minguadas por outras novas conforme o seu valor nominal, co que era o Estado o que asum\u00eda a desvalorizaci\u00f3n pola perda de peso. Esa mesma lei autorizaba tam\u00e9n o Banco de Inglaterra para trocar as moedas cu\u00f1adas con anterioridade ao reinado de Vitoria, antes de que o 22 de novembro de 1890, todas estas moedas de ouro de reinados anteriores fosen desmonetizadas o 28 de febreiro de 1891.\nComo resultado de todas estas actuaci\u00f3ns, a porcentaxe de soberanos en circulaci\u00f3n con peso inferior ao establecido era soamente do catro por cento en 1900.\nNa \u00e9poca vitoriana, o soberano comezou a ser visto en obras de ficci\u00f3n: en \"Oliver Twist\" de Dickens, a se\u00f1ora Bumble cobrou pola s\u00faa informaci\u00f3n 25 soberanos; Joseph Conrad, nas s\u00faas novelas ambientadas en Latinoam\u00e9rica, ref\u00edrese varias veces a capit\u00e1ns de barco que acumulan os seus aforros en soberanos. A pesar de que moitas destas moedas eran fundidas cando chegaban a terras estranxeiras (como as do legado smithsoniano), tam\u00e9n era unha moeda circulante en ducias de colonias brit\u00e1nicas e mesmo en naci\u00f3ns como Brasil e Portugal.\nEn 1871, o director da \"Royal Mint\", Charles Fremantle, restaurou o cl\u00e1sico dese\u00f1o do San Xurxo e o drag\u00f3n nos reversos dos soberanos, no seo dunha campa\u00f1a para embelecer as moedas. Este cambio foi aprobado pola ra\u00ed\u00f1a e autorizado pola Real Orde do Consello do 14 de xaneiro dese mesmo ano. Por\u00e9n, ambos os dese\u00f1os (o do escudo e o de San Xurxo) foron cu\u00f1ados indistintamente na ceca de Londres entre 1871 e 1874, e nas s\u00faas sucursais australianas ata 1887; a partir de a\u00ed recuperouse por completo o antigo dese\u00f1o de Pistrucci. No caso dos medios soberanos, isto non sucedeu ata 1893.\nCanto aos anversos, a cabeza xuvenil da ra\u00ed\u00f1a dese\u00f1ada por Wyon utilizouse nos soberanos cu\u00f1ados entre 1838 e 1887, cando foi substitu\u00edda pola co\u00f1ecida como cabeza \"do xubileo\", obra do medallista vien\u00e9s Joseph Edgar Boehm. Este novo dese\u00f1o sufriu fortes cr\u00edticas e foi substitu\u00eddo en 1893 por un novo busto da ra\u00ed\u00f1a xa anci\u00e1, dese\u00f1o de Thomas Brock.\nA morte de Vitoria en 1901 obrigou a crear un novo anverso para as moedas emitidas a nome do seu fillo e sucesor, Eduardo VII, do que se encargou George William de Saulles, que comezaron a producirse en 1902. Au falecer o novo monarca en 1910, o medallista australiano Bertram Mackennal dese\u00f1ou un novo busto para o seu sucesor, Xurxo V, en tanto que o San Xurxo e o drag\u00f3n permanec\u00edan nos seus reversos.\nOs soberanos de Australia.\nA descuberta de ouro en Australia en 1851 provocou a inmediata solicitude das autoridades locais para o establecemento dunha sucursal da \"Royal Mint\" nas s\u00faas colonias naquelas latitudes. As autoridades de Adelaida non esperaron a que Londres actuase e estableceron de cami\u00f1o un obradoiro de ensaio no que cu\u00f1aron a que se co\u00f1ece como \"libra de Adelaida\". Finalmente, en 1853 unha Orde do Consello aprobaba o establecemento dunha ceca en Sydney (\"Sydney Mint\"), \u00e1 que seguir\u00eda a de Melbourne (\"Melbourne Mint\") en 1872 e a de Perth (\"Perth Mint\") en 1899.A lei que regulaba a moeda de Nova Gales do Sur, que entrou en vigor o 18 de xullo de 1855, estipulaba que as moedas de ouro deb\u00edan chamarse \"soberano\" e \"medio soberano\", e deb\u00edan ter o mesmo peso e valor que as cu\u00f1adas na ceca londiniense.\nAs primeiras emisi\u00f3ns de soberanos de Sydney, ata 1870, amosaban un busto da ra\u00ed\u00f1a Vitoria similar ao das moedas cu\u00f1adas no Reino Unido, mais cunha coroa aborixe t\u00edpica de Australia no seu cabelo. No reverso aparec\u00eda o nome da ceca sucursal, , a palabra e o valor facial, .\nInicialmente, estas moedas non ti\u00f1an curso legal f\u00f3ra de Australia, xa que exist\u00edan suspicacias tanto polo seu dese\u00f1o como pola cor clara do ouro utilizado na s\u00faa cu\u00f1axe (por mor dunha maior porcentaxe de prata na aliaxe), mais despois de 1866 os soberanos australianos pasaron a ter o mesmo reco\u00f1ecemento que os cu\u00f1ados en Londres. A partir de 1870 unific\u00e1ronse mesmo os dese\u00f1os cos da metr\u00f3pole, coa \u00fanica diferenza dunha marca de ceca S (Sydney) ou M (Melbourne), e m\u00e1is tarde P (Perth). As cecas de Melbourne e Sydney mantiveron o dese\u00f1o do escudo ata 1887 nos seus reversos cando este foi abandonado en Londres, por mor da popularidade que ti\u00f1a al\u00ed. As grandes tiraxes das cecas sucursais das colonias implicaron que en 1900 arredor do 40 por cento dos soberanos que circulaban en Gran Breta\u00f1a provi\u00f1an de Australia. Os cu\u00f1os para os soberanos cu\u00f1ados en Australia eran fabricados na \"Royal Mint\" de Londres.\nAs casas de moeda de Melbourne e de Perth pararon de cu\u00f1ar soberanos en 1931, e a de Sydney pechou en 1926.\nOs soberanos do Canad\u00e1.\nLogo da Febre do Ouro de Klondike, o Goberno canadense solicitou o establecemento dunha sucursal da \"Royal Mint\" no seu territorio, o cal ocorreu en 1908, cando se inaugurou en Ottawa o que hoxe \u00e9 a \"Royal Canadian Mint\". A nova ceca cu\u00f1ou anualmente pequenas cantidades de soberanos coa marca de ceca C entre 1908 e 1919, coa excepci\u00f3n de 1912.\nOutros territorios emisores.\nFuncionaron tam\u00e9n como cecas sucursais da \"Royal Mint\" cu\u00f1adoras de soberanos as de Bombai, na India, en 1918 e coamarca de ceca I, e a de Pretoria, en Sur\u00e1frica, entre 1923 e 1932, coa marca de ceca SA. Estes \u00faltimos soberanos de Pretoria de 1932 foron os derradeiros en emitirse como moeda circulante co seu valor nominal.\nPara facer fronte \u00e1 elevada demanda de moedas de ouro no mercado da India xa independente, onde non se permite a s\u00faa importaci\u00f3n, en 2013 retomouse a emisi\u00f3n de soberanos nese pa\u00eds. Enc\u00e1rgase da s\u00faa cu\u00f1axe, baixo licenza, a empresa mixta su\u00edza e india MMTC-PAMP, nas s\u00faas instalaci\u00f3ns preto de Delhi, con control de calidade por parte da \"Royal Mint\". Estas moedas son curso legal en Gran Breta\u00f1a.\nMoeda de comercio (1914-1979).\nA finais do s\u00e9culo XIX, varios ministros brit\u00e1nicos de Facenda cuestionaron os beneficios de basear as existencias de ouro do pa\u00eds maioritariamente en ouro amoedado. Randolph Churchill propuxo depender menos das moedas de ouro e pasar \u00e1s de prata de alto valor e, de feito, a breve moeda de prata de dous flor\u00edns e a de catro xilins dese mesmo metal foron creadas como resultado daquelas propostas. O sucesor de Randolph Churchill, George Goschen, instou a emisi\u00f3n de billetes para substitu\u00edr o ouro en circulaci\u00f3n e declarou que preferir\u00eda ter 20 mill\u00f3ns de libras en ouro no Banco de Inglaterra que 30 mill\u00f3ns de soberanos nas mans do p\u00fablico. O medo a que se xeneralizase a falsificaci\u00f3n do papel moeda sacudiu a confianza como consecuencia da s\u00faa proposta.\nEn marzo 1914, John Maynard Keynes sinalou que as grandes cantidades do ouro que chegaban desde Sur\u00e1frica estaban a facer que o soberano cobrase a\u00ednda m\u00e1is importancia:\n\u00c1 medida que Gran Breta\u00f1a se aproximaba \u00e1 guerra na crise de xullo de 1914, moitas persoas quixeron converter en ouro os seus billetes do Banco de Inglaterra, co que as reservas de ouro do banco caeron de 27 mill\u00f3ns de libras o 29 de xullo a 11 mill\u00f3ns o 1 de agosto dese mesmo ano. Tras a declaraci\u00f3n de guerra de Alema\u00f1a o 4 de agosto, o goberno puxo en circulaci\u00f3n billetes dunha libra e de dez xilins no canto das moedas dun soberano e de medio soberano. Tam\u00e9n se impuxeron restrici\u00f3ns ao env\u00edo de ouro cara ao estranxeiro, e a fundici\u00f3n das moedas pasou a ser considerado delito. Pero o cambio do ouro ao papel non satisfac\u00eda a todos: J.J. Cullimore Allen, no seu libro sobre os soberanos publicado en 1965, lembra a recepci\u00f3n da s\u00faa primeira n\u00f3mina tras o cambio a billetes, e como os traballadores se amosaban dubidosos e solicitaban que se lles pagase con ouro, ata que o propio Allen cambiou por papel moeda cinco soberanos do seu propio peto e os traballadores ficaron m\u00e1is tranquilos. A conversi\u00f3n en ouro non staba prohibida, mais o ministro de facenda sinalou esa acci\u00f3n como antipatri\u00f3tica por ir en contra do esforzo econ\u00f3mico que supu\u00f1a a guerra. Ante ese tipo de chamamentos, poucos seguiron insistindo na reivindicaci\u00f3n dos pagamentos en ouro e, a mediados de 1915, xa era raro ver algunha destas moedas no comercio londiniense. A moeda foi utilizada como reclamo en carteis de propaganda que instaban a contribu\u00edr aos gastos da guerra.\nMalia continuar cu\u00f1\u00e1ndose en Londres ata fins de 1917, a maior\u00eda serv\u00edan para manter as reservas de ouro da naci\u00f3n ou para o pagamento de d\u00e9bedas de guerra cos Estados Unidos. En pa\u00edses estranxeiros, por\u00e9n, si que se manti\u00f1an en circulaci\u00f3n, sobre todo en Oriente Medio.\nAs cecas australianas sucursais da \"Royal Mint\" continuaban a cu\u00f1alos, xa que al\u00ed as circunstancias econ\u00f3micas eran diferentes. Despois da guerra, os soberanos xa non regresaron ao comercio en Gran Breta\u00f1a, xa que as moedas val\u00edan m\u00e1is polo valor en ouro que polo valor facial. En 1925, o chanceler Winston Churchill, asegurou a aprobaci\u00f3n da Lei do padr\u00f3n ouro de 1925, que restauraba ese padr\u00f3n para Gran Breta\u00f1a, a\u00ednda que con ouro para mantelo en reserva e non para utilizalo na circulaci\u00f3n. O esforzo fracasou \u2014Churchill considerouno como a peor equivocaci\u00f3n da s\u00faa vida\u2014, a\u00ednda que alg\u00fans soberanos moi desgastados foron fundidos e recu\u00f1ados con data 1925 e postos en circulaci\u00f3n m\u00e1is tarde. Moitos dos soberanos australianos emitidos no per\u00edodo da posguerra serviron para apoiar moeda, en tanto que os surafricanos se utilizaron maioritariamente para a exportaci\u00f3n e para o pagamento dos traballadores nas minas de ouro.\nNo momento en que Eduardo VIII chegou ao trono en 1936 xa non se emitiron soberanos para a s\u00faa circulaci\u00f3n soberanos para circulaci\u00f3n, sen\u00f3n s\u00f3 formando parte da serie anual para conmemorar a s\u00faa coroaci\u00f3n. Cun busto do monarca obra de Humphrey Paget e con data de 1937, estes soberanos non foron autorizados antes da abdicaci\u00f3n do rei en decembro de 1936 e son considerados probas numism\u00e1ticas, non moedas circulantes. De extremada rareza, un destes soberanos foi vendido en 2014 por 516.000 libras, o que supuxo un r\u00e9cord de prezo para unha moeda brit\u00e1nica nunha poxa.\nTam\u00e9n se cu\u00f1aron soberanos e dobres soberanos en condici\u00f3n de proba numism\u00e1tica os datados en 1937 a nome do seu irm\u00e1n e sucesor, Xurxo VI, tam\u00e9n dese\u00f1ado por Paget. Os soberanos de Xurxo V datados en 1925 foron recu\u00f1ados en 1949, 1951 e 1952.\nO soberano mant\u00edvose como unha moeda moi popular para o comercio en Oriente Medio e noutros lugares despois da segunda guerra mundial. As pequenas emisi\u00f3ns de 1925 non eran suficientes para satisfacer esa demanda, o que foi suplido en parte por falsificaci\u00f3ns de procedencia tanto europea como asi\u00e1tica, que en ocasi\u00f3ns ti\u00f1an o mesmo ouro que as moedas regulamentarias. Deuse ent\u00f3n unha persecuci\u00f3n xudicial destas pr\u00e1cticas, proceso no que os seus defensores argumentaban que pod\u00edan falsificarse ao non seren xa moedas oficiais e de curso legal. No entanto, os soberanos manti\u00f1an a s\u00faa legalidade en virtude da Lei de moeda de 1870.\nNovamente, os soberanos foron emitidos en 1953, o ano da coroaci\u00f3n de Isabel II, amosando nos seus anversos o retrato real dese\u00f1ado por Mary Gillick, a\u00ednda que s\u00f3 se cu\u00f1aron unhas poucas pezas destinadas a exhibirse nos museos m\u00e1is importantes. Un destes soberanos de 1953 vendeuse nunha poxa de 2014 en 384.000 libras. En 1957, o Tesouro do Reino Unido decidiu defender o status do soberano tanto continuando os procesos xudiciais contra a falsificaci\u00f3n como emitindo novas tiraxes anuais. Os emitidos nos per\u00edodos 1957-1959 e 1962-1968 co busto da ra\u00ed\u00f1a dese\u00f1ado por Gillick son considerados moedas de investimento.\nO problema da falsificaci\u00f3n reduciuse coa cu\u00f1axe de arredor de 45 mill\u00f3ns de soberanos en 1968 e cos esforzos dos avogados do Tesouro, que deron como resultado a aceptaci\u00f3n do curso legal do soberano polos tribunais supremos de varios estados europeos. En 1966, o Goberno de Harold Wilson impuxo restrici\u00f3ns ao atesouramento de moedas de ouro para loitar contra a inflaci\u00f3n, polo que mesmo os coleccionistas ti\u00f1an que dispor dunha licenza do Banco de Inglaterra. A medida foi ineficaz, xa que impulsou o comercio clandestino do ouro, e foi abandonada en 1970.\nA presenza do soberano na cultura popular continuou: na novela de 1957 \"From Russia, with Love\" (\"Desde Rusia con amor\"), de Ian Fleming, o personaxe Q d\u00e1lle a James Bond un malet\u00edn que cont\u00e9n 50 soberanos, que posteriormente utiliza para distraer o vil\u00e1n cando este o ameaza cunha pistola.\nO soberano sobreviviu a decimalizaci\u00f3n do sistema monetario brit\u00e1nico e o traslado da \"Royal Mint\" desde Londres a Llantrisant, en Gales. O derradeiro soberano coa cara dese\u00f1ada por Gillick foi cu\u00f1ado en 1968, cando foi cambiado por un novo dese\u00f1o de Arnold Machin que se mantivo ata 1974.\nA Derradeira moeda cu\u00f1ada na antiga sede da \"Royal Mint\" en Tower Hill en 1975 foi un soberano.\nMoeda de investimento e de colecci\u00f3n (1979 en adiante).\nA partir de 1979 o soberano continuou emit\u00edndose anualmente, a\u00ednda que xa non como moeda de curso legal sen\u00f3n destinada \u00e1 compravenda de ouro para o investimento, a modo de pequeno lingote, e tam\u00e9n para satisfacer a demanda dos coleccionistas. En 1985, o retrato real de Arnold Machin foi substitu\u00eddo por un novo de Raphael Maklouf.\nEn 1989 emitiuse un soberano conmemorativo do 500 aniversario da primeira cu\u00f1axe dunha moeda con ese nome, a de Henrique VII de 1489. A moeda, dese\u00f1ada por Bernard Sindall, evoca o dese\u00f1o daquel soberano primixenio ao amosar a ra\u00ed\u00f1a entronizada e ollando \u00e1 fronte, do mesmo xeito que aparec\u00eda Henrique VII no seu soberano. O reverso da moeda de 1489, amosaba a dobre rosa dos Tudor e as armas reais, tam\u00e9n foi retomado para a emisi\u00f3n de 1989, a\u00ednda que cos trazos m\u00e1is actualizados. Esta moeda foi merecedora do premio Moeda do Ano de 1991 \u00e1s mellores cu\u00f1axes de 1989, na categor\u00eda de Moeda de Maior Relevancia Hist\u00f3rica, outorgado pola editora estadounidense Krause Publications.\nIan Rank-Broadley encargouse do dese\u00f1o do cuarto busto da ra\u00ed\u00f1a nos soberanos, que comezou a utilizarse na emisi\u00f3n de 1998 e se mantivo ata a de 2015. En 2002 dese\u00f1ouse un reverso especial para a celebraci\u00f3n do quincuax\u00e9simo aniversario da subida ao trono de Isabel II (\"Golden Jubilee\"), cunha adaptaci\u00f3n das armas reais nun escudo a cargo de Timothy Noad, que lembra o escudo dos soberanos do s\u00e9culo XIX. Nos anos 2005 e 2012 (este \u00faltimo o do 75\u00ba aniversario do reinado) cu\u00f1\u00e1ronse reinterpretaci\u00f3ns do San Xurxo e o drag\u00f3n, a primeira dese\u00f1ada por Noad e a segunda por Paul Day. En 2009, o cu\u00f1o do reverso foi gravado utilizando as ferramentas propias do reinado de Xurxo III, coa esperanza de reproducir mellor a esencia do dese\u00f1o de Pistrucci.\nEn 2015 cambiouse novamente o retrato da ra\u00ed\u00f1a nas emisi\u00f3ns regulares, seguindo un dese\u00f1o de Jody Clark. Por\u00e9n, a moeda de 2016 conmemorativa do 90\u00ba aniversario da ra\u00ed\u00f1ada ten un anverso dese\u00f1ado por James Butler. A moeda de 2017, que conmemora os 200 anos do nacemento do soberano moderno, retoma o dese\u00f1o orixinal de Pistrucci de 1817, inclu\u00eddos o lema e a xarreteira que foran retirados en emisi\u00f3ns posteriores. Na emisi\u00f3n de 2022 utilizouse un reverso dese\u00f1ado por Noad na honra do Xubileu de Platino de Isabel II, que representaba unha interpretaci\u00f3n propia do escudo real.\nLogo do pasamento de Isabel II en setembro de 2022, a \"Royal Mint\" anunciou a emisi\u00f3n de soberanos a nome do novo rei, Carlos III, coa s\u00faa efixie no anverso e cunha representaci\u00f3n das armas reais no reverso realizada por Clark, en memoria de Isabel e o seu longo reinado. Cando se empezaron a aceptar pedidos o 15 de novembro, a demanda foi tal que os visitantes da p\u00e1xina web da \"Royal Mint\" tiveron que facer colas virtuais. Para a coroaci\u00f3n de Carlos III en maio de 2023, a casa da moeda emitiu soberanos que amosaban un busto coroado do rei, co reverso de Pistrucci. Tanto o busto coroado como o non coroado, emitidos por primeira vez en 2022, foron dese\u00f1ados por Martin Jennings. Para 2024, o retrato de Carlos sen coroa de Jennings emparellouse co reverso de Pistrucci en cada unha das moedas da serie de soberanos cu\u00f1adas con acabamento \"proof\", desde o cuarto de soberano ata o qu\u00edntuplo soberano.\nPor outra parte, en 2017 descubriuse unha colecci\u00f3n de 633 soberanos e 280 medios soberanos dentro dun piano que fora doado a unha universidade en Shropshire, Inglaterra. As moedas, que datan de 1847 a 1915, foron atopadas por un t\u00e9cnico ao que se lle encargou a afinaci\u00f3n do instrumento, pegadas en pequenas bolsi\u00f1as e paquetes baixo o teclado. As indagaci\u00f3ns sobre os seus propietarios iniciais ou sobre os seus herdeiros non deron resultado ning\u00fan.\nColeccionismo, outros usos e fiscalidade.\nMoitos dos dese\u00f1os do soberano alternativos ao regular emitidos a partir de 1989 tiveron o obxectivo de estimular o seu coleccionismo. A \"Royal Mint\" est\u00e1 autorizada para vender soberanos de ouro directamente ao p\u00fablico, en lugar de ter que canalizar a s\u00faa produci\u00f3n a trav\u00e9s do Banco de Inglaterra, como ocorr\u00eda en \u00e9pocas anteriores. Asemade, ao ter a consideraci\u00f3n legal de moeda de curso legal, a s\u00faa adquisici\u00f3n est\u00e1 exenta do imposto sobre os beneficios do capital para os residentes no Reino Unido.\nAdemais do seu uso como moeda ao longo da s\u00faa historia, o soberano foi utilizado como complemento da vestimenta sobre todo polos homes xa no s\u00e9culo XIX, coloc\u00e1ndoos, por exemplo, nas cadeas dos seus reloxos de peto, como sinal de prestixio. As mulleres tam\u00e9n os utilizaban como parte das s\u00faas xoias, formando parte de brazaletes ou a modo de pendentes. No s\u00e9culo XXI asociouse o uso dun soberano no anel como unha mostra da subcultura \"chav\".\nAs casas de poxas numism\u00e1ticas inter\u00e9sanse particularmente polos soberanos con datas en que se cu\u00f1aron poucos exemplares. Este \u00e9 o caso, por exemplo dos de Eduardo VIII de 1937 e os de Isabel II de 1953, as\u00ed como outros como os de 1819. Tam\u00e9n \u00e9 particularmente escaso o soberano de 1863 que amosa o n\u00famero 827 no anverso no canto das iniciais de William Wyon iniciais, que probablemente se trate dun n\u00famero de lingote utilizado de xeito experimental, a\u00ednda que as investigaci\u00f3ns ao respecto non deron unha explicaci\u00f3n conclu\u00ednte. Outras pezas escasas son os poucos soberanos cu\u00f1ados en Londres en 1879, a maior\u00eda dos cales se atopa ademais en deficientes condici\u00f3ns de conservaci\u00f3n. Da co\u00f1ecida como \"libra de Adelaida\" cu\u00f1\u00e1ronse s\u00f3 24.768 exemplares, dos que sobreviviron moi poucos ata a actualidade.\nO soberano foi, por si mesmo, motivo de conmemoraci\u00f3n. Ademais do antedito soberano londiniense de 2017 conmemorativo dos 200 anos do nacemento desta moeda, a australiana \"Perth Mint\" emitiu en 2005 unha moeda de ouro valor facial de 25 d\u00f3lares que reproduce o dese\u00f1o do reverso dos soberanos da \"Sydney Mint\" anteriores a 1871."}
{"id": "480374", "revid": "6524155", "url": "https://gl.wikipedia.org/wiki?curid=480374", "title": "Primeiro ministro de Eslovaquia", "text": "O presidente do Goberno da Rep\u00fablica Eslovaca (en ), tam\u00e9n co\u00f1ecido como primeiro ministro (en ), \u00e9 o xefe de goberno de Eslovaquia. Sobre o papel \u00e9 o terceiro cargo constitucional m\u00e1is alto en Eslovaquia despois do presidente de Eslovaquia e o presidente do Consello Nacional. Na pr\u00e1ctica, \u00e9 a figura pol\u00edtica l\u00edder do pa\u00eds. \nO cargo creouse en 1969 e dende ent\u00f3n houbo 13 primeiros ministros. Dende 1993, cando xurdiu a Eslovaquia independente, seis primeiros ministros ocuparon o posto. O 25 de outubro de 2023, Robert Fico converteuse no actual primeiro ministro.\nHistoria.\nO cargo de primeiro ministro foi creado en 1969 pola Lei Constitucional de Federaci\u00f3n. Non obstante, un cargo similar existira dende 1918 cando varias persoas presidiron \u00f3rganos executivos que rex\u00edan a parte eslovaca de Checoslovaquia ou o Estado eslovaco respectivamente. Dende 1993, cando se creou a Rep\u00fablica Eslovaca independente, seis persoas ocuparon o cargo. Dende 2018 oprimeiro ministro \u00e9 Peter Pellegrini. \nPoderes e funci\u00f3ns.\nDado que Eslovaquia \u00e9 unha rep\u00fablica parlamentaria, o primeiro ministro responde ante o Consello Nacional. A Constituci\u00f3n eslovaca prev\u00e9 que para acceder ao cargo, cada primeiro ministro debe ga\u00f1ar e despois manter a confianza do parlamento. En canto o primeiro ministro perda a confianza, o presidente est\u00e1 obrigado a destitu\u00edlo e designar a un novo primeiro ministro ou confiar ao primeiro ministro destitu\u00eddo a funci\u00f3n de coidador con poderes limitados. \nO primeiro ministro \u00e9 o cargo m\u00e1is poderoso do estado, xa que manda e preside o goberno. A\u00ednda que non \u00e9 o primeiro ministro sen\u00f3n o presidente quen nomea ministros do gabinete, faino co asesoramento do primeiro ministro. \nPrimeiro ministro designado de Eslovaquia.\nPrimeiro ministro designado de Eslovaquia (en ) \u00e9 un t\u00edtulo non oficial para unha persoa \u00e1 que o presidente da Rep\u00fablica Eslovaca lle encomendou formar un novo goberno e substitu\u00edr o primeiro ministro sa\u00ednte. Este t\u00edtulo, as\u00ed como a autorizaci\u00f3n do presidente para encomendar ao primeiro ministro designado, non est\u00e1n establecidos por lei sen\u00f3n que \u00e9 unha tradici\u00f3n legal ou, m\u00e1is precisamente, constitucional. Segundo esta tradici\u00f3n, o presidente designa a unha persoa que te\u00f1a o apoio da maior\u00eda dos deputados no Consello Nacional.\nLista dos primeiros ministros de Eslovaquia.\nPrimeira Rep\u00fablica Checoslovaca (1918-1938).\nMinistro plenipotenciario para a administraci\u00f3n de Eslovaquia \nPresidentes da Terra de Eslovaquia \nSegunda Rep\u00fablica Checoslovaca (1938-1939).\nPrimeiros ministros do Goberno da Autonom\u00eda de Eslovaquia \nPrimeira Rep\u00fablica Eslovaca (1939\u20131945).\nPrimeiros ministros da Primeira Rep\u00fablica eslovaca \nTerceira Rep\u00fablica Checoslovaca (1945\u20131948).\nPresidentes do Consello de Comisarios \nRep\u00fablica Socialista Checoslovaca (1948\u20131989).\n\"1 de xaneiro de 1969 - 5 de marzo de 1990: chamada \"Rep\u00fablica Socialista Eslovaca\" dentro de Checoslovaquia .\"\nPresidentes do Consello de Comisarios \nPresidentes do Consello Nacional de Eslovaquia \nPrimeiros ministros da Rep\u00fablica Socialista Eslovaca \nRep\u00fablica Federal Checa e Eslovaca (1990\u20131992).\n\"6 de marzo de 1990 - 31 de decembro de 1992: chamada \"Rep\u00fablica Eslovaca\" dentro de Checoslovaquia .\"\nPrimeiros ministros da Rep\u00fablica eslovaca "}
{"id": "480399", "revid": "1505", "url": "https://gl.wikipedia.org/wiki?curid=480399", "title": "Cello", "text": ""}
{"id": "480400", "revid": "7523", "url": "https://gl.wikipedia.org/wiki?curid=480400", "title": "Aleix Font", "text": "Aleix Font Rodr\u00edguez, nado o 11 de marzo de 1998 en Barcelona, \u00e9 un xogador profesional de baloncesto espa\u00f1ol que actualmente xoga para o Leyma Coru\u00f1a da Liga LEB Ouro.\nTraxectoria.\nO 2 de novembro de 2019, anunciouse a s\u00faa cesi\u00f3n ata final de tempada \u00f3 Obradoiro CAB da Liga ACB.\nO 21 de agosto de 2020, Font rescindiu o seu contrato co FC Barcelona e asinou un contrato de catro tempadas co Basket Zaragoza 2002 da Liga ACB. Na s\u00faa primeira tempada co Zaragoza, foi cedido \u00f3 B\u00e0squet Girona da Liga LEB Ouro. O 10 de decembro de 2020, o Zaragoza recuperou \u00f3 xogador debido \u00e1s lesi\u00f3ns de longa duraci\u00f3n de dous dos seus xogadores.\nO 29 de xullo de 2022, anunciouse a fichaxe de Font por unha tempada co B\u00e1squet Coru\u00f1a da Liga LEB Ouro. \u00d3 remate da s\u00faa primeira tempada na Coru\u00f1a, Font acadou o galard\u00f3n \u00f3 mellor xogador da tempada co club coru\u00f1\u00e9s. O 13 de xullo de 2023, Font renovou co B\u00e1squet Coru\u00f1a por unha tempada m\u00e1is."}
{"id": "480406", "revid": "23204", "url": "https://gl.wikipedia.org/wiki?curid=480406", "title": "Ernesto Daranas Serrano", "text": ""}
{"id": "480441", "revid": "89787", "url": "https://gl.wikipedia.org/wiki?curid=480441", "title": "Buda az sharm foru rikht", "text": "Buda az sharm foru rikht (en ) \u00e9 un filme iraniano de 2007 dirixido por Hana Makhmalbaf. O t\u00edtulo do filme prov\u00e9n do libro \"The Buddha Was Not Demolished in Afghanistan, It Collapsed Out of Shame\", escrito polo seu pai, Mohsen Makhmalbaf. O filme ten lugar no moderno Afganist\u00e1n despois da derrota dos talib\u00e1ns e conta a historia dunha nena afg\u00e1 de cinco anos que quere asistir a unha escola acabada de abrir. A nena, chamada Bakhtay (Nikbakht Noruz) vive nas covas debaixo dos restos dos Budas de Bamiy\u00e1n que foron destru\u00eddos polos talib\u00e1ns en 2001. Bakhtay obsesi\u00f3nase coa idea de asistir \u00e1 escola mais debe loitar contra unha sociedade influenciada polo estrito control talib\u00e1n, pola dominaci\u00f3n masculina, pola guerra, pobreza e pola violencia."}
{"id": "480445", "revid": "23204", "url": "https://gl.wikipedia.org/wiki?curid=480445", "title": "Jane Dieulafoy", "text": "Jeanne Paule Henriette Rachel Magre, co\u00f1ecida como Jane Dieulafoy, nada en Tolosa o 29 de xu\u00f1o de 1851 e finada en Ch\u00e2teau de Langlade, Haute-Garonne o 25 de maio de 1916, foi unha arque\u00f3loga, exploradora, novelista e xornalista francesa. Casou co c\u00e9lebre arque\u00f3logo Marcel-Auguste Dieulafoy. Ela e mailo seu marido son co\u00f1ecidos polas s\u00faas escavaci\u00f3ns en Susa.\nTraxectoria.\nJane Dieulafoy naceu como Jeanne Paule Henriette Rachel Magre no seo dunha familia de comerciantes acomodados en Tolosa, Francia. Estudou no convento da Asunci\u00f3n de Auteuil nun suburbio de Par\u00eds entre 1862 e 1869. Al\u00ed recibiu unha educaci\u00f3n cl\u00e1sica e amosou destreza no debuxo e na pintura. \nEn 1869, abandonou o convento e co\u00f1eceu a Marcel Dieulafoy, enxe\u00f1eiro de pontes e cami\u00f1os e un afeccionado da arqueolox\u00eda e da arte, con que casou o 11 de maio de 1870, cando ti\u00f1a 19 anos. Ese mesmo ano comezou a Guerra franco-prusiana e Marcel alistouse como voluntario e foi enviado \u00e1 fronte como capit\u00e1n de enxe\u00f1eiros no ex\u00e9rcito do Loira. Jane acompa\u00f1ouno levando un uniforme masculino de soldado e loitando ao seu car\u00f3n. Ao remate da guerra, Marcel quedou a cargo dos edificios municipais e os monumentos hist\u00f3ricos de Tolosa e, pouco despois, foi nomeado arquitecto dos Monumentos hist\u00f3ricos baixo a direcci\u00f3n de Viollet-le-Duc.\nInterese pola arqueolox\u00eda.\nDurante os dez anos seguintes, a parella percorreu Exipto e Marrocos para realizar diversos traballos de exploraci\u00f3n arqueol\u00f3xica. Marcel devi\u00f1a cada vez m\u00e1is interesado na relaci\u00f3n entre arquitectura oriental e a occidental, e en 1879 decidiu adicarse totalmente \u00e1 arqueolox\u00eda.\nEntre 1881 e 1882, os Dieulafoy visitaron Persia por primeira vez, comisionado polo Ministerio de Educaci\u00f3n e Belas Artes para ir na procura das orixes da arquitectura occidental. Posteriormente, regresar\u00edan d\u00faas veces m\u00e1is. Nesta primeira viaxe a Persia, tomaron un cargueiro dende Marsella a Constantinopla, despois cunha barca rusa at\u00e9 Poti na costa leste do Mar Negro e, finalmente, a trav\u00e9s do C\u00e1ucaso e v\u00eda Acerbaixan chegaron a Tabriz. Desde al\u00ed viaxaron durante catorce meses por Persia, a Teher\u00e1n, Isfah\u00e1n e Shiraz. Jane documentou as exploraci\u00f3ns da parella con fotograf\u00edas de t\u00f3dolos monumentos, mesquitas, pontes etc. Igualmente, foi anotando, diariamente e con ilustraci\u00f3ns, as reuni\u00f3ns oficiais que realizaron cos representantes da autoridade, describiu os caravasares e as cidades que cruzaban en caravanas, informou aos lectores da historia do pa\u00eds, da gran miseria da sociedade e da crueldade dos seus l\u00edderes; as\u00ed como o refinamento dos modos e a gastronom\u00eda. Mesturou descrici\u00f3n, an\u00e9cdotas e feitos hist\u00f3ricos. Por exemplo, estaba decepcionada polo ruinoso estado ruinoso de Isfah\u00e1n, cuxos barrios estaban medio destru\u00eddos e os xard\u00edns abandonados. Tam\u00e9n describiu, en detalle, a s\u00faa longa estad\u00eda cos armenios de Djolfa e as persecuci\u00f3ns que sofreron. T\u00f3dolos sucesos das viaxes foron publicados, posteriormente, en dous volumes. \nJane Dieulafoy, que falaba persa, levaba un diario non s\u00f3 sobre as cuesti\u00f3ns arqueolo\u00f3xicas sen\u00e7\u00f3n tam\u00e9n sobre o a sociedade persa, que se foi publicando, de 1883 a 1886, na revista \"Le Tour du monde.\" Posteriormente, en 1887, publicouse na editorial Hachette en formato libro co t\u00edtulo \"La Perse, Chald\u00e9e, Susiane.\"\nEn 1883, a parella retorna a Persia para busca-la cidade de Susa onde atoparon numerosos obxectos e decubriron o Friso dos Le\u00f3ns do palacio de Dar\u00edo, a rampla das escaleiras do palacio de Artaxerxes III e, finalmente, o Friso dos Arqueiros, que transportaron a Francia para depositalo e exhibilo no Museo do Louvre onde se inauguraron, o 20 de outubro de 1886, as d\u00faas \"Salle Dieulafoy\", que se adicaron para conter os obxectos de arte persa conseguidos durante as misi\u00f3ns de 1885 e que seguen expostos no momento presente. Por estas contribuci\u00f3ns o presidente Carnot entregoulle o t\u00edtulo de Cabaleiro da Lexi\u00f3n de Honra o 20 de outubro de 1886. De novo, publicar\u00e1, este novo diario en 1888 co t\u00edtulo: \"En Susa, Journal of Excavations, 1884-1886\".\nA pesar dos seus \u00e9xitos e sona, os Dieulafoy non puideron conseguir novas misi\u00f3ns arqueol\u00f3xicas polo que percorrer\u00e1n pa\u00edses m\u00e1is pr\u00f3ximos; entre 1888 e 1914, Jane e Marcel, viaxaron en vinte e tres ocasi\u00f3ns a Espa\u00f1a e Marrocos. O resto do tempo levan unha vida mundana en Par\u00eds onde Jane frecuentaba o Sal\u00f3n da condesa Diane de Beausacq e solicitou, e obtivo, unha licenza de travestismo, para poder vestir con roupa masculina.\nDesta \u00e9poca son as s\u00faas d\u00faas novelas: \"Parysatis\" (1890) ambientada na antiga Susa, que foi alabada pola Academia Francesa e da que Camille Saint-Sa\u00ebns adaptou un libreto para \u00f3pera que se estreou no Th\u00e9\u00e2tre des Ar\u00e8nes de B\u00e9ziers, o 2 de agosto de 1902; e \"D\u00e9ch\u00e9ance\", publicada en 1897 e que fracasou, polo que decidiu volver \u00e1 literatura de libros de viaxes e estudos hist\u00f3ricos.\nAo estourar, en 1914, a Primeira guerra mundial, Jane defende a integraci\u00f3n das mulleres no ex\u00e9rcito e cando Marcel \u00e9 mobilizado como coronel de enxe\u00f1eiros e enviado a Rabat, ela decide acompa\u00f1alo. Al\u00ed, dirixir\u00e1 os traballos de escavaci\u00f3n da mesquita de Hassan e planeou explora-la cidade romana de Volubilis, mais a s\u00faa sa\u00fade decaeu ao contraer ameb\u00edase e tivo que volver a Francia onde morreu o 25 de maio de 1916, na leira familiar de Langlade en Pompertuzat . A parella, que non ti\u00f1a fillos, legou a s\u00faa casa, no n\u00famero 12 da r\u00faa Chardin en Par\u00eds, \u00e1 Cruz Vermella de Francia que segue a ter unha oficina nese domicilio.\nTravestismo.\nJane Dieulafoy comezou a vestirse con roupa masculina cando combateu xunto a Marcel durante a Guerra franco-prusiana e continuou vestindo as\u00ed ao volver. Tam\u00e9n prefer\u00eda vestir as\u00ed, e cortou o cabelo, durante as viaxes porque doutro xeito, para unha muller, era dif\u00edcil poder viaxar libremente nun pa\u00eds musulm\u00e1n.\nAo retornar a Francia, dado que ese costume \u00eda contra a lei, recibiu unha \"licenza de travestismo\" do prefecto da Polic\u00eda. \u00c9 dif\u00edcil establece-los motivos de Jane Dieulafoy para escoller a roupa masculina e a\u00ednda que ela declarou \"S\u00f3 fago isto para ga\u00f1ar tempo. Compro traxes a medida e emprego o tempo que ga\u00f1o deste xeito para traballar m\u00e1is\", nas s\u00faas obras de ficci\u00f3n inclu\u00edu moitos personaxes que se travest\u00edan , polo que poida que fose algo m\u00e1is que simple conveniencia\nDieulafoy consider\u00e1base en igualdade co seu marido e ao mesmo tempo foille absolutamente leal rexeitando a idea do divorcio por considerar que denigraba a muller.\u200b \nFoi membro do xurado do premio Femina de literatura dende a s\u00faa creaci\u00f3n en 1904 at\u00e9 a s\u00faa morte.\nObras.\nTraballos publicados importantes:"}
{"id": "480447", "revid": "89787", "url": "https://gl.wikipedia.org/wiki?curid=480447", "title": "Walter Winchell", "text": "Walter Winchell, nado en Nova York o 7 de abril de 1897 e finado nos \u00c1nxeles o 20 de febreiro de 1972, foi un xornalista estadounidense, considerado o inventor da columna de sociedade actual.\nTraxectoria.\nWinchell naceu en Nova York, fillo de Jennie (Bakst) e o vendedor Jacob Winchell, inmigrantes xudeus rusos. Na s\u00faa mocidade actuou en varias compa\u00f1\u00edas de vodevil e espect\u00e1culos.\nComezou a s\u00faa carreira no xornalismo na d\u00e9cada de 1920, tras publicar varias informaci\u00f3ns de rumores relacionadas coas xiras dos grupos de espect\u00e1culos. En 1924 foi contratado por \"New York Evening Graphic\" como columnista da secci\u00f3n de sociedade e cronista de sucesos. Cinco anos despois pasou a formar parte do cadro de \"New York Daily Mirror\", propiedade de William Randolph Hearst, e a s\u00faa columna comezou a distribuirse a outros xornais de todo o pa\u00eds pertencentes a King Features.\nDebutou na radio en maio de 1930, contratado por \"Blue Network\" (propiedade de NBC ata 1943, e posteriormente de ABC) para narrar novas de sociedade e espect\u00e1culos, dentro dun espazo patrocinado pola empresa Lucky Strike. Grazas ao seu estilo para contar as historias e as s\u00faas exclusivas, Winchell logrou un espazo propio nesa cadea e pasou a ser un dos reclamos para as vendas dos diarios de Hearst. Mantendo o mesmo estilo, introduciu novas de pol\u00edtica para ser un dos primeiros que atacou directamente a Adolf Hitler e os partidos estadounidenses de ultradereita. Coa entrada dos Estados Unidos na segunda guerra mundial, as s\u00faas columnas pasaron a estar dominadas por ese tema.\nWalter Winchell tivo unha evoluci\u00f3n pol\u00edtica: a\u00ednda que na d\u00e9cada de 1930 defendeu ideas consideradas como de esquerda e apoiou o presidente Franklin D. Roosevelt, ao rematar a guerra pasou a ter unha ideolox\u00eda conservadora e antisovi\u00e9tica, chegando a apoiar teses como as de McCarthy na s\u00faa columna e no seu programa. O programa de radio pasou a ser retransmitido de forma simult\u00e1nea para televisi\u00f3n en 1955 por ABC, mais a perda de espectadores provocou que o espazo televisivo fose cancelado. A s\u00faa fama comezou a caer e pasou a realizar outros traballos como a narraci\u00f3n da serie \"The Untouchables\" ou un espazo de variedades, e finalmente acabou por caer no esquecemento como xornalista. En 1957 deixou a radio e en 1963 desvinculouse definitivamente da empresa Hearst.\nO suicidio do seu fillo en 1968 levouno a anunciar a s\u00faa retirada definitiva dos medios de comunicaci\u00f3n. En 1972, faleceu nos \u00c1nxeles v\u00edtima dun cancro de pr\u00f3stata. Est\u00e1 enterrado no Greenwood/Memory Lawn Mortuary &amp; Cemetery de Phoenix.\nEstilo.\nWinchell marcou unha tendencia \u00e1 hora de revelar segredos dos famosos e diversos espect\u00e1culos, e o seu estilo foi continuado por outros xornalistas como Ed Sullivan e Louella Parsons. O seu estilo \u00e9 co\u00f1ecido nos Estados Unidos como \"gossip column\" (literalmente, \"columna de rumores\"), e estaba baseado en frases curtas cheas de linguaxe coloquial e evasivas para eludir a desaprobaci\u00f3n dos editores, escribendo para todo tipo de lectores. No seu programa de radio narraba as novas de xeito r\u00e1pido e val\u00e9ndose dun tel\u00e9grafo, que fac\u00eda sonar para crear unha sensaci\u00f3n de urxencia. Dada a s\u00faa influencia no p\u00fablico, os comentarios de Winchell pod\u00edan afectar a carreira profesional dun artista ou mesmo de pol\u00edticos e xornalistas, especialmente despois da segunda guerra mundial."}
{"id": "480448", "revid": "1505", "url": "https://gl.wikipedia.org/wiki?curid=480448", "title": "Condado de Tolosa", "text": "O de Tolosa foi un condado que existiu desde finais do s\u00e9culo VIII ata mediados do s\u00e9culo XIII en Occitania, que toma o seu nome da cidade de Tolosa. \nPrimeiros tempos do condado.\nA cidade de Tolosa foi conquistada polos francos en 507 e 630, o rei Dagoberto converteuna no centro dun ducado chamado Aquitania. No 768, esta entidade, case independente antes, volveu estar sometida ao reino de Francia. Foi no 778 cando se creou o condado de Tolosa e a cidade pasou a ser a capital do reino de Aquitania, creada por Lu\u00eds o Piadoso no 781. \nO primeiro conde foi Corso, que gobernou entre o 778 e o 790, data na que foi confiado por Carlomagno ao seu curm\u00e1n Guillerme, que era fillo de Auda (filla do se\u00f1or franco Carlos Martel). Ch\u00e1mano Guillerme o Grande ou o Santo porque foi santificado. Gobernou sobre Tolosa (con Pallars e Ribagorza, supostamente conquistados na s\u00faa \u00e9poca aos \u00e1rabes), sobre Narbona e as s\u00faas dependencias e confiou aos seus fillos alg\u00fans condados como o Rosell\u00f3n (a Gaucelmo), Autun (a Teodorico) e Raz\u00e8s (a Ber\u00e1n). O feito de que Ber\u00e1n fose o seu fillo \u00e9 pos\u00edbel, pero iso implica que tivo que casar coa s\u00faa medio irm\u00e1 Romila, xa que parece claro que esta era a filla de Guillerme. O dominio sobre o Pallars e a Ribagorza implicaba unha posici\u00f3n fronteiriza de Tolosa e, por iso, os condes durante o s\u00e9culo IX ostentaban o t\u00edtulo de marqu\u00e9s. \nGuillerme retirouse a un mosteiro en 806 e por conseguinte o condado foi confiado ao seu tenente Beg\u00f3n, marido dunha filla natural de Carlomagno. En 814, Berengario de Tolosa (que era o conselleiro de Pipino II) foi investido co condado. Gobernou sobre Tolosa, Pallars e Ribagorza, pero no 832 anexou case toda Septimania e Gotia, confiscadas a Bernardo de Septimania e foi o l\u00edder do partido lexitimista. A s\u00faa morte s\u00fabita en 835 permitiu a Bernardo de Septimania, que recuperara o favor do emperador, recuperar as s\u00faas posesi\u00f3ns anteriores e as do seu inimigo. El e o seu irm\u00e1n dominaron os mesmos territorios que Berengario. Bernardo foi executado en 844, pero parece que o condado de Tolosa foi confiado polo rei Pipino II ao seu fillo, Guillerme II de Tolosa, pero xa no 845, alg\u00fans historiadores sospeitan que se lle puido confiar a Fredel\u00f3n I de Rouergue, que era neto do conde. Xilberto de Rouergue (a quen alg\u00fans fan fillo de Thierry ou Teodorico, conde de Autun ata 793) e fillo de Fulcoaldo de Rouergue e de Senegunda que era filla dun tal Fredel\u00f3n \"missus\" personaxe posibelmente diferente do conde Fredel\u00f3n (o \"Missus casou cunha irm\u00e1 de San Guillerme). O \u00fanico que hai que se sabe \u00e9 que Fredel\u00f3n era o conde de Tolosa no 849, mentres Guillerme regresara a Gotia. O que non se sabe \u00e9 se foi por ter conquistado o condado contra Guillerme, por terlle cedido Guillerme o goberno ou por concesi\u00f3n de Pipino II, pero esta \u00faltima posibilidade parece a m\u00e1is plaus\u00edbel. Fredel\u00f3n deb\u00eda ser conde de Rouergue desde polo menos o 849 \u00e1 morte do seu pai, Fulcoaldo. Non obstante, os \"pagi\" de Pallars e Ribagorza tam\u00e9n pertenc\u00edan ao condado. \nNo ver\u00e1n de 849, Carlos o Calvo decidiu atacar Aquitania. O conde Fredel\u00f3n abriulle as portas de Tolosa e foi ratificado no seu cargo; Guillerme morreu no 850 e Fredel\u00f3n morreu ao redor do 852 e sucedeuno o seu irm\u00e1n, Ram\u00f3n I de Tolosa. \nA guerra dos tres Bernardos.\nNo 863, Hunfrido, o marqu\u00e9s de Gotia e Septimania ocuparon Tolosa e o conde Ram\u00f3n, fiel ao rei, morre na loita. Despois da fuxida de Hunfrido (864), os seus dominios foron repartidos: o 865 Tolosa, Limoges, Pallars e Ribagorza foron entregados a Bernardo II (chamado Bernardo II de Tolosa, o becerro) fillo do finado conde Ramon I; Armengol, conde de Albi, recibiu o condado de Rouergue. Desde o principio, estableceuse unha cruenta loita pola hexemon\u00eda do sueste de Francia entre Tolosa e Carcasona, e ambos os condes someteron a cuesti\u00f3n ao rei. Isto demorou a decisi\u00f3n, pero en 872 Carlos o Calvo creou un goberno para Aquitania liderado polo seu cu\u00f1ado Bos\u00f3n, conde de Li\u00f3n e Vienne, ao que lle entregaron o condado de Berry e os t\u00edtulos de camareiro real e \"magister ostiariorum\", pero tendo como asociados a Bernardo de Gotia e Bernardo Plantevelue de Autun, ao que lle deron o condado de Auvernia. Dado que Bernardo de Tolosa quedaba sen representaci\u00f3n, d\u00e9ronlle os condados de Carcasona e Raz\u00e9s, dos que se desposu\u00edu a Oliba II, que se aliou a Plantevelue contra Bernardo de Tolosa. Pouco despois, Bernardo o becerro de Tolosa morreu asasinado por un vasalo de Bernardo Plantevelue (agosto de 872) e Oliba II foi restaurado nos condados de Carcasona e Raz\u00e9s e Plantevelue gobernou Tolosa e Limoges (a\u00ednda que o vizconde Fulcoaldo, irm\u00e1n de Bernardo de Tolosa, tivo o poder efectivo ata a s\u00faa morte arredor do 886 e orixinou a dinast\u00eda vizcondal de Limoges, orixe doutras dinast\u00edas vizcondais, especialmente os vizcondes do Bu\u00e7on). Pallars e Ribagorza escaparon do seu control, xa que os partidarios do conde asasinado crearon unha nova dinast\u00eda iniciada por Ram\u00f3n I de Pallars. \nBernardo Plantevelue morreu no 886 e o seu fillo Guillerme I de Aquitania sucedeuno como duque de Aquitania, pero en 887 Tolosa e Rouergue foron confiadas a Od\u00f3n I, irm\u00e1n de Bernardo o Becerro, conde consorte do Albi que asociou ao seu fillo Ram\u00f3n II. Od\u00f3n morreu en 918 ou 919 e suced\u00e9rono Ram\u00f3n II de Tolosa, mentres que o seu irm\u00e1n Armengol ser\u00e1 conde de Rouergue; Albi (Albix\u00e9s), herdanza materna, e o Quercy, van ser repartidos. \nEn 923 ou 924 morreu Ram\u00f3n II e sucedeuno seu fillo Ram\u00f3n III Ponce I de Tolosa (que tam\u00e9n ser\u00eda conde de Auvernia) en Tolosa e parte do Albix\u00e9s e Quercy. E \u00e1 s\u00faa morte, arredor do 950, os seus dous fillos, Guillerme Tallaferro, que polo seu casamento con Emma de Provenza herdou o t\u00edtulo de marqu\u00e9s de Provenza e os condados de Forcalquier e Orange e tam\u00e9n repartiu Nimes co seu parente, o conde de Rouergue, correspond\u00e9ndolle a Guillerme a parte que desde ent\u00f3n se chamou Saint Gilles. Durante alg\u00fans anos, Guillerme mantivo asociado ao seu irm\u00e1n Ponce II de Tolosa, pero este morreu no 987 sen descendencia. \nGuillerme IV morreu en 1037 e sucedeuno seu fillo Ponce III de Tolosa, no Albixe\u00e9, Auvernia, Quercy, Saint-Gilles, Velai, Forcalquier, Orange e no marquesado de Provenza. Morreu no 1060 e os seus dominios pasaron ao fillo Guillerme V de Tolosa, que tam\u00e9n gobernar\u00eda os condados de Lodeva, parte de Carcasona, Perigord, Axen\u00e9s e Astarac. \nLoita con Francia e Inglaterra.\nNa data da s\u00faa morte (1088) deixou os seus dominios a seu irm\u00e1n Ram\u00f3n, ao que o seu pai xa legara Saint-Gilles e que \u00e9 co\u00f1ecido como Ram\u00f3n IV de Saint-Gilles. Guillerme IX de Aquitania, marido de Filipa Matilde, filla de Guillerme V, invadiu o condado (1098) alegando os dereitos da s\u00faa muller, pero tivo que se retirar baixo a presi\u00f3n do Papa (1100). O fillo de Ram\u00f3n IV, Bertr\u00e1n I de Saint Gilles, sucedeuno no condado en 1105 pero morreu en 1112 e pasou ao seu irm\u00e1n Afonso I Jord\u00e0, que era menor de idade. Guillerme IX de Aquitania volveu reclamar o condado, que ocupou en 1114 en nome da s\u00faa muller, pero en 1116 ou 1117 morreu esta e a s\u00faa posici\u00f3n fronte aos magnates locais volveuse d\u00e9bil, e finalmente foi expulsado en 1119. En 1125 acordouse a distribuci\u00f3n de Provenza entre Tolosa e Barcelona. Os dereitos de Filipa Matilde pasaron \u00e1 s\u00faa neta, Leonor de Aquitania, que casou co rei Lu\u00eds VII de Francia, que reclamou o condado e cercou a capital en 1141. Pero a posterior voda de Leonor co rei Henrique II de Inglaterra fixo cambiar a situaci\u00f3n. \nEnfrontamentos cos condados catal\u00e1ns.\nCando morreu Afonso I, os seus dous fillos, Ram\u00f3n V e Afonso II, gobernaron conxuntamente ata a morte do primeiro, en 1183. En 1159, Henrique II de Inglaterra esixiu o condado e ocupou Cahors avanzando cara a Verdun-sur-Garonne e Castelnau, preto de Tolosa, pero Ram\u00f3n V e Afonso II recibiron axuda do rei de Francia e rexeitaron o ataque. Henrique volveu intentalo en 1162 e 1164 e finalmente en 1173 f\u00edxose unha paz provisional. Ricardo Coraz\u00f3n de Le\u00f3n a\u00ednda atacar\u00eda Tolosa en 1188 unha vez m\u00e1is, sen \u00e9xito. En 1176, Tolosa cedeu o condado de Arle a Afonso II de Arag\u00f3n, pero finalmente estalou a guerra pola hexemon\u00eda entre ambos estados (gran guerra do sur) e os catal\u00e1ns cercaron Tolosa sen poder tomala, e mentres Ram\u00f3n Berengario IV de Provenza foi asasinado por emisarios tolos\u00e1ns. \nA guerra dos c\u00e1taros.\nEn 1194 morre Afonso II e o condado pasou a seu sobri\u00f1o Ram\u00f3n VI de Tolosa e deste ao seu fillo Ram\u00f3n VII de Tolosa. Foron os anos de guerra dos c\u00e1taros ou albixenses. \nFin do condado.\n\u00c1 morte de Ram\u00f3n VII sen fillos var\u00f3ns, a s\u00faa filla Xoana I de Tolosa, casada con Afonso de Poitiers, sucedeuno no condado ata 1271, cando morreron regresando da Oitava Cruzada a T\u00fanes, sen descendencia. En virtude dun tratado de 1229 con Francia (Tratado de Meaux-Par\u00eds) o condado pasou \u00e1 coroa francesa. \nCondes de Tolosa.\nDinast\u00eda capetiana.\nEn 1271 o condado foi anexado por Filipe III de Francia. En 1369 Lu\u00eds de Anjou, fillo de Lu\u00eds VIII e irm\u00e1n de Lu\u00eds IX, reis da Fran\u00e7a, retoma o Rouergue dos Ingleses.\nCondes da Casa de Toulouse-Lautrec.\nFoi este o \u00fanico ramo sobrevivente da familia e os seus membros m\u00e1is importantes foron:\nA li\u00f1axe dos vizcondes de Lautrec orixinouse con Pedro de Foix, fillo de Xo\u00e1n III de Foix, e irm\u00e1n de Gast\u00f3n IV de Foix."}
{"id": "480454", "revid": "89787", "url": "https://gl.wikipedia.org/wiki?curid=480454", "title": "Lois Rodr\u00edguez", "text": "Lois Rodr\u00edguez Mart\u00ednez, nado en Ferrol o 26 de xu\u00f1o de 1959, \u00e9 un dese\u00f1ador gr\u00e1fico, xornalista e editor galego, co\u00f1ecido polo seu compromiso coa edici\u00f3n en lingua galega.\nTraxectoria.\nEn 1988 creouse AGA, unha empresa de dese\u00f1o con sede en Ferrol que creaba material de oficina en galego. Poucos anos despois mudou o nome a Item:)aga, que comezou a crear contidos propios en internet desde 1995 e dirixir\u00eda o propio Lois Rodr\u00edguez ata o ano 1996. Neste ano Rodr\u00edguez creou a empresa Vieiros S.L. para fundar e editar o primeiro portal galego en internet, \"Vieiros\", que operou entre o 24 de febreiro de 1996 e o 24 de xullo de 2010, polo que Rodr\u00edguez abandonou Item:)aga para centrarse na edici\u00f3n de \"Vieiros\". No ano 2000 o Banco Pastor chegou a un acordo con Vieiros para desenvolver contidos promocionais na p\u00e1xina de internet, polo que en maio creou unha nova empresa chamada Acordar Comunicaci\u00f3n en Internet S.L., con sede en Santiago de Compostela, na que se integrar\u00eda Vieiros S.L. Este acordo impulsou a transformaci\u00f3n de Vieiros nun diario electr\u00f3nico en galego, chegando a contabilizar como diario de informaci\u00f3n ata vinte mil visitas diarias.\nAta 2003 a \u00e1rea informativa de Vieiros titul\u00e1base \"Galicia Hoxe\". Neste ano o xornal compostel\u00e1n \"O Correo Galego\" mudou a cabeceira precisamente a este nome, rexistrando o correspondente dominio en Internet. Deste xeito, \"Vieiros\" debeu abandonar esta outra denominaci\u00f3n.\nO financiamento de Vieiros proced\u00eda exclusivamente de publicidade e patrocinios. Pechouse por problemas econ\u00f3micos, que Rodr\u00edguez denunciou como consecuencia dunhas irregularidades administrativas. O propio Lois Rodr\u00edguez escribiu o artigo de peche do diario, titulado \"At\u00e9 sempre\".\nOutro dos logros de Rodr\u00edguez foi a publicaci\u00f3n na primavera de 1996, cando a\u00ednda estaba traballando en Item:)aga, de \"Mil primaveras para a lingua galega\", que est\u00e1 considerado o primeiro libro electr\u00f3nico en galego.\nEn febreiro de 2013 foi un dos cofundadores da Asociaci\u00f3n de Medios en Galego. Tam\u00e9n \u00e9 membro da Asociaci\u00f3n Puntogal, de promoci\u00f3n do dominio en internet .gal, para a lingua galega e a s\u00faa cultura."}
{"id": "480455", "revid": "89787", "url": "https://gl.wikipedia.org/wiki?curid=480455", "title": "Clara Peeters", "text": "Clara Peeters, nada en Antuerpen arredor de 1590 e finada despois de 1621, foi unha pintora flamenga, considerada unha das iniciadoras do bodeg\u00f3n ou natureza morta nos Pa\u00edses Baixos. Caracterizouse por popularizar o uso do autorretrato agachado en obxectos das naturezas mortas que moitos outros artistas emularon.\nCons\u00e9rvanse unhas trinta obras atribu\u00eddas a Peeters en todo o mundo, unha das poucas mulleres artistas activa en Europa durante a primeira metade do s\u00e9culo XVII.\nTraxectoria.\nA biograf\u00eda de Clara Peeters \u00e9 moi pouco co\u00f1ecida. En xeral, os estudosos indican que a s\u00faa obra apunta a que fose nativa de Antuerpen. Os arquivos desta cidade gardan un rexistro dunha Clara Peeters, filla de Jean (Jan) Peeters, que foi bautizada o 15 de maio de 1594 na igrexa de santa Walburga. Un segundo documento informa dun matrimonio entre unha Clara Peeters e Henricus Joosen o 31 de maio de 1639, na mesma igrexa. Con todo, tanto o nome Clara como especialmente o apelido Peeters eran com\u00fans en Antuerpen. Que fose bautizada en 1594 implicar\u00eda que as pinturas datadas en 1607 as far\u00eda con doce ou trece anos. Alg\u00fans estudosos dubidan que estas obras puidesen ser feitas por unha persoa tan nova e opinan que Peeters debeu nacer na d\u00e9cada de 1580.\nDesco\u00f1\u00e9cese todo o relativo \u00e1 s\u00faa formaci\u00f3n, a\u00ednda que o seu estilo amosa relaci\u00f3ns coa obra de Osias Beert. A maior\u00eda dos artistas, as\u00ed como os aprendices inclu\u00edanse nos rexistros da Guilda de San Lucas. Por\u00e9n, o seu nome non se atopa nos arquivos de Antuerpen nin nos de Amsterdam, Haarlem, Delft, A Haia ou Middelburg. Os estudosos especulan que puido ser a filla dun pintor, e polo tanto non ser\u00eda un requisito que fose inclu\u00edda nos rexistros dos aprendices. Quizais o motivo \u00e9 o feito de que se perdesen os arquivos da Guilda de Antuerpen entre os anos 1607 e 1628, e alg\u00fans dos nomes s\u00f3 se co\u00f1ecen a trav\u00e9s doutros documentos. Polo menos unha das pinturas de Peeters leva o selo da Guilda de Antuerpen na s\u00faa parte posterior, indicando que de feito era un membro, ou que polo menos traballaba en paneis feitos por membros da Guilda.\nPeeters estaba establecida en Amsterdam en 1611 e documentouse unha estad\u00eda na Haia en 1617. Alg\u00fans investigadores suxeriron que ao non haber obras co\u00f1ecidas de Peeters posteriores a 1621, deixou de pintar tras casar, como fixo Judith Leyster. A causa da cantidade de copias aparentes da s\u00faa obra feitas por diferentes mans, hai quen especulou con que dirixise unha pequena escola de artistas. D\u00faas naturezas mortas da d\u00e9cada de 1630 co seu estilo e asinadas \"CP\", est\u00e1n consideradas actualmente an\u00f3nimas e non realizadas por ela. Supostamente se rexistrou unha pintura s\u00faa datada en 1657 que agora estar\u00eda perdida, e que ser\u00eda moi posterior \u00e1 data das s\u00faas obras conservadas. Non obstante, a falta de documentaci\u00f3n m\u00e1is precisa, o per\u00edodo de actividade probable, en que quedan comprendidas as s\u00faas obras asinadas, ir\u00eda de 1607 a 1621.\nNon se conservan rexistros que informen da data de falecemento de Peeters; por\u00e9n, os investigadores especulan con varias datas: 1621 ou posterior; despois de 1654; despois de 1657; 1659 e 1676. \nObra.\nPeeters estaba especializada no x\u00e9nero do bodeg\u00f3n, en particular como autora de escenas de almorzo e florais en que obxectos preciosos de metal ou de cer\u00e1mica se acumulan aparentemente desordenados xunto con flores, froitos e pezas de pesca ou caza creando un conxunto multicor. \nMeticulosa no detalle, Peeters inclu\u00edu pequenos autorretratos en miniatura nos reflexos das copas dalg\u00fans dos seus bodeg\u00f3ns. Tam\u00e9n era moi h\u00e1bil para distinguir texturas. Alg\u00fans autores apuntan que nas s\u00faas pinturas existen simbolismos relixiosos, singularmente no \"Bodeg\u00f3n cun peixe e un gato\" (Museo Nacional de Mulleres Artistas), en que o peixe, s\u00edmbolo de Cristo, estar\u00eda colocado na posici\u00f3n dunha cruz.\nClara Peeters aparece citada por Wendy Wasserstein en \"The Heidi Chronicles\", onde a escritora estadounidense afirma na s\u00faa primeira escena que a obra de Peeters foi infravalorada debido ao seu sexo. \nO Museo do Prado conta con catro dos seus bodeg\u00f3ns, procedentes da colecci\u00f3n real e tres deles asinados en 1611; constit\u00fae o grupo de obras m\u00e1is amplo que se pode ver nun \u00fanico museo, pois a produci\u00f3n co\u00f1ecida de Peeters \u00e9 moi escasa e est\u00e1 desperdigada en m\u00faltiples colecci\u00f3ns, varias delas privadas. \nEn 2016 Clara Peeters converteuse na primeira muller protagonista dunha exposici\u00f3n no Prado, organizada coa colaboraci\u00f3n do Museo Real de Belas Artes de Antuerpen. Xunto coa exposici\u00f3n p\u00faxose o foco na situaci\u00f3n das mulleres artistas de principios da Europa Moderna. Entre as poucas mulleres pintoras dese tempo non estaba permitido o debuxo anat\u00f3mico, que implicaba o estudo a partir do natural de corpos masculinos espidos. Isto reduc\u00eda as oportunidades de aprendizaxe e por iso moitas pintoras se especializaron no bodeg\u00f3n."}
{"id": "480459", "revid": "22795", "url": "https://gl.wikipedia.org/wiki?curid=480459", "title": "Anfisbena (hom\u00f3nimos)", "text": "O nome anfisbena pode referire a:\n\"Mitolox\u00eda\"\n\"Zoolox\u00eda\""}
{"id": "480464", "revid": "89787", "url": "https://gl.wikipedia.org/wiki?curid=480464", "title": "Reiner Klimke", "text": "Reiner Klimke, nado en M\u00fcnster o 14 de xaneiro de 1936 e finado na mesma cidade o 17 de agosto de 1999, foi un deportista en equitaci\u00f3n alem\u00e1n, que ga\u00f1ou seis medallas de ouro e d\u00faas de bronce en doma cl\u00e1sica nos Xogos Ol\u00edmpicos, un r\u00e9cord para os deportes h\u00edpicos que foi superado posteriormente. Participou en seis olimp\u00edadas entre 1960 e 1988, exclu\u00eddas as de 1980 que foron boicoteadas pola Rep\u00fablica Federal Alem\u00e1.\nTraxectoria deportiva.\nKlimke estudou con Harry Boldt e Gustaf Rau.\nGa\u00f1ou o ouro por equipos en 1964, 1968 (ambos sobre Dux), 1976 (sobre Mehmed), 1984 e 1988 (ambos con Ahlerich), e o ouro individual en 1984 sobre Ahlerich.\nAs s\u00faas d\u00faas medallas de bronce foron en eventos individuais en 1968 e 1976. Klimke tam\u00e9n tivo un r\u00e9cord no Campionato do Mundo, ga\u00f1ando seis medallas de ouro: d\u00faas individuais en 1974 con Mehmed e en 1982 con Ahlerich, e catro por equipos: 1966, 1974, 1982, 1986.\nNos campionatos de Europa foi o campi\u00f3n individual en 1967, 1973 e 1985 e participou en sete equipos ga\u00f1adores por Alema\u00f1a Occidental (1965, 1973, 1983 e 1985 entre outros). Klimke tam\u00e9n competiu no concurso completo a comezos da s\u00faa carreira. Foi membro do equipo ga\u00f1ador por Alema\u00f1a Occidental no concurso de tres d\u00edas por equipos nos Campionatos de Europa de 1959, e finalizou 18.\u00ba no concurso individual nos Xogos Ol\u00edmpicos de 1960. Tam\u00e9n ga\u00f1ou un Grand Prix na competici\u00f3n de salto ecuestre en Berl\u00edn.\nVida persoal.\nReiner Klimke era fillo dun psic\u00f3logo e unha neur\u00f3loga. Coa s\u00faa esposa Ruth, tam\u00e9n destacada amazona, tivo tres fillos: Ingrid, Rolf e Michael. Ingrid compite en concurso completo e doma cl\u00e1sica e ga\u00f1ou unha medalla de ouro nos Xogos Ol\u00edmpicos de 2008, vinte anos despois da \u00faltima medalla ol\u00edmpica do seu pai. Michael tam\u00e9n compite a nivel de Grand Prix en doma cl\u00e1sica.\nKlimke non s\u00f3 cabalgaba e adestraba, sen\u00f3n que dirixiu unha firma de avogados e formou parte de varias directivas, inclu\u00eddo o Comit\u00e9 de Doma Cl\u00e1sica da Federaci\u00f3n Internacional de Deportes Ecuestres.\nFaleceu dun ataque card\u00edaco aos 63 na s\u00faa cidade natal. Antes da s\u00faa morte estaba a planear a s\u00faa participaci\u00f3n nos Xogos Ol\u00edmpicos de 2000."}
{"id": "480471", "revid": "624", "url": "https://gl.wikipedia.org/wiki?curid=480471", "title": "Conde de Tolosa", "text": ""}
{"id": "480474", "revid": "65337", "url": "https://gl.wikipedia.org/wiki?curid=480474", "title": "Soberano de ouro", "text": ""}
{"id": "480475", "revid": "65337", "url": "https://gl.wikipedia.org/wiki?curid=480475", "title": "Soberano", "text": ""}
{"id": "480476", "revid": "72012", "url": "https://gl.wikipedia.org/wiki?curid=480476", "title": "Anfisbenios", "text": "A dos anfisbenios (Amphisbaenia), tam\u00e9n chamados anfisbenas, ou cobras cegas, \u00e9 unha suborde peculiar e poco co\u00f1ecida de r\u00e9ptiles escamosos adaptados \u00e1 vida no subsolo. \nSon de pequeno tama\u00f1o (a maior\u00eda das especies miden menos de 15 cm) de lonxitude. Como as serpentes, carecen de patas (ag\u00e1s as especies do x\u00e9nero \"Bipes\", que a\u00ednda conservan o par anterior), polo que superficialmente son parecidas a mi\u00f1ocas de terra, e presentan claras adaptaci\u00f3ns ao medio subterr\u00e1neo, como a capacidade de escavar e desprazarse pregando a s\u00faa pel como un acorde\u00f3n. A s\u00faa cabeza, maciza, sen o\u00eddo externo e cos ollos atrofiados, fai que se distinga mal do extremo oposto do corpo. \nSon capaces de desplaz\u00e1rense tanto en direcci\u00f3n cara a adiante como cara a atr\u00e1s, e por iso d\u00e9uselles o nome de \"Amphisbaenia\" (\"os que van en d\u00faas direcci\u00f3ns\"). \nCo\u00f1\u00e9cense unhas 190 especies, a maior parte delas en \u00c1frica e Am\u00e9rica do Sur.\nTaxonom\u00eda.\nDescrici\u00f3n.\nO grupo foi descrito en 1844 polo naturalista brit\u00e1nico John Edward Gray, que lle outorgou a categor\u00eda de orde.\nEtimolox\u00eda.\nO nome cient\u00edfico \"Amphisbaenia\" Gray tomouno da ra\u00edz do nome da serpe monstruosa da mitolox\u00eda grega Anfisbena (en grego antigo \u1f0c\u03bc\u03c6\u03b9\u03c3\u03b2\u03b1\u03af\u03bd\u03b1 \"Amphisba\u00edna\", de \u1f00\u03bc\u03c6\u03af\u03c2 \"amph\u00eds\", \"dos dous lados\", e \u03b2\u03b1\u03af\u03bd\u03c9 \"ba\u00edn\u014d\", \"andar\", \"moverse\", transcrita en lat\u00edn cl\u00e1sico como \"Amphisbaena\". coa adici\u00f3n do sufixo \"-ia\", indicando plural.\nClasificaci\u00f3n.\nMoitos dos autores na actualidade reco\u00f1ecen na suborde as seis familias seguintes:\nFiloxenia.\nO seguinte cladograma mostra as relaci\u00f3ns filoxen\u00e9ticas entre as seis familias de anfisbenas determinadas por an\u00e1lises filoxen\u00e9tica de xenes mitocondriais e nucleares por Vidal \"et al\". (2008)."}
{"id": "480478", "revid": "72012", "url": "https://gl.wikipedia.org/wiki?curid=480478", "title": "Amphisbaenia", "text": ""}
{"id": "480479", "revid": "5863", "url": "https://gl.wikipedia.org/wiki?curid=480479", "title": "Lois Rodr\u00edguez Mart\u00ednez", "text": ""}
{"id": "480484", "revid": "5132", "url": "https://gl.wikipedia.org/wiki?curid=480484", "title": "Strahinja Gavrilovi\u0107", "text": "Strahinja Gavrilovi\u0107, nado o 5 de abril de 1993 en Kragujevac, \u00e9 un xogador profesional de baloncesto serbio. Cunha altura de 2,06 m xoga na posici\u00f3n de ala-pivote no Leite R\u00edo Breog\u00e1n."}
{"id": "480506", "revid": "56817", "url": "https://gl.wikipedia.org/wiki?curid=480506", "title": "Eloy Enciso", "text": "Eloy Enciso Cachafeiro, nado en Meira en 1975, \u00e9 un director e guionista de cinema galego."}
{"id": "480508", "revid": "98629", "url": "https://gl.wikipedia.org/wiki?curid=480508", "title": "Longa noite", "text": "Longa noite \u00e9 un filme galego dirixido por Eloy Enciso que se estreou no 2019. Estreouse na secci\u00f3n oficial do Festival Internacional de Cinema de Locarno o 14 de agosto de 2019.\nSinopse.\nLogo da guerra civil espa\u00f1ola, Anxo regresa \u00e1 s\u00faa vila natal nunha zona rural de Galicia. Al\u00ed at\u00f3pase cos ga\u00f1adores e cos vencidos da guerra. A entrega dunha carta obriga a Anxo a cruzar a fronteira."}
{"id": "480521", "revid": "5132", "url": "https://gl.wikipedia.org/wiki?curid=480521", "title": "Selecci\u00f3n de rugby de Corea do Sur", "text": "A Selecci\u00f3n de rugby de Corea do Sur, oficialmente segundo World Rugby de Corea, representa a Corea do Sur nas competici\u00f3ns oficiais de rugby. Est\u00e1 considerada por World Rugby como o equipo de terceira categor\u00eda (Desenvolvemento 1). "}
{"id": "480536", "revid": "23204", "url": "https://gl.wikipedia.org/wiki?curid=480536", "title": "Eloy Enciso Cachafeiro", "text": ""}
{"id": "480547", "revid": "98629", "url": "https://gl.wikipedia.org/wiki?curid=480547", "title": "The Dark Wind (filme de 1991)", "text": "The Dark Wind \u00e9 un filme estadounidense de 1991 dirixido por Errol Morris. Bas\u00e9ase na novela \"The Dark Wind\" de Tony Hillerman, un libro de misterios ambientado na realidade navajo do suroeste dos Estados Unidos. Est\u00e1 protagonizado por Lou Diamond Phillips no papel de Jim Chee, e por Fred Ward como Joe Leaphorn."}
{"id": "480560", "revid": "85894", "url": "https://gl.wikipedia.org/wiki?curid=480560", "title": "Paradela, Moldes, Bobor\u00e1s", "text": "Paradela \u00e9 un lugar da parroquia de Moldes no concello ourens\u00e1n de Bobor\u00e1s na comarca do Carballi\u00f1o."}
{"id": "480570", "revid": "85894", "url": "https://gl.wikipedia.org/wiki?curid=480570", "title": "Laxa, Moldes, Bobor\u00e1s", "text": "Laxa \u00e9 un lugar da parroquia de Moldes no concello ourens\u00e1n de Bobor\u00e1s na comarca do Carballi\u00f1o."}
{"id": "480584", "revid": "1505", "url": "https://gl.wikipedia.org/wiki?curid=480584", "title": "Pitag\u00f3rico", "text": ""}
{"id": "480595", "revid": "98629", "url": "https://gl.wikipedia.org/wiki?curid=480595", "title": "Alfonso Feijoo Garc\u00eda", "text": "Alfonso Feijoo Garc\u00eda, nado en Donostia o 5 de xaneiro de 1953, \u00e9 un xogador de rugby retirado, seleccionador espa\u00f1ol entre 1997 e 1999, e presidente da Federaci\u00f3n Espa\u00f1ola de Rugby dende 2014.\nTraxectoria.\nNa s\u00faa etapa de xogador defendeu as cores do Club Atl\u00e9tico San Sebasti\u00e1n, do Club de Rugby Cisneros e novamente do Club Atl\u00e9tico San Sebasti\u00e1n, acadando os t\u00edtulos de liga nos anos 1970, 1976 e 1979. Tam\u00e9n foi internacional 23 veces coa selecci\u00f3n espa\u00f1ola. No campo ocupaba as posici\u00f3ns de apertura (10) ou primeiro centro (12).\nComo seleccionador nacional acadou o obxectivo de clasificar \u00e1 selecci\u00f3n de rugby de Espa\u00f1a para a Copa do Mundo de Rugby 1999, a \u00fanica na que ten participado Espa\u00f1a. Tam\u00e9n adestrou \u00f3 Bera Bera Rugby Taldea co cal acadou o ascenso \u00e1 m\u00e1xima categor\u00eda e ga\u00f1ou a Copa do Rei de Rugby en 2004.\nEn 2014 foi elixido para ocupar a presidencia da Federaci\u00f3n Espa\u00f1ola de Rugby nunha situaci\u00f3n de profunda crise motivada polas d\u00e9bedas econ\u00f3micas herdadas da anterior xesti\u00f3n de Javier Gonz\u00e1lez Cancho, sendo reelixido en 2016 e 2020.\nDatos persoais.\nO seu fillo \u00e9 Pablo Feijoo Ugalde."}
{"id": "480607", "revid": "865", "url": "https://gl.wikipedia.org/wiki?curid=480607", "title": "High/Low", "text": "High/Low \u00e9 o primeiro \u00e1lbum de estudio da banda estadounidense de rock alternativo Nada Surf, publicado o 18 de xu\u00f1o de 1996 a trav\u00e9s do selo Elektra Records. O \u00e1lbum \u00e9 co\u00f1ecido sobre todo polo seu sinxelo \"Popular\". O disco foi producido por Ric Ocasek, vocalista e guitarrista de The Cars."}
{"id": "480612", "revid": "98629", "url": "https://gl.wikipedia.org/wiki?curid=480612", "title": "On the Ice", "text": "On the Ice \u00e9 un filme estadounidense de 2011 escrito e dirixido por Andrew Okpeaha MacLean. O filme est\u00e1 ambientado (e foi rodado) en Barrow, Alasca, a vila natal de MacLean, e segue a dous adolescentes inupiaq que mentres estaban a cazar focas matan accidentalmente a un dos seus amigos durante unha pelexa. Temendo as consecuencias, menten sobre a s\u00faa morte e sofren a pena e a culpa mentres intentan manter o seu segredo. O filme bas\u00e9ase nun traballo anterior de MacLean, \"Sikumi\", que estreou como curtametraxe en 2008. \"On the Ice\" tivo a s\u00faa estrea mundial o 21 de xaneiro de 2011 no Festival de Cinema de Sundance."}
{"id": "480622", "revid": "88215", "url": "https://gl.wikipedia.org/wiki?curid=480622", "title": "Anos 70", "text": ""}
{"id": "480623", "revid": "56817", "url": "https://gl.wikipedia.org/wiki?curid=480623", "title": "The Frogs", "text": "The Frogs foi unha banda estadounidense de rock alternativo fundada en 1980 en Milwaukee, Wisconsin, polos irm\u00e1ns Jimmy e Dennis Flemion. Os dour irm\u00e1ns compo\u00f1\u00edan proncipalmente canci\u00f3ns pop curtas e pegadizas, pero tam\u00e9n son co\u00f1ecidos polas s\u00faas gravaci\u00f3ns caseiras improvisadas realizadas nun estilo c\u00f3mico, e acot\u00edo sobre temas controvertidos como raza, relixi\u00f3n e sexualidade (destacando o homoeroticismo). Unha historia de pelexas obstaculizou a carreira da banda, a\u00ednda que conseguiu unha ddevota base de seareiros que inclu\u00eda a m\u00fasicos co\u00f1ecidos que apoiaron o grupo, como Billy Corgan de The Smashing Pumpkins e Eddie Vedder de Pearl Jam."}
{"id": "480624", "revid": "1888", "url": "https://gl.wikipedia.org/wiki?curid=480624", "title": "El Eco Mercantil (Ribadeo)", "text": "El Eco Mercantil foi un peri\u00f3dico editado en Ribadeo entre 1912 e 1913.\nTraxectoria.\nApareceu a principios de 1912. Fundado por Celestino P\u00e9rez Andrade e Camilo Cancio Quind\u00f3s. De tendencia liberal. Cesou a s\u00faa publicaci\u00f3n en xaneiro de 1913."}
{"id": "480626", "revid": "865", "url": "https://gl.wikipedia.org/wiki?curid=480626", "title": "Mannequin Pussy", "text": "Mannequin Pussy \u00e9 unha banda estadounidense de punk rock procedente de Filadelfia, Pensilvania. Ata a data o grupo leva publicados tres \u00e1lbums, os dous primeiro a trav\u00e9s do selo Tiny Engines e o \u00faltimo a trav\u00e9s de Epitaph Records. O seu traballo m\u00e1is recente, \"Patience\", foi editado no ano 2019 con cr\u00edticas favorables.\nHistoria.\nPrimeiros anos e \"Gypsy Pervert/Mannequin Pussy\".\nMannequin Pussy foi formada en outubro de 2010 polos amigos Marisa \"Missy\" Dabice e Athanasios Paul, que se co\u00f1eceran ao ir xuntos ao mesmo colexio. A banda era inicialmente un dueto, con Dabice como guitarrista e vocalista e Paul como bater\u00eda. En 2011 editaron dous EPs, titulados \"Bonerjamz!\" e \"Meatslave\". Unha das s\u00faas canci\u00f3ns, \"Clue Juice\", aparece en \"Leisure Rules\", un recompilatorio aparecido s\u00f3 en casete e editado en xullo de 2012 a trav\u00e9s do selo Of Effort en Bandcamp. Ese mesmo mes, 13 das s\u00faas canci\u00f3ns foron publicadas nunha cara dun casete compartido de xira chamado \"Banditos\", coa banda de Idaho Art Fad a trav\u00e9s do selo Trash Palace Tapes.\nA principios de 2013, Drew Adler uniuse \u00e1 banda como bater\u00eda e Paul pasou a tocar a guitarra. O seu primeiro \u00e1lbum, \"Gypsy Pervert\", foi publixado en outubro de 2013 como unha edici\u00f3n limitada s\u00f3 en casete a trav\u00e9s do selo Rarebit Records. En novembro dese ano unha das s\u00faas canci\u00f3ns apareceu no recompilatorio \"The Le Sigh Vol. 1 Compilation\".\nEn 2014 Mannequin Pussy fichou por Tiny Engines. Ese mesmo ano a banda reeditou o seu \u00e1lbum de estrea coa s\u00faa nova discogr\u00e1fica. O disco foi posteriormente renomeado \"Mannequin Pussy\" despois de que a banda considerase o termo \"gypsy\" despectivo contra o pobo xitano.\n\"Romantic\" e \"Patience\".\nEn 2015 Kaleen Reading uniuse ao grupo como bater\u00eda para substitu\u00edr a Drew Adler. En 2016 uniuse a eles o baixista Colins \"Bear\" Regisford. Mannequin Pussy publicou o seu segundo \u00e1lbum a trav\u00e9s de Tiny Engines, titulado \"Romantic\", en outubro dese ano. O tema de mesmo nome chegou ao n\u00famero 14 da lista da \"Rolling Stone\" das 50 mellores canci\u00f3ns de 2016. \nO 30 de maio de 2017 Mannequin Pussy estreou un video musical para a canci\u00f3n \"Pledge\" na s\u00faa canle de YouTube. Pouco despois, no mes de xu\u00f1o, a banda iniciou unha xira europea seguida por concertos nos Estados Unidos entre xullo e setembro.\nEn 2019 Mannequin Pussy anunciou que fichara por Epitaph Records. O 24 de abril a banda publicou o sinxelo \"Drunk II\" e anunciou o seu terceiro \u00e1lbum de estudio, \"Patience\". O video de \"Drunk II\", dirixido por Dabice, repres\u00e9ntaa namor\u00e1ndose de tres persoas diferentes nun bar. Antes do lanzamento do \u00e1lbum, Mannequin Pussy publicou os sinxelos \"Who You Are\" o 20 de maio e \"Cream\" o 17 de xu\u00f1o. O videoclip de \"Cream\", dirixido por Hanna Hamilton, inspirouse nas pel\u00edculas de terror dos anos 70.\nEn novembro de 2019 Tiny Engines, o antigo selo da banda, entrou en hiato debido a unha disputa contable sobre artistas que non foron pagados, entre eles Mannequin Pussy.\nEn marzo de 2020 Mannequin Pussy viuse forzada a cancelar ou adiar concertos da s\u00faa xira debido \u00e1 pandemia de COVID-19. O 2 de marzo de 2021, Dabice apareceu como axente do FBI no video musical da canci\u00f3n \"Be Sweet\" de Japanese Breakfast.\nPresente.\nO 18 de marzo de 2012 anunciouse que Paul deixara o grupo para \"comezar un novo cap\u00edtulo da s\u00faa vida\" e que Mannequin Pussy continuar\u00eda como un tr\u00edo. O 23 de marzo a banda anunciou o EP \"Perfect\", e lanzou o seu primeiro sinxelo, \"Control\". Un segundo sinxelo, \"Perfect\", foi editado o d\u00eda 26 de abril.\nD\u00faas canci\u00f3ns de Mannequin Pussy, \"Who You Are\" e \"In Love Again\", foron interpretadas na miserie de 2021 de HBO \"Mare of Easttown\" pola banda ficticia Androgynous."}
{"id": "480630", "revid": "88215", "url": "https://gl.wikipedia.org/wiki?curid=480630", "title": "Primeiro Ministro de Eslovaquia", "text": ""}
{"id": "480632", "revid": "88215", "url": "https://gl.wikipedia.org/wiki?curid=480632", "title": "Primeiro Ministro da Rep\u00fablica Eslovaca", "text": ""}
{"id": "480633", "revid": "88215", "url": "https://gl.wikipedia.org/wiki?curid=480633", "title": "Primeiro ministro da Rep\u00fablica Eslovaca", "text": ""}
{"id": "480634", "revid": "88215", "url": "https://gl.wikipedia.org/wiki?curid=480634", "title": "Presidente do Goberno da Rep\u00fablica Eslovaca", "text": ""}
{"id": "480636", "revid": "1888", "url": "https://gl.wikipedia.org/wiki?curid=480636", "title": "Bandera Cat\u00f3lica", "text": "Bandera Cat\u00f3lica foi unha revista editada en Ribadeo entre 1910 e 1917.\nTraxectoria.\nRevista mensual \"\u00f3rgano de la Congregaci\u00f3n-Patronato de la Inmaculada y S. Luis Gonzaga\". Apareceu en decembro de 1910. Public\u00e1base o d\u00eda 8 de cada mes e constaba de 12 p\u00e1xinas. Despois cambiou o seu subt\u00edtulo por \"Peri\u00f3dico quincenal\". Dirixida polo sacerdote C\u00e9sar Gil Mart\u00ednez, e despois por Manuel S. P\u00e9rez Mart\u00ednez, entre os seus redactores figurou Eugenio L\u00f3pez Y\u00e1\u00f1ez. "}
{"id": "480643", "revid": "89787", "url": "https://gl.wikipedia.org/wiki?curid=480643", "title": "Local H", "text": "Local H \u00e9 unha banda estadounidense de rock alternativo formada orixinalmente polo guitarrista e vocalista Scott Lucas, o baixista Matt Garcia, o bater\u00eda Joe Daniels e o guitarrista John Sparkman en Zion, Illinois. Todos os membros co\u00f1ec\u00e9ronse no instituto no ano 1987 e fundaron Local H en 1990.\nTras a marcha de Sparkman en 1991 e de Garcia en 1993, Local H asinou un contrato discogr\u00e1fico con Island Records en 1994 como d\u00fao, selo co que publicar\u00edan tres \u00e1lbums. Fix\u00e9ronse co\u00f1ecidos grazas ao seu \u00e9xito \"Bound for the Floor\", un sinxelo do seu \u00e1lbum de 1996 \"As Good as Dead\" que chegou ao n\u00famero 5 na lista estadounidense \"Alternative Billboard Chart\". O disco \"As Good As Dead\" tam\u00e9n foi certificado ouro. Daniels foi substitu\u00eddo por Brian St. Clair en 1999, e o grupo editou catro \u00e1lbums e catro EPs con St. Clair na bater\u00eda. O seu derradeiro concerto con Local H foi en 2013. No mes de novembro dese ano Ryan Harding foi anunciado como novo bater\u00eda, e a banda publicou o seu \u00faltimo \u00e1lbum ata a data, \"Hey, Killer\", en 2015.\nSegundo a conta do grupo en Twitter, o seu nome procede da combinaci\u00f3n de d\u00faas canci\u00f3ns de R.E.M.: \"Oddfellows Local 151\" e \"Swan Swan H\"."}
{"id": "480650", "revid": "89787", "url": "https://gl.wikipedia.org/wiki?curid=480650", "title": "Ekaterina Vorontsova-Dashkova", "text": "A princesa Ekaterina Romanovna Vorontsova-Dashkova (en ), nada en San Petersburgo o 28 de marzo de 1743 e finada en Moscova o 15 de xaneiro de 1810, foi a amiga m\u00e1is achegada da emperatriz Catarina a Grande e unha importante figura do Iluminismo Ruso. Participou nun golpe de estado que situou a Catarina no trono. Vorontsova-Dashkova foi a primeira muller do mundo que dirixiu unha academia nacional de ciencia e axundou a fundar a Academia Rusa. Tam\u00e9n foi unha autora prol\u00edfica, con obras orixinais e traducidas sobre moitos temas.\nTraxectoria.\nPrimeiros anos.\nNada como condesa Ekaterina Vorontsova, foi a terceira filla do conde Roman Vorontsov, membro do senado, e destacou polos seus dotes intelectuais. O seu t\u00edo Mikhail Illarionovich e o seu irm\u00e1n Alexander Romanovich prestaron servizo como chanceleres imperiais, mentres que o seu irm\u00e1n Semyon foi embaixador de Rusia en Gran Breta\u00f1a e un reco\u00f1ecido angl\u00f3filo. Recibiu unha educaci\u00f3n excepcional, demostrando dende moi nova gustos e habilidades que fixeron a s\u00faa carreira tan singular. Estudou matem\u00e1ticas na Universidade de Moscova. En literatura, os seus autores favoritos eran Bayle, Montesquieu, Boileau, Voltaire e Helv\u00e9tius.\nGolpe de estado de Catarina.\nMentres a\u00ednda era unha nena, tivo relaci\u00f3n coa corte rusa, e acabou por converterse nunha das l\u00edderes do partido ligado \u00e1 gran duquesa Catarina Alexeievna.\nAntes dos dezaseis anos casou co pr\u00edncipe Mikhail Ivanovich Dashkov (1736\u20131764), prominente nobre ruso da dinast\u00eda Rurik, en febreiro de 1759, e pasou a residir con el en Moscova. Arpendeu ruso al\u00ed para comunicarse coa s\u00faa familia pol\u00edtica. Trala morte do pr\u00edncipe Dashkov, dedicouse aos seus fillos, \u00e1 literatura e \u00e1 pol\u00edtica.\nEn 1762, foi a San Petersburgo e, segundo ela mesma conta, asumiu o liderado no golpe de estado polo que Catarina chegou ao trono; non obstante, isto foi desmentido por Catarina nas s\u00faas cartas. Outro curso dos acontecementos probablemente resultar\u00eda na ascensi\u00f3n ao trono da irm\u00e1 m\u00e1is vella da princesa Dashkova, Elizaveta, antiga amante do emperador.\nViaxes ao estranxeiro.\nAs s\u00faas relaci\u00f3ns coa nova emperatriz non foron de natureza cordial, a\u00ednda que continuou a ser leal a ela. Moitas veces non lle gustaban os homes que Catarina escoll\u00eda como amantes, e adoitaba ofenderse polas grazas e a devoci\u00f3n mostradas a eles pola emperatriz. O seu car\u00e1cter franco, o non disimulado desprezo aos favoritos que segundo ela deshonraban a corte, e quizais tam\u00e9n o seu sentido do m\u00e9rito non correspondido, produciron un afastamento entre ela e a emperatriz que acabaron coa petici\u00f3n da princesa de viaxar ao estranxeiro. O permiso foi concedido e pouco despois marchou, a\u00ednda que seguiu a ser un apoio leal de Catarina e continuaron a ser amigas. Dise que a verdadeira causa da s\u00faa petici\u00f3n de marchar foi a negativa de Catarina a que a nomease coronel das gardas imperiais.\nComo o seu marido morrera, comezou en 1768 unha longa viaxe por Europa. Foi recibida con gran consideraci\u00f3n nas cortes estranxeiras, e a s\u00faa reputaci\u00f3n literaria e cient\u00edfica facilitaron a s\u00faa entrada na sociedade instru\u00edda de moitas das capitais europeas.\nEn Par\u00eds, tivo unha c\u00e1lida amizade e a admiraci\u00f3n de Diderot e Voltaire. Ela afirmaou de varios xeitos a s\u00faa forte atracci\u00f3n por Gran Breta\u00f1a e os brit\u00e1nicos. Carteouse con Garrick, o doutor Blair e William Robertson; e cando estivo en Edimburgo foi moi ben recibida e confiou a educaci\u00f3n do seu fillo, Pavel Michailovich, pr\u00edncipe Dashkov a Robertson.\nViviu en Edimburgo entre 1777 e 1779 e doou unha colecci\u00f3n de medallas conmemorativas rusas \u00e1 Universidade de Edimburgo. O seu fillo converteuse en axudante de Grigorii Potemkin.\nViaxou a Irlanda, onde se pode ver pasando revista aos Voluntarios Irlandeses nun cadro de Francis Wheatley en novembro de 1779. Fixo amizade con Georgiana Shipley, filla de Jonathan Shipley, en Londres. Co\u00f1eceu a Benjamin Franklin en Par\u00eds o 3 de febreiro de 1781.\nDirectora de d\u00faas academias.\nEn 1782, Dashkova volveu \u00e1 capital rusa e foi tomada en consideraci\u00f3n pola emperatriz, coa que simpatizou en gustos literarios e especialmente no desexo de elevar o ruso a un lugar m\u00e1is alto entre as linguas literarias de Europa.\nInmediatamente despois da s\u00faa volta, a princesa foi nomeada directora da Academia Imperial das Artes e das Ciencias, actualmente Academia Rusa das Ciencias. En teor\u00eda, o director da Academia era sempre o seu presidente, mais o conde Kirill Razumovsky, que fora nomeado presidente en 1746 con s\u00f3 dezaoito anos s\u00f3 tivo un papel nominal na Academia, e o liderado real da instituci\u00f3n foi dos sucesivos directores.\nDashkova foi a primeira muller no mundo en dirixir unha academia de ciencias. A\u00ednda que ela non era cient\u00edfica, Dashkova devolveu \u00e1 instituci\u00f3n a prominencia e o respecto intelectual. Isto provocou un momento cr\u00edtico na historia da ciencia, a transformaci\u00f3n do que se chamaba filosof\u00eda natural, que adoitaba ser practicado por afeccionados, a unha empresa profesional.\nEn 1784 Dashkova tam\u00e9n foi nomeada primeira presidenta da Academia Rusa, acabada de crear. Neste posto tam\u00e9n se moveu con grande habilidade. Lanzou o proxecto da Academia de crear o Dicionario das Linguas Rusas en seis volumes, preparou o plan e ela mesma executou parte do traballo.\nEn 1783 foi elixida membro de honra da Real Academia Sueca das Ciencias, primeira muller estranxeira e segunda muller despois de Eva Ekeblad.\nPouco antes da morte de Catarina, as amigas discutiron sobre unha traxedia que a princesa permitira que fose publicada pola Academia, a pesar de que conti\u00f1a principios revolucionarios, segundo a emperatriz. Finalmente houbo unha reconciliaci\u00f3n parcial, mais pouco despois a princesa retirouse da corte.\nExilio e legado.\nCoa subida ao trono do emperador Paulo en 1796, foi despoxada dos seus despachos e obrigada a retirarse a unha casa miserable na gobernaci\u00f3n de Novgorod, \"para meditar sobre os sucesos de 1762\". Despois dun tempo a sentenza foi modificada parcialmente por petici\u00f3n dos seus amigos e permitiuse que pasase os \u00faltimos anos da s\u00faa vida na s\u00faa propiedade de Moscova, onde morreu o 4 de xaneiro de 1810.\nO seu fillo, o \u00faltimo membro da familia Dashkov, faleceu en 1807 e legou a s\u00faa fortuna ao seu primo Ivan Vorontsov, que a continuaci\u00f3n por licenza imperial adoptou o nome de Vorontsov-Dashkov. O fillo de Ivan, o conde Illarion Ivanovich Vorontsov-Dashkov, tivo un posto na casa do tsar entre 1881 e 1897 antes de lograr un amplo renome como gobernador xeral do C\u00e1ucaso entre 1905 e 1915.\nObras.\nAdemais do seu traballo no dicionario ruso, a princesa Dashkova editou unha revista mensual e escribiu polo menos d\u00faas obras dram\u00e1ticas: \"The Marriage of Fabian\", e unha comedia titulada \"Toissiokoff\". As s\u00faas memorias public\u00e1ronse en franc\u00e9s en Par\u00eds en 1804 (\"Mon Histoire\") e en ingl\u00e9s en 1840 en Londres en dous volumes (\"Memoirs of the Princess Daschkaw, written by herself\"). A versi\u00f3n inglesa das s\u00faas memorias foron editadas por Mrs. W. Bradford."}
{"id": "480657", "revid": "88215", "url": "https://gl.wikipedia.org/wiki?curid=480657", "title": "Bj\u00f8rn D\u00e6hlie", "text": "Bj\u00f8rn Erlend D\u00e6hlie, nado en Elverum o 19 de xu\u00f1o de 1967, \u00e9 un esquiador de fondo retirado e empresario noruegu\u00e9s. Entre 1992 e 1999 ga\u00f1ou a Copa Mundial N\u00f3rdica en seis ocasi\u00f3ns, finalizando en segundo posto en 1994 e 1998. D\u00e6hlie ga\u00f1ou un total de 29 medallas ol\u00edmpicos e eno Campionato Mundial entre 1991 e 1999, que o converten no esquiador de fondo m\u00e1is laureado da historia.\nAdemais de ser reco\u00f1ecido polas s\u00faas participaci\u00f3ns deportivas, D\u00e6hlie \u00e9 unha icona cultural norueguesa. Dende a s\u00faa retirada, investiu no negocio inmobiliario, que lle deron unha fortuna de m\u00e1is de 250 mill\u00f3ns de coroas norueguesas, e na moda, cunha empresa propia de indumentaria e accesorios para esquiadores. Aparece frecuentemente na publicidade e mesmo presentou o programa de televisi\u00f3n \"Gutta p\u00e5 tur\".\nComezou a practicar distintos deportes dende pequeno, inclin\u00e1ndose profesionalmente polo esqu\u00ed por suxesti\u00f3n dun adestrador, a pesar de que desexaba ser xogador de f\u00fatbol. A s\u00faa primeira aparici\u00f3n ol\u00edmpica foi nos Xogos Ol\u00edmpicos de Calgary (1988) como parte do equipo noruegu\u00e9s, onde finalmente non disputou ning\u00fan evento, a\u00ednda que si lle serviu para dar os primeiros pasos no deporte profesional. Debutou no Campionato Mundial o ano seguinte. As s\u00faas primeiras medallas obt\u00edvoas nos Xogos Ol\u00edmpicos de Albertville (1992), con tres ouros."}
{"id": "480662", "revid": "1888", "url": "https://gl.wikipedia.org/wiki?curid=480662", "title": "El Eco Mercantil", "text": "El Eco Mercantil foi o nome de varias publicaci\u00f3ns:"}
{"id": "480665", "revid": "89787", "url": "https://gl.wikipedia.org/wiki?curid=480665", "title": "Dib\u00e1midos", "text": "A dos es dib\u00e1midos (Dibamidae) \u00e9 unha familia de r\u00e9ptiles escamosos da suborde dos lacertilios a \u00fanica inclu\u00edda na infraorde dos dibamios. \nTaxonom\u00eda.\nDescrici\u00f3n.\nInfraorde.\nA infraorde foi descita en 1968 polo zo\u00f3logo franc\u00e9s, especialista en anatom\u00eda comparada, Jean-Pierre Gasc, como suborde dos escamosos, en: Gasc, J-P. (1968): '\"Contribution \u00e0 l'ost\u00e9ologie et \u00e0 la myologie de \"Dibamus novaeguineae\" Gray (Sauria, Reptilia). Discussion syst\u00e9matique\". \"Annales des sciences naturelles. Zoologie et biologie animale\", vol. 10, pp. 127-150.\nFamilia.\nA \u00fanica familia da actual suborde fora descrita en 1884 polo bi\u00f3logo belga, nacionalizado brit\u00e1nico George Albert Boulenger, en Boulenger, C. A. (1884): \"Synopsis of the families of existing Lacertilia\". \"Annals and magazine of natural history\", ser. 5, vol. 14, pp. 117-122. (texto completo)\nX\u00e9neros.\nA familia comprende unicamente os dous x\u00e9neros seguintes: \nEtimolox\u00edas.\nOs nomes cient\u00edficos da infraorde, e da familia, est\u00e1n contru\u00eddos sobre a base da ra\u00edz do seu x\u00e9nero tipo \"Dibamus\", tirado do grego antigo \u03b4\u03b9\u03b2\u03ac\u03bc\u03bf\u03c2 \"dib\u00e1mos\", \"de d\u00faas patas\", coa adici\u00f3n dos sufixos do lat\u00edn cient\u00edfico \"-ia\", incicando plural, e \"-idae\", propio dos nomes das familias de animais, respectivamente.\nCaracter\u00edsticas.\nOs dib\u00e1midos caracter\u00edzanse polo seu corpo delgado, cil\u00edndrico, alongado e por unha aparente falta de extremidades. \nA femias carecen completamente de extremidades, e os machos presentan s\u00f3 as extremidades posteriores, moi pequenas e con forma de aleta, que utilizan para agarraren a s\u00faa parella durante o apareamento.\nO seu cranio est\u00e1 rixgidamente fusionado, carecen de dentes pterigoides e de o\u00eddo externo. Os seus ollos est\u00e1n moi reducidos e cubertos por unha escama.\nBiolox\u00eda e ecolox\u00eda.\nOs dib\u00e1midos habitan en M\u00e9xico, o sueste asi\u00e1tico, nas illas Filipinas e no oeste de Nova Guinea. Son pequenos lagartos insect\u00edvoros, de corpo longo e delgado, adaptados para escavaren no solo. Polo xeral, po\u00f1en un s\u00f3 ovo, cunha casca dura e calcificada, en lugar das cascas cori\u00e1ceas t\u00edpicas de moitos outros grupos de r\u00e9ptiles.\nFiloxenia.\nRecentes an\u00e1lises filoxen\u00e9ticas sit\u00faan aos dib\u00e1midos como un clado irm\u00e1n de todos os outros lagartos e das serpes. "}
{"id": "480667", "revid": "5863", "url": "https://gl.wikipedia.org/wiki?curid=480667", "title": "Vigo Mar\u00edtimo", "text": "Vigo Mar\u00edtimo foi unha revista editada en Vigo en 1911.\nTraxectoria.\nSubtitulada \"Revista mensual de Industria, Comercio y Navegaci\u00f3n\", apareceu o 1 de abril de 1911. Dirixida por Emilio L\u00f3pez e Manuel Portela. Entre os seus colaboradores figuraron Avelino Rodr\u00edguez El\u00edas e Manuel Lustres Rivas."}
{"id": "480668", "revid": "23204", "url": "https://gl.wikipedia.org/wiki?curid=480668", "title": "Elizabeth Siddal", "text": "Elizabeth Eleanor Siddal Rossetti nada en Londres o 25 de xullo de 1829 e finada na mesma cidade o 11 de febreiro de 1862, foi unha poeta, artista e modelo brit\u00e1nica, retratada a mi\u00fado polos artistas da Irmandade Prerrafaelista e especialmente polo seu esposo, o pintor Dante Gabriel Rossetti.\nTraxectoria.\nPrimeiros anos de vida.\nChamada Elizabeth Eleanor Siddall pola s\u00faa nai, Lizzie naceu no fogar da s\u00faa familia, no 7 de Charles Street, en Hatton Garden. Os seus pais foron Charles Crooke Siddall, quen afirmaba que a s\u00faa familia descend\u00eda da nobreza, e Eleanor Evans.\nNos tempos en que Elizabeth naceu, non estaban sumidos na pobreza debido a que o seu pai ti\u00f1a o seu propio negocio. Ao redor de 1831, os Siddall mud\u00e1ronse ao municipio de Southwark, no sur de Londres, unha zona menos saudable que Hatton Garden. Al\u00ed, en Southwark, naceron o resto dos seus irm\u00e1ns: Lydia (\u00e1 que Lizzie se sent\u00eda especialmente achegada), Maria, Clara, James e Henry. A\u00ednda que non existe constancia de que asistise \u00e1 escola, Lizzie sab\u00eda ler e escribir, sup\u00f3ndose que os seus pais lle ensinaron. Desenvolveu un amor pola poes\u00eda a unha temper\u00e1 idade, logo de descubrir un poema de Alfred Tennyson nun anaco de papel de xornal que fora utilizado para envolver unha porci\u00f3n de manteiga; este descubrimento inspirou a Lizzie a comezar a escribir.\nVida como modelo dos prerrafaelistas.\nSiddal, que ti\u00f1a como apelido orixinal Siddall (foi Rossetti quen eliminou o segundo \"l\"), foi descuberta por Deverell en 1849 mentres traballaba como modista de chapeus nunha tenda de Cranbourne Alley. Nin ela nin a s\u00faa familia ti\u00f1an aspiraci\u00f3ns ou intereses art\u00edsticos. Foi empregada como modelo por Deverell e a trav\u00e9s del foi presentada aos prerrafaelistas. Con vinte anos, o seu alto e delgado corpo e o seu cabelo cobrizo convert\u00e9rona nunha das primeiras modelos \"g\u00f3ticas\" prerrafaelistas. William Michael Rossetti, o seu cu\u00f1ado, describiuna como \"unha das criaturas m\u00e1is belas, cun aire entre dignidade e dozura con algo que exced\u00eda a modestia e a autoestima e posu\u00eda unha desde\u00f1osa reserva; alta, finamente formada cun pescozo suave e regular, con algunhas caracter\u00edsticas pouco com\u00fans, ollos verde-azulados e poucos brillantes, grandes e perfectas p\u00e1lpebras, unha tez brillante e un espl\u00e9ndido, groso e abundante cabelo ouro-cobrizo.\"\nO inicio do Lizzie no mundo das modelos foi un comezo extremadamente pracenteiro no que poder\u00eda ser un mundo s\u00f3rdido. No principio da s\u00faa carreira como modelo, permit\u00edalle continuar a traballar na tenda de chapeus da se\u00f1ora Tozer's a medio xornada, asegur\u00e1ndose as\u00ed un salario regular mesmo si a carreira como modelo non funcionaba. Esta era unha oportunidade pouco habitual para unha muller do seu tempo. \nMentres posaba para o cadro \"Ophelia\" de John Everett Millais (1852), Siddal flotaba vestida nunha ba\u00f1eira chea de auga para representar o afogamento de Ofelia. Millais pintouna diariamente durante o inverno. Pu\u00f1a candeas debaixo da ba\u00f1eira para quentar a auga. Nunha ocasi\u00f3n, as candeas apag\u00e1ronse e a auga volveuse lentamente xeada. Millais estaba tan concentrado na s\u00faa pintura que non o notou e Siddal non se queixou. Despois desa sesi\u00f3n ela enfermou gravemente de pneumon\u00eda, ou talvez dun arrefriado. O seu pai cr\u00eda que Millais era responsable e forzouno a pagar unha indemnizaci\u00f3n para pagar ao doutor. Pensouse que sufr\u00eda de tuberculose, pero alg\u00fans historiadores actualmente cren que \u00e9 m\u00e1is probable que fose un malestar intestinal. Outros suxeriron que ela pod\u00eda ser anor\u00e9xica, mentres que outros atrib\u00faen a s\u00faa pobre sa\u00fade a unha adicci\u00f3n ao l\u00e1udano ou a unha combinaci\u00f3n de ambos. \nElizabeth Siddal foi a principal musa de Dante Gabriel Rossetti na maior parte da s\u00faa mocidade. Despois de co\u00f1ecela, pintouna constantemente, exclu\u00edndo as\u00ed case todas as outras modelos e evitando que ela posase para os outros prerrafaelistas. Estes debuxos e pinturas culminaron con \"Beata Beatrix\", pintada en 1863, un ano despois da morte de Elizabeth. Ela morta tal como a atopou foi o modelo para devandito cadro, que mostra a Beatriz de Dante Alighieri orando en \u00e9xtase.\nObra.\nDespois de comprometerse con Rossetti, comezou a estudar con el. Tam\u00e9n pintou un autorretrato, que difire da beleza idealizada polos prerrafaelistas. \u00c9 significativo porque mostra como se v\u00eda a trav\u00e9s dos seus propios ollos, non idealizada como noutros retratos. En 1855, o cr\u00edtico de arte John Ruskin comezou a patrocinar a s\u00faa carreira e pag\u00e1balle 150 libras ao ano por todos os debuxos e pinturas que realizase. Ela produciu numerosos bosquexos e acuarelas, as\u00ed como alg\u00fans \u00f3leos, que presentan os temas propios do prerrafaelismo con ilustraci\u00f3ns das lendas art\u00faricas e outros temas medievais idealizados. Tam\u00e9n comezou a escribir poes\u00eda, que foi ben recibida pola cr\u00edtica. Tanto Rosseti como Ford Madox Brown apoi\u00e1bana e admir\u00e1bana.\n\u00daltimos anos e morte.\nRossetti empregouna como modelo desde 1853 sobre todo para os seus cadros de Dante e Beatriz, pero o m\u00e1is numeroso e persoal foron bosquexos a lapis dela na casa, comezados en 1852 cando se mudou con el a Chatham Place. Dende ese momento volv\u00e9ronse m\u00e1is antisociais, pasando o tempo xuntos encerrados embebidos no seu amor e na s\u00faa arte. Como ela proced\u00eda da clase traballadora, Rossetti tem\u00eda presentala \u00e1 s\u00faa familia. As s\u00faas irm\u00e1s critic\u00e1bana duramente e este co\u00f1ecemento de que non ser\u00eda aprobada pola s\u00faa familia f\u00edxolle ir pospondo o matrimonio. Ademais, Siddal comezou a sospeitar que el quer\u00eda substitu\u00edla por unha musa m\u00e1is nova, o que era en parte verdade, o que contribu\u00edu a empeorar a s\u00faa doenza e suced\u00e9rense os momentos depresivos.\nFinalmente Siddal e Rossetti casaron o m\u00e9rcores 23 de maio de 1860 na igrexa de Saint Clement na cidade costeira de Hastings. Non houbo familiares nin amigos presentes, e actuaron como testemu\u00f1as s\u00f3 un par de persoas atopadas na cidade. Durante os anos anteriores ela viaxara a Par\u00eds e Niza pola s\u00faa sa\u00fade, e ao momento da cerimonia estaba tan fr\u00e1xil que tivo que ser levada \u00e1 igrexa, a pesar de atoparse a s\u00f3 cinco minutos de onde se hospedaban. A tensi\u00f3n polas infidelidades de Rossetti agravara o seu estado, mais ela tam\u00e9n usaba a s\u00faa enfermidade e depresi\u00f3n para chantaxealo e mantelo ao seu lado, e o seu exceso volv\u00e9raa adicta ao l\u00e1udano. En 1861 quedou embarazada, mais deu a luz unha nena prematura morta, o que lle provocou depresi\u00f3n posparto.\nA finais de ano volvera quedar embarazada, mais aos tres meses, en febreiro de 1863, suicidouse cunha sobredose de l\u00e1udano. Despois de cear con Algernon Charles Swinburne, ela quixo ir descansar. Rossetti levouna \u00e1 casa e foi buscar o seu m\u00e9dico de confianza. Cando chegaron, estaba inconsciente sobre a cama. O doutor dixo non poder facer nada, mais Rossetti chamou outros tres m\u00e9dicos, que mesmo empregaron unha bomba estomacal, mais non serviu de nada. Morreu \u00e1s 7:20 da ma\u00f1\u00e1 do 11 de febreiro de 1863 na s\u00faa casa de Chatham Place, hoxe demolida e cuberta pola estaci\u00f3n Blackfriars. A\u00ednda que a morte foi declarada accidental, case seguro que foi un suicidio. Hai suxesti\u00f3ns de que Rossetti atopara unha nota de sucidio e, consumido pola pena e o remorso, foi ver a Ford Madox Brown, que lle ordenou que a queimase, xa que o suicidio ent\u00f3n era inmoral, ilegal, traer\u00eda o esc\u00e1ndalo \u00e1 s\u00faa familia e impedido o seu enterramento nun cemiterio.\nAntes de ser enterrada no cemiterio de Highgate, Rosetti agachou xunto \u00e1 s\u00faa esposa no cadaleito un caderno coa \u00fanica copia dos seus poemas in\u00e9ditos. Nos anos seguintes, Rosetti comezou a ter problemas na vista e tem\u00eda quedar cego. Comezou a obsesionarse con desenterrar a s\u00faa poes\u00eda e publicala. Finalmente, el e mais o seu axente literario Charles Augustus Howell conseguiron un permiso de exhumaci\u00f3n en 1869 para poder recuperar o caderno. Rosetti non se atreveu a estar presente e Howell mentiulle asegur\u00e1ndolle que o corpo de Elizabeth estaba intacto e mesmo que o seu cabelo vermello crecera e enchera o cadaleito. Varios poemas estaban case ilex\u00edbeis, coas follas ro\u00eddas polos vermes. A pesar diso, publicounos xunto con alg\u00fans novos en 1870.\nNa ficci\u00f3n.\nMollie Hardwick escribiu unha novela de misterio titulada \"The Dreaming Damozel\" en 1990. O argumento c\u00e9ntrase en Douran Fairweather, unha anticuaria que est\u00e1 encantada por atopar un pequeno \u00f3leo que cre que foi pintado por Elizabeth Siddal. Por\u00e9n, logo sorpr\u00e9ndese cando atopa o corpo dunha nova, flotando morta nun estanque. A escena de morte imita a pintura \"Ophelia\" de Millais, para a que Elizabeth posou. Douran entusi\u00e1smase tanto pola coincidencia e o misterio que ignora o consello do seu marido, quen lle advirte que a historia de Rossetti e Siddal estaba infestada de infelicidade. \nA relaci\u00f3n de Rossetti con Siddal foi obxecto de numerosos dramas de televisi\u00f3n, en particular \"Dante's Inferno\" (1967), de Ken Russell, onde foi interpretada por Judith Paris; \"The Love School\" (1975), onde foi caracterizada por Patricia Quinn; e \"Desperate Romantics\" (2009), onde foi interpretada por Amy Manson."}
{"id": "480670", "revid": "1888", "url": "https://gl.wikipedia.org/wiki?curid=480670", "title": "Portugal Novo", "text": "Portugal Novo foi un peri\u00f3dico editado en Tui en 1912.\nHistoria e caracter\u00edsticas.\nApareceu en marzo de 1912. Peri\u00f3dico editado polos republicanos portugueses de Tui."}
{"id": "480671", "revid": "47401", "url": "https://gl.wikipedia.org/wiki?curid=480671", "title": "Elizabeth Siddall", "text": ""}
{"id": "480695", "revid": "72012", "url": "https://gl.wikipedia.org/wiki?curid=480695", "title": "Dibamios", "text": ""}
{"id": "480696", "revid": "72012", "url": "https://gl.wikipedia.org/wiki?curid=480696", "title": "Dibamidae", "text": ""}
{"id": "480697", "revid": "72012", "url": "https://gl.wikipedia.org/wiki?curid=480697", "title": "Dibamia", "text": ""}
{"id": "480714", "revid": "1888", "url": "https://gl.wikipedia.org/wiki?curid=480714", "title": "\u00a1Ya apareci\u00f3 aquello!", "text": "\u00a1Ya apareci\u00f3 aquello! foi un peri\u00f3dico que se editou en Viveiro en 1912.\nHistoria e caracter\u00edsticas.\nSubtitulado \"Peri\u00f3dico sat\u00edrico circunstancial (escrito en serio, aunque parezca broma)\", apareceu en outubro de 1912. Peri\u00f3dico sat\u00edrico liberal patrocinado por \"Heraldo de Vivero\", xurdiu como r\u00e9plica a \"\u00a1Ya est\u00e1 aqu\u00ed esto otro!\" do bando republicano-conservador dos Freixo-Pl\u00e1-Santiaguito que editaba \"El Vivariense\". Editaron cando menos seis n\u00fameros, sendo o do 8 de decembro de 1912 o \u00faltimo n\u00famero conservado."}
{"id": "480717", "revid": "98629", "url": "https://gl.wikipedia.org/wiki?curid=480717", "title": "Bill Hicks", "text": "William Melvin Hicks (16 de decembro de 1961 - 26 de febreiro de 1994) foi un c\u00f3mico, monologuista, cr\u00edtico social e m\u00fasico estadounidense. O seu material, que abarca unha ampla gama de temas sociais como a relixi\u00f3n, a pol\u00edtica e a filosof\u00eda, foi controvertido e a mi\u00fado cargado de comedia escura.\nAos 16 anos, mentres a\u00ednda estaba no instituto, Hicks comezou a actuar no Comedy Workshop en Houston, Texas. Durante os anos 80 xirou extensamente polos Estados Unidos e realizou varias aparici\u00f3ns de alto perfil na televisi\u00f3n, a\u00ednda que foi no Reino Unido onde amasou unha significativa base de seguidores, enchendo grandes locais durante a s\u00faa xira de 1991. Hicks tam\u00e9n acadou alg\u00fan reco\u00f1ecemento como guitarrista e compositor.\nHicks morreu de c\u00e1ncro de p\u00e1ncreas aos 32 anos de idade. Nos anos posteriores \u00e1 s\u00faa morte o seu traballo ga\u00f1ou unha significativa aclamaci\u00f3n en c\u00edrculos creativos (particularmente tras unha serie de edici\u00f3ns de \u00e1lbums p\u00f3stumos) e desenvolveu un considerable seguimento de culto. En 2007 foi posto no n\u00famero 6 da lista dos \"100 mellores monologuistas\" da canle brit\u00e1nica Channel 4, e chegou ao n\u00famero 4 na actualizaci\u00f3n da lista en 2010. En 2017 a revista \"Rolling Stone\" p\u00faxoo no n\u00famero 13 na s\u00faa lista dos \"50 mellores monologuistas de todos os tempos\".\nPrimeiros anos.\nHicks naceu en Valdosta, Xeorxia, sendo fillo de James Melvin \"Jim\" Hicks (1923-2006) e Mary Reese Hicks. Ti\u00f1a unha irm\u00e1 m\u00e1is vella, Lynn, e tam\u00e9n un irm\u00e1n m\u00e1is vello, Steve. A familia viviu en Alabama, Florida e Nova Jersey antes de establecerse en Houston, Texas, cando Hicks ti\u00f1a sete anos. Sentiuse atra\u00eddo pola comedia sendo moi novo, emulando a Woody Allen e a Richard Pryor, e escribir\u00eda sketchs co seu amigo Dwight Slade. No colexio comezou a realizar actuaci\u00f3ns c\u00f3micas (principalmente derivaci\u00f3ns de material de Woody Allen) para os seus compa\u00f1eiros de clase. Na casa escrib\u00eda as s\u00faas propias frases e desliz\u00e1baas por debaixo da porta da habitaci\u00f3n do seu irm\u00e1n Steve, o \u00fanico membro da familia que respectaba debido \u00e1 s\u00faa an\u00e1lise cr\u00edtica. Steve d\u00edxolle, \"Continua, Eres moi bo nisto\".\nMoi cedo, Hicks comezou a burlarse das crenzas relixiosas da s\u00faa familia, membros da Convenci\u00f3n Baptista do Sur. Bromeaba no \"Houston Post\" en 1987, \"\u00c9ramos baptistas de Yuppie. Preocup\u00e1bannos cousas como, 'Se raias o Subaru do teu veci\u00f1o, debes deixar unha nota?'\" A bi\u00f3grafa Cynthia True describiu unha t\u00edpica discusi\u00f3n co seu pai:\nPor\u00e9n, Hicks non rexectou a propia ideolox\u00eda espiritual, e durante toda a s\u00faa vida buscou varios m\u00e9todos alternativos de experimentala. Kevin Slade, irm\u00e1n m\u00e1is vello de Dwight, introduc\u00eduno na Meditaci\u00f3n Trascendental e noutras formas de espiritualidade. Durante unha fin de semana de Acci\u00f3n de Grazas, Kevin levou a Hicks e a Dwight a un curso de Meditaci\u00f3n Trascendental en Galveston, Texas. Preocupados sobre o seu comportamento rebelde, os seus pais lev\u00e1rono a un psicanalista cos 17 anos. Segundo Hicks, o analista levouno a un lado tras a primeira sesi\u00f3n de grupo e d\u00edxolle, \"Podes continuar vindo se queres, pero son eles, non ti\".\nCarreira.\nInicios.\nHicks estivo asociado ao grupo de c\u00f3micos Texas Outlaw Comics desenvolvido no Comedy Workshop en Houston na d\u00e9cada dos 80.\nCalifornia e Nova York.\nEn xaneiro de 1986 Hicks usaba drogas recreativas e os seus recursos financeiros disminu\u00edran. Por\u00e9n, a s\u00faa carreira conseguiu outro ascenso en 1987, cando apareceu no \"Young Comedians Special\" de Rodney Dangerfield. Ese mesmo ano mudouse \u00e1 cidade de Nova York, e durante os cinco anos seguintes actuou unhas 300 veces por ano. No \u00e1lbum \"Relentless\" bromea de que deixou de usar drogas porque \"unha vez que te levan a bordo de un OVNI \u00e9 bastante dif\u00edcil superar iso\", a\u00ednda que nas s\u00faas actuaci\u00f3ns continuou eloxiando con entusiasmo as virtudes do LSD, a marihuana e os cogomelos alucin\u00f3xenos.\nFinalmente caeu no tabaquismo, un tema que figurar\u00eda nas s\u00faas actuaci\u00f3ns a partir de ent\u00f3n. A s\u00faa adici\u00f3n \u00e1 nicotina, o amor a fumar, e os intentos ocasionais de deixalo convert\u00e9ronse nun tema recorrente nos seus \u00faltimos anos.\nEn 1988 Hicks asinou co seu primeiro representante de negocios profesional, Jack Mondrus.\nNo tema \"Modern Bummer\" do seu \u00e1lbum de 1990 \"Dangerous\", Hicks di que deixou de beber alcohol en 1988.\nNo ano 1989 Hicks publicou o seu primeiro v\u00eddeo, \"Sane Man\"; unha versi\u00f3n remasterizada con 30 minutos extra foi editada en 1999.\nFama.\nEn 1990 Hicks lanzou o seu primeiro \u00e1lbum, \"Dangerous\", con actuaci\u00f3n do especial \"One Night Stand\" de HBO\",\" e do festival \"Just for Laughs\" de Montreal. Tam\u00e9n formou parte dun grupo de monologuistas estadounidenses que actuaron no mes de novembro no West End de Londres. Hicks tivo un grande \u00e9xito no Reino Unido e Irlanda, e continuou xirando por estes pa\u00edses durante 1991. Ese ano regresou a \"Just for Laughs\" e filmou o seu segundo v\u00eddeo, \"Relentless.\"\nHicks realizou un breve desv\u00edo cara a gravaci\u00f3n musical co \u00e1lbum \"Marble Head Johnson\" en 1992, colaborando co seu amigo do instituto en Houston Kevin Booth e co bater\u00eda de Austin, Texas, Pat Brown. Durante ese mesmo ano xirou polo Reino Unido, onde gravou o v\u00eddeo \"Revelations\" para Channel 4. Pechou o espect\u00e1culo coa s\u00faa filosof\u00eda de vida que ao pouco tempo se far\u00eda famosa, \"\u00c9 s\u00f3 un paseo\". Nesa xira tam\u00e9n gravou o seu espect\u00e1culo editado nun dobre CD titulado \"Salvation.\" Hicks foi votado \"Hot Standup Comic\" pola revista \"Rolling Stone\" en 1993. Bill mudouse \u00e1 cidade dos \u00c1nxeles no ano 1992.\nHicks e Tool.\nA banda de metal progresivo Tool invitou a Hicks a abrir varios dos seus concertos nas s\u00faas aparici\u00f3ns no festival Lollapalooza de 1993, onde Hicks unha vez pediu \u00e1 audiencia que buscasen unhas lentes de contacto que perdera. Milleiros de persoas obedeceron.\nOs membros de Tool sent\u00edan que eles e Hicks \"estaban resoando conceptos similares\". Pretendendo sensibilizar sobre o material e as ideas de Hicks, Tool dedicou o seu \u00e1lbum \"\u00c6nima\" (1996) a Hicks. Tanto a envoltura lenticular da embalaxe de \"\u00c6nima\" como o estribillo da canci\u00f3n \"\u00c6nema\" fan referencia a un sketch do \u00e1lbum de Hicks \"Arizona Bay\", na cal se contempla a idea dos \u00c1nxeles caendo no oc\u00e9ano Pac\u00edfico. A derradeira canci\u00f3n de \"\u00c6nima\", \"Third Eye\", cont\u00e9n dos \u00e1lbums de Hicks \"Dangerous\" e \"Relentless\".\nUnha versi\u00f3n alternativa da arte de \"\u00c6nima\" amosa un debuxo de Bill Hicks, cham\u00e1ndoo \"Another Dead Hero\" (outro heroe morto), e hai menci\u00f3ns a Hicks tanto no libreto como no disco.\nCensura e repercusi\u00f3n.\nEn 1984 Hicks foi invitado a aparecer no programa \"Late Night with David Letterman\" por vez primeira. Ti\u00f1a unha broma que usaba con frecuencia en clubs de comedia sobre como causou un grave accidente que deixou a un compa\u00f1eiro de clase nunha cadeira de rodas. A NBC ti\u00f1a unha pol\u00edtica pola que non se pod\u00eda emitir bromas sobre discapacitados no programa, facendo moi dif\u00edcil realizar o seu mon\u00f3logo sen mencionar palabras como \"cadeira de rodas\".\nO 1 de outubro de 1993 Hicks ti\u00f1a programada unha aparici\u00f3n no \"Late Show with David Letterman\" na CBS, a onde Letterman se mudara pouco antes. Era a s\u00faa d\u00e9cimo segunda aparici\u00f3n nun talk show nocturno de Letterman, pero toda a s\u00faa actuaci\u00f3n foi eliminada da emisi\u00f3n: ata ese momento a \u00fanica ocasi\u00f3n na que se cortou toda o mon\u00f3logo dun c\u00f3mico despois de gravar. Segundo Hicks a s\u00faa actuai\u00f3n foi eliminada porque os produtores de Letterman cr\u00edan que o material, que inclu\u00eda bromas sobre a relixi\u00f3n e o movemento antiabortista, non era axeitado para emitir. O produtor Robert Morton culpou inicialmente \u00e1 CBS, que negou a s\u00faa responsabilidade; posteriormente Morton admitiu que fora a s\u00faa decisi\u00f3n. A\u00ednda que despois Letterman expresou o seu pesar sobre como se actuara con Hicks, este non regresar\u00eda novamente ao programa. Hicks estaba somet\u00e9ndose a quimioterapia no momento da s\u00faa derradeiroa aparici\u00f3n no \"Late Show\", algo que desco\u00f1ec\u00eda Letterman e a meirande parte da xente f\u00f3ra da s\u00faa familia, e morreu menos de catro meses despois.\nLetterman finalmente emitiu na s\u00faa totalidade o mon\u00f3logo censurado o 30 de xaneiro de 2009. A nai de Hicks, Mary, estivo presente no estudio e apareceu no programa como invitada. Letterman responsabilizouse da decisi\u00f3n orixinal de quitar a actuaci\u00f3n de Hicks do programa de 1993. \"Di m\u00e1is sobre min que sobre Bill\", dixo despois de emitir a actuaci\u00f3n, \"porque non hai absolutamente nada malo con iso\"."}
{"id": "480765", "revid": "19415", "url": "https://gl.wikipedia.org/wiki?curid=480765", "title": "Tempada 2019-2020 da OK Liga", "text": "A tempada 2019-2020 da OK Liga foi a 51\u00aa edici\u00f3n da m\u00e1xima categor\u00eda do h\u00f3ckey a pat\u00edns espa\u00f1ol.\nA expansi\u00f3n por Espa\u00f1a da pandemia por coronavirus provocou a suspensi\u00f3n do campionato, d\u00e1ndose por vencedor ao FC Barcelona, l\u00edder da liga no momento da suspensi\u00f3n. \nSistema de competici\u00f3n.\nA liga constou de 14 equipos, sendo o sistema de competici\u00f3n o dunha liga regular de todos contra todos e a dobre volta, onde os primeiros dez clasificados xogar\u00edan un play-off polo t\u00edtulo e as prazas europeas mentres que os catro \u00faltimos xogar\u00edan un play-out pola permanencia. \nCon todo, a pandemia por coronavirus paralizou a competici\u00f3n en marzo, antes de que se disputase a \u00faltima xornada da liga regular, sendo esta m\u00e1is tarde suspendida definitivamente. O FC Barcelona, primeiro clasificado, foi declarado vencedor e os postos europeos repart\u00edronse segundo a clasificaci\u00f3n nese momento. Non houbo descensos.\nEquipos.\nPor primeira vez dende que a competici\u00f3n adoptou a s\u00faa denominaci\u00f3n actual na tempada 2001-02, todos os equipos que tomaron parte na competici\u00f3n foron catal\u00e1ns coa excepci\u00f3n do conxunto galego do HC Liceo da Coru\u00f1a."}
{"id": "480835", "revid": "23204", "url": "https://gl.wikipedia.org/wiki?curid=480835", "title": "Festival de Cine de Sundance", "text": ""}
{"id": "480836", "revid": "23204", "url": "https://gl.wikipedia.org/wiki?curid=480836", "title": "Utah/US Film Festival", "text": ""}
{"id": "480837", "revid": "23204", "url": "https://gl.wikipedia.org/wiki?curid=480837", "title": "US Film and Video Festival", "text": ""}
{"id": "480846", "revid": "98629", "url": "https://gl.wikipedia.org/wiki?curid=480846", "title": "C\u00e1ca Milis", "text": "C\u00e1ca Milis \u00e9 un filme irland\u00e9s de 2001 dirixido por Jennifer Keegan. Est\u00e1 protagonizado por Charlotte Bradley e Brendan Gleeson.\nLegado.\nO filme \u00e9 estudado por alumnos irlandeses que estudan a lingua irlandesa para o certificado \"Leaving Cert\". Como tal, converteuse nun filme de culto para a mocidade irlandesa."}
{"id": "480851", "revid": "56817", "url": "https://gl.wikipedia.org/wiki?curid=480851", "title": "Netaji (filme de 2019)", "text": "Netaji \u00e9 un filme indio de 2019 dirixido por Vijeesh Mani e rodado en lingua irula. Est\u00e1 protagonizado por Gokulam Gopalan, no seu primeiro papel principal, e por Master Alok. A fotograf\u00eda \u00e9 obra de M. J. Radhakrishnan e o dese\u00f1o de son de Harikumar Madhavan Nair. Foi rodado en Attappadi."}
{"id": "480855", "revid": "23204", "url": "https://gl.wikipedia.org/wiki?curid=480855", "title": "The House on Chelouche Street", "text": "The House on Chelouche Street (en ) \u00e9 un filme israel\u00ed de 1973 dirixido por Mosh\u00e9 Mizrahi. Foi filmado en hebreo, \u00e1rabe exipcio e xudeoespa\u00f1ol. O filme foi nomeado \u00f3 \u00d3scar \u00f3 mellor filme en lingua non inglesa."}
{"id": "480862", "revid": "98629", "url": "https://gl.wikipedia.org/wiki?curid=480862", "title": "Savyasachi (filme de 1995)", "text": "Savyasachi \u00e9 un filme indio de 1995 dirixido por M. S. Rajashekar que foi rodado en lingua kanaresa. Bas\u00e9ase nunha novela de Vijay Sasanur. Est\u00e1 protagonizado por Shivarajkumar e Prema, sendo o debut no cinema dela nun papel principal. A banda sonora do filme foi composta por Sadhu Kokila."}
{"id": "480863", "revid": "6939", "url": "https://gl.wikipedia.org/wiki?curid=480863", "title": "\u00c9ider", "text": ""}
{"id": "480871", "revid": "98629", "url": "https://gl.wikipedia.org/wiki?curid=480871", "title": "Orda (filme de 2012)", "text": "Orda (en ; ou tam\u00e9n titulado \"\u0421\u0432\u044f\u0442\u0438\u0442\u0435\u043b\u044c \u0410\u043b\u0435\u043a\u0441\u0438\u0439\": \"Svjatitelj Alexij\") \u00e9 un filme hist\u00f3rico ruso de 2012 dirixido por Andrei Proshkin e escrito por Yuri Arabov. O filme bas\u00e9ase de maneira ficticia en como Aleixo de Moscova curou a Taidula Khatun, a nai do khan da Horda de Ouro Jani Beg, da s\u00faa cegueira.\nLingua.\nA maior\u00eda dos di\u00e1logos de \"Orda\" est\u00e1n en lingua karachai-balkar. Os realizadores consideraron que o karachai-balkar \u00e9 a lingua m\u00e1is achegada \u00f3 kipchak falado no s\u00e9culo XIV pola Horda de Ouro. Por\u00e9n, ning\u00fan dos actores de orixe turca son falantes nativos da lingua, xa que Dakayarov, Lovov e Yegorov son iacuts, e Hairullina \u00e9 t\u00e1rtaro do Volga."}
{"id": "480874", "revid": "114718", "url": "https://gl.wikipedia.org/wiki?curid=480874", "title": "Manuel P\u00e9rez Lourido", "text": "Manuel P\u00e9rez Lourido, nado en Pontevedra o 6 de maio 1963, \u00e9 un escritor galego en lingua castel\u00e1 e lingua galega.\nTraxectoria.\nEstudou na E.U. de Formaci\u00f3n do Profesorado de Pontevedra (USC), traballando de mestre de ingl\u00e9s no Colexio Fro\u00e9bel de Pontevedra. \u00c9 columnista no Diario de Pontevedra e de Pontevedra Viva."}
{"id": "480878", "revid": "54334", "url": "https://gl.wikipedia.org/wiki?curid=480878", "title": "Pedro Areal", "text": "Pedro Areal Abreu, nado en Tui o 31 de agosto de 1967, \u00e9 un deportista e polic\u00eda galego que compite en pirag\u00fcismo na modalidade de marat\u00f3n. \nGa\u00f1ou cinco medallas no Campionato Mundial de Pirag\u00fcismo en Marat\u00f3n e foi seleccionado para dous Xogos Ol\u00edmpicos, 1992 e 2000. Ademais, con 19 vitorias, \u00e9 o pirag\u00fcista m\u00e1is laureado do Descenso Internacional do Sella, xunto a Bienvenido P\u00e9rez. \nTraxectoria.\nComezou a s\u00faa carreira deportiva no Club Kayak Tudense e en 1984 logrou unha medalla de prata no Campionato de Europa de Pirag\u00fcismo J\u00fanior celebrado en M\u00fanic, na categor\u00eda de C-2 1000. Na mesma categor\u00eda logrou unha medalla de prata nos Xogos Mediterr\u00e1neos de 1991 xunto ao medallista ol\u00edmpico Narciso Su\u00e1rez. Ese mesmo ano participou, tam\u00e9n con Narciso, no Campionato Mundial de Pirag\u00fcismo en Augas Tranquilas, celebrado en Par\u00eds, finalizando en sexta posici\u00f3n no C-2 1000 metros. \nXa no Club Breog\u00e1n do Grove logrouse clasificar para os Xogos Ol\u00edmpicos de Barcelona 92 na categor\u00eda C-2 1000 formando parella con Narciso Su\u00e1rez, pero finalmente non puideron competir debido a problemas f\u00edsicos. En 1994 foi o primeiro pirag\u00fcista espa\u00f1ol en ga\u00f1ar unha medalla nun Campionato Mundial de Pirag\u00fcismo en Marat\u00f3n, xunto a Bienvenido P\u00e9rez, ao remataren terceiros. Era ademais a s\u00faa primeira participaci\u00f3n. Repetiron medalla de bronce no seguinte mundial, en 1996, en Suecia. En 1997 participaron no Campionato de Europa, celebrado en Pav\u00eda, rematando en cuarta posici\u00f3n. Na seguinte cita mundial, en 1998 en Cidade do Cabo, quedaron \u00e1 porta das medallas, na cuarta posici\u00f3n. A partir dese momento o Mundial pasou a celebrarse cada ano, e en 1999 en Gy\u0151r, Areal formou parella con Bernardo Merch\u00e1n no C-2 rematando en s\u00e9tima posici\u00f3n. Foi seleccionado para os Xogos Ol\u00edmpicos de 2000 en Sydney, mais quedou no banco de suplentes. \nNo Mundial de 2001 celebrado no Reino Unido pasou a competir individualmente, no C-1, logrando subir ao podio en terceira posici\u00f3n. Repetiu resultado na mesma categor\u00eda no seguinte mundial, celebrado en Zamora, sumando a s\u00faa cuarta medalla nos mundiais. En 2003, participou no Campionato de Europa celebrado en Gd\u00e1nsk, pero non puido rematar a s\u00faa carreira. Ese mesmo ano, no mundial de Valladolid rematou en quinta posici\u00f3n e en 2004, en Bergen, sexto. \nTras varias edici\u00f3ns ausente volveu ao mundial en 2008, na cita celebrada na Rep\u00fablica Checa, onde finalizou en s\u00e9tima posici\u00f3n. No mundial de 2011, en Singapur, volveu \u00e1 categor\u00eda C-2, formando parella con Tono Campos, e rematando en quinta posici\u00f3n. \nEn 2018, competiu no Campionato de Europa celebrado en Metkovi\u0107 na categor\u00eda C-1, chegando \u00e1 meta en oitava posici\u00f3n. En 2019, con 52 anos, volveu participar nun Mundial, na China, formando parella co catro veces campi\u00f3n do mundo pontevedr\u00e9s, \u00d3scar Gra\u00f1a. Finalizaron en quinta posici\u00f3n, nunha carreira na que o ouro foi para os tam\u00e9n galegos Tono Campos e Diego Romero Fraga.\nAdemais dos seus \u00e9xitos internacionais, participou numerosas veces no Descenso Internacional do Sella, tanto en C-1 como en C-2, logrando a vitoria da s\u00faa categor\u00eda en 19 edici\u00f3ns, o que o converte no deportista m\u00e1is laureado desta competici\u00f3n, xunto a Bienvenido P\u00e9rez.\nReco\u00f1ecementos.\nEn 2012 o Concello de Tui homenaxeou a Pedro Areal e a outros cinco deportistas ol\u00edmpicos de Tui (Enrique M\u00edguez G\u00f3mez, Jos\u00e9 Ignacio Bugar\u00edn, Jacobo Moro\u00f1o, Jes\u00fas Gonz\u00e1lez \u00c1lvarez e Frank Casa\u00f1as) nun acto no que se lle puxo a unha das r\u00faas da vila o nome \"R\u00faa Ol\u00edmpicos Tudenses\" e no que se inaugurou un monumento cos seus nomes, ampliados en 2016 coa inclusi\u00f3n de \u00d3scar Carrera\nEn 2018, Areal e Bienvenido P\u00e9rez recibiron o Premio Valores do Sella, como os dous deportistas m\u00e1is laureados da competici\u00f3n."}
{"id": "480879", "revid": "88215", "url": "https://gl.wikipedia.org/wiki?curid=480879", "title": "Pedro Areal Abreu", "text": ""}
{"id": "480893", "revid": "85894", "url": "https://gl.wikipedia.org/wiki?curid=480893", "title": "Camilo Cancio Quind\u00f3s", "text": "Camilo Cancio Quind\u00f3s, que asinaba como Camilo C. Quind\u00f3s, nado en Vilaseca (Negueira, Negueira de Mu\u00f1iz) o 6 de xaneiro de 1884 e finado en Vigo o 20 de maio de 1918, foi un escritor e xornalista galego.\nTraxectoria.\nCriouse en Navia, colaborou en \"Las Riberas del Eo\". Fixo o servizo militar en Ferrol, publicou poemas e artigos en \"El Correo Gallego\". Instalouse en Ribadeo en 1907, participou na fundaci\u00f3n do Ateneo e colaborou con Francisco Lanza e Celestino P\u00e9rez Andrade en \"La Voz del Pueblo\" e en 1912 en \"El Eco Mercantil\". Estivo en Madrid, onde frecuentou os c\u00edrculos literarios. Pasou unha tempada na Arxentina. Posteriormente regresou a Espa\u00f1a e ingresou no corpo de Polic\u00eda. Colaborou en \"Galicia\" e \"Suevia\". Deixou in\u00e9ditas e en preparaci\u00f3n varias obras."}
{"id": "480897", "revid": "1888", "url": "https://gl.wikipedia.org/wiki?curid=480897", "title": "Camilo C. Quind\u00f3s", "text": ""}
{"id": "480928", "revid": "98629", "url": "https://gl.wikipedia.org/wiki?curid=480928", "title": "Lista hist\u00f3rica dos condados de Francia", "text": "Esta lista recolle todos os condados correspondentes a unha circunscrici\u00f3n territorial que existiu no interior das fronteiras francesas actuais ou pasadas, e que fosen oficialmente erixidas ou reco\u00f1ecidas como condados. "}
{"id": "480933", "revid": "12452", "url": "https://gl.wikipedia.org/wiki?curid=480933", "title": "Pro12", "text": ""}
{"id": "480935", "revid": "88215", "url": "https://gl.wikipedia.org/wiki?curid=480935", "title": "\u00d3scar Carrera Amandi", "text": ""}
{"id": "480937", "revid": "23204", "url": "https://gl.wikipedia.org/wiki?curid=480937", "title": "Nolan Bushnell", "text": "Nolan Kay Bushnell, nado en Clearfield o 5 de febreiro de 1943, \u00e9 un empresario e enxe\u00f1eiro el\u00e9ctrico estadounidense, fundador de Atari e, xunto con Ralph Baer, un dos pioneiros da industria dos videoxogos.\n\u00c9 o creador da lei de Bushnell, un aforismo que afirma que son recompensados os xogos \"f\u00e1ciles de aprender e dif\u00edciles de dominar\".\nTraxectoria.\nEn 1968 graduouse en enxe\u00f1ar\u00eda el\u00e9ctrica na universidade de Utah, e foi membro da fraternidade Pi Kappa Alpha. Bushnell foi un dos moitos estudantes de inform\u00e1tica que na d\u00e9cada de 1960 xogou ao Spacewar nos computadores do servidor de DEC. En 1971 Bushnell e o seu compa\u00f1eiro Ted Dabney crearon Computer Space, un clon de Spacewar. O xogo foi fabricado e distribu\u00eddo por Nutting Associates e \u00eda instalado na s\u00faa propia m\u00e1quina recreativa. Computer Space demostrou estar demasiado adiantado para o seu tempo e foi un fracaso comercial a pesar de que as vendas superaron os tres mill\u00f3ns de d\u00f3lares.\nAtari.\nNon obstante, Bushnell ti\u00f1a a determinaci\u00f3n de facer un videoxogo que puidese ser xogado por calquera. En 1972, el e Dabney fundaron Atari e v\u00edrono claro nunha feira inform\u00e1tica de Burlingame, California, onde descubriron o Magnavox Odyssey e xogaron \u00e1 versi\u00f3n de pimp\u00f3n creada por Ralph Baer. Bushnell deuse de conta de que o xogo pod\u00eda ser mellorado e m\u00e1is sinxelo de xogar. Al Alcorn, un enxe\u00f1eiro de Atari, perfeccionou o videoxogo PONG, e Bushnell instalouno nun bar en Grass Valley, California e nunha taberna en Sunnyvale, California chamada Andy Capp's. Pong foi un xogo popular mais a aparici\u00f3n de imitaci\u00f3ns impediu que Atari dominase o mercado das m\u00e1quinas recreativas.\nEn 1974, Bushnell e Atari decidiron facer unha versi\u00f3n de PONG para o \u00e1mbito dom\u00e9stico. Grazas a un acordo de mercadotecnia e distribuci\u00f3n con Sears, as vendas de PONG aumentaron en 1975. En 1977, Atari editou o Atari 2600 VCS (Video Computer System), que revolucionou o mercado dos videoxogos dom\u00e9sticos e comezou a nova era das consolas. A demanda foi tan grande que mesmo os executivos de Atari tiveron que botar unha man nas li\u00f1as de produci\u00f3n durante o primeiro Nadal despois do lanzamento. En 1976, Warner Communications comprou Atari, e Bushnell foi forzado a deixar a empresa en 1978.\nMentres estaba a\u00ednda en Atari, en 1977 recomprou a Warner Communications a franqu\u00eda Pizza Time Theaters (Pizza Time fora creada orixinariamente en Atari), un lugar onde os nenos pod\u00edan comer pizza e xogar a videoxogos. Os Pizza Time/Chuck E. Cheese's ti\u00f1an tam\u00e9n animais rob\u00f3ticos que tocaban m\u00fasica (Bushnell sempre quixera traballar para Walt Disney, mais nunca conseguiu que o contratasen cando acababa de graduarse; por ese motivo a mascota Chuck E. Cheese's foi a s\u00faa homenaxe a Disney). En 1984 Bushnell deixou Chuck E. Cheese's Pizza Time Theaters ao entrar a empresa en suspensi\u00f3n de pagos. Posteriormente a empresa superou a crise e converteuse nunha cadea de restaurantes con \u00e9xito.\nAndrobot Inc.\nAdemais dos robots que desenvolveu para Chuck E. Cheese's, en 1982 Bushnell participou na creaci\u00f3n de Androbot Inc, unha empresa que introduciu o concepto de robots para o adestramento dom\u00e9stico. Por\u00e9n, a empresa parou a produci\u00f3n en 1984. Androbot foi unha das moitas empresas de Catalyst Technologies Venture Capital Group, un dos primeiros viveiros de empresas. Outras compa\u00f1\u00edas do grupo foron Etak, Cumma e Axlon.\nAxlon lanzou con \u00e9xito varios produtos de electr\u00f3nica de consumo, un dos m\u00e1is notables foi AG Bear, un oso que repet\u00eda as palabras que os nenos lle dic\u00edan. Axlon foi vendida en gran parte a Hasbro.\nSente Games.\nEn 1984, Bushnell entrou de novo no negocio do videoxogo fundando Sente Games. Midway Games accedeu a distribu\u00edr os xogos de Sente. A listaxe de t\u00edtulos publicados da empresa incl\u00fae o popular xogo de h\u00f3ckey un-a-un \"Hat Trick\" (1984).\nBushnell fundou m\u00e1is de vinte empresas. Foi inclu\u00eddo no V\u00eddeo Game Hall of Fame e no Consumer Electronics Association Hall of Fame. En 2005 foi un dos xu\u00edces do reality show \"Made in the USA\".\nVida persoal.\nO primeiro matrimonio de Bushnell foi con Paula Rochelle Nielson, coa que tivo dous fillos. A filla m\u00e1is vella de Bushnell, Alissa, traballou con el na s\u00faa empresa uWink. O seu segundo matrimonio foi con Nancy, coa que tivo seis fillos.\nBushnell creceu na Igrexa de Xes\u00fas Cristo dos Santos dos \u00daltimos D\u00edas, mais xa non \u00e9 un membro activo."}
{"id": "480939", "revid": "1410", "url": "https://gl.wikipedia.org/wiki?curid=480939", "title": "Selecci\u00f3n de rugby de Alema\u00f1a", "text": "A Selecci\u00f3n de rugby de Alema\u00f1a, alcumados \"Schwarze Adler\" (do alem\u00e1n: \"Aguias negras\"), representa a Alema\u00f1a nas competici\u00f3ns oficiais de rugby. Sen ningunha participaci\u00f3n na Copa do Mundo de Rugby, Alema\u00f1a est\u00e1 considerada por World Rugby como equipo de terceira categor\u00eda (Desenvolvemento 1). "}
{"id": "480950", "revid": "89787", "url": "https://gl.wikipedia.org/wiki?curid=480950", "title": "Lingua n'ko", "text": "O n'ko (en ) \u00e9 unha koin\u00e9 estandarizada e unificada das diversas linguas mandinga escrita en alfabeto n'ko. \u00c9 empregada na Guinea, Mal\u00ed, Costa do Marfil, Burkina Faso e outros pa\u00edses de \u00c1frica Occidental, mais non exclusivamente de forma escrita, mentres que na fala real, \u00fasanse as diferentes variedades mandinga: maninka, bambara, diula entre outras.\n\u00c9 un rexistro literario cunha gram\u00e1tica prescritiva co\u00f1ecida como \"k\u00e1ngb\u025b\" (\"linguaxe clara\") codificada por Solomana Kante, sobre a variedade \"m\u00e0ninkam\u00f3ri\" falada na rexi\u00f3n nativa de Kante, Kankan, servindo como dialecto intelixible.\nValentin Vydrin en 1999 e Coleman Donaldson en 2019 indicaron que a popularidade de escribir as linguas mandinga na forma estandarizada n'ko est\u00e1 a medrar. Esta forma escrita estandarizada \u00fasase cada vez m\u00e1is para a educaci\u00f3n dos falantes das diferentes variedades. Tam\u00e9n \u00e9 de uso com\u00fan nas comunicaci\u00f3ns electr\u00f3nicas."}
{"id": "480951", "revid": "89787", "url": "https://gl.wikipedia.org/wiki?curid=480951", "title": "Codes and Keys", "text": "Codes and Keys \u00e9 o o s\u00e9timo \u00e1lbum de estudio da banda estadounidense de rock alternativo Death Cab for Cutie, publicado o 31 de maio de 2011 a trav\u00e9s dos selos Atlantic Records e Barsuk Records. Tanto Ben Gibbard como Nick Harmer dixeron que o disco ser\u00eda \"un \u00e1lbum moito menos centrado na guitarra\". O primeiro sinxelo, \"You Are a Tourist\", estivo dispo\u00f1ible en li\u00f1a para \"streaming\" o 28 de marzo de 2011 na p\u00e1xina oficial da banda e o disco estivo dispo\u00f1ible en \"streaming\" o 23 de maio en NPR. O disco estreouse no n\u00famero 3 da lista \"Billboard 200\", con 102 000 copias vendidas na s\u00faa primeira semana. En marzo de 2015 levaba vendidas 283 000 copias nos Estados Unidos. O 30 de novembro de 2011 o traballo foi nomeado ao premio Grammy ao \"Mellor \u00e1lbum de m\u00fasica alternativa\"."}
{"id": "480956", "revid": "54334", "url": "https://gl.wikipedia.org/wiki?curid=480956", "title": "Rub\u00e9n Mill\u00e1n", "text": "Rub\u00e9n Mill\u00e1n Rodr\u00edguez, nado en Tomi\u00f1o o 16 de febreiro de 1992, \u00e9 un deportista galego que compite en pirag\u00fcismo na modalidade de augas tranquilas. \nTraxectoria.\nEn 2013 participou no Campionato Europeo de Pirag\u00fcismo en Augas Tranquilas celebrado en Montemor-o-Velho, na categor\u00eda K-2 500 metros, formando parella co ourens\u00e1n Gabriel Campo e rematando en sexta posici\u00f3n. Ao ano seguinte competiu no Campionato Mundial de Pirag\u00fcismo en Augas Tranquilas, en Moscova, xunto ao tudense Diego Pi\u00f1a Esteves e obtendo tam\u00e9n un sexto posto. En 2015, con Gabriel Campo, participou no seu segundo mundial, en Mil\u00e1n, esta vez no K-2 1000 metros, rematando en novena posici\u00f3n.\nEn 2016 no Campionato de Europa en Moscova, participou en d\u00faas categor\u00edas do K-2, 500 e 1000 metros, obtendo unha prata na primeira e un quinto posto na segunda, ambas con Gabriel Campo como compa\u00f1eiro. Ao ano seguinte cambiou ao K-1 5000 metros, quedando \u00e1s portas das medallas no Europeo celebrado na cidade b\u00falgara de Plovdiv, cun cuarto posto. Ese mesmo ano competiu en d\u00faas categor\u00edas do Mundial da Rep\u00fablica Checa: K-1 5000 metros e K-4 1000 metros (con \u00d3scar Carrera, Javier Caba\u00f1\u00edn e Javier Hernanz). Obtivo un quinto e un cuarto posto respectivamente.\nEn xu\u00f1o de 2018 conseguiu un bronce no Campionato de Europa, en Belgrado, no K-4 1000, xunto a Javier Hernanz, Aitor Gorrotxategi e Pelayo Roza. Pouco despois, en agosto, logrou a s\u00faa primeira medalla mundial, no campionato celebrado en Montemor-o-Velho, ao finalizar terceiro na proba de K-4 1000 metros, xunto a Francisco Cubelos, I\u00f1igo Pe\u00f1a e Pelayo Roza."}
{"id": "480958", "revid": "88215", "url": "https://gl.wikipedia.org/wiki?curid=480958", "title": "Rub\u00e9n Mill\u00e1n Rodr\u00edguez", "text": ""}
{"id": "480959", "revid": "624", "url": "https://gl.wikipedia.org/wiki?curid=480959", "title": "R\u00edo Meuse", "text": ""}
{"id": "480964", "revid": "54334", "url": "https://gl.wikipedia.org/wiki?curid=480964", "title": "Diego Pi\u00f1a Esteves", "text": "Diego Pi\u00f1a Esteves, nado en Tui o 17 de decembro de 1986, \u00e9 un deportista galego que compite en pirag\u00fcismo na modalidade de marat\u00f3n. \nTraxectoria.\nEn 2014 participou no Campionato Europeo de Pirag\u00fcismo en Augas Tranquilas, en Moscova, na categor\u00eda K2 500 metros, xunto a Rub\u00e9n Mill\u00e1n, finalizando en sexta posici\u00f3n. \nGa\u00f1ou a medalla de ouro no Campionato Europeo de Pirag\u00fcismo en Marat\u00f3n de 2016, celebrado en Pontevedra, na categor\u00eda de K2, formando parella co tam\u00e9n tudense Iv\u00e1n Alonso. Ese mesmo ano competiu tam\u00e9n con Iv\u00e1n Alonso no Campionato Mundial de Pirag\u00fcismo en Marat\u00f3n celebrado en Brandeburgo, finalizando en quinta posici\u00f3n."}
{"id": "480965", "revid": "98629", "url": "https://gl.wikipedia.org/wiki?curid=480965", "title": "Anelytropsis papillosus", "text": "Anelytropsis papillosus \u00e9 unha especie de r\u00e9ptil da orde dos escamosos e suborde dos lacertilios, a \u00fanica integrada no x\u00e9nero \"Anelytropsis\", un dos dous que comprende a familia dos dib\u00e1midos. \nTr\u00e1tase dunha especie rara da que se co\u00f1ecen moi poucos esp\u00e9cimes. Pola s\u00faa aperencia externa sem\u00e9llase \u00e1s anfisbenas, pero est\u00e1n afastados filoxeneticamente delas.\nTaxonom\u00eda.\nDescrici\u00f3n.\nTanto o x\u00e9nero como a especie foron taxons descritos en 1885 polo paleont\u00f3logo e not\u00e1bel especialista en anatom\u00eda comparada, as\u00ed como en herpetolox\u00eda e ictiolox\u00eda estadounidense Edward Drinker Cope, no seu traballo \"A contribution to the herpetology of Mexico\", publicado en \"Proceedings of the American philosophical Society\", 22: 379\u2013404. BHL. \nEtimolox\u00eda.\nX\u00e9nero.\nO nome cient\u00edfico \"Anelytropsis\" foi proposto (por Cope) para xustificar o da familia denominada \"Anelytroapidae\" Cope, a cal base\u00e1base en \"Anelytrops\" Dum\u00e9ril, como sin\u00f3nimo da familia \"Feylinia\" Gray. Nin Dum\u00e9ril nin Cope discutiron a etimolox\u00eda do nome, pero aparentemente deriva da uni\u00f3n dos termos do grego antigo \u1f00\u03bd\u03ac \"an\u00e1\", \"arriba\",\"sobre\", \"en riba de\"; \u1f13\u03bb\u03c5\u03c4\u03c1\u03bf\u03bd \"\u00e9lytron\", \"envoltura\", \"funda\", \"va\u00ed\u00f1a\", e \u1f65\u03c8 \"ops\", \"vista\", \"ollo\".\nNome expec\u00edfico.\nO ep\u00edteto espec\u00edfico, \"papillosus\" procede do adxectivo latino \"papillosus\", \"papiloso\", en referencia \u00e1s papilas presentes nas escamas da parte anterior da cabeza.\nNome vulgar.\nNa maior\u00eda da bibliograf\u00eda internacional d\u00e1selle \u00e1 especie o nome de \"lagarto cego mexicano\" (como en ingl\u00e9s \"Mexican blind lizard\", ou en castel\u00e1n \"Lagartija-ciega mexicana\".).\nClasificaci\u00f3n.\nComo quedou dito, o x\u00e9nero \"Anelytropsis\" \u00e9 monot\u00edpico, polo que s\u00f3 comprende unha especie:\nCaracter\u00edsticas.\nTr\u00e1tase dun pequeno lagarto (ten unha masa corporal m\u00e1xima de 110,99 g), insect\u00edvoro, de corpo longo, cil\u00edndrico e delgado, adaptado para escavar no solo, e cunha aparente falta de extremidades. A femias carecen completamente de extremidades, e os machos presentan s\u00f3 as extremidades posteriores, moi pequenas e con forma de aleta, que utilizan para agarraren a s\u00faa parella durante o apareamento.\nO seu cranio est\u00e1 rixidamente fusionado, carecen de dentes pterigoides e de o\u00eddo externo. Os seus ollos est\u00e1n moi reducidos e cubertos por unha escama, o que xustifica o seu nome vulgar.\nH\u00e1bitat, distribuci\u00f3n e ecolox\u00eda.\n\"Anelytropsis papillosus\" \u00e9 unha especide forestal que habita no solo de bosques tropicais h\u00famidos e en bosques caducifolios de rexi\u00f3ns semi\u00e1ridas, tanto en bosques primarios como en secundarios cerca dos primarios. \u00c9 end\u00e9mica do leste de M\u00e9xico onde se escontra nos estados de Tamaulipas, Veracruz, San Lu\u00eds Potos\u00ed, Quer\u00e9taro e Hidalgo, en altitudes entre os 300 e os 500 m. A s\u00faa poboaci\u00f3n, a\u00ednda que parece ser abundante, est\u00e1 ameazada pola deforestaci\u00f3n do seu h\u00e1bitat para a s\u00faa conversi\u00f3n en terras agr\u00edcolas (cultivos e pasteiros).\n\u00c9 unha especie ov\u00edpara.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, tendo en conta a s\u00faa ampla \u00e1rea de distribuci\u00f3n, a presum\u00edbel gran poboaci\u00f3n e porque \u00e9 improbable que esta estea, a pesar da deforestaci\u00f3n do seu h\u00e1bitat, a diminu\u00edr o suficientemente r\u00e1pido como para poder clasificarse nunha categor\u00eda m\u00e1is ameazada, cualifica o status da especie como \"LC\" (pouco preocupoante)."}
{"id": "480966", "revid": "72012", "url": "https://gl.wikipedia.org/wiki?curid=480966", "title": "Anelytropsis", "text": ""}
{"id": "480969", "revid": "89787", "url": "https://gl.wikipedia.org/wiki?curid=480969", "title": "Dibamus", "text": "Dibamus \u00e9 un x\u00e9nero de r\u00e9ptiles escamosos da suborde dos lacertilios, unha das d\u00faas integradas, canda \"Anelytropsis\", na familia dos dib\u00e1midos, que, \u00e1 s\u00faa vez, e a \u00fanica inclu\u00edda na infraorde dos dibamios, da que \u00e9 o seu tipo.\nTaxonom\u00eda.\nDescrici\u00f3n.\nO x\u00e9nero foi descrito en 1839 polo zo\u00f3logo e naturalista franc\u00e9s Andr\u00e9 Marie Constant Dum\u00e9ril e polo tam\u00e9n zoo\u00f3logo franc\u00e9s, especializado en herpetolox\u00eda, Gabriel Bibron, na s\u00faa obra \"Erp\u00e9tologie g\u00e9n\u00e9rale ou histoire naturelle compl\u00e8te des reptiles. Tome cinqui\u00e8me\" [Volume 5]. Par\u00eds: Roret.\nEtimolox\u00eda.\nOs nome cient\u00edfico \"Dibamus\", est\u00e1 tirado do grego antigo \u03b4\u03b9\u03b2\u03ac\u03bc\u03bf\u03c2 \"dib\u00e1mos\", \"de d\u00faas patas\", aludindo a que as s\u00faas especies s\u00f3 presentan d\u00faas diminutas patas.\nClasificaci\u00f3n.\nSegundo \"The Reptile Database\", na actualidade reco\u00f1\u00e9cense dento do x\u00e9nero as 24 especies seguintes:\nCaracter\u00edsticas.\nOs dib\u00e1midos caracter\u00edzanse polo seu corpo delgado, cil\u00edndrico, alongado e por unha aparente falta de extremidades. \nA femias carecen completamente de extremidades, e os machos presentan s\u00f3 as extremidades posteriores, moi pequenas e con forma de aleta, que utilizan para agarraren a s\u00faa parella durante o apareamento.\nO seu cranio est\u00e1 rixgidamente fusionado, carecen de dentes pterigoides e de o\u00eddo externo. Os seus ollos est\u00e1n moi reducidos e cubertos por unha escama. Desbido a esta \u00faltimas caracter\u00edstica son co\u00f1ecidos na bibliograf\u00eda internacional co nome vulgar de \"lagratos cegos\" (do ingl\u00e9s \"blind lizards\").\nBiolox\u00eda e ecolox\u00eda.\nOs dib\u00e1midos habitan en M\u00e9xico, o sueste asi\u00e1tico, nas illas Filipinas e no oeste de Nova Guinea. Son pequenos lagartos insect\u00edvoros, de corpo longo e delgado, adaptados para escavaren no solo. Polo xeral, po\u00f1en un s\u00f3 ovo, cunha casca dura e calcificada, en lugar das cascas cori\u00e1ceas t\u00edpicas de moitos outros grupos de r\u00e9ptiles.\nFiloxenia.\nRecentes an\u00e1lises filoxen\u00e9ticas sit\u00faan aos dib\u00e1midos como un clado irm\u00e1n de todos os outros lagartos e das serpes. "}
{"id": "480970", "revid": "88215", "url": "https://gl.wikipedia.org/wiki?curid=480970", "title": "Naomi Osaka", "text": "Naomi Osaka ou \u014csaka Naomi (en ), nada en Ch\u016b\u014d-ku (Osaca) o 16 de outubro de 1997 \u00e9 unha tenista xaponesa. Osaka foi a n\u00famero 1 do mundo da Women's Tennis Association (WTA), e \u00e9 a primeira xogadora asi\u00e1tica que o logrou en categor\u00eda individual.\nNada no Xap\u00f3n, filla de pai haitiano e nai xaponesa, vive nos Estados Unidos dende os tres anos. Comezou a ser co\u00f1ecida con dezaseis anos cando venceu a antiga campioa do US Open Samantha Stosur no seu debut na WTA Tour. Dous anos despois, chegou \u00e1 s\u00faa primeira final da WTA no Pan Pacific Open do Xap\u00f3n (2016), co que entrou nas 50 primeiras da clasificaci\u00f3n. Osaka revelouse como unha gran tenista en 2018, ao ga\u00f1ar o seu primeiro t\u00edtulo WTA no Indian Wells Open. En setembro de 2018 ga\u00f1ou o Aberto dos Estados Unidos vencendo a Serena Williams na final, convert\u00e9ndose na primeira tenista xaponesa que ga\u00f1aba un torneo individual do Grand Slam.\nOsaka \u00e9 co\u00f1ecida pola s\u00faa orixe multi\u00e9tnica e a s\u00faa personalidade t\u00edmida. Na pista ten un xogo agresivo cun poderoso servizo que pode acadar os 200\u00a0km/h, un dos dez m\u00e1is r\u00e1pidos da historia do tenis feminino."}
{"id": "480978", "revid": "54334", "url": "https://gl.wikipedia.org/wiki?curid=480978", "title": "Manuel Garrido Barbosa", "text": "Manuel Garrido Barbosa, nado en Tui o 18 de decembro de 1988, \u00e9 un deportista galego que compite en pirag\u00fcismo na modalidade de marat\u00f3n.\nTraxectoria.\nGa\u00f1ou o Campionato Mundial de Pirag\u00fcismo en Marat\u00f3n sub-23 tres anos seguidos, na categor\u00eda C1: en 2009, 2010 e 2011, as\u00ed como o Europeo sub-23 de 2009 e o subcampionato de 2011. No Mundial de 2011 participou tam\u00e9n na categor\u00eda C2 absoluta, xunto a Ram\u00f3n Ferro. Lograron chegar primeiros \u00e1 meta pero foron descualificados por pasar por unha zona prohibida. Mantiveron unha reclamaci\u00f3n durante anos contra esta decisi\u00f3n. \nEn 2013 participou en Portugal no Campionato Europeo de Pirag\u00fcismo en Marat\u00f3n, na categor\u00eda C1, ga\u00f1ando a medalla de prata, s\u00f3 por detr\u00e1s de Tono Campos. Ao ano seguinte, no Europeo de Pie\u0161\u0165any, Eslovaquia, rematou cuarto, resultado que repetiu ao ano seguinte en Eslovenia. \nNo Europeo de 2017 ga\u00f1ou a s\u00faa segunda medalla europea, de novo en Portugal, esta vez en Ponte de Lima, tras rematar terceiro. Ademais ese ano participou tam\u00e9n no Europeo de Augas Tranquilas en Plovdiv, acabando s\u00e9timo no C1 5000 metros, e regresou ao Mundial de Marat\u00f3n seis anos despois, na cita celebrada en Sur\u00e1frica, onde logrou colgarse a medalla de prata no C1.\nNo Campionato Mundial de Pirag\u00fcismo en Marat\u00f3n de 2018 volveu conseguir a medalla de prata no C1, por detr\u00e1s de Tono Campos. En 2019 competiu tanto no Europeo en Francia como no Mundial na China, finalizando en quinta e cuarta posici\u00f3n respectivamente."}
{"id": "480984", "revid": "865", "url": "https://gl.wikipedia.org/wiki?curid=480984", "title": "Weezer (Black Album)", "text": "Weezer, tam\u00e9n co\u00f1ecido como Black Album, \u00e9 o d\u00e9cimo terceiro \u00e1lbum de estudio da banda estadounidense de pop rock Weezer, publicado o 1 de marzo de 2019 a trav\u00e9s dos selos Crush Music e Atlantic Records. Tr\u00e1tase do sexto \u00e1lbum autotitulado do grupo e foi producido por Dave Sitek."}
{"id": "480987", "revid": "5132", "url": "https://gl.wikipedia.org/wiki?curid=480987", "title": "Aviva Premiership", "text": ""}
{"id": "480989", "revid": "65337", "url": "https://gl.wikipedia.org/wiki?curid=480989", "title": "D\u00f3lar Morgan", "text": "O d\u00f3lar Morgan \u00e9 un tipo de moeda dun d\u00f3lar de prata estadounidense cu\u00f1ada entre 1878 e 1904, e novamente en 1921. Este modelo substit\u00fae o da serie anterior, co\u00f1ecida como da \"Liberdade sentada\" (\"Seated Liberty Dollar\"), que cesara pola aprobaci\u00f3n da Lei de Moeda de 1873. \nA moeda debe o seu nome ao responsable do seu dese\u00f1o, o gravador auxiliar da Casa da Moeda dos Estados Unidos (\"US Mint\") George T. Morgan.\nEn 2006, o dese\u00f1o do reverso dos d\u00f3lares Morgan foi utilizado para a cu\u00f1axe dun d\u00f3lar de prata conmemorativo do antigo edificio da ceca de San Francisco.\nCaracterizaci\u00f3n.\nAs caracter\u00edsticas metrol\u00f3xicas dos d\u00f3lares Morgan seguen os par\u00e1metros definidos na Lei de moeda de 1873. A s\u00faa tipolox\u00eda e as cecas da Casa da Moeda dos Estados Unidos onde se cu\u00f1aron son as seguintes:\nHistoria.\nContexto hist\u00f3rico-numism\u00e1tico.\nEn 1873, o Congreso aprobarau a cuarta Lei de moeda da historia dos Estados Unidos, que puxo fin ao padr\u00f3n bimet\u00e1lico no pa\u00eds, ao desmonetizar a prata. Antes da promulgaci\u00f3n daquela lei, pod\u00edase traer prata \u00e1s casas de moeda para a s\u00faa cu\u00f1axe a cambio dunha pequena comisi\u00f3n. Con este sistema, os produtores do metal pod\u00edan ter a s\u00faa prata cu\u00f1ada en d\u00f3lares cando o valor intr\u00ednseco das moedas fose inferior ao seu valor nominal, o cal lles proporcionaba beneficio e, por outra banda, ampliaba moito a oferta monetaria e xeraba inflaci\u00f3n. \nA nova lei, xa que logo, puxo fin a esta pr\u00e1ctica co cesamento da cu\u00f1axe de moedas de d\u00f3lar (daquela, os do modelo da \"Liberdade sentada\"), e s\u00f3 prev\u00eda a emisi\u00f3n dun d\u00f3lar de comercio, tam\u00e9n de prata, destinado a competir cos reais de oito e cos pesos mexicanos no comercio con Oriente. Baixo a Lei de 1873, aos produtores de metal permit\u00eduselles seguir levando prata \u00e1s casas de moeda, mais neste caso para ser transformado en lingotes ou para ser cu\u00f1ado nos novos d\u00f3lares de comercio, que inicialmente ti\u00f1an curso legal nos Estados Unidos, a\u00ednda que lles foi retirado en 1876 para evitar que se reproducisen os problemas existentes antes da aprobaci\u00f3n da lei. \nAs restrici\u00f3ns \u00e1 libre cu\u00f1axe da prata establecidas pola lei de moeda non tiveron inicialmente unha forte resistencia por parte dos axentes mineiros, ata que o prezo da prata diminu\u00edu rapidamente por mor do aumento da produci\u00f3n mineira no Oeste dos Estados Unidos. As protestas chegaron tam\u00e9n dos banqueiros, dos fabricantes e dos agricultores, que consideraban que a maior abundancia de di\u00f1eiro en circulaci\u00f3n ter\u00eda un impacto positivo. Organiz\u00e1ronse, ent\u00f3n, en grupos para esixiren a libre cu\u00f1axe da prata logo da crise econ\u00f3mica do P\u00e1nico de 1873.\nA partir de 1876 present\u00e1ronse numerosos proxectos de lei na C\u00e1mara de Representantes para recuperar a posibilidade de cu\u00f1ar libremente a prata. Un deses proxectos, presentado polo dem\u00f3crata Richard P. Bland, de Missouri, foi aprobado no outono de 1876. O senador republicano William B. Allison, de Iowa, engadiu emendas importantes ao proxecto no Senado, unha delas para anular a libre cu\u00f1axe da prata que, en principio, prev\u00eda o proxecto. Esa mesma emenda daba v\u00eda libre \u00e1 emisi\u00f3n de \"certificados de prata\" (unha especie de papel moeda) por primeira vez na historia dos Estados Unidos. O proxecto de lei foi inicialmente vetado polo presidente Rutherford B. Hayes, a\u00ednda que finalmente o veto foi anulado o 28 de febreiro de 1878. O que se co\u00f1eceu como Lei Bland-Allison requir\u00eda do Tesouro a adquisici\u00f3n de prata por valor de entre dous e catro mill\u00f3ns de d\u00f3lares mensuais para a s\u00faa cu\u00f1axe en moedas dun d\u00f3lar, coa relaci\u00f3n entre o ouro e a prata de 16:1, o que implicaba que unha onza de ouro se valoraba igual que dezaseis onzas de prata.\nProceso do dese\u00f1o.\nEn 1876, o director da Casa da Moeda dos Estados Unidos (\"United States Mint\"), Henry Linderman, comezou a remodelaci\u00f3n das moedas do pa\u00eds. Linderman p\u00faxose en contacto con C. W. Fremantle, director adxunto da Real Casa da Moeda de Londres, e pediulle que atopase \"un gravador de cu\u00f1os primeira categor\u00eda disposto a ocupar o posto de gravador auxiliar da ceca de Filadelfia\". Como resposta, Fremantle escribiulle: \"as mi\u00f1as consultas a respecto dun gravador auxiliar l\u00e9vanme a recomendar decididamente para o posto a George Morgan, de 30 anos, quen se fixo unha reputaci\u00f3n considerable, mais para quen non hai moito espazo actualmente neste pa\u00eds\". Linderman e Morgan chegaron a un acordo polo que este \u00faltimo pasou a incorporarse \u00e1 ceca de Filadelfia \u00e1s ordes do gravador xefe William Barber, a modo de proba durante seis meses.\nMorgan chegou a Filadelfia o 9 de outubro de 1876. As primeiras probas cu\u00f1adas dos seus dese\u00f1os correspond\u00edanse coas pezas do medio d\u00f3lar.\nEn 1876, Morgan matriculouse como estudante na Academia de Belas Artes de Pensilvania co obxecto de se preparar para a creaci\u00f3n dun dese\u00f1o da cabeza da Liberdade. Morgan tam\u00e9n estudou a natureza da aguia de cabeza branca para a preparaci\u00f3n do dese\u00f1o do reverso. Para a imaxe da Liberdade, Morgan buscou representar unha muller com\u00fan estadounidense, no canto das figuras de estilo grego habituais. Un amigo de Morgan, o pintor Thomas Eakins, suxeriulle como modelo a Anne Willess Williams, de Filadelfia. Morgan mantivo cinco sesi\u00f3ns de traballo coa modelo, da que declarou que ti\u00f1a o perfil m\u00e1is perfecto que vira xamais.\nO 18 de outubro de 1877, Linderman solicitoulle ao superintendente da ceca de Filadelfia, James Pollock, \"dar instruci\u00f3ns a Morgan para preparar sen demora, cu\u00f1os para un d\u00f3lar de prata, cos dese\u00f1os e as lendas iguais aos da impresi\u00f3n adxunta para o medio d\u00f3lar e numerada co 2, substitu\u00edndo as palabras 'medio d\u00f3lar' por 'un d\u00f3lar'\". Linderman tam\u00e9n lle pediu a Pollock \"dar instruci\u00f3ns a Barber para preparar un cu\u00f1o do reverso para o d\u00f3lar cunha representaci\u00f3n dunha aguia, as\u00ed como as lendas requiridas pola lei. Seleccionar\u00e1 algunha das s\u00faas cabezas da Liberdade que el prefira para o anverso da moeda\". Linderman, evidentemente, prefer\u00eda os dese\u00f1os de Morgan por riba dos do gravador xefe, e escribiulle a Pollock o 21 de febreiro de 1878: \"te\u00f1o que declarar, para a s\u00faa informaci\u00f3n, que \u00e9 a mi\u00f1a intenci\u00f3n, no caso de que o proxecto de lei da prata se converta en lei, solicitar que o Secretario do Tesouro aprobe os cu\u00f1os preparados por Morgan\".\nProduci\u00f3n.\nA produci\u00f3n das moedas non comezou ata o 11 de marzo de 1878, m\u00e1is dunha semana despois da aprobaci\u00f3n da Lei Bland-Allison. A primeira cu\u00f1axe v\u00e1lida, logo dos axustes da prensa monetaria, produciuse \u00e1s 15:17\u00a0horas na ceca de Filadelfia. Esta peza entreg\u00f3uselle ao presidente Hayes, e a segunda e a terceira, respectivamente, ao Secretario do Tesouro, John Serman, e ao director da Casa da Moeda dos Estados Unidos, Henry Linderman.\nLinderman ti\u00f1a a intenci\u00f3n de implicar as cecas occidentais de San Francisco e de Carson City na produci\u00f3n para axudar a alcanzar a cota mensual esixida pola Lei Bland-Allison. A presi\u00f3n era tan grande na ceca de Filadelfia que se detivo a produci\u00f3n de todas as demais moedas e comezou a traballar en quendas extraordinarias. No esntanto, o uso das cecas occidentais foise atrasando, xa que todas as matrices dos cu\u00f1os se preparaban na de Filadelfia, ao non considerarse que as outras cecas tivesen o equipamento necesario para as preparar. Durante a segunda semana de produci\u00f3n, Linderman sinalou o que chamou unha \"leve imperfecci\u00f3n\" nos cu\u00f1os feitos para o d\u00f3lar, a ra\u00edz do cal se modificaron para reducir o seu relevo e baixar o n\u00famero das plumas da cola da aguia de oito a sete. Isto levouse a cabo porque o altorrelevo dos cu\u00f1os lles ocasionaba unha vida \u00fatil m\u00e1is curta e porque, por outra banda, todas as moedas anteriores do pa\u00eds representaban unha aguia de cabeza branca cun n\u00famero impar de plumas na cola. Estes novos cu\u00f1os foron enviados tam\u00e9n \u00e1s cecas occidentais de San Francisco e de Carson City o 16 de abril de 1878. A ceca de Nova Orle\u00e1ns comezou a cu\u00f1ar os novos d\u00f3lares de prata en 1879.\nA ceca de Denver, estabelecida en 1906, cu\u00f1ar\u00eda os d\u00f3lares Morgan unicamente en 1921, xunto coas de Filadelfia e San Francisco.\nA Lei Sherman de compra de prata e o P\u00e1nico de 1893.\nA emisi\u00f3n de d\u00f3lares Morgan mant\u00edvose relativamente estable ata a aprobaci\u00f3n da Lei Sherman de compra de prata o 14 de xullo de 1890. Esta lei, promovida polo senador de Ohio e anteriormente Secretario do Tesouro John Sherman, forzaba o Tesouro a aumentar a compra de prata ata as 4.500.000 onzas troy (140.000 quilogramos) mensuais. Os seus partidarios consideraban que o aumento da adquisici\u00f3n de prata provocar\u00eda a inflaci\u00f3n, o que supor\u00eda un alivio para os agricultores estadounidenses. A lei tam\u00e9n recibiu o apoio do sector mineiro, porque unha compra de tal volume levar\u00eda consigo un aumento do prezo da prata e, xa que logo, dos seus beneficios. \nA pesar de que a lei prev\u00eda as grandes compras de prata dun xeito indefinido, estipulou que a casa de moeda deb\u00eda cu\u00f1ar dous mill\u00f3ns de d\u00f3lares de prata mensuais s\u00f3 ata 1891. Como o Tesouro xa ti\u00f1a excedente de d\u00f3lares de prata, a s\u00faa cu\u00f1axe caeu bruscamente a partir de 1892. A prata que ficou logo da cu\u00f1axe dos d\u00f3lares usouse para producir pezas de dez centavos, e de cuartos e medios d\u00f3lares.\nA principios de 1893, algunhas industrias, sobre todo de manufacturas e do ferrocarril, declar\u00e1ronse en creba, o que levou a unha etapa de dificultades econ\u00f3mica co\u00f1ecida como P\u00e1nico de 1893. En xu\u00f1o daquel ano, o presidente Stephen Grover Cleveland, que cr\u00eda que o p\u00e1nico fora causado pola inflaci\u00f3n xerada pola Lei Sherman, convocou unha sesi\u00f3n especial do Congreso para a derrogar, o que sucedeu o 1 de novembro. \nO 13 de xu\u00f1o de 1898, o Congreso ordenou a cu\u00f1axe en moedas dun d\u00f3lar de toda a prata restante adquirida baixo a Lei Sherman . A produci\u00f3n de d\u00f3lares Morgan aumentou, por tanto, novamente, ata que a prata se esgotou en 1904 e a cu\u00f1axe cesou.\nA Lei Pittman.\nO Goberno alem\u00e1n empezou unha campa\u00f1a de propaganda durante primeira guerra mundial para desacreditar nos territorios da India a moeda do Reino Unido, convencendo os cidad\u00e1ns indios de que os billetes brit\u00e1nicos naqueles territorios non poder\u00edan cambiarse por prata. Isto deu lugar a unha carreira pola subministraci\u00f3n brit\u00e1nica de prata. En resposta, o senador dem\u00f3crata dos Estados Unidos Key Pittman, de Nevada, presentou en 1918 un proxecto de lei coa intenci\u00f3n de aliviar financeiramente o Goberno brit\u00e1nico. No proxecto, aprobado o 22 de abril, exp\u00fa\u00f1ase: \"as vendas de prata baixo a autoridade desta lei poden realizarse co prop\u00f3sito de conservar as existencias de ouro existentes nos Estados Unidos, de proporcionar prata para moedas subsidiarias e uso comercial, e de asistir gobernos estranxeiros en guerra cos inimigos dos Estados Unidos\". A lei Pittman autorizaba os EEUU para fundir ata 350 mill\u00f3ns d\u00f3lares de prata, o que comezou inmediatamente despois da s\u00faa aprobaci\u00f3n. Finalmente, os Estados Unidos fundiron 270.232.722 d\u00f3lares de prata. Desa cantidade, 259.121.554 vend\u00e9ronselle ao Reino Unido co custo dun d\u00f3lar por cada onza troy.\nOs EEUU s\u00f3 retomaron a cu\u00f1axe de d\u00f3lares Morgan en 1921, o \u00fanico ano en que se produciron na ceca de Denver. O Tesouro xa destru\u00eda en 1910 os obsoletos cu\u00f1os do d\u00f3lar Morgan, que non se cu\u00f1aban desde 1904, polo que cumpriu elaboralos novamente desde o principio para esta tiraxe. Outra disposici\u00f3n da Lei Pittman autorizou os EEUU a cu\u00f1ar unha moeda en substituci\u00f3n de cada d\u00f3lar de prata que se fundise. \nDurante ese mesmo ano 1921 emitiuse por primeira vez un novo dese\u00f1o de d\u00f3lar, co\u00f1ecido como d\u00f3lar da Paz (\"Peace Dollar\") por conmemorar o final da primeira guerra mundial. En principio, este novo modelo creouse para substitu\u00edr o d\u00f3lar Morgan, baixo os auspicios da Lei Pittman pero sen autorizaci\u00f3n do Congreso, a\u00ednda que a lei non describ\u00eda o dese\u00f1o do novo d\u00f3lar. Os cambios no dese\u00f1o base\u00e1banse nunha autorizaci\u00f3n previa recollida xa unha lei do Congreso de 1890, na que se indicaba, entre outras cousas: \"non se far\u00e1n cambios no dese\u00f1o nin no cu\u00f1o de ningunha moeda m\u00e1is dunha vez en 25 anos a partir do ano da s\u00faa adopci\u00f3n .\nOs d\u00f3lares Morgan da ceca de Carson City.\nAta 1964, os cidad\u00e1ns estadounidenses pod\u00edan trocar os certificados de prata por moedas dun d\u00f3lar nunha casa de moeda da Tesourar\u00eda dos EEUU. En 1962, unha persoa fixo esta operaci\u00f3n e recibiu a cambio un raro e cotizado exemplar de d\u00f3lar Morgan, que proced\u00eda dunha bolsa que levaba d\u00e9cadas depositada nas caixas fortes da ceca de Filadelfia. \nEste caso provocou moito interese e, entre novembro de 1962 e marzo de 1964, vend\u00e9ronse polo seu valor facial mill\u00f3ns de d\u00f3lares Morgan e do tipo que os substitu\u00edu, os d\u00f3lares \"Peace\". A demanda para trocar os certificados por d\u00f3lares de prata era tal que chegaban a formarse colas f\u00f3ra do edificio do Tesouro en Washington e algunhas persoas mesmo \u00edan con carretas. \nDurante este proceso, o Tesouro dos Estados Unidos descubriu ademais que nas s\u00faas c\u00e1maras acoirazadas, dentro dunhas bolsas hab\u00eda m\u00e1is de 2,8 mill\u00f3ns de moedas dun d\u00f3lar Morgan cu\u00f1adas na ceca de Carson City, cuxa existencia se desco\u00f1ec\u00eda. Os funcionarios da Tesourar\u00eda decidiron retelos e non entregalos a cambio dos certificados de prata, co\u00f1ecedores de que a cantidade de d\u00f3lares cu\u00f1ados en Carson City fora moi inferior \u00e1 do resto das cecas, o que lles achegar\u00eda \u00e1s moedas un notable valor numism\u00e1tico que acrecentar\u00eda a s\u00faa cotizaci\u00f3n. \nO 12 de maio de 1969 reuniuse a Comisi\u00f3n Conxunta de Moeda para determinar o mellor xeito de vender os d\u00f3lares Morgan de Carson City atopados; a comisi\u00f3n recomendou organizar unha venda por correo. O 31 de decembro de 1970 aprobouse unha lei que lle ordenaba ao Tesouro transferir os d\u00f3lares ao Administrador de Servizos Xerais, a quen se lle encomendou organizar unha ampla campa\u00f1a de publicidade previa (que inclu\u00eda espazos na televisi\u00f3n) e a posterior venda dos d\u00f3lares. As moedas foron ordenadas e montadas en pequenos expositores de pl\u00e1stico. O Administrador de Servizos Xerais organizou sete vendas por correo entre 1972 e 1980 e, en total, as estas xeraron uns ingresos de 107 mill\u00f3ns de d\u00f3lares.\nEmisi\u00f3ns conmemorativas.\nO 15 de xu\u00f1o de 2006, aprobouse a emisi\u00f3n dun d\u00f3lar de prata e unha moeda de ouro con valor de cinco d\u00f3lares en conmemoraci\u00f3n da vella ceca de San Francisco, co fin de achegar parte dos beneficios da venda das moedas \u00e1 rehabilitaci\u00f3n do antigo edificio da ceca. Autorizouse a cu\u00f1axe de 100.000 pezas de ouro e 500.000 de prata. O dese\u00f1o do anverso do d\u00f3lar de prata amosaba unha vista frontal esquerda do edificio da ceca e o reverso, obra do artista da casa da moeda Joseph Menna, reflect\u00eda case exactamente o reverso habitual dos d\u00f3lares Morgan.\nPola s\u00faa banda, ao celebrarse en 2021 o centenario da derradeira emisi\u00f3n do d\u00f3lar Morgan, a Casa da Moeda dos Estados Unidos realizou unha emisi\u00f3n conmemorativa desta emblem\u00e1tica moeda, cu\u00f1ada nas cinco cecas que a compo\u00f1en (Carson City, San Francisco, Denver, Nova Orle\u00e1ns e Filadelfia).\nTiraxes anuais.\nOs d\u00f3lares Morgan foron cu\u00f1ados anualmente entre 1878 e 1904 en catro cecas da Casa da Moeda dos Estados Unidos (Filadelfia, Nova Orle\u00e1ns, San Francisco e Carson City). Posteriormente, en 1921 retomouse a produci\u00f3n s\u00f3 por un ano e unicamente na ceca de Denver."}
{"id": "480990", "revid": "65337", "url": "https://gl.wikipedia.org/wiki?curid=480990", "title": "D\u00f3lar morgan", "text": ""}
{"id": "480991", "revid": "1888", "url": "https://gl.wikipedia.org/wiki?curid=480991", "title": "Benigno Quiroga", "text": " "}
{"id": "481004", "revid": "1131", "url": "https://gl.wikipedia.org/wiki?curid=481004", "title": "Cors\u00e9", "text": ""}
{"id": "481007", "revid": "23204", "url": "https://gl.wikipedia.org/wiki?curid=481007", "title": "Bali", "text": ""}
{"id": "481009", "revid": "23204", "url": "https://gl.wikipedia.org/wiki?curid=481009", "title": "Mar de Bali", "text": ""}
{"id": "481011", "revid": "88215", "url": "https://gl.wikipedia.org/wiki?curid=481011", "title": "Campionato Europeo de Pirag\u00fcismo en Marat\u00f3n", "text": "O Campionato Europeo de Pirag\u00fcismo en Marat\u00f3n \u00e9 a m\u00e1xima competici\u00f3n de pirag\u00fcismo en marat\u00f3n a nivel europeo. \n\u00c9 organizado dende 1995 pola Asociaci\u00f3n Europea de Pirag\u00fcismo (ECA). Ao principio celebr\u00e1base cada dous anos, pasando a ser anual a partir de 2013."}
{"id": "481012", "revid": "88215", "url": "https://gl.wikipedia.org/wiki?curid=481012", "title": "Campionato de Europa de Pirag\u00fcismo en Marat\u00f3n", "text": ""}
{"id": "481019", "revid": "5132", "url": "https://gl.wikipedia.org/wiki?curid=481019", "title": "Central Cheetahs", "text": ""}
{"id": "481020", "revid": "5132", "url": "https://gl.wikipedia.org/wiki?curid=481020", "title": "Benetton Rugby Treviso", "text": ""}
{"id": "481022", "revid": "5132", "url": "https://gl.wikipedia.org/wiki?curid=481022", "title": "Newport Gwent Dragons", "text": ""}
{"id": "481025", "revid": "1888", "url": "https://gl.wikipedia.org/wiki?curid=481025", "title": "Ram\u00f3n Fern\u00e1ndez Reboiras", "text": ""}
{"id": "481026", "revid": "102241", "url": "https://gl.wikipedia.org/wiki?curid=481026", "title": "Lingua balinesa", "text": "O balin\u00e9s \u00e9 unha lingua malaio-polinesia falada por preto de 3,3 mill\u00f3ns de persoas (segundo datos de 2000) na illa indonesia de Bal\u00ed, as\u00ed como no norte de Nusa Penida, oeste de Lombok e leste de Xava. A maior\u00eda dos falantes de balin\u00e9s tam\u00e9n co\u00f1ecen o indonesio.\nNo ano 2011, a Axencia Cultural de Bal\u00ed estimou que o n\u00famero de persoas que a\u00ednda empregan a lingua balinesa no seu d\u00eda a d\u00eda na illa de Bal\u00ed non supera o mill\u00f3n, xa que nas \u00e1reas urbanas os pais ens\u00ednanlles \u00f3s fillos a lingua indonesia ou o ingl\u00e9s, mentres que nas instituci\u00f3ns e nos medios de comunicaci\u00f3n masivos desapareceu completamente. A forma escrita do balin\u00e9s estase facendo cada vez menos familiar e a maior\u00eda dos balineses usan a s\u00faa lingua s\u00f3 como un medio de comunicaci\u00f3n oral, a mi\u00fado mesturado co indonesio. Nas zonas migratorias f\u00f3ra da illa de Bal\u00ed, o balin\u00e9s empr\u00e9gase de forma extensiva e xoga un papel importante na supervivencia da lingua."}
{"id": "481027", "revid": "23204", "url": "https://gl.wikipedia.org/wiki?curid=481027", "title": "Dibamus novaeguineae", "text": "Dibamus novaeguineae \u00e9 unha especie de r\u00e9ptil escamoso da suborde dos lacertilios, o tipo da infraorde dos dibamios e da familia dos dib\u00e1midos. \n\u00c9 un \"lagarto sen patas\" que vive en Filipinas, Indonesia e Malaisia.\nTaxonom\u00eda.\nDescrici\u00f3n.\nA especie foi descrita en 1839 polo zo\u00f3logo e naturalista franc\u00e9s Andr\u00e9 Marie Constant Dum\u00e9ril e polo tam\u00e9n zoo\u00f3logo franc\u00e9s, especializado en herpetolox\u00eda, Gabriel Bibron, na s\u00faa obra \"Erp\u00e9tologie g\u00e9n\u00e9rale, ou histoire naturelle compl\u00e8te des reptiles. Tome cinqui\u00e8me\". Par\u00eds: Librairie Encyclop\u00e9dique de Roret. (Ver texto completo en li\u00f1a). Consultado o 7 de novembro de 2019.\nEtimolox\u00edas.\nPara a do x\u00e9nero, ver \"Dibamus\".\nO ep\u00edteto espec\u00edfico, \"novaeguineae\", alude ao lugar onde se describiu o esp\u00e9cime tipo, Nova Guinea.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:.\nDistribuci\u00f3n e h\u00e1bitat.\nA especie enc\u00f3ntrase en Indonesia (Pap\u00faa, Molucas, Sulawesi, Kalimantan); Malaisia (Sabah, Sarawak) e Filipinas, e a s\u00faa presenza \u00e9 incerta en Brunei e Sumatra. Co\u00f1\u00e9cese desde as illas do sur de Filipinas: Basil\u00e1n, Ceb\u00fa, Negros, Mindanao, Palawan, Tawi Taw e Camigu\u00edn, as\u00ed como Papahag e Inampulupan nas illas menores da Sonda. En Indonesia rexistrouse desde as illas molucanas de Ternate, Halmahera e Lembeh, o no norte, o centro e o suroeste de Sulawesi, e no oeste de Nova Guinea.\nPode encontrarse el altitudes entre os 15 e do 909 m, non s\u00f3 no solo de bosques naturais ou secundarios, tam\u00e9n xunto \u00e1s marxes forestais, as plantaci\u00f3ns de abac\u00e1 e de coco, os prados arborados, e os bosques de d\u00edpterocarpos.. Esta especie foi observada debaixo de pedras, dentro ou debaixo de troncos podres e nas capas de follas da selva tropical. Non hai informaci\u00f3n dispo\u00f1\u00edbel sobre a ecolox\u00eda desta especie en Nova Guinea, da que non se co\u00f1ecen rexistros recentes.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, tendo en conta que esta especie ten unha ampla \u00e1rea de distribuci\u00f3n en Filipinas, Malaisia \u200b\u200be o leste de Indonesia, e que est\u00e1 adaptada a unha ampla gama de h\u00e1bitats naturais e que pode tolerar un certo grao de modificaci\u00f3n do h\u00e1bitat e, a\u00ednda por riba, de que non existen importantes ameazas que afecten \u00e1 s\u00faa poboaci\u00f3n, cualifica o seu status como \"LC\" (pouco preocupante)."}
{"id": "481030", "revid": "23204", "url": "https://gl.wikipedia.org/wiki?curid=481030", "title": "Lingua mon", "text": "A lingua mon (en ; ) \u00e9 unha lingua austroasi\u00e1tica falada polo pobo mon, que vive en Myanmar e Tailandia. O mon, \u00f3 igual que a lingua khmer coa que est\u00e1 emparentada, non \u00e9 unha lingua tonal. Nos \u00faltimos anos, o uso do mon declinou rapidamente, especialmente entre as xeraci\u00f3ns m\u00e1is novas. A lingua mon language est\u00e1 reco\u00f1ecida como lingua ind\u00edxena en Myanmar as\u00ed como en Tailandia. "}
{"id": "481032", "revid": "98629", "url": "https://gl.wikipedia.org/wiki?curid=481032", "title": "Godofredo V de Anjou", "text": "Godofredo V de Anjou, nado o 24 de agosto de 1113 e finado o 7 de setembro de 1151, foi fillo de Folque V o Novo, conde de Anjou (e rei de Xerusal\u00e9n) e de Eremburga do Maine. \nTraxectoria.\nEn 1129 recibiu de seu pai os condados de Anjou, Maine e Turena. O 17 de xu\u00f1o de 1124 casou con Matilde de Inglaterra, filla e herdeira de Henrique I de Inglaterra, vi\u00fava do emperador Henrique V de Alema\u00f1a. \nPrimeiro enfrontouse a unha revolta de se\u00f1ores liderada por Lisardo, se\u00f1or de Sable e Guido IV de Laval. Entrou no Thouars e obrigou a se someter ao vizconde Aimerico VI. Tam\u00e9n se someteron os se\u00f1ores de Blaison, Parthenay e Mirabeau. Finalmente, tam\u00e9n se someteu Peloquin, se\u00f1or de L'\u00cele Bouchard. \nHenrique I morreu en 1135 pero a Coroa de Inglaterra e o Ducado de Normand\u00eda pasaron a Estevo de Blois malia as reclamaci\u00f3ns de Godofredo, que atacou Normand\u00eda e conquistou Lisieux en 1136, pero resultou ferido. Houbo a continuaci\u00f3n unha tregua. \nA partir de 1141 iniciou a conquista de Normand\u00eda, que deu rematado en tres anos. En 1144 foi reco\u00f1ecido por todos os se\u00f1ores. \nEn 1145 o seu irm\u00e1n El\u00edas rebelouse reclamando o condado do Maine e foi feito prisioneiro e morreu no c\u00e1rcere (o 15 de xaneiro de 1151). Tam\u00e9n someteu ao se\u00f1or de Montreuil-Bellay, Xerardo de Berlai. En 1150 cedeu o ducado ao seu fillo Henrique. En agosto de 1151, mediante un tratado, cedeu o Vexin normando ao rei de Francia. \nMorreu en Ch\u00e2teau-du-Loir o 7 de setembro de 1151 e sucedeuno o seu fillo m\u00e1is vello Henrique I (Henrique II de Inglaterra), que nacera o 5 de maio de 1133. "}
{"id": "481035", "revid": "865", "url": "https://gl.wikipedia.org/wiki?curid=481035", "title": "Holy Money", "text": "Holy Money \u00e9 o cuarto \u00e1lbum de estudio da banda estadounidense de rock experimental Swans, publicado o 27 de marzo de 1986 a trav\u00e9s do selo K.422. O disco foi gravado nas mesmas sesi\u00f3ns que \"Time Is Money (Bastard)\", \"A Screw\" e \"Greed\"."}
{"id": "481037", "revid": "5132", "url": "https://gl.wikipedia.org/wiki?curid=481037", "title": "European Challenge Cup", "text": ""}
{"id": "481039", "revid": "12452", "url": "https://gl.wikipedia.org/wiki?curid=481039", "title": "Liga Italiana de Rugby", "text": ""}
{"id": "481040", "revid": "5132", "url": "https://gl.wikipedia.org/wiki?curid=481040", "title": "Campionato portugu\u00e9s de rugby", "text": ""}
{"id": "481042", "revid": "5132", "url": "https://gl.wikipedia.org/wiki?curid=481042", "title": "ITM Cup", "text": ""}
{"id": "481044", "revid": "5132", "url": "https://gl.wikipedia.org/wiki?curid=481044", "title": "Torneo da URBA", "text": ""}
{"id": "481046", "revid": "5132", "url": "https://gl.wikipedia.org/wiki?curid=481046", "title": "AIB League", "text": ""}
{"id": "481047", "revid": "1888", "url": "https://gl.wikipedia.org/wiki?curid=481047", "title": "Lu\u00edsa Viqueira Landa", "text": "Mar\u00eda Lu\u00edsa Viqueira Landa, nada na Coru\u00f1a o 18 de marzo de 1918 e finada en M\u00e9xico o 3 de novembro de 2014, foi unha bi\u00f3loga e activista galega.\nTraxectoria.\nFilla de Xo\u00e1n Vicente Viqueira e Jacinta Landa. Criouse no pazo familiar de Vixoi (Bergondo). Co golpe de Estado do 18 de xullo de 1936 exiliouse en Francia. Trasladouse a Moscova e finalmente marchou a M\u00e9xico. Militante do Partido Comunista de Espa\u00f1a, foi integrante do grupo de mulleres do Partido Comunista mexicano e da Uni\u00f3n de Mujeres Espa\u00f1ola Mariana Pineda, formada por exiliadas espa\u00f1olas en M\u00e9xico. Impulsou con Lu\u00eds Soto o Padroado da Cultura Galega de M\u00e9xico. Abandonou con Soto o PCE para participar na fundaci\u00f3n da UPG. Colaborou na creaci\u00f3n da revista \"Vieiros\" da que foi secretaria de redacci\u00f3n, e presentou o programa de radio La hora de Galicia. Foi secretaria da Delegaci\u00f3n do Consello de Galicia.\nAs s\u00faas cinzas foron soterradas no cemiterio de Ouces, ao lado do seu pai.\nReco\u00f1ecementos.\nRecibiu unha homenaxe da Comisi\u00f3n pola Recuperaci\u00f3n da Memoria Hist\u00f3rica da Coru\u00f1a en 2010 pola s\u00faa loita contra o fascismo."}
{"id": "481048", "revid": "1888", "url": "https://gl.wikipedia.org/wiki?curid=481048", "title": "Mar\u00eda Lu\u00edsa Viqueira Landa", "text": ""}
{"id": "481051", "revid": "1888", "url": "https://gl.wikipedia.org/wiki?curid=481051", "title": "Luisa Viqueira Landa", "text": ""}
{"id": "481052", "revid": "5863", "url": "https://gl.wikipedia.org/wiki?curid=481052", "title": "Bernardo Rodr\u00edguez y Ribeira", "text": ""}
{"id": "481053", "revid": "5863", "url": "https://gl.wikipedia.org/wiki?curid=481053", "title": "Bernardo Rodr\u00edguez e Ribeira", "text": ""}
{"id": "481054", "revid": "15490", "url": "https://gl.wikipedia.org/wiki?curid=481054", "title": "Mujeres Libres (revista)", "text": "Mujeres Libres era o t\u00edtulo do \u00f3rgano de prensa da organizaci\u00f3n anarquista espa\u00f1ola Mujeres Libres, fundada por Amparo Poch y Gasc\u00f3n, Luc\u00eda S\u00e1nchez Saornil e Merc\u00e8 Comaposada i Guill\u00e9n, para espallar os seus puntos de vista e tivo unha clara orientaci\u00f3n anarcofeminista e tam\u00e9n era partidaria da colectivizaci\u00f3n durante a Revoluci\u00f3n Social espa\u00f1ola de 1936. O seu primeiro n\u00famero sa\u00edu do prelo o 2 de maio de 1936 e, ti\u00f1a como subt\u00edtulo \"Cultura y Documentaci\u00f3n social\" o que indicaba a s\u00faa idea de espallamento da cultura. Pasou por tres etapas. \nTraxectoria.\nNa primeira etapa, entre 1936 e 1938, public\u00e1ronse 13 n\u00fameros en total. O n\u00famero 1 publicouse en Madrid mais, inmediatamente, a cabeceira trasladouse a Barcelona onde se publicaron os doce restantes. A\u00ednda que pretendeu ter unha periodicidade mensual, co comezo da guerra pasou a editarse irregularmente e a dataci\u00f3n dos n\u00fameros tam\u00e9n resultou rechamante empregando expresi\u00f3ns como: \"32 d\u00edas da Revoluci\u00f3n\" ou \"XI mes da Revoluci\u00f3n. \nAparec\u00eda como unha revista de mulleres para mulleres polo que s\u00f3 aparec\u00edan colaboradoras como Amparo Poch y Gasc\u00f3n, Federica Montseny, Emma Goldman, Luc\u00eda S\u00e1nchez Saornil, Merc\u00e8 Comaposada i Guill\u00e9n, Mary Gim\u00e9nez, Carmen Conde, etc. O \u00fanico home que se admitiu foi a Baltasar Lobo, un afamado escultor, como encargado dos grafismos. Posteriormente, no n\u00famero 12 tam\u00e9n inclu\u00edron poemas de Le\u00f3n Felipe. \nA segunda etapa desenvolveuse entre 1964 e 1976, na que se volveu publicar no exilio; primeiro en Londres e, despois en Montadin e Capestanh, d\u00faas localidades do Languedoc franc\u00e9s. Estaba dirixida por Suceso Portales e Sara Guill\u00e9n e, entre as colaboradoras aparec\u00edan Lola Iturbe, Tom\u00e1s Cano, Violeta Olaya e outros. Entre os fot\u00f3grafos, Kati Horna. \nNa terceira etapa, entre 1977 e 1978, retornou a Barcelona."}
{"id": "481056", "revid": "5863", "url": "https://gl.wikipedia.org/wiki?curid=481056", "title": "Universidade Nacional de Buenos Aires", "text": ""}
{"id": "481057", "revid": "98629", "url": "https://gl.wikipedia.org/wiki?curid=481057", "title": "Manuel Antonio Campos", "text": "Manuel Antonio Campos Garc\u00eda, co\u00f1ecido como Tono Campos, nado no Grove o 15 de xullo de 1985, \u00e9 un deportista galego que compite en pirag\u00fcismo nas modalidades de augas tranquilas e marat\u00f3n.\nEn marat\u00f3n foi cinco veces campi\u00f3n do mundo e nove subcampi\u00f3n, seis veces campi\u00f3n de Europa e d\u00faas subcampi\u00f3n; e en augas tranquilas foi subcampi\u00f3n do mundo e de Europa.\nTraxectoria.\nInicios.\nConseguiu un cuarto posto na categor\u00eda J\u00fanior do Mundial celebrado en 2003 en Valladolid. A s\u00faa primeira participaci\u00f3n no Campionato Mundial de Pirag\u00fcismo en Marat\u00f3n en categor\u00eda absoluta foi no ano 2004, na cidade norueguesa de Bergen, quedando \u00e1s portas das medallas no C1, tras rematar na cuarta posici\u00f3n. En 2005 conseguiu outros dous cuartos postos, no Campionato Europeo celebrado na Rep\u00fablica Checa e no Mundial de Perth. Repetiu cuarto posto no Mundial do ano seguinte, en Francia, e no Europeo de 2007, en Eslovaquia, finalizou en sexta posici\u00f3n.\nConseguiu a s\u00faa primeira medalla internacional no Mundial de 2007 na cidade h\u00fangara de Gy\u0151r, tras acabar terceiro a s\u00faa carreira de C1. En cambio, no Mundial do ano seguinte s\u00f3 puido ser sexto.\nNo 2009 competiu no Europeo de augas tranquilas no C4, en d\u00faas distancias (200 e 1000 metros), finalizando ambas probas na novena e \u00faltima posici\u00f3n. De volta ao C1 en marat\u00f3n, participou ese mesmo ano no Mundial de Vila Nova de Gaia de onde volveu coa medalla de prata. Tam\u00e9n en 2009 competiu no seu primeiro Campionato Mundial de Pirag\u00fcismo en Augas Tranquilas, no Canad\u00e1, nas categor\u00edas C1 4x200 metros e C4 200 metros, obtendo un oitavo e un s\u00e9timo posto respectivamente.\nD\u00e9cada de 2010.\nEn 2010 participou de novo tanto en augas tranquilas como en marat\u00f3n. Na primeira das modalidades finalizou s\u00e9timo no Europeo celebrado en Asturias e noveno no Mundial de Poznan, ambos no C4 1000 metros. En canto ao marat\u00f3n, quedou subcampi\u00f3n do mundo do C1, por detr\u00e1s do portugu\u00e9s Nuno Barros. No 2011 competiu en d\u00faas categor\u00edas do Mundial de marat\u00f3n de Singapur: C1 e C2 (xunto a Pedro Areal). Logrou a prata no C1 e un quinto posto no C2.\nNo 2012 participou no Mundial de marat\u00f3n de Roma. No C2 padexou xunto a Jos\u00e9 Manuel S\u00e1nchez e lograron a medalla de bronce, mentres que o ouro foi para Ram\u00f3n Ferro e \u00d3scar Gra\u00f1a. Ademais competiu no C1 logrando a vitoria e fac\u00e9ndose as\u00ed co seu primeiro ouro nun Mundial. O primeiro ouro europeo chegou ao ano seguinte en Portugal, ao coroarse campi\u00f3n de Europa de C1, tras ga\u00f1ar con m\u00e1is dun minuto de vantaxe sobre o segundo clasificado, o tudense Manuel Garrido. Competiu tam\u00e9n no Europeo de augas tranquilas en Montemor, logrando un quinto posto no C1 5000 metros. Ademais ese ano participou en ambos os Mundiais de marat\u00f3n e augas tranquilas. No de marat\u00f3n padexou en d\u00faas categor\u00edas: C1, onde logrou a prata, e C2 xunto a Diego Romero, quedando tam\u00e9n segundos, outra vez por detr\u00e1s de Gra\u00f1a e Ferro. No Mundial de augas tranquilas de Duisburgo, finalizou d\u00e9cimo no C1 5000.\nEn 2014 quedou quinto xunto a Diego Romero, no C2 1000 do Europeo de augas tranquilas. Con todo, volveu coroarse campi\u00f3n do mundo de marat\u00f3n no C2, por segunda vez, no Mundial celebrado en Oklahoma City, onde ademais conseguiu unha prata con Jos\u00e9 Manuel S\u00e1nchez no C2, logrando superar esta vez a Gra\u00f1a e Ferro, pero quedando por detr\u00e1s dos h\u00fangaros \u00c1d\u00e1m D\u00f3cz\u00e9 e M\u00e1rton K\u00f6v\u00e9r. En 2015 rematou no quinto posto do C2 no Europeo de marat\u00f3n de Bohinj, en Eslovenia, xunto a Jos\u00e9 Manuel S\u00e1nchez. Coa mesma parella foi ao Mundial de Gy\u0151r, subindo ao terceiro caix\u00f3n do podio. Ademais logrou o subcampionato do C1 por quinta vez na s\u00faa carreira, tras finalizar segundo s\u00f3 por detr\u00e1s de K\u00f6v\u00e9r. Ese ano obtivo tam\u00e9n o subcampionato mundial en augas tranquilas, ao rematar segundo en Mil\u00e1n, por detr\u00e1s do alem\u00e1n Sebastian Brendel.\nEn 2016 celebrouse o Europeo de marat\u00f3n en Pontevedra e Tono Campos coroouse como campi\u00f3n de Europa tanto en categor\u00eda C1 como en C2, nesta \u00faltima xunto a Jos\u00e9 Manuel S\u00e1nchez, superando a Gra\u00f1a e Ferro, segundos, e a D\u00f3cz\u00e9 e K\u00f6ver, terceiros. Ademais logrou outro subcampionato mundial no C1 en Brandeburgo, mentres que no C2 foi quinto con Jos\u00e9 Manuel S\u00e1nchez.\nNo ano 2017 Campos e S\u00e1nchez proclam\u00e1ronse campi\u00f3ns de Europa do C2 por segunda vez, en Ponte de Lima, por diante de D\u00f3cz\u00e9 e K\u00f6ver, segundos, e Gra\u00f1a e Ferro, terceiros. Campos ga\u00f1ou tam\u00e9n a medalla de prata no C1 por detr\u00e1s de K\u00f6ver. No Mundial dese ano Campos obtivo un bronce no C1 (por detr\u00e1s de K\u00f6ver, 1\u00ba, e Manuel Garrido, 2\u00ba) e outro bronce no C2, xunto a S\u00e1nchez (por detr\u00e1s dos campi\u00f3ns K\u00f6ver e D\u00f3cz\u00e9 e dos subcampi\u00f3ns Gra\u00f1a e Ferro). \nEn 2018, en Metkovi\u0107, Campos proclamouse por terceira vez campi\u00f3n de Europa do C1, mentres que no C2 s\u00f3 puideron ser cuartos, moi lonxe dos ga\u00f1adores \u00d3scar Gra\u00f1a e Diego Romero. Tam\u00e9n participou ese ano no Europeo de augas tranquilas en Belgrado, no C1 5000 obtendo a quinta praza final. No Mundial de marat\u00f3n 2018, celebrado en Portugal, Campos ampliou o seu palmar\u00e9s cun ouro en C2 por diante de Garrido e D\u00f3cz\u00e9. No C2 rematou quinto. No Mundial de augas tranquilas dese mesmo ano quedou sexto.\nEn 2019 ga\u00f1ou seis medallas entre Europeos e Mundiais. As primeiras tres foron no Europeo de marat\u00f3n celebrado en Francia. Logrou o ouro no C1 de distancia longa, a prata no C1 de distancia curta e o bronce no C2 con Diego Romero. As seguintes tres chegaron no Mundial da China. No pa\u00eds asi\u00e1tico ga\u00f1ou dous ouros no C1 e no C2 (con Diego Romero), e unha prata no C1 de distancia curta, (por detr\u00e1s do seu compa\u00f1eiro Diego Romero).\nReco\u00f1ecementos.\nEn 2019 foi galardoado co Premio Deporte Galego ao mellor deportista galego masculino de 2018. F\u00edxolle entrega do premio o presidente da Xunta, Alberto N\u00fa\u00f1ez Feij\u00f3o, o 28 de novembro no Auditorio de Lal\u00edn."}
{"id": "481058", "revid": "23204", "url": "https://gl.wikipedia.org/wiki?curid=481058", "title": "Ignacy \u0141ukasiewicz", "text": "Jan J\u00f3zef Ignacy \u0141ukasiewicz (|i\u0261\u02c8nats\u0268 wuka\u02c8\u0255\u025bvit\u0282|), nado en Zaduszniki o 8 de marzo de 1822 e finado en Chork\u00f3wka o 7 de xaneiro de 1882 foi un farmac\u00e9utico, enxe\u00f1eiro, empresario e inventor polaco, tam\u00e9n un dos m\u00e1is destacados fil\u00e1ntropos do reino de Galicia e Lodomeria, en Austria-Hungr\u00eda. Foi un pioneiro que en 1856 constru\u00edu a primeira refinar\u00eda de petr\u00f3leo moderno. Os seus traballos incl\u00faen o descubrimento do m\u00e9todo para destilar queroseno mediante a filtraci\u00f3n do petr\u00f3leo, a invenci\u00f3n da l\u00e1mpada de queroseno moderno (1853), a introduci\u00f3n da primeira farola en Europa (1853) e a construci\u00f3n do primeiro pozo petrol\u00edfero moderno (1854).\nTraxectoria.\nMocidade e estudos.\nIgnacy \u0141ukasiewicz naceu en 1822 en Zaduszniki, preto de Mielec, no Imperio Austr\u00edaco, tralas partici\u00f3ns de Polonia, o m\u00e1is novo de cinco fillos. A s\u00faa familia era de orixe armenia. Os seus pais eran Apolonia, de solteira \u015awietlik, e J\u00f3zef \u0141ukasiewicz, membro da intelligentsia local e da nobreza que ti\u00f1a permitido o uso do escudo dos \u0141ada, e veterano do levantamento de Ko\u015bciuszko. A familia alugaba unha pequena mansi\u00f3n en Zaduszniki mais, pouco despois do nacemento de Ignacy, foi obrigada por motivos financeiros a situarse na pr\u00f3xima cidade de Rzesz\u00f3w. Al\u00ed Ignacy entrou no Gymnasium Konarski, mais non logrou superar os exames e abandonouno en 1836. Para axudar os seus pais e apoiar financeiramente os seus parentes, mudouse a \u0141a\u0144cut, onde comezou a traballar como axudante de farmac\u00e9utico. Contra o final da s\u00faa vida, \u0141ukasiewicz adoitaba describir a s\u00faa infancia como feliz; a atmosfera da casa era patri\u00f3tica e en certa forma democr\u00e1tica, e habitualmente lembraba o seu primeiro titor, o coronel Woysym-Antoniewicz, que resid\u00eda na s\u00faa casa.\nImplicaci\u00f3n nos movementos pol\u00edticos.\nCando se mudou a \u0141a\u0144cut, \u0141ukasiewicz involucrouse tam\u00e9n en varias organizaci\u00f3ns pol\u00edticas que apoiaban a idea de restaurar a soberan\u00eda e a independencia polaca e participou en moitas reuni\u00f3ns pol\u00edticas na zona. En 1840 volveu a Rzesz\u00f3w, onde continuou a traballar na farmacia privada de Edward H\u00fcbl. En 1845 co\u00f1eceu o diplom\u00e1tico e activista Edward Dembowski, que admitiu a \u0141ukasiewicz na ilegal \"Centralizaci\u00f3n da Sociedade Polaca Democr\u00e1tica\", partido centrado en pol\u00edticas radicais e que apoiou unha revolta contra o goberno austr\u00edaco. O obxectivo da organizaci\u00f3n era preparar un levantamento nacional contra as tres potencias da repartici\u00f3n. Posto que o movemento se viu como perigo potencial da monarqu\u00eda austr\u00edaca, o 19 de febreiro de 1846 \u0141ukasiewicz e outros membros do partido foron arrestados polas autoridades austr\u00edacas e presos na cidade de Lw\u00f3w. Por\u00e9n, o 27 de decembro de 1847 \u0141ukasiewicz foi liberado debido \u00e1 falta de probas, mais o resto da s\u00faa vida foi considerado \"politicamente non fidedigno\" e adoitou ser observado pola polic\u00eda local que estaba en posesi\u00f3n dos seus arquivos. Tam\u00e9n se lle ordenou que permanecese en Lw\u00f3w co seu irm\u00e1n m\u00e1is vello Franciszek.\nCarreira como qu\u00edmico.\nO 15 de agosto de 1848 foi empregado por unha das maiores e mellores farmac\u00e9uticas de Galicia, a Estrela Dourada (\"Pod Z\u0142ot\u0105 Gwiazd\u0105\") en Lw\u00f3w, propiedade de Piotr Mikolasch. En 1850, publicouse un alamanaque de man e un precioso documento titulado \"manuskrypt\", obra conxunta de Mikolasch e \u0141ukasiewicz. A causa da s\u00faa investigaci\u00f3n, as autoridades d\u00e9ronlle un permiso para que continuase os seus estudos farmac\u00e9uticos na Universidade Jagiellonian en Cracovia. Tras varios anos de estudos, financiados sobre todo por Mikolasch, superou todos os seus exames universitarios ag\u00e1s os de farmacognosia, o que fixo que non se graduase. Finalmente o 30 de xullo de 1852 \u0141ukasiewicz graduouse na Universidade de Viena, onde obtivo un grao en farmacia. En canto volveu \u00e1 farmacia de Piotr Mikolasch in Lw\u00f3w, comezou unha nova fase da s\u00faa vida, dedicado aos estudos para a explotaci\u00f3n do queroseno.\nIndustria do petr\u00f3leo e l\u00e1mpadas de aceite.\nA\u00ednda que se sabe que a industria do petr\u00f3leo exist\u00eda dende hab\u00eda tempo na rexi\u00f3n de Galicia e Subcarpacia, habitualmente empreg\u00e1base como menci\u00f1a para os animais e lubricante, e \u0141ukasiewicz foi a primeira persoa que destilou o l\u00edquido en Polonia e no mundo e puido explotalo e crear unha nova rama da industria. En outono de 1852 \u0141ukasiewicz, Mikolasch e o seu colega John Zeh analizaban o petr\u00f3leo, que chegaba nuns poucos barr\u00eds por mercadores da cidade de Drohobycz. Mediante m\u00e9todos farmac\u00e9uticos obt\u00ed\u00f1ase o petr\u00f3leo e vend\u00edase en farmacias locais, mais a demanda era pequena debido aos altos prezos. A principios de 1854 \u0141ukasiewicz mudouse a Gorlice, onde continuou o seu traballo. Creou moitas compa\u00f1\u00edas xunto con empresarios e terratenentes. Ese mesmo ano, abriu a primeira \"mina\" de petr\u00f3leo do mundo en B\u00f3brka, preto de Krosno. Ao mesmo tempo, \u0141ukasiewicz continuou o seu traballo nas l\u00e1mpadas de queroseno. M\u00e1is tarde ese mesmo ano, colocou a primeira farola de queroseno no distrito de Zawodzie en Gorlice. En anos seguintes abriu outros pozos petrol\u00edferos xunto con mercadores e empresarios locais. En 1856 en Ulaszowice, preto de Jas\u0142o, abriu unha \"destiler\u00eda de petr\u00f3leo\", que era a primeira refinar\u00eda de petr\u00f3leo industrial do mundo. Como a demanda de queroseno a\u00ednda era pequena, a planta inicialmente produc\u00eda sobre todo asfalto artificial, aceite para maquinaria e lubricantes. A refinar\u00eda foi destru\u00edda por un incendio en 1859, mais foi reconstru\u00edda en Polanka, preto de Krosno, o ano seguinte.\n\u00daltimos anos e morte.\nEn 1863 \u0141ukasiewicz, que se mudara de Jas\u0142o en 1858, era un home rico. Apoiou abertamenta o levantamento de xaneiro de 1863 e financiou a axuda aos refuxiados. En 1865 comprou unha gran casa en Chork\u00f3wka. Al\u00ed estableceu outra refinar\u00eda de petr\u00f3leo. Despois de ga\u00f1ar unha das maiores fortunas de Galicia, \u0141ukasiewicz promoveu o desenvolvemento da industria petrol\u00edfera nas rexi\u00f3ns de Dukla e Gorlice. Deu o seu nome a mineiras da zona, inclu\u00eddos pozos petrol\u00edferos en Ropianka, Wilsznia, Smereczne, Ropa e W\u00f3jtowa. Tam\u00e9n se converteu nun benefactor rexional e fundou un balneario en B\u00f3brka, unha capela en Chork\u00f3wka e unha grande igrexa en Zr\u0119cin.\nComo un dos m\u00e1is co\u00f1ecidos empresarios do seu tempo, \u0141ukasiewicz foi elixido para o Sejm de Galicia. En 1877 tam\u00e9n organizou o primeiro congreso da industria do petr\u00f3leo e fundou a Sociedade Nacional do Petr\u00f3leo.\nIgnacy \u0141ukasiewicz falecu en Chork\u00f3wka o 7 de xaneiro de 1882 v\u00edtima da pneumon\u00eda e foi enterrado no pequeno cemiterio de Zr\u0119cin, preto da igrexa neog\u00f3tica que financiara.\nVida persoal.\n\u0141ukasiewicz casou en 1857 coa s\u00faa sobri\u00f1a Honorata Stacherska e tras perder a s\u00faa \u00fanica filla, Marianna, a parella adoptou a Walentyna Antoniewicz."}
{"id": "481059", "revid": "47401", "url": "https://gl.wikipedia.org/wiki?curid=481059", "title": "Ignacy Lukasiewicz", "text": ""}
{"id": "481060", "revid": "88215", "url": "https://gl.wikipedia.org/wiki?curid=481060", "title": "Manuel Antonio Campos Garc\u00eda", "text": ""}
{"id": "481061", "revid": "88215", "url": "https://gl.wikipedia.org/wiki?curid=481061", "title": "Manuel Campos Garc\u00eda", "text": ""}
{"id": "481062", "revid": "88215", "url": "https://gl.wikipedia.org/wiki?curid=481062", "title": "Antonio Campos Garc\u00eda", "text": ""}
{"id": "481063", "revid": "88215", "url": "https://gl.wikipedia.org/wiki?curid=481063", "title": "Tono Campos", "text": ""}
{"id": "481064", "revid": "88215", "url": "https://gl.wikipedia.org/wiki?curid=481064", "title": "Pek\u00edn 2008", "text": ""}
{"id": "481065", "revid": "23204", "url": "https://gl.wikipedia.org/wiki?curid=481065", "title": "Sirimavo Bandaranaike", "text": "Sirima Ratwatte Dias Bandaranaike (en , en ), nada en Colombo o 17 de abril de 1916 e finada na mesma cidade o 10 de outubro de 2000, foi unha pol\u00edtica cingalesa co\u00f1ecida comunmente como Sirimavo Bandaranaike. Foi a primeira muller en acadar a xefatura do goberno de forma non hereditaria na historia moderna, ao ser elixida primeira ministra de Sri Lanka en 1960. Ocupou o cargo en tres per\u00edodos, 1960\u20131965, 1970\u20131977 e 1994\u20132000.\nTraxectoria.\nBandaranaike naceu nunha familia Kandyan aristocr\u00e1tica e foi educada en escolas inglesas cat\u00f3licas, a\u00ednda que continuou a ser budista Theravada e falaba cingal\u00e9s ademais de ingl\u00e9s. Tras graduarse da secundaria, traballou en varios programas sociais. Como axudante do seu marido, S. W. R. D. Bandaranaike, pol\u00edtico que chegou a ser primeiro ministro, ga\u00f1ou a s\u00faa confianza como conselleira informal. A s\u00faa obra social centrouse na mellora da vida das mulleres e as nenas en zonas rurais de Sri Lanka. Tralo asasinato do seu marido en 1959, Sirimavo Bandaranaike entrou oficialmente en pol\u00edtica e en 1960 converteuse na primeira muller elixida primeira ministra dun pa\u00eds. Ademais, foi l\u00edder do partido pol\u00edtico \"Freedom Party\" durante catro d\u00e9cadas.\nBandaranaike intentou transformar a antiga colonia brit\u00e1nica de Ceil\u00e1n nunha rep\u00fablica socialista, para o que nacionalizou organizaci\u00f3ns bancarias, educativas, industriais, medios de comunicaci\u00f3n e instituci\u00f3ns do sector do comercio. Co cambio da lingua administrativa do ingl\u00e9s ao cingal\u00e9s, aumentou o descontento entre a poboaci\u00f3n t\u00e1mil. Durante os dous primeiros per\u00edodos de Bandaranaike como primeira ministra, o pa\u00eds sufriu unha alta inflaci\u00f3n, as\u00ed como dependencia das importaci\u00f3ns de alimentos, alto desemprego e polarizaci\u00f3n entre as poboaci\u00f3ns cingalesas e t\u00e1miles por consecuencia das s\u00faas pol\u00edticas nacionalistas cingalesas.\nBandaranaike foi a nai de Chandrika Kumaratunga, tam\u00e9n l\u00edder do partido previamente liderado polos seus pais e quen tam\u00e9n foi presidenta e primeira ministra de Sri Lanka. Durante o \u00faltimo per\u00edodo de Bandaranaike como primeira ministra, a s\u00faa filla ocupaba o cargo de presidenta; en virtude de que a constituci\u00f3n cambiara dende a \u00faltima vez que fora primeira ministra, agora estaba subordinada \u00e1 s\u00faa filla.\nBandaranaike faleceu sendo primeira ministra, tras ir votar o d\u00eda das elecci\u00f3ns nacionais."}
{"id": "481066", "revid": "23204", "url": "https://gl.wikipedia.org/wiki?curid=481066", "title": "Gabriel Bibron", "text": "Gabriel Bibron, nado o 20 de outubro de 1805 en Par\u00eds, e finado o 27 de marzo de 1848 en Saint-Alban-les-Eaux, departamento de Loira, foi un zo\u00f3logo franc\u00e9s especializado en herpetolox\u00eda.\nTraxectoria.\nFillo dun empregado do Museo Nacional de Historia Natural de Francia, recibiu formaci\u00f3n temper\u00e1 en historia natural e foi empregado para reunir colecci\u00f3ns de vertebrados en Italia e Sicilia. Formou parte da expedici\u00f3n cient\u00edfica a Morea.\nEn abril de 1826 casou con Louise Rousseau. \nEn 1832 co\u00f1eceu a Andr\u00e9 Marie Constant Dum\u00e9ril, convert\u00e9ndose no seu amigo e asistente. Colaborou con el en particular co monumental tratado \"Erp\u00e9tologie g\u00e9n\u00e9rale, ou, Histoire naturelle complete des reptiles\". 1835\u20131850, 9 volumes. Par\u00eds: Librairie Encyclop\u00e9dique de Roret. \nTratou tam\u00e9n con moitos colegas estranxeiros, entre eles Thomas Bell e John Edward Gray.\nNa \"Erp\u00e9tologie g\u00e9n\u00e9rale\" Dum\u00e9ril dedicouse principalmente \u00e1 descrici\u00f3n dos x\u00e9neros, deixando a Bibron a das especies.\nEn febreiro de 1842 casou por segunda vez con Jeanne Belloc, irm\u00e1 do pintor Jean-Hilaire Belloc.\nAfectado de tuberculose, retirouse en 1845, establec\u00e9ndose en Saint-Alban, onde morreu aos 42 anos.\nEp\u00f3nimos.\nBibron foi conmemorado nos ep\u00edtetos cient\u00edficos de dez especies de r\u00e9ptiles.\nAbreviatura.\nA abreviatura Bibron empr\u00e9gase para reco\u00f1ecer a Gabriel Bibron como autoridade na descrici\u00f3n e taxonom\u00eda en zoolox\u00eda. "}
{"id": "481070", "revid": "56817", "url": "https://gl.wikipedia.org/wiki?curid=481070", "title": "Valley of Saints", "text": "Valley of Saints \u00e9 un filme indio de 2012 rodado en lingua caxemiresa e dirixido por Musa Syeed. \u00c9 o primeiro filme de Syeed e tr\u00e1tase dun filme rom\u00e1ntico ambientado en Dal lake, Srinagar, que tam\u00e9n aborda o problema ambiental arredor do lago. Ga\u00f1ou o Premio Mundial Dram\u00e1tico da Audiencia no Festival de Cinema de Sundance en 2012. Empatou co filme \"Robot &amp; Frank\" no Premio Alfred P. Sloan ese mesmo ano."}
{"id": "481073", "revid": "89787", "url": "https://gl.wikipedia.org/wiki?curid=481073", "title": "Premio Alfred P. Sloan", "text": "O Premio Alfred P. Sloan \u00e9 un galard\u00f3n outorgado cada ano dende 2003 no Festival de Cinema de Sundance. O premio \u00e9 concedido a un filme cuxo tema principal \u00e9 a ciencia ou a tecnolox\u00eda, ou que describe un cient\u00edfico, enxe\u00f1eiro, ou matem\u00e1tico como personaxe principal.\nCada ga\u00f1ador recibe 20\u00a0000$ como premio en met\u00e1lico proporcionado pola Fundaci\u00f3n Alfred P. Sloan."}
{"id": "481075", "revid": "89787", "url": "https://gl.wikipedia.org/wiki?curid=481075", "title": "Jaraly perishte", "text": "Jaraly perishte (en , en ) \u00e9 un filme casaco de 2016 dirixido por Emir Baigazin. Estreouse na secci\u00f3n Panorama do Festival Internacional de Cinema de Berl\u00edn."}
{"id": "481084", "revid": "89787", "url": "https://gl.wikipedia.org/wiki?curid=481084", "title": "St\u00fddent", "text": "St\u00fddent (en ) \u00e9 un filme casaco de 2012 dirixido por Darezhan Omirbaev. \u00c9 unha adaptaci\u00f3n da novela de Fi\u00f3dor Dostoievski \"Crime e castigo\". O filme competiu na secci\u00f3n Un Certain Regard do Festival Internacional de Cinema de Cannes de 2012.\nAcollida.\nLeslie Felperin de \"Variety\" escribiu: \"\u00d3 igual que fixo con \"Killer\", Omirbayev ofrece outra vez un retrato tranquilamente mordaz da s\u00faa patria que, como se amosa aqu\u00ed, est\u00e1 \u00f3 bordo de perder a s\u00faa alma na procura de Range Rovers, telenovelas banais e outros praceres ef\u00e9meros. ... \u00c9 moi de admirar no filme o tempo elegantemente cl\u00e1sico e o xeito en que Omirbayev consegue tanto con tan pouco[.]\""}
{"id": "481090", "revid": "23204", "url": "https://gl.wikipedia.org/wiki?curid=481090", "title": "Jol", "text": "Jol (en ) \u00e9 un filme casaco de 2001 dirixido por Darezhan Omirbaev. Estreouse na secci\u00f3n Un Certain Regard do Festival Internacional de Cinema de Cannes de 2001."}
{"id": "481092", "revid": "89787", "url": "https://gl.wikipedia.org/wiki?curid=481092", "title": "Ja\u00fdj\u00farek my\u0144 bala", "text": "Ja\u00fdj\u00farek my\u0144 bala (en ) \u00e9 un filme casaco de 2011 dirixido por Akan Satayev. \u00c9 un filme hist\u00f3rico e dram\u00e1tico ambientado no s\u00e9culo XVIII que conta a guerra entre os casacos e Khanato Dzungar. O filme foi realizado co gallo do 20 aniversario da independencia de Casaquist\u00e1n respecto da Uni\u00f3n Sovi\u00e9tica. O seu orzamento superou os 7 mill\u00f3ns de d\u00f3lares.\nO filme foi escollido como candidato de Casaquist\u00e1n \u00f3 \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "481093", "revid": "23204", "url": "https://gl.wikipedia.org/wiki?curid=481093", "title": "K\u00f3shpendiler", "text": "K\u00f3shpendiler (en ) \u00e9 un filme ruso-casaco de 2005 escrito e coproducido por Rustam Ibragimbekov, producido por Milo\u0161 Forman e dirixido por Sergei Bodrov, Ivan Passer e Talgat Temenov."}
{"id": "481094", "revid": "65337", "url": "https://gl.wikipedia.org/wiki?curid=481094", "title": "Morgan", "text": "Morgan pode estar referido a:"}
{"id": "481097", "revid": "1888", "url": "https://gl.wikipedia.org/wiki?curid=481097", "title": "Fern\u00e1n Pardo", "text": ""}
{"id": "481133", "revid": "25871", "url": "https://gl.wikipedia.org/wiki?curid=481133", "title": "Kard\u0131ogramma", "text": "Kard\u0131ogramma (en ) \u00e9 un filme casaco de 1995 escrito e dirixido por Darezhan Omirbaev. O filme entrou na competici\u00f3n principal do Festival Internacional de Cinema de Venecia, ga\u00f1ando o premio CICT/UNESCO. Tam\u00e9n ga\u00f1ou o Premio Silver Screen \u00f3 mellor filme asi\u00e1tico no Festival Internacional de Cinema de Singapur de 1997."}
{"id": "481181", "revid": "23204", "url": "https://gl.wikipedia.org/wiki?curid=481181", "title": "Ayka", "text": "Ayka (en ) \u00e9 un filme de 2018 dirixido por Sergey Dvortsevoy. Foi escollido para competir pola Palma de Ouro at the Festival Internacional de Cinema de Cannes de 2018. En Cannes, Samal Yeslyamova ga\u00f1ou o premio \u00e1 mellor actriz. Foi escollido como candidato de Casaquist\u00e1n para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, clasific\u00e1ndose na lista curta de decembro, mais finalmente non foi nomeado.\nSinopse.\nAyka acaba de dar a luz, mais non pode permitirse ter un fillo. Est\u00e1 en Moscova ilegalmente, non ten traballo e ten que pagar demasiadas d\u00e9bedas. Despois de dar a luz o seu fillo, d\u00e9ixao no hospital e comeza unha busca para pagar as d\u00e9bedas e sacar adiante a s\u00faa vida."}
{"id": "481316", "revid": "89787", "url": "https://gl.wikipedia.org/wiki?curid=481316", "title": "Aslanny\u0144 sabaqtary", "text": "Aslanny\u0144 sabaqtary (en ) \u00e9 un filme casaco-alem\u00e1n de 2013 dirixido por Emir Baigazin. O filme estreouse no Festival Internacional de Cinema de Berl\u00edn onde Aziz Zhambakiyev foi galardoado co Oso de Prata polas s\u00faas achegas no traballo de c\u00e1mara."}
{"id": "481317", "revid": "72012", "url": "https://gl.wikipedia.org/wiki?curid=481317", "title": "Iguania", "text": ""}
{"id": "481319", "revid": "624", "url": "https://gl.wikipedia.org/wiki?curid=481319", "title": "Hugo o Grande", "text": "Hugo o Grande \u00e9 o nome dos seguintes personaxes: "}
{"id": "481320", "revid": "88628", "url": "https://gl.wikipedia.org/wiki?curid=481320", "title": "Regato do Cepelo", "text": "O regato do Cepelo \u00e9 un rego que transcorre polo concello de Outeiro de Rei, na provincia de Lugo. Desemboca no r\u00edo Pequeno, un afluente do r\u00edo Mi\u00f1o. Ten unha lonxitude aproximada de 1 quil\u00f3metro, e un caudal escaso e variable. Este regato serviu de inspiraci\u00f3n a moitos escritores como Manuel Mar\u00eda. O regato do Cepelo tam\u00e9n \u00e9 designado con outros nomes: Barciela, Monte, Portocepelo, Docepelo e Regas.\nCaracter\u00edsticas.\nNace e morre en Outeiro de Rei. Ten comezo no monte, concretamente no sur da parroquia de Bonxe. Decorre polas Regas, un pouco m\u00e1is arriba do barrio do Cant\u00f3n, chega ao r\u00edo Robra e posteriormente desemboca no r\u00edo Pequeno.\nMu\u00ed\u00f1os.\nNo regato do Cepelo hai un mu\u00ed\u00f1o co\u00f1ecido como roul\u00f3n. Xusto na desembocadura do Cepelo hab\u00eda unha presa que atravesaba o Santa Marta e ti\u00f1a comporta, co obxectivo de que a auga fose pola canle cara ao mu\u00ed\u00f1o de Ansi\u00e1n. Chegando ao mu\u00ed\u00f1o hab\u00eda outra presa para regular a auga xa preto do mu\u00ed\u00f1o que fac\u00eda funci\u00f3ns de aliviadoiro. Este mu\u00ed\u00f1o era de d\u00faas pedras e mo\u00eda todo o ano porque non s\u00f3 recib\u00eda auga do Cepelo, sen\u00f3n tam\u00e9n do Robra. \nO outro mu\u00ed\u00f1o est\u00e1 situado a poucos metros da desembocadura do regato, preto do barrio de Francos, na parroquia de Robra. Ch\u00e1manlle o mu\u00ed\u00f1o de Pepe do Rato ou de Valent\u00edn.\nAdemais de mu\u00ed\u00f1os, na contorna do regato hai varias fontes: a de Francos, a da Ag\u00fcela ou Fonte de Penelas.\nMadorras.\nNo catastro de Ensenada aparecen mencionadas varias madorras nas inmediaci\u00f3ns do Cepelo. A m\u00e1is rechamante \u00e9 a chamada \u201cMedorra Grande\u201d.\nNo ano 1929, no bolet\u00edn n\u00ba 205 da Real Academia Galega, aparece un artigo publicado por \u00c1ngel del Castillo no que di: \n\"\u201cUna de las comarcas m\u00e1s interesantes en el aspecto de la arqueolog\u00eda prehist\u00f3rica es la de Otero de Rey, en la provincia de Lugo, en cuyos montes abundan tanto las m\u00e1moas, que llegan a construir verdaderas necr\u00f3polis. A docenas las hemos visto y anotado recorriendo aquellas tierras, siendo notable algunos grupos, como el del monte de Matela, en la parroquia de Santa Marina del Puente, en general de peque\u00f1as proporciones, y el de las g\u00e1ndaras de Otero de Rey, interesante por lo numeroso y por levantarse entre ellas una de proporciones extraordinarias, pues mide m\u00e1s de 32 metros de di\u00e1metro\u201d.\" \nNun inventario que hai no museo do Castro de Viladonga, realizado na d\u00e9cada de 1990, aparecen m\u00e1moas no monte de Matela, no de Santa Mari\u00f1a, no das Rozas, e tam\u00e9n nas parroquias de Bonxe, Matela, Robra, Silvarrei, Outeiro de Rei e nas Agraceiras en Guillar. \nTam\u00e9n se pod\u00edan ver alg\u00fans castros.\nPoemas de Manuel Mar\u00eda.\nManuel Mar\u00eda pensou no Cepelo como exemplo de humildade. Serviulle de inspiraci\u00f3n e aparece mencionado en moitos dos seus poemas. "}
{"id": "481322", "revid": "89787", "url": "https://gl.wikipedia.org/wiki?curid=481322", "title": "Hugo o Grande (robertiano)", "text": "Hugo o Grande, chamado \u00e1s veces Hugo o Branco por mor da s\u00faa cor p\u00e1lida, nado en Fontaines-en-Sologne en torno ao 898 e finado o 16 de xu\u00f1o de 956 en Dourdan, foi conde de Par\u00eds, marqu\u00e9s de Neustria de 923 a 956, despois duque dos francos desde 936 e conde de Auxerre desde 954 ata a s\u00faa morte. Foi o pai de Hugo Capeto. \nTraxectoria.\nFillo de Roberto I, rei de Francia Occidental, e Beatriz de Vermandois, descendente en sexta grao pola s\u00faa nai de Carlomagno, Hugo o Grande, era unha figura poderosa no reino de Francia Occidental na orixe do establecemento da dinast\u00eda Capeto. \nNa Batalla de Soissons (923) morreu seu pai, Roberto, pero foi derrotado Carlos III. Despois subiu ao trono Ra\u00fal I de Francia, casado con Emma de Francia, filla de Roberto e irm\u00e1 de Hugo o Grande. \nDespois da s\u00faa morte sen descendencia, en xaneiro de 936, do seu cu\u00f1ado, o rei Ra\u00fal I, Hugo o Grande decidiu non solicitar a coroa de Francia occidental, que quedaba con todo ao seu alcance, na medida en que supo\u00f1\u00eda tanto para Neustria como para Francia, un potencial que o situaba por encima de todos os outros grandes do reino (\"une puissance qui l'emportait sur tout autre grand\"). \nPero Hugo preferiu chamar ao trono ao fillo novo de Carlos III o Simple, Lu\u00eds IV de ultramar, que marchara coa s\u00faa nai no momento do exilio en Inglaterra. Esperaba gobernar no lugar do seu sobri\u00f1o pola alianza familiar que os un\u00eda (casara en 926 coa irm\u00e1 de \u00d3xiva, a nai de Lu\u00eds IV). A partir dese momento era o seu deber de rexente, pero ademais ti\u00f1a un poder maior que se o obtivese co ascenso directo ao trono, evitando as\u00ed inquietar a unha parte da nobreza. Por outra banda, isto permit\u00edalle opo\u00f1erse \u00e1s ambici\u00f3ns do seu outro cu\u00f1ado Heriberto II de Vermandois na loita pola hexemon\u00eda na Francia occidental. O domingo 19 de xu\u00f1o de 936, Lu\u00eds IV foi coroado e consagrado rei por Artaldo, o arcebispo de Reims. A cerimonia de consagraci\u00f3n tivo lugar na igrexa da abad\u00eda de Saint-Vincent de Laon, a s\u00faa cidade natal e feudo da s\u00faa familia carolinxia. \nUn mes despois, o 25 de xullo de 936, Lu\u00eds IV deulle a Hugo os medios para manifestar ao reino a s\u00faa preeminencia sobre os outros pr\u00edncipes do reino, outorg\u00e1ndolle o t\u00edtulo de \"dux Francorum\", duque dos francos. A importancia deste t\u00edtulo foi explicitada o 26 de decembro do mesmo ano por un documento no que Lu\u00eds IV salientaba que fac\u00eda de Hugo \"en todos os nosos \"reinos\", o segundo despois de n\u00f3s\". asimilado a un \u00ab vicerrei\" de posici\u00f3n equivalente ao mordomo de palacio baixo os \u00faltimos merovinxios. Os diplomas de xullo, que afirmaban que era abade laico de Saint-Germain de Auxerre e amo de Autun, dous elementos fundamentais do principado borgo\u00f1\u00f3n, xa acentuaran o seu poder, discutindo a lexitimidade de Hugo o Negro para se proclamar pr\u00edncipe dunha Borgo\u00f1a que pensara haber herdado do seu irm\u00e1n o rei Ra\u00fal. \nNon obstante, a preponderancia de Hugo o Grande acaba por exasperar ao novo rei que, intentando emanciparse, tomou as armas para combatelo. Hugo aliouse con Heriberto II de Vermandois e Guillerme Espada Longa, duque de Normand\u00eda. En 940, Lu\u00eds IV foi derrotado preto de Reims e, en 945, capturado polos normandos e entregado a Hugo, que o encomendou a Teobaldo I de Blois. Hugo liberouno baixo a presi\u00f3n do emperador Ot\u00f3n I, pero obtivo a cidade de Laon a cambio. \nEn 946, arranxou a sucesi\u00f3n de Heriberto II de Vermandois entre os seus fillos, que eran os seus sobri\u00f1os, e debilitou as\u00ed o poder da li\u00f1axe. Durante un s\u00ednodo en Ingelheim en 948, o terceiro da serie despois dos de Verdun e Mousson, dedicados esencialmente a regular a cuesti\u00f3n da sede episcopal de Reims, Lu\u00eds IV logrou excomungar a Hugo o Grande. \nDispo\u00f1endo xa da soberan\u00eda de Borgo\u00f1a, que Lu\u00eds IV de Francia lle concedera en 943, obtivo a confirmaci\u00f3n do seu t\u00edtulo de \"duque dos francos\" as\u00ed como a [[Ducado de Aquitania|Aquitania]] (cuxa tutela asegurou dende o [[954]] ata a s\u00faa morte en [[956]]) a cambio de que despois da morte de Lu\u00eds IV consentise a subida ao trono do fillo do rei, [[Lotario I de Francia|Lotario I]]. \nMatrimonios e descendencia.\nDe [[Raingarda]], a s\u00faa concubina, tivo a [[Heriberto de Auxerre]] (\u2020 [[996]] ) que foi bispo de [[Auxerre]] . \nCasou tres veces: \nMorte de Hugo.\nHugo o Grande morreu no \"XVI das [[calendas]] de xullo do 956\", \u00e9 dicir o [[16 de xu\u00f1o]] de [[956]], no castelo de [[Dourdan]]. A s\u00faa tumba est\u00e1 na [[bas\u00edlica de Saint-Denis]], na necr\u00f3pole dos reis de Francia. \nNotas.\n[[Categor\u00eda:Duques]]\n[[Categor\u00eda:Nados en 898]]\n[[Categor\u00eda:Finados en 956]]\n[[Categor\u00eda:Condes de Par\u00eds]]\n[[Categor\u00eda:Marqueses de Neustria]]\n[[Categor\u00eda:Duques dos francos]]\n[[Categor\u00eda:Condes de Auxerre]]\n[[Categor\u00eda:Duques de Aquitania]]\n[[Categor\u00eda:Duques de Borgo\u00f1a]]"}
{"id": "481324", "revid": "89787", "url": "https://gl.wikipedia.org/wiki?curid=481324", "title": "Colectivo Oruga", "text": "Colectivo Oruga foi unha banda galega de indietr\u00f3nica formada en Ponteareas. Estaba composta por \u00c1lex Mera (guitarras, sintetizadores, programaci\u00f3n), Iago Mart\u00ednez (voz, guitarras, programaci\u00f3n, sintetizadores e samplers), e Cuco Pino (visuais, programaci\u00f3n e theremin). O grupo publicou unha maqueta e dous \u00e1lbums a trav\u00e9s do selo compostel\u00e1n Matapadre. Colectivo Oruga tam\u00e9n participou no recompilatorio \"Manifesto Dobarrista\", aportando o tema \"Un poqui\u00f1o de mambo... ou as\u00ed\"."}
{"id": "481326", "revid": "865", "url": "https://gl.wikipedia.org/wiki?curid=481326", "title": "Disco las Palmeras!", "text": "Disco las Palmeras! \u00e9 unha banda galega de noise rock formada entre Santiago de Compostela e Sarria no ano 2009. No presente est\u00e1 composta por Diego Castro (voz e guitarra), Juli\u00e1n L. Goicoa (guitarra) e Marti\u00f1o Salgado (bater\u00eda). Ata a data o grupo leva publicados catro \u00e1lbums de estudio."}
{"id": "481327", "revid": "98629", "url": "https://gl.wikipedia.org/wiki?curid=481327", "title": "Dial MIKA", "text": "Dial Mika (acr\u00f3nimo de \"Diamant Allemagne - Mini Kapsel\") foi un sat\u00e9lite artificial de Francia e Alema\u00f1a lanzado a bordo dun foguete Diamant B o 10 de marzo de 1970 para medir o seu rendemento.\nCaracter\u00edsticas.\nO sat\u00e9lite consist\u00eda na terceira etapa do Diamant B e o propio Dial Mika. Ti\u00f1a forma cil\u00edndrica, con 1,5 m de longo e 0,8 m de di\u00e1metro. A s\u00faa masa total era de 111 kg e aliment\u00e1base mediante bater\u00edas. A s\u00faa vida \u00fatil deb\u00eda ser de unha hora despois do lanzamento. A misi\u00f3n completar\u00edase despois da separaci\u00f3n entre Dial Mika e Dial Wika a unha altura duns 350 km.\nDial Mika fallou durante o lanzamento debido a vibraci\u00f3ns da primeira etapa do foguete."}
{"id": "481328", "revid": "4817", "url": "https://gl.wikipedia.org/wiki?curid=481328", "title": "Dial-MIKA", "text": ""}
{"id": "481329", "revid": "7523", "url": "https://gl.wikipedia.org/wiki?curid=481329", "title": "Timoth\u00e9 Luwawu-Cabarrot", "text": "Timoth\u00e9 Luwawu-Cabarrot, nado o 9 de maio de 1995 en Cannes, \u00e9 un xogador franc\u00e9s de baloncesto profesional que xoga no Olimpia Milano da Lega Basket Serie A e da Euroliga.\nTraxectoria profesional.\nO 23 de xu\u00f1o de 2016, Luwawu-Cabarrot foi elixido na 24\u00aa posici\u00f3n do Draft da NBA de 2018 polos Philadelphia 76ers. O 3 de xullo de 2016, asinou o seu contrato de rookie cos Sixers. Durante a s\u00faa primeira tempada na NBA, foi asignado en varias ocasi\u00f3ns \u00f3s Delaware 87ers, afiliado dos 76ers na NBA Development League.\nO 25 de xullo de 2018, Luwawu-Cabarrot foi traspasado \u00f3s Oklahoma City Thunder nun traspaso entre tres equipos.\nO 1 de febreiro de 2019, Luwawu-Cabarrot foi traspasado \u00f3s Chicago Bulls a cambio dunha elecci\u00f3n da segunda rolda do Draft de 2020.\nO 23 de outubro de 2019, asinou un contrato cos Brooklyn Nets. O 15 de xaneiro de 2020, Luwawu-Cabarrot asinou un contrato de dez d\u00edas cos Nets. O 25 de xaneiro de 2020, asinou un novo contrato de dez d\u00edas. O 7 de febreiro de 2020, Luwawu-Cabarrot asinou un contrato multianual cos Nets.\nO 22 de setembro de 2021, Luwawu-Cabarrot asinou cos Atlanta Hawks."}
{"id": "481330", "revid": "98629", "url": "https://gl.wikipedia.org/wiki?curid=481330", "title": "Dial WIKA", "text": "Dial Wika (acr\u00f3nimo de \"Diamant Allemagne - Wissenschafts-Kapsel\") foi un sat\u00e9lite artificial de Francia e Alema\u00f1a lanzado a bordo dun foguete Diamant B o 10 de marzo de 1970.\nCaracter\u00edsticas.\nO sat\u00e9lite foi lanzado para estudar as variaci\u00f3ns espazotemporais da densidade local de electr\u00f3ns e a intensidade da radiaci\u00f3n Lyman-alfa da xeocoroa. O sat\u00e9lite estaba formado por unha base octogonal de 68 cm de distancia entre lados e 43 cm de altura, cun cilindro enriba de 57,8 cm de altura e 31,5 cm de di\u00e1metro.\nA alimentaci\u00f3n el\u00e9ctrica era proporcionada por dous paneis solares que alimentaban unhas bater\u00edas. O sat\u00e9lite non ti\u00f1a capacidade de recibir comandos e unha vez en \u00f3rbita a secuencia de observaci\u00f3ns cient\u00edficas e transmisi\u00f3ns a terra estaba controlada preprogramadamente polo sensor solar. Os datos cient\u00edficos transmit\u00edanse en tempo real ao non dispo\u00f1er de grabadora de a bordo.\nO sat\u00e9lite levaba a bordo os seguintes instrumentos:\nDial Wika foi dese\u00f1ado para funcionar durante 26 d\u00edas, pero o 20 de maio de 1970 deixou de transmitir debido ao fallo das bater\u00edas."}
{"id": "481331", "revid": "72012", "url": "https://gl.wikipedia.org/wiki?curid=481331", "title": "Dial-WIKA", "text": ""}
{"id": "481332", "revid": "88215", "url": "https://gl.wikipedia.org/wiki?curid=481332", "title": "Mes\u00f3n do Vento", "text": ""}
{"id": "481335", "revid": "72012", "url": "https://gl.wikipedia.org/wiki?curid=481335", "title": "Iguanios", "text": "A dos iguanios (Iguania) \u00e9 unhna de infraorde da orde dos escamosos (r\u00e9ptiles) e suborde dos lacertilios, que incl\u00fae \u00e1s iguanas, camale\u00f3ns, ag\u00e1midos e a varios lagartos do Novo Mundo. \nEmpregando as caracter\u00edsticas morfol\u00f3xicas como gu\u00eda para as relaci\u00f3ns evolutivas, crese que \"Iguania\" forma o taxon irm\u00e1n do resto de membros dos \"Squamata\". Por\u00e9n, os datos moleculares sit\u00faan a \"Iguania\" m\u00e1is dentro de \"Squamata\" como taxon irm\u00e1n de \"Anguimorpha\", e estreitamente relacionado coas serpentes. \nCaracter\u00edsticas.\nOs iguanios son en xeral arbor\u00edcolas, e te\u00f1en linguas primitivas, carnosas e non pr\u00e9nsiles, a\u00ednda que esta condici\u00f3n est\u00e1 moi modificada nos camale\u00f3ns. \nRexistro f\u00f3sil.\nO grupo ten un rexistro f\u00f3sil que se estende at\u00e9 o xur\u00e1sico inferior, sendo o seu x\u00e9nero m\u00e1is antigo co\u00f1ecido \"Bharatagama\", que viviu hai uns 190 mill\u00f3ns de anos na actual India, e incl\u00fae \u00e1s familias detalladas na secci\u00f3n \"Clasificaci\u00f3n\":\nTaxonom\u00eda.\nDescrici\u00f3n.\nA infraorde foi descrita en 1864 polo paleont\u00f3logo e especialista en anatom\u00eda comparada, herpetolox\u00eda e ictiolox\u00eda estadounidense Edward Drinker Cope, en \"On the Characters of the higher Groups of Reptilia Squamata\u2014and especially of the Diploglossa\". \"Proceedings of the Academy of Natural Sciences of Philadelphia\", volume 1864, pp. 224-231. (Texto completo).\nClasificaci\u00f3n.\nInfraorde \"Iguania\"\nFiloxenia.\nA continuaci\u00f3n m\u00f3strase un cladograma baseado na an\u00e1lisie filoxen\u00e9tica de Daza \"et al.\" (2012)no que se ven as interrelaci\u00f3ns dos iguanios extintos e os actuais:"}
{"id": "481337", "revid": "23204", "url": "https://gl.wikipedia.org/wiki?curid=481337", "title": "Johnossi", "text": "Johnossi \u00e9 unha banda sueca de rock alternativo procedente de Saltsj\u00f6baden, no condado de Estocolmo, formado polo compositor, vocalista e guitarrista John Engelbert e o bater\u00eda, percusionista e cantante Oskar \"Ossi\" Bonde."}
{"id": "481338", "revid": "23204", "url": "https://gl.wikipedia.org/wiki?curid=481338", "title": "Sahara Hotnights", "text": "Sahara Hotnights \u00e9 unha banda sueca de rock formada por mulleres e procedente de Robertsfors, no condado de V\u00e4sterbotten. O seu estilo incorpora elementos do garage rock, do power pop e do punk rock."}
{"id": "481341", "revid": "89787", "url": "https://gl.wikipedia.org/wiki?curid=481341", "title": "Mustasch", "text": "Mustasch \u00e9 unha banda sueca de heavy metal procedente de Gotemburgo. Form\u00e1rona no outono de 1998 Ralf Gyllenhammar, Hannes Hansson, Mats Hansson e Stam Johansson."}
{"id": "481348", "revid": "98629", "url": "https://gl.wikipedia.org/wiki?curid=481348", "title": "Antonio Quiroga", "text": "Antonio Quiroga Hermida, nado en Betanzos o 20 de abril de 1784 e finado en Santiago de Compostela o 26 de marzo de 1841, foi un militar galego, protagonista xunto con Rafael del Riego do levantamento liberal en Cabezas de San Juan o 1 de xaneiro de 1820, que sublevou contra o absolutismo do rei Fernando VII \u00e1 expedici\u00f3n militar destinada a sufocar as insurrecci\u00f3ns independentistas en ultramar, e que marcou o comezo do Trienio Liberal (1820-1823).\nTraxectoria.\nIniciou a s\u00faa carreira militar como mari\u00f1o, sendo gardamari\u00f1a en Ferrol, foi despois profesor do Colexio Naval Militar. Durante a invasi\u00f3n napole\u00f3nica enrolouse no ex\u00e9rcito para loitar contra os franceses. Ao rematar a guerra de independencia ostentaba o grao de coronel e mandaba o Rexemento de Catalu\u00f1a, tendo notable influencia entre os seus oficiais e soldados. Formou parte das loxas mas\u00f3nicas e participou no intento de sublevaci\u00f3n militar que en 1817 preparaban os militares liberais Jos\u00e9 Mar\u00eda de Torrijos e Juan Van Halen. Este \u00faltimo fora o seu compa\u00f1eiro no Colexio Naval Militar e despois foi o seu cu\u00f1ado xa que casou coa s\u00faa irm\u00e1 Mar\u00eda del Carmen Quiroga Hermida.\nEn 1818 foi destinado coa s\u00faa unidade ao Ex\u00e9rcito Expedicionario destinado a Ultramar, que se reun\u00eda nas inmediaci\u00f3ns de C\u00e1diz. Secundou o pronunciamento do tenente coronel Rafael del Riego, que fixo restablecer a Constituci\u00f3n de 1812. Quiroga era o militar de maior graduaci\u00f3n entre os sublevados e foi elixido xeneral sobre o terreo polo resto dos oficiais. O ascenso foi confirmado polo goberno liberal logo do \u00e9xito do pronunciamento. Moi pronto foi elevado a mariscal de campo e foille outorgada a Gran Cruz da Orde de San Fernando. Combateu contra os Cen Mil Fillos de San Lu\u00eds que, mandados polo duque de Angulema, acudiron en auxilio de Fernando VII para que recuperase o poder absoluto. En 1823 as s\u00faas tropas capitularon ante o ex\u00e9rcito franc\u00e9s na Coru\u00f1a. Despois do triunfo absolutista exiliouse en Londres onde permaneceu ata 1834. Despois da morte de Fernando VII e da fin da D\u00e9cada Ominosa regresou a Espa\u00f1a como tenente xeneral e ocupou o cargo de capit\u00e1n xeneral de Castela A Nova. Representou tam\u00e9n a Galicia nas Cortes das que foi vicepresidente. Finou en 1841."}
{"id": "481349", "revid": "1888", "url": "https://gl.wikipedia.org/wiki?curid=481349", "title": "Antonio Quiroga Hermida", "text": ""}
{"id": "481351", "revid": "5863", "url": "https://gl.wikipedia.org/wiki?curid=481351", "title": "Saco de Arce", "text": ""}
{"id": "481352", "revid": "23204", "url": "https://gl.wikipedia.org/wiki?curid=481352", "title": "Caesars", "text": "Caesars \u00e9 unha banda sueca de indie rock procedente de Estocolmo. En Suecia orixinalmente foi co\u00f1ecida como Caesars Palace, un nome que cambiaron para evitar conflitos co nome do hotel de Las Vegas. No resto de Escandinavia son co\u00f1ecidos como Twelve Caesars. "}
{"id": "481353", "revid": "23204", "url": "https://gl.wikipedia.org/wiki?curid=481353", "title": "Backyard Babies", "text": "Backyard Babies \u00e9 unha banda sueca de rock procedente de N\u00e4ssj\u00f6, no condado de J\u00f6nk\u00f6ping. O grupo formouse no ano 1987 co nome de Tyrant, recibindo o actual en 1989, e ao longo da s\u00faa carreira editaron sete \u00e1lbums de estudio e ga\u00f1aron dous premios Grammy suecos. No presente a banda est\u00e1 baseada en Estocolmo.\nAdoitase a atribu\u00edrlle a popularizaci\u00f3n do sleaze rock en Escandinavia e Suecia. O seu sinxelo \"Minus Celsius\" aparece como canci\u00f3n extra xogable no videoxogo \"\" e \"Degenerated\" est\u00e1 dispo\u00f1ible como canci\u00f3n descargable para o \"Guitar Hero World Tour\"."}
{"id": "481365", "revid": "23204", "url": "https://gl.wikipedia.org/wiki?curid=481365", "title": "Takida", "text": "Takida \u00e9 unha banda de rock alternativo sueca procedente de \u00c5nge, no condado de V\u00e4sternorrland, e formada no ano 1999. O nome da banda procede do personaxe Gohei Takeda na serie de anime xaponesa \"Nagareboshi Gin\". O nome de Takeda estaba mal pronunciado como \"Takida\" na narraci\u00f3n en sueco da serie."}
{"id": "481370", "revid": "865", "url": "https://gl.wikipedia.org/wiki?curid=481370", "title": "Soilwork", "text": "Soilwork \u00e9 unha banda sueca de death metal mel\u00f3dico procedente de Helsingborg. Fundada a finais do ano 1995 Bj\u00f6rn Strid e Peter Wichers, orixinalmente con nome Inferior Breed, a banda cambiou o seu nome a Soilwork a finais de 1996. No presente te\u00f1en un contrato discogr\u00e1fico co selo Nuclear Blast co que levan editando discos dende o ano 2001"}
{"id": "481373", "revid": "5132", "url": "https://gl.wikipedia.org/wiki?curid=481373", "title": "Aironi", "text": ""}
{"id": "481374", "revid": "5132", "url": "https://gl.wikipedia.org/wiki?curid=481374", "title": "Zebre Rugby", "text": ""}
{"id": "481378", "revid": "89787", "url": "https://gl.wikipedia.org/wiki?curid=481378", "title": "Imperiet", "text": "Imperiet foi unha banda de post-punk sueca procedente de Estocolmo activa entre os anos 1983 e 1988. O grupo formouse co nome de Rymdimperiet en 1981. Imperiet converteuse nunha das maiores bandas suecas dos 80 e f\u00edxose co\u00f1ecida por canci\u00f3ns como \"Du ska va president\", \"C.C. Cowboys\" e \"Var e vargen\", a\u00ednda que tam\u00e9n por versi\u00f3ns como \"M\u00e4rk hur v\u00e5r skugga\", \"Fred\" e \"Balladen om briggen Blue Bird av Hull\".\nHistoria.\nImperiet naceu co nome de Rymdimperiet como un proxecto paralelo de tres dos membros da banda de punk rock Ebba Gr\u00f6n. Cando Ebba Gr\u00f6n se separou en 1983 Rymdimperiet reemerxeu como Imperiet, con Joakim Th\u00e5str\u00f6m (voz principal e guitarra), Anders \"Stry\" Sj\u00f6holm (voz e guitarra) e Gunnar \"Gurra\" Ljungstedt (bater\u00eda), todos membros de Ebba Gr\u00f6n. Un\u00edronselle Christian Falk (baixo) e Per H\u00e4gglund (saxof\u00f3n e teclados). Stry marchou en 1984 e Gurra o ano seguinte. Gurra foi substitu\u00eddo por Fred Asp na bater\u00eda. En 1987 Per H\u00e4gglund tam\u00e9n marcchou en Imperiet separouse en 1988.\nO son da banda estaba inspirado no punk, no rock e no synthpop. As s\u00faas letras eran de esquerdas e antiimperialistas; canci\u00f3ns como \"C. C. Cowboys\", \"Alltid r\u00f6tt, alltid r\u00e4tt\" e \"Var e vargen?\" inspir\u00e1ronse no poeta comunista ruso Vladimir Maiakovski.\nPrincipalmente exitoso en Suecia e Escandinavia, Imperiet tam\u00e9n xirou por Am\u00e9rica, tocando nos Estados Unidos, Cuba, Am\u00e9rica Central e Am\u00e9rica do Sur. En 1988 a banda publicou o seu \u00ednico \u00e1lbum en ingl\u00e9s, \"Imperiet\". O disco cont\u00e9n versi\u00f3ns traducidas das s\u00faas vellas canci\u00f3ns. O \u00e1lbum tivo unha intensa xira de promoci\u00f3n europea pero s\u00f3 foi popular en Suecia. Este feito puxo fin aos seus plans para unha carreira internacional.\nO seu nome orixinal Rymdimperiet (O Imperio do Espazo) foi collido da pel\u00edcula de Star Wars O imperio contraataca (1980), sendo o seu t\u00edtulo en sueco \"Rymdimperiet sl\u00e5r tillbaka\"."}
{"id": "481379", "revid": "15490", "url": "https://gl.wikipedia.org/wiki?curid=481379", "title": "Mujeres Libres (hom\u00f3nimos)", "text": "Mujeres Libres pode referirse a:"}
{"id": "481380", "revid": "89787", "url": "https://gl.wikipedia.org/wiki?curid=481380", "title": "Ibn Arabi", "text": "Ab\u016b \u02bfAbd All\u0101h Mu\u1e25ammad ibn \u02bfAl\u012b ibn Mu\u1e25ammad ibn\u02bfArab\u012b al-\u1e24\u0101tim\u012b a\u1e6d-\u1e6c\u0101\u02be\u012b (en ), nado en Murcia o 28 de xullo de 1165 e finado en Damasco o 16 de novembro de 1240, m\u00e1is co\u00f1ecido como Ibn Arabi, Abenarabi e Ben Arabi, foi un m\u00edstico suf\u00ed, fil\u00f3sofo, poeta, viaxeiro e sabio andalus\u00ed. As s\u00faas importantes achegas en moitos dos campos das diferentes ciencias relixiosas isl\u00e1micas val\u00e9ronlle o sobrenombre de \"vivificador da relixi\u00f3n\" (en \u00e1rabe: \u0645\u062d\u064a\u064a \u0627\u0644\u062f\u064a\u0646, \"Muhyi al-Din\") e \"o m\u00e1is grande dos mestres\" (en \u00e1rabe: \u0627\u0644\u0634\u064a\u062e \u0627\u0644\u0623\u0643\u0628\u0631, \"as-Sheij al-Akbar\").\nDas m\u00e1is de oitocentas obras que se lle atribu\u00edron, cons\u00e9rvanse cen manuscritos orixinais. As s\u00faas ensinanzas cosmol\u00f3xicas convert\u00e9ronse na visi\u00f3n dominante en moitas partes do mundo isl\u00e1mico.\nTraxectoria.\nPor parte do seu pai, Ibn Arabi era de ascendencia pobo \u00e1rabe de Tayy, e por parte da s\u00faa nai era de orixe b\u00e9rber norteafricana. Al-Arabi escribiu dun t\u00edo materno falecido, Yahya ibn Yughan al-Sanhaji, pr\u00edncipe de Tlemcen, que abandonou as s\u00faas riquezas por unha vida asc\u00e9tica tras co\u00f1ecer un m\u00edstico suf\u00ed. O seu pai, \u2018Ali ibn Mu\u1e25ammad, formou parte do ex\u00e9rcito de Muhammad ibn Sa'id ibn Mardanish, gobernante de Murcia. Cando Ibn Mardan\u012b\u0161 faleceu en 1172, o seu pai cambiou a s\u00faa lealdade ao sult\u00e1n almohade Ab\u016b Ya\u2019q\u016bb Y\u016bsuf I, e volveu servir no goberno. A familia ent\u00f3n trasladouse a Sevilla. Ibn Arabi creceu na corte e recibiu adestramento militar.\nOs estudos literarios xuven\u00eds de Ibn Arabi transcorreron entre Lora del R\u00edo e Carmona. Tivo d\u00faas grandes mestras, d\u00faas m\u00edsticas suf\u00eds, F\u00e1tima de C\u00f3rdoba e Shams de Marchena, polas que mostrou un gran reco\u00f1ecemento. De mozo converteuse en secretario do gobernador de Sevilla. Casou con Maryam pertencente a unha influente famlia.\nA ansia de saber conduciu a Ibn Arabi a unha vida viaxeira, percorrendo primeiro o seu Al-Andalus natal e logo o Magreb, visitando os diferentes grupos suf\u00eds. M\u00e1is tarde visitou O Cairo e Xerusal\u00e9n. Despois de pasar dous anos de emoci\u00f3ns espirituais na Meca, decidiu continuar a s\u00faa viaxe por Bagdad, Mosul, Konya (antiga capital do sultanato de Rum) e Damasco, onde finalmente se estableceu durante dezasete anos ata a s\u00faa morte. A s\u00faa tumba, en que despois foron soterrados dous dos seus fillos \u00e9 un lugar de peregrinaci\u00f3n para o islam. Sobre a s\u00faa tumba, o Imperio Otom\u00e1n edificou unha madrasa en que se garda o seu sepulcro.\nPensamento.\nA\u00ednda que os estudos orientalistas espa\u00f1ois o relacionaron coa escola de Ibn al-Arif e o consideraron inicialmente m\u00e1is un fil\u00f3sofo que un suf\u00ed, os mestres suf\u00eds de moitas ordes dende hai s\u00e9culos consider\u00e1rono como un gran mestre co\u00f1ecedor por \"experiencia (espiritual) directa\", ao que mesmo se lle deu o cualificativo de \"Sheij al Akbar\", \"o m\u00e1is grande dos mestres\". Na literatura acad\u00e9mica occidental contempor\u00e1nea, nesa li\u00f1a, os estudos da s\u00faa obra realizados como Michel Chodkiewicz, William Chittick, Denis Gril e Pablo Beneito, mostran claramente que o seu contacto coas escolas aristot\u00e9licas de Alfarabi e Averroes ou a filosof\u00eda neoplat\u00f3nica da escola de Ibn Hazm foi moi superficial.\nA s\u00faa obra \u00e9, ante todo, de car\u00e1cter gn\u00f3stico-relixiosa; as s\u00faas cr\u00edticas ao entendemento simplemente externo e \u00e1rido da relixi\u00f3n e mesmo \u00e1 propia filosof\u00eda son abondosas na s\u00faa obra. Por\u00e9n, \u00e9 evidente que non \u00e9 un simple m\u00edstico: o contido metaf\u00edsico da s\u00faa obra abrangue dende a interpretaci\u00f3n gn\u00f3stico-sapiencial da \"sharia\" (lei isl\u00e1mica) (sempre cunha certa visi\u00f3n zahir\u00ed como a de Ibn Hazm, mais \u00e1 que supera amplamente) ata unha cosmolox\u00eda baseada na revelaci\u00f3n divina e da s\u00faa unicidade, que foi bautizada polos seus sucesores como a \"Unicidade da Existencia\" ou \"Wahdat al-wuyud\". \nA doutrina de Ibn Arabi abunda no car\u00e1cter absoluto de Al\u00e1 como unidade suprema. Esta nega calquera tipo de analox\u00eda entre Deus e o creado (polo tanto escapando do pante\u00edsmo que se lle adscribiu), mais tam\u00e9n desenvolvendo unha relaci\u00f3n complexo do creado co creador, do que \u00e9 unha expresi\u00f3n dos seus diferentes Nomes e Atributos (\"Allahu al-asma al-husna\"), que iniciou Sahl al-Tustari. Esta radical separaci\u00f3n de Al\u00e1 e a s\u00faa creaci\u00f3n impide o seu co\u00f1ecemento racional como Esencia, mais non impide o seu co\u00f1ecemento a trav\u00e9s do develamento, \u00e9 dicir, da certificaci\u00f3n ou Realizaci\u00f3n da Realidade (\"Haqq\") das cousas, que non \u00e9 outro que Al\u00e1. Con Ibn Arabi o sufismo logra o desenvolvemento m\u00e1is refinado da expresi\u00f3n da s\u00faa elaboraci\u00f3n te\u00f3rica.\nAo igual que os neoplat\u00f3nicos, Ibn Arabi aplica unha escala xer\u00e1rquica de x\u00e9neros e especies entre a non existencia ao ser creador, que se relaciona \u00e1 s\u00faa vez coa s\u00faa idea do amor tam\u00e9n composto dunha serie de graos que van dende a simpat\u00eda ou inclinaci\u00f3n ata o puro amor.\nObra.\nAs s\u00faas obras c\u00f3ntanse en m\u00e1is de duascentas. Osman Yahya catalogounas, editou algunhas delas e desmentiu algunhas atribuci\u00f3ns de obras como \"a ep\u00edstola da Unidade\" ou \"o N\u00facleo do n\u00facleo\". \nA s\u00faa obra m\u00e1is importante \u00e9 \"al-Futuhat al-Makkiyya\", traducido como \"As Iluminaci\u00f3ns da Meca\" ou \"As Revelaci\u00f3ns da Meca\", que \u00e9 unha recompilaci\u00f3n de metaf\u00edsica isl\u00e1mica, a\u00ednda que abrangue a maior\u00eda das ciencias tradicionais isl\u00e1micas nas s\u00faas m\u00e1is de 3000 p\u00e1xinas. \nOutra obra de importancia \u00e9 o \"Fusus al-Hikam\" (\"Os Encaixes da Sabidur\u00eda\"), s\u00edntese do seu pensamento metaf\u00edsico, da unidade das crenzas e de profetolox\u00eda no islam. \nOutras obras destacadas:"}
{"id": "481381", "revid": "98629", "url": "https://gl.wikipedia.org/wiki?curid=481381", "title": "The King (filme de 2019)", "text": "The King \u00e9 un filme hist\u00f3rico de 2019 dirixido por David Mich\u00f4d e escrito por Mich\u00f4d e Joel Edgerton. Bas\u00e9ase en varias obras de William Shakespeare. Est\u00e1 protagonizado por Timoth\u00e9e Chalamet no papel de Rei Henrique V, por Edgerton, Sean Harris, Lily-Rose Depp, Robert Pattinson e Ben Mendelsohn.\nTivo a s\u00faa estrea mundial no Festival Internacional de Cinema de Venecia o 2 de setembro de 2019, estreouse nalg\u00fans cinemas escollidos dos Estados Unidos o 11 de outubro de 2019 e lanzouse en streaming dixital o 1 de novembro de 2019 a trav\u00e9s de Netflix."}
{"id": "481386", "revid": "98629", "url": "https://gl.wikipedia.org/wiki?curid=481386", "title": "I Don't Feel at Home in This World Anymore", "text": "I Don't Feel at Home in This World Anymore \u00e9 un filme estadounidense de 2017 escrito e dirixido por Macon Blair. Est\u00e1 protagonizado por Melanie Lynskey, Elijah Wood, David Yow, Jane Levy e Devon Graye. O t\u00edtulo do filme prov\u00e9n da canci\u00f3n gospel \"I Don't Feel at Home in This World Anymore\", que foi amplamente popularizada por Carter Family e Woody Guthrie.\nEsterouse internacionalmente no Festival de Cinema de Sundance o 19 de xaneiro de 2017, onde ga\u00f1ou o Gran Premio do Xurado na competencia estadounidense dram\u00e1tica. Estreouse a trav\u00e9s de Netflix o 24 de febreiro de 2017."}
{"id": "481387", "revid": "72012", "url": "https://gl.wikipedia.org/wiki?curid=481387", "title": "Centro de Lanzamento de Cabo Ca\u00f1averal", "text": ""}
{"id": "481388", "revid": "98629", "url": "https://gl.wikipedia.org/wiki?curid=481388", "title": "Pain of Salvation", "text": "Pain of Salvation \u00e9 unha banda de metal progresivo sueca liderada por Daniel Gildenl\u00f6w, que \u00e9 o principal compositor, letrista, guitarrista e vocalista do grupo. O son de Pain of Salvation caracter\u00edzase por un traballo de guitarra orientado aos riffs, un amplo rango vocal, oscilaci\u00f3n entre pasaxes pesados e calmados, harmon\u00edas vocais e estruturas complexas, s\u00edncopes e polirritmos. Ata a data, cada \u00e1lbum publicado pola banda foi un \u00e1lbum conceptual. Liricamente o grupo adoita a abordar cuesti\u00f3ns contempor\u00e1neas, como sexualidade, guerra, medio ambiente, a natureza de Deus, humanidade e a existencia.\nA s\u00faa m\u00fasica est\u00e1 fortemente inspirada polos Beatles, Faith No More, Jeff Buckley, Jesus Christ Superstar,[1] e tam\u00e9n por outros x\u00e9neros musicais como jazz, m\u00fasica cl\u00e1sica e m\u00fasica \u00e9tnica; \u00e1s veces tam\u00e9n poden escoitarse elementos de hip hop, soul e funk nas s\u00faas canci\u00f3ns. A banda tam\u00e9n versionou canci\u00f3ns de Leonard Cohen, Stevie Wonder, Kiss, Lou Reed, Dio, The Moody Blues, The Beatles, Simon &amp; Garfunkel e Elton John."}
{"id": "481390", "revid": "47401", "url": "https://gl.wikipedia.org/wiki?curid=481390", "title": "Donatella Versace", "text": "Donatella Francesca Versace, nada en Reggio Calabria o 2 de maio de 1955, \u00e9 unha dese\u00f1adora de moda e empresaria italiana. \u00c9 a directora creativa de Versace, divisi\u00f3n de Capri Holdings. Versace foi fundada polo seu irm\u00e1n Gianni, e trala morte deste en 1997, Donatella herdou o 20% da compa\u00f1\u00eda, convert\u00e9ndose na directora executiva. Versace foi vendida a Capri Holdings en 2018, a\u00ednda que Donatella contin\u00faa involucrada nela. \nTraxectoria.\nPrimeiros anos e familia.\nDonatella Versace naceu en Reggio Calabria, a m\u00e1is nova de catro irm\u00e1ns. O seu pai, Antonio, era vendedor e a s\u00faa nai, Francesca, era costureira. A s\u00faa irm\u00e1 m\u00e1is vella, Tina, faleceu con doce anos dunha infecci\u00f3n por t\u00e9tano mal tratada. O seu irm\u00e1n, Santo, herdou o 30% de Versace trala morte de Gianni, e a filla de Donatella, Allegra, herdou o 50%.\nCarreira na moda.\nA mediados da d\u00e9cada de 1970, Donatella seguiu o seu irm\u00e1n m\u00e1is vello, Gianni Versace, para dedicarse ao dese\u00f1o de roupa de punto en Florencia. Planeaba traballar para o seu irm\u00e1n no departamento de relaci\u00f3ns p\u00fablicas, mais, segundo ele dixo, era m\u00e1is valiosa como \"musa e cr\u00edtica\". A trav\u00e9s da s\u00faa proximidade \u00e1s empresas do seu irm\u00e1n, entrou no mundo da moda. Na d\u00e9cada de 1980, Gianni lanzou un perfume dedicada a ela, \"Blonde\", e deulle a s\u00faa propia marca, \"Versus\", que Gianni dirixiu para ela ata a s\u00faa morte.\nO 18 de xullo de 1998, un ano e tres d\u00edas despois da morte de Gianni, Donatella Versace montou o seu primeiro espect\u00e1culo de alta costura para o Versace Atelier no Hotel Ritz de Par\u00eds. Constru\u00edu a pasarela sobre a piscina do hotel, como fixera o seu irm\u00e1n cada tempada, a\u00ednda que nesta ocasi\u00f3n empregando cristal.\nDonatella dese\u00f1ou campa\u00f1as publicitarias para Versace que inclu\u00edron a Jennifer Lopez, Madonna, Courtney Love, Christina Aguilera, Jonathan Rhys Meyers, Demi Moore, Nicki Minaj e Lady Gaga e converteu a Beyonc\u00e9 e a January Jones como imaxes da marca.\nA s\u00faa popularidade aumentou cando dese\u00f1ou o vestido verde, tam\u00e9n co\u00f1ecido como \"Jungle-Dress\" (\"Vestido-Selva\"), que levou Jennifer Lopez na 42.\u00aa cerimonia dos premios Grammy en 2000.\nDonatella tam\u00e9n dese\u00f1ou o \"resort\" chamado Palazzo Versace Australia en Gold Coast, Queensland (Australia), que abriu en setembro de 2000.\nDonatella tam\u00e9n tivo un importante papel no dese\u00f1o do Palazzo Versace Dubai, segundo hotel Palazzo Versace, aberto en novembro de 2016.\nEntre outubro de 2002 e xaneiro de 2003, os vestidos m\u00e1is co\u00f1ecidos de Gianni e Donatella foron exhibidos no Victoria and Albert Museum de Londres.\nVida persoal.\nVersace e o seu ex marido, o modelo estadounidense Paul Beck te\u00f1en unha filla, Allegra Versace Beck (nada o 30 de xu\u00f1o de 1986), e un fillo, Daniel Versace (nado en 1989). Cathy Horyn describiu a visita ao seu apartamento en Mil\u00e1n en 1996: \"Era un lugar luxoso, o sal\u00f3n feito con impresi\u00f3ns de Versace, mai tam\u00e9n era un fogar bonito e feminino\". Donatella durante un tempo tomou drogas e foi unha fervente fumadora.\nO seu irm\u00e1n Gianni Versace foi asasinado o 15 de xullo de 1997, no exterior da s\u00faa Casa Casuarina, tam\u00e9n co\u00f1ecida como Mansi\u00f3n Versace, en Miami. Como consecuencia do enormemente publicitado crime, a maior\u00eda da familia Versace, inclu\u00edda Donatella, mudouse temporalmente a un \"resort\" privado no Caribe.\nCon s\u00f3 once anos, Gianni persuadiuna para que tinguise o seu cabelo de loiro porque el era un gran seguidor da cantante italiana Patty Pravo.\nNa cultura popular.\nVersace fixo aparici\u00f3ns en moitos filmes relacionados coa moda e a s\u00faa industria, como \"Zoolander\". Noutros filmes, inclu\u00eddo o \u00e9xito de 2006 \"The Devil Wears Prada\", menci\u00f3nase o seu nome.\nVersace foi parodiada en varias ocasi\u00f3ns por Maya Rudolph en \"Saturday Night Live\". \nNa serie de ABC \"Ugly Betty\", unha personaxe ficticia chamaba \"Fabia\", interpretada pola actriz Gina Gershon, \u00e9 unha parodia de Donatella. Gershon tam\u00e9n interpretou a Versace como protagonista no telefilme de Lifetime \"House of Versace\", estreada en 2013.\nLady Gaga escribiu para ela a canci\u00f3n \"Donatella\", publicada no \u00e1lbum de 2013 \"Artpop\". O argumento da segunda temporada da serie de televisi\u00f3n \"American Crime Story\" conta o asasinato do irm\u00e1n de Donatella, Gianni Versace. Na serie foi interpretada por Pen\u00e9lope Cruz."}
{"id": "481391", "revid": "47401", "url": "https://gl.wikipedia.org/wiki?curid=481391", "title": "Reggio di Calabria", "text": ""}
{"id": "481392", "revid": "47401", "url": "https://gl.wikipedia.org/wiki?curid=481392", "title": "Reggio Calabria", "text": ""}
{"id": "481393", "revid": "88215", "url": "https://gl.wikipedia.org/wiki?curid=481393", "title": "R\u00f3bigzon Oyola", "text": "R\u00f3bigzon Leandro Oyola Oyola, nado en Villahermosa, Tolima, o 18 de agosto de 1988, \u00e9 un ciclista profesional colombiano de ruta. Actualmente corre para o equipo profesional de categor\u00eda continental Medell\u00edn.\nPalmar\u00e9s.\n2010\n2013\n2014\n2015\n2016\n2019"}
{"id": "481394", "revid": "23204", "url": "https://gl.wikipedia.org/wiki?curid=481394", "title": "R\u00f3bigzon Leandro Oyola Oyola", "text": ""}
{"id": "481395", "revid": "75439", "url": "https://gl.wikipedia.org/wiki?curid=481395", "title": "Erwin Panofsky", "text": "Erwin Panofsky, nado en Hannover o 30 de marzo de 1892 e finado en Princeton (Nova Jersey) o 14 de marzo de 1968, foi un historiador da arte e ensa\u00edsta alem\u00e1n, exiliado nos Estados Unidos. A s\u00faa obra m\u00e1is co\u00f1ecida e influente \u00e9 \"Studies in Iconology\", mais as s\u00faas monograf\u00edas sobre D\u00fcrer, Tiziano, os artistas flamengos ou a arte funeraria son traballos fundamentais na est\u00e9tica do s\u00e9culo XX.\nTraxectoria.\nFoi disc\u00edpulo de Aby Warburg, ao que co\u00f1eceu en 1912 nun congreso en Roma, e de quen se converteu en \"seguidor devoto\" en Hamburgo. Despois de estudar en Berl\u00edn e outras universidades alem\u00e1s, graduouse en 1914 na Universidade de Friburgo, cunha tese sobre o pintor alem\u00e1n Albrecht D\u00fcrer. En 1916 contraeu matrimonio con Dora Mosse, tam\u00e9n historiadora da arte. \nEn 1924 apareceu a primeira das s\u00faas grandes obras, \"\"Idea\": Ein Beitrag zur Begriffsgeschichte der \u00e4lteren Kunstheorie\", onde examina a historia da teor\u00eda neoplat\u00f3nica da arte. Participou na fundaci\u00f3n do Instituto Warburg e recibiu na s\u00faa formaci\u00f3n unha influencia moi decisiva de Ernst Cassirer en canto \u00e1 definici\u00f3n de \"s\u00edmbolo\", como se aprecia na s\u00faa obra \"Perspective as Symbolic Form\".\nEntre 1926 e 1933 foi profesor numerario na Universidade de Hamburgo, onde comezara a ensinar en 1921, mais abandonou Alema\u00f1a cando os nazis tomaron o poder (era de ascendencia xud\u00eda) e instalouse nos Estados Unidos, onde xa viaxara como profesor convidado en 1931. Foi profesor no Instituto de Estudos Avanzados de Princeton (1935-1962), mais tam\u00e9n traballou nas universidades Harvard (1947-1948) e de Nova York (1963-1968).\nPara Panofsky a historia da arte \u00e9 unha ciencia en que se definen tres momentos inseparables do acto interpretativo das obras na s\u00faa globalidade:\nA arte medieval e o do Renacemento (que estudou profundamente), quedaron definidos no seu libro \"Renaissance and Renascences in Western Art\".\nDo seu traballo cos historiadores Raymond Klibansky e Fritz Saxl, \"Saturn and Melancholy\", despr\u00e9ndese o interese pola tristeza na cultura europea, a partir da necesidade do historiador da arte de indagar e descubrir as analox\u00edas instr\u00ednsecas entre fen\u00f3menos en aparencia tan distintos como a literatura, a filosof\u00eda, as artes e os acontecementos pol\u00edticos e relixiosos. Entre os seus disc\u00edpulos distinguidos c\u00f3mpre citar a Millard Meiss.\nIdeas clave nas s\u00faas obras m\u00e1is importantes.\nEn \"Idea\" (1924), establece unha correlaci\u00f3n entre pensamento e imaxe. Continuando a tradici\u00f3n que inaugurou Fil\u00f3strato sobre como o artista a trav\u00e9s da fantas\u00eda supera a m\u00edmese, \u00e9 dicir, entre o que se ve e o que non se ve, Panofsky di que a arte, na s\u00faa forma m\u00e1is elevada, pode prescindir totalmente do modelo sensible e emanciparse por completo da impresi\u00f3n do realmente perceptible.\nEn \"Perspective as Symbolic Form\" (1927), segue a mesma li\u00f1a de traballo de Aby Warburg, expondo a perspectiva dun punto fixo establecida polo Renacemento como un particular xeito de representaci\u00f3n espacial que non se deriva de ningunha configuraci\u00f3n visual ou perceptiva humana, nin da realidade obxectiva, sen\u00f3n dunha determinada concepci\u00f3n do mundo. Nas s\u00faas propias palabras fai fincap\u00e9 na \"perspectiva\", \u00e1 que d\u00e1 a categor\u00eda de \"feliz termo cu\u00f1ado por Cassirer\" (non se trata da perspectiva nun cadro, nin da perspectiva pict\u00f3rica e mesmo escult\u00f3rica redescuberta no Renacemento sen\u00f3n da forma predominante de mirada que se ten das cousas en cada \u00e9poca); por isto a perspectiva ou calquera outra configuraci\u00f3n espacial serve para determinar o particular contido \"espiritual\" (cultural, intelectual) dun momento dado. Isto enlaza co relativismo cultural da Escola de Viena: non hai estruturas visuais obxectivas nin percepci\u00f3ns universais sen\u00f3n particulares construci\u00f3ns realizadas por cada cultura en funci\u00f3n da s\u00faa visi\u00f3n do mundo (Cosmovisi\u00f3n ou \"Weltanschauung\" de tipo hegeliano).\nEn \"Gothic Architecture and Scholasticism\" (1951), estuda as relaci\u00f3ns entre a arte g\u00f3tica cl\u00e1sica e o pensamento da escol\u00e1stica: ambos responden ao mesmo \u201ch\u00e1bito mental\u201d, \u00e9 dicir, responden a unhas ideas reitoras da cultura que impregnan todas as s\u00faas manifestaci\u00f3ns. L\u00e9mbrese que durante a alta Idade Media, a escol\u00e1stica latina transformou radicalmente a cosmovisi\u00f3n naturalista grega da que era debedora. Os escol\u00e1sticos representan o universo como unha entidade de car\u00e1cter divino evidente en si mesma e polo tanto inalterable e absoluta. Os fil\u00f3sofos escol\u00e1sticos non pretenderon constru\u00edr novas teor\u00edas sobre a natureza das cousas a partir da investigaci\u00f3n ou de co\u00f1ecementos acumulados, sen\u00f3n explicar as noci\u00f3ns aceptadas pola f\u00edsica da \u00e9poca (sobre todo de Plat\u00f3n e Arist\u00f3teles) dende a \u00f3ptica da tradici\u00f3n relixiosa, considerada como valor absoluto). Na pr\u00e1ctica da arquitectura levou a sublimar os seus aspectos te\u00f3ricos. Non interesa o co\u00f1ecemento t\u00e9cnico sen\u00f3n as leis absolutas (divinas) nas que este debe conformarse. Por iso o construtor medieval, do mesmo xeito que o fil\u00f3sofo non pretend\u00eda crear formas novas nin ser orixinal. As analox\u00edas entre a arquitectura e a escol\u00e1stica son: claridade, totalidade, homologaci\u00f3n das partes, aceptaci\u00f3n e reconciliaci\u00f3n de posibilidades contraditorias e principios ret\u00f3ricos. Da \"manifestatio\" \u00e1 \"transparencia\", da \"concordantia\" \u00e1 \"reconciliaci\u00f3n entre o contraditorio\" e a diferenza \"raz\u00f3n\"-\"fe\" a \"espazo exterior-volume interior\".\nEspecial importancia merecen os seus artigos. No seu artigo \"\"A Historia da arte en canto a disciplina\" \"human\u00edstica\"\", aborda a iconolox\u00eda dende o punto de vista metodol\u00f3xico. Partindo do relativismo cultural, di que todo feito est\u00e1 inscrito nunhas coordenadas espaciais e temporais. O papel do espectador, do mesmo xeito que do historiador, nunca \u00e9 \u201cinxenuo\u201d, sen\u00f3n que se enfronta \u00e1 obra cuns orzamentos culturais para poder alcanzar o seu \u201csignificado\u201d. En canto ao artigo \"Iconograf\u00eda e Iconolox\u00eda: introduci\u00f3n ao estudo da arte do renacemento\", nel desenvolve teoricamente o m\u00e9todo iconogr\u00e1fico-iconol\u00f3xico, \u00e9 dicir, como o historiador da arte alcanza o significado dunha obra de arte. Tr\u00e1tao en tres pasos:"}
{"id": "481396", "revid": "23204", "url": "https://gl.wikipedia.org/wiki?curid=481396", "title": "Scar Symmetry", "text": "Scar Symmetry \u00e9 unha banda sueca de metal progresivo procedente de Avesta, no condado de Dalarna, fundada no ano 2004. O grupo leva publicados seus \u00e1lbums de estudio e sete sinxelos. No presente te\u00f1en un contrato co selo discogr\u00e1fico Nuclear Blast, co cal publicaron os seus seis \u00e1lbums."}
{"id": "481398", "revid": "5863", "url": "https://gl.wikipedia.org/wiki?curid=481398", "title": "M\u00aa Olaia Fern\u00e1ndez Davila", "text": ""}
{"id": "481405", "revid": "23204", "url": "https://gl.wikipedia.org/wiki?curid=481405", "title": "Elecci\u00f3ns xerais de Espa\u00f1a de novembro de 2019", "text": "O domingo 10 de novembro de 2019 celebr\u00e1ronse elecci\u00f3ns xerais en Espa\u00f1a. Foron as d\u00e9cimo sextas elecci\u00f3ns democr\u00e1ticas, e as cuartas con Filipe VI como rei de Espa\u00f1a; ademais foron as segundas elecci\u00f3ns xerais celebradas en 2019, as segundas convocadas por non ser posible formar Goberno, e as cuartas en menos de catro anos.\nA ma\u00f1\u00e1 do 24 de setembro de 2019, tras terse esgotado \u00e1s 00:00 horas o prazo constitucional para constitu\u00edr un Goberno xurdido das elecci\u00f3ns do 28 de abril, o rei disolveu as Cortes Xerais e convocou novas elecci\u00f3ns xerais, co referendo da presidenta do Congreso dos Deputados Meritxell Batet.\nOs cidad\u00e1ns con dereito ao voto, residentes no pa\u00eds, ou no estranxeiro, foron chamados ao voto para escoller renovaci\u00f3n de 558 dos 616 escanos que conforman as Cortes Xerais: os 350 do Congreso dos Deputados e os 208 de elecci\u00f3n directa do Senado."}
{"id": "481406", "revid": "96302", "url": "https://gl.wikipedia.org/wiki?curid=481406", "title": "Candlemass", "text": "Candlemass \u00e9 unha banda sueca de doom metal fundada en Estocolmo en 1984 polo baixista e compositor Leif Edling e o bater\u00eda Mats Ekstr\u00f6m. O grupo tivo unha influencia determinante no x\u00e9nero do doom metal, e o propio x\u00e9nero foi chamado as\u00ed tras o seu \u00e1lbum de estrea, \"Epicus Doomicus Metallicus\". Despois de publicar cinco \u00e1lbums e de xirar extensamente durante os anos 80 e primeiros 90, Candlemass separouse en 1994, pero reunir\u00edase tres anos m\u00e1is tarde. Tras disolverse novamente en 2002, Candlemass reformouse en 2004 e continuou gravando e actuando dende ent\u00f3n."}
{"id": "481408", "revid": "6380423", "url": "https://gl.wikipedia.org/wiki?curid=481408", "title": "Draconian", "text": "Draconian \u00e9 unha banda sueca de doom metal g\u00f3tico formada en S\u00e4ffle, condado de V\u00e4rmland, no ano 1994. Ata a data levan publicados seis \u00e1lbums de estudio, todos eles a trav\u00e9s do selo Napalm Records."}
{"id": "481409", "revid": "5863", "url": "https://gl.wikipedia.org/wiki?curid=481409", "title": "Por un Mundo m\u00e1s Justo", "text": ""}
{"id": "481412", "revid": "5863", "url": "https://gl.wikipedia.org/wiki?curid=481412", "title": "Xerais de novembro de 2019", "text": ""}
{"id": "481413", "revid": "5863", "url": "https://gl.wikipedia.org/wiki?curid=481413", "title": "Elecci\u00f3ns xerais en Espa\u00f1a de novembro de 2019", "text": ""}
{"id": "481414", "revid": "5863", "url": "https://gl.wikipedia.org/wiki?curid=481414", "title": "Elecci\u00f3ns xerais de novembro de 2019 de Espa\u00f1a", "text": ""}
{"id": "481415", "revid": "5863", "url": "https://gl.wikipedia.org/wiki?curid=481415", "title": "Elecci\u00f3ns xerais de novembro de 2019 en Espa\u00f1a", "text": ""}
{"id": "481416", "revid": "5863", "url": "https://gl.wikipedia.org/wiki?curid=481416", "title": "Elecci\u00f3ns xerais de novembro de 2019", "text": ""}
{"id": "481417", "revid": "5863", "url": "https://gl.wikipedia.org/wiki?curid=481417", "title": "Elecci\u00f3ns Xerais novembro de 2019 en Espa\u00f1a", "text": ""}
{"id": "481418", "revid": "5863", "url": "https://gl.wikipedia.org/wiki?curid=481418", "title": "Elecci\u00f3ns xerais novembro de 2019 en Espa\u00f1a", "text": ""}
{"id": "481419", "revid": "89787", "url": "https://gl.wikipedia.org/wiki?curid=481419", "title": "Bloodbath", "text": "Bloodbath \u00e9 un supergrupo sueco de death metal procedente de Estocolmo e formado no ano 1998. O grupo publicou cinco \u00e1lbums de estudio, dous EPs e dous DVDs con actuaci\u00f3ns no Wacken Open Air (en 2005) e no Bloodstock Open Air (en 2010). A banda est\u00e1 composta por Martin Axenrot (Opeth), Anders Nystr\u00f6m (Katatonia), Jonas Renkse (Katatonia) e Nick Holmes (Paradise Lost)."}
{"id": "481423", "revid": "89787", "url": "https://gl.wikipedia.org/wiki?curid=481423", "title": "Hypocrisy", "text": "Hypocrisy \u00e9 unha banda sueca de death metal formada no mes de outubro de 1991 en Ludvika, no condado de Dalarna, por Peter T\u00e4gtgren.\nMusicalmente, a banda comezou cun son death metal tradicional nos seus primeiros \u00e1lbums, pero ao pouco tempo derivou cara o death metal mel\u00f3dico. As s\u00faas primeiras letras, escritas polo vocalista orixinal Masse Broberg, falaban de temas anticristi\u00e1ns e de satanismo. Por\u00e9n, posteriormente a banda decidiu centrarse en temas como o paranormal e os extraterrestres. Ao contrario do que alg\u00fans pensan, Magnus non marchou da banda debido a un cambio no contido l\u00edrico, sen\u00f3n por un t\u00edmpano roto durante a s\u00faa primeira xira europea (posteriormente regresar\u00eda \u00e1 banda de black metal Dark Funeral como Emperor Magus Caligula). O seu d\u00e9cimo \u00e1lbum, \"Virus\", cont\u00e9n temas m\u00e1is t\u00edpicos do death metal como violence, os horrores da realidade, tolemia, tortura, guerra, adici\u00f3ns \u00e1s drogas e loita emocional. O seu d\u00e9cimo segundo \u00e1lbum, \"End of Disclosure\", fala de conspiraci\u00f3n e de Illuminati."}
{"id": "481424", "revid": "85894", "url": "https://gl.wikipedia.org/wiki?curid=481424", "title": "Antonio Conde Asperot", "text": "Antonio Conde Asperot, nado en Santiago de Compostela o 2 de novembro de 1895 e finado en Bouzas (Vigo) o 9 de xullo de 1970, foi un mestre e pol\u00edtico galego.\nTraxectoria.\nMestre en Porto do Son dende 1920. Militante de Izquierda Republicana e secretario da agrupaci\u00f3n de Porto do Son. Era asesor de Juan Gonz\u00e1lez Gonz\u00e1lez. Co golpe de Estado do 18 de xullo de 1936 foi detido. Preso no c\u00e1rcere de Santiago de Compostela. Foi suspendido de emprego e soldo o 28 de agosto e cesado o 5 de setembro. Estivo dous anos preso no c\u00e1rcere de Santiago de Compostela e outros dous na prisi\u00f3n provincial da Coru\u00f1a. En maio de 1940 foi separado do servizo e dado de baixa na escala do maxisterio. Sa\u00edu en liberdade condicional en 1941. Foille incoado expediente de responsabilidades pol\u00edticas. Nos anos sesenta foi director do colexio Puebla.\nVida persoal.\nCasou con Ramona Santos Carou."}
{"id": "481426", "revid": "5863", "url": "https://gl.wikipedia.org/wiki?curid=481426", "title": "Entombed", "text": "Entombed \u00e9 unha banda sueca de death metal formada no ano 1987 co nome de Nihilist. Entombed comezou a s\u00faa carreira como un dos primeiros pioneiros do death metal escandinavo que inicialmente difer\u00eda do estadounidense polo seu distintivo ton de guitarra \"buzzsaw\". Por\u00e9n, a principios dos 90 o seu son ampliouse para inclu\u00edr garage rock e outras influencias. Este estilo novo ser\u00eda finalmente descrito como death 'n' roll. Entombed foi influenciada por bandas como Slayer, Exodus, Black Sabbath, Celtic Frost, Autopsy, Repulsion, Kiss, The Misfits, Mot\u00f6rhead, Discharge, Death e Testament. Xunto con Dismember, Grave e Unleashed, Entombed \u00e9 considerado un dos catro grandes do death metal sueco."}
{"id": "481427", "revid": "23204", "url": "https://gl.wikipedia.org/wiki?curid=481427", "title": "Dead by April", "text": "Dead by April \u00e9 unha banda sueca de metalcore formada en Gotemburgo en febreiro de 2007 por Pontus Hjelm e Jimmie Strimell. No presente est\u00e1 composta por Jimmie Strimell (voces), Pontus Hjelm (guitarra, teclado, programaci\u00f3n, voces), Marcus Wessl\u00e9n (baixo, coros) e Marcus Rosell (bater\u00eda). A pesar de moitos cambios de formaci\u00f3n ao longo da s\u00faa carreira, tanto Marcus Wessl\u00e9n como Pontus Hjelm permaneceron na banda dende o seu \u00e1lbum de estrea."}
{"id": "481428", "revid": "865", "url": "https://gl.wikipedia.org/wiki?curid=481428", "title": "Solution .45", "text": "Solution .45 \u00e9 un supergrupo sueco de metal creado polo guitarrista Jani Stefanovic (Miseration, Divinefire, Essence of Sorrow). No presente est\u00e1 composto polo vocalista Christian \u00c4lvestam (Miseration, ex-Scar Symmetry), os guitarristas Stefanovic e Ronnie Bj\u00f6rnstr\u00f6m (Defiatory, Ill-Wisher, Taedeat, ex-Aeon), e o bater\u00eda Rolf Pilve (Miseration, Essence of Sorrow, Stratovarius)."}
{"id": "481431", "revid": "23204", "url": "https://gl.wikipedia.org/wiki?curid=481431", "title": "Determinaci\u00f3n do sexo X0", "text": "O sistema de determinaci\u00f3n do sexo X0 (xe-cero) \u00e9 o modo en que se determina o sexo da descendencia entre os seguintes grupos de invertebrados e uns poucos peixes:\nNeste sistema hai s\u00f3 un cromosoma sexual, denominado X. Os machos te\u00f1en s\u00f3 un cromosoma X (son X0), mentres que as femias te\u00f1en dous (son XX). O cero (\u00e1s veces aparece escrito menos apropiadamente como a letra O) indica a carencia do segundo cromosoma X. Os gametos maternos (\u00f3vulos) sempre conte\u00f1en un cromosoma X, polo que o sexo da descendencia destes animais depende de se o gameto masculino (espermatozoide) porta un cromosoma X ou non. Se o espermatozoide que realizou a fecundaci\u00f3n non levaba ning\u00fan cromosoma X, nace un macho.\nExiste unha variante deste sistema na que a maior\u00eda dos individuos te\u00f1en dous cromosomas sexuais (XX) pero son hermafroditas, producindo tanto \u00f3vulos coma espermatozoides, cos cales poden fecundarse a si mesmos, mentres que s\u00f3 hai uns poucos individuos que son machos e te\u00f1en s\u00f3 un cromosoma X (X0). O organismo modelo \"Caenorhabditis elegans\" (un nematodo) \u00e9 un bo exemplo deste tipo de organismos.\nAlgunhas especies de mosca \"Drosophila\" te\u00f1en machos X0. P\u00e9nsase que se orixinaron pola perda do cromosoma Y, que estas moscas normalmente te\u00f1en, a\u00ednda que nelas a determinaci\u00f3n do sexo \u00e9 pola proporci\u00f3n entre os cromosomas X e os autosomas.\nPartenox\u00e9nese.\nNos sistemas de determinaci\u00f3n do sexo X0 pode haber partenox\u00e9nese, que se produce por medio de diferentes mecanismos que orixinan machos ou femias, por exemplo en \u00e1fidos.\nEn humanos.\nNos humanos pode darse o caso de que un individuo te\u00f1a un s\u00f3 cromosoma X como \u00fanico membro do par de cromosomas sexuais, polo que se di que \u00e9 un individuo X0. Isto \u00e9 un trastorno chamado s\u00edndrome de Turner e non \u00e9 a forma de determinar o sexo nos humanos, os cales utilizan o sistema XY, no que os XX son mulleres e os XY homes. Os individuos con s\u00edndrome de Turner xeralmente presentan un aspecto feminino, pero acompa\u00f1ado de diversas anomal\u00edas e trazos caracter\u00edsticos e son est\u00e9riles.\nEn certos roedores.\nUn pequeno n\u00famero de roedores te\u00f1en un sistema similar ao X0, xa que perderon o seu cromosoma Y. Entre eles est\u00e1n \"Tokudaia osimensis\" e \"Tokudaia tokunoshimensis\". Ademais os roedores \"Ellobius\" presentan unha forma de determinaci\u00f3n X0 na que ambos os sexos carecen dun segundo cromosoma sexual. O seu mecanismo de determinaci\u00f3n sexual non se co\u00f1ece a\u00ednda."}
{"id": "481433", "revid": "56817", "url": "https://gl.wikipedia.org/wiki?curid=481433", "title": "Edge of Sanity", "text": "Edge of Sanity foi unha banda sueca de death metal que, xunto con Opeth, adoita a ser reco\u00f1ecida como a primeira en fusionar estilos de metal extremo como death metal e black metal con rock progresivo. O grupo foi fundado por Dan Swan\u00f6 en 1989 e separouse no ano 2003."}
{"id": "481434", "revid": "27155", "url": "https://gl.wikipedia.org/wiki?curid=481434", "title": "Sistema de determinaci\u00f3n do sexo X0", "text": ""}
{"id": "481435", "revid": "27155", "url": "https://gl.wikipedia.org/wiki?curid=481435", "title": "Sistema de determinaci\u00f3n do sexo por haplodiploid\u00eda", "text": ""}
{"id": "481436", "revid": "27155", "url": "https://gl.wikipedia.org/wiki?curid=481436", "title": "Sistema de determinaci\u00f3n do sexo ZW", "text": ""}
{"id": "481437", "revid": "27155", "url": "https://gl.wikipedia.org/wiki?curid=481437", "title": "Sistema de determinaci\u00f3n do sexo pola temperatura", "text": ""}
{"id": "481439", "revid": "98629", "url": "https://gl.wikipedia.org/wiki?curid=481439", "title": "Blindside", "text": "Blindside \u00e9 unha banda sueca de rock procedente dos suburbios do sur de Estocolmo. Fundouse no ano 1994 como Underfree. En 1996 cambiaron o nome a Blindside e publicaron o \u00e1lbum \"Blindside\" en 1997 a trav\u00e9s do selo independente sueco Day-Glo Records. O seu segundo traballo, \"A Thought Crushed My Mind\", chegou no ano 2000. O grupo comezou a recibir atenci\u00f3n en 2001 cando xirou con P.O.D., conseguindo un contrato con Elektra. En 2002 publicaron o \u00e1lbum \"Silence\" e en 2003 xiraron como abreconcertos de Hoobastank. Nunha xira en 2004 roub\u00e1ronlle o equipo, pero Blindside publicou \"About a Burning Fire\" ese mesmo ano. Tras perder o apoio do seu selo, en 2005 a banda editou \"The Great Depression\" independentemente, e tam\u00e9n lanzou o DVD \"Ten Years Running Blind\".\nBlindside editou un EP en 2007, \"The Black Rose\", pero a meirande parte da s\u00faa actividade cesou ata 2011, cando publicou o \u00e1lbum \"With Shivering Hearts We Wait\"."}
{"id": "481441", "revid": "5863", "url": "https://gl.wikipedia.org/wiki?curid=481441", "title": "Premios Mart\u00edn Codax da M\u00fasica", "text": ""}
{"id": "481446", "revid": "23204", "url": "https://gl.wikipedia.org/wiki?curid=481446", "title": "Jerusalem (grupo musical)", "text": "Jerusalem \u00e9 unha banda sueca de rock cristi\u00e1n fundado en 1975 por Ulf Christiansson. Tr\u00e1tase dun dos primeiros grupos en combinar letr\u00e1s cristi\u00e1s cun son hard rock e heavy metal."}
{"id": "481447", "revid": "1131", "url": "https://gl.wikipedia.org/wiki?curid=481447", "title": "Therion", "text": "Therion (anteriormente Blitzkrieg e Megatherion) \u00e9 unha banda sueca de metal sinf\u00f3nico fundada por Christofer Johnsson en 1987. O seu nome est\u00e1 inspirado polo \u00e1lbum de Celtic Frost \"To Mega Therion\". \"To Mega Therion\" \u00e9 \"A Gran Besta\" en grego e foi un t\u00edtulo usado polo ocultista Aleister Crowley. Orixinalmente unha banda de death metal, Therion axustou o seu estilo musical engadindo elementos orquestrais, inclu\u00eddos coros, m\u00fasicos cl\u00e1sicos, e incluso unha orquestra completa nos seus concertos. Como resultado son considerados pioneiros do x\u00e9nero do metal sinf\u00f3nico."}
{"id": "481448", "revid": "89787", "url": "https://gl.wikipedia.org/wiki?curid=481448", "title": "Luis Alberto Lacalle", "text": "Luis Alberto Lacalle de Herrera, nado en Montevideo o 13 de xullo de 1941, \u00e9 un avogado e pol\u00edtico uruguaio, presidente do seu pa\u00eds entre 1990 e 1995. \n\u00c9 neto do tam\u00e9n pol\u00edtico Luis Alberto de Herrera.\nO seu fillo Luis Alberto Lacalle Pou foi elixido para ocupar a Presidencia no per\u00edodo 2020-2025."}
{"id": "481462", "revid": "5132", "url": "https://gl.wikipedia.org/wiki?curid=481462", "title": "Saint Denis", "text": ""}
{"id": "481468", "revid": "865", "url": "https://gl.wikipedia.org/wiki?curid=481468", "title": "The Mary Onettes", "text": "The Mary Onettes \u00e9 unha banda sueca de indie rock/dream pop procedente de J\u00f6nk\u00f6ping. Ata a data o grupo leva publicados tres \u00e1lbums de estudio e catro EPs."}
{"id": "481470", "revid": "5863", "url": "https://gl.wikipedia.org/wiki?curid=481470", "title": "Pablo Arang\u00fcena Fern\u00e1ndez", "text": ""}
{"id": "481472", "revid": "1131", "url": "https://gl.wikipedia.org/wiki?curid=481472", "title": "Stadio Comunale di Monigo", "text": "O Stadio Comunale di Monigo \u00e9 un estadio de rugby situado na cidade italiana de Treviso (V\u00e9neto). O estadio \u00e9 utilizado actualmente polo Benetton Rugby, equipo profesional que compite no Pro14, unha das competici\u00f3ns m\u00e1is importantes do rugby, a cal agrupa equipos de Escocia, Gales, Irlanda, Italia e Sur\u00e1frica. O estadio ten capacidade para 6.700 espectadores, sen contar os que poden estar de p\u00e9 \u00e1 beira do campo, dos cales 2.700 est\u00e1n na bancada Oeste e o resto na Este. Esta tribuna Este foi ampliada e remodelada en 2018 con motivo da aumento do n\u00famero de espectadores que acoden aos xogos. "}
{"id": "481476", "revid": "89787", "url": "https://gl.wikipedia.org/wiki?curid=481476", "title": "Jenifer Casal Vidal", "text": "Jenifer Casal Vidal, nada en Pontevedra o 6 de setembro de 1996, \u00e9 unha deportista galega que compite en pirag\u00fcismo na modalidade de marat\u00f3n. Ga\u00f1ou unha medalla de bronce no Campionato Europeo de Pirag\u00fcismo en Marat\u00f3n de 2017 na categor\u00eda de C1.\nTraxectoria.\nA s\u00faa primeira participaci\u00f3n internacional foi en 2014 no Campionato Mundial de Pirag\u00fcismo en Augas Tranquilas, onde chegou \u00e1 final e quedou novena no C2 500 metros, con Raquel Rodr\u00edguez como compa\u00f1eira. No Europeo de 2015, celebrado en Ra\u010dice (Rep\u00fablica Checa) finalizou quinta no C2 500.\nEn 2017, foi campioa de Galicia de C1 5000 metros e de Espa\u00f1a no C1 en marat\u00f3n. Ademais logrou en Ponte de Lima a medalla de bronce no Campionato Europeo de Pirag\u00fcismo en Marat\u00f3n en C1\nEn 2018, finalizou oitava no Europeo de marat\u00f3n en Croacia e sexta no Mundial en Montemor-o-Velho, ambas ocasi\u00f3ns en C1. En 2019 ga\u00f1ou o ouro na Copa de Espa\u00f1a de Pirag\u00fcismo Marat\u00f3n, mentres que finalizou sexta no Europeo en Francia e quinta no Mundial da China."}
{"id": "481477", "revid": "98629", "url": "https://gl.wikipedia.org/wiki?curid=481477", "title": "Millencolin", "text": "Millencolin \u00e9 unha banda sueca de punk rock formada no mes de outubro de 1992 por Nikola \u0160ar\u010devi\u0107, Mathias F\u00e4rm e Erik Ohlsson en \u00d6rebro. A principios de 1993 o bater\u00eda Fredrik Larzon uniuse ao grupo. O nome Millencolin deriva do truco de skate chamado \"melancholy\"."}
{"id": "481478", "revid": "88215", "url": "https://gl.wikipedia.org/wiki?curid=481478", "title": "Jenifer Casal", "text": ""}
{"id": "481481", "revid": "23204", "url": "https://gl.wikipedia.org/wiki?curid=481481", "title": "Janet Leigh", "text": "Jeanette Helen Morrison, nada en Merced (California) o 6 de xullo de 1927 e finada en Beverly Hills o 3 de outubro de 2004, foi unha actriz, cantante, bailarina e escritora estadounidense, co\u00f1ecida como Janet Leigh.\nTraxectoria.\nLeigh criouse en Stockton, California, nunha familia de clase traballadora.\nNo inverno de 1945\u20136, a actriz Norma Shearer estaba de vacaci\u00f3ns en Sugar Bowl, un \"resort\" de esqu\u00ed en Sierra Nevada, onde traballaban os pais de Leigh. Na entrada, Shearer viu unha foto de Leigh, que ent\u00f3n ti\u00f1a dezaoito anos, tomada polo fot\u00f3grafo do club polo Nadal. Cando regresou aos \u00c1nxeles, Shearer amosou a fotograf\u00eda ao axente Lew Wasserman, da Metro-Goldwyn-Mayer (MGM), e axudou a Leigh a obter un contrato. Leigh realizou a s\u00faa primeira incursi\u00f3n real na interpretaci\u00f3n aparecendo en programas de radio antes de debutar no cinema con \"The Romance of Rosy Ridge\" (1947) como interese rom\u00e1ntico da personaxe de Van Johnson. Durante a rodaxe, o nome de Leigh foi cambiado primeiro a \"Jeanette Reames\" e logo a \"Janet Leigh\" e finalmente ao seu nome real, \"Jeanette Morrison\", porque \"Janet Leigh\" lembraba demasiado a Vivien Leigh. Por\u00e9n, a Johnson non lle gustaba o nome e finalmente foi cambiado definitivamente a \"Janet Leigh\" (pronunciado como \"Lee\").\nNo principio da s\u00faa carreira apareceu en varios filmes populares de MGM que inclu\u00edan unha gran variedade de x\u00e9neros, como \"Act of Violence\" (1948), \"Little Women\" (1949), \"Angels in the Outfield\" (1951), \"Scaramouche\" (1952), \"The Naked Spur\" (1953) e \"Living It Up\" (1954). Leigh interpretou sobre todo papeis dram\u00e1ticos durante a segunda metade da d\u00e9cada de 1950, en filmes como os de \"Safari\" (1956) e o filme negro de Orson Welles \"Touch of Evil\" (1958), mais o seu reco\u00f1ecemento m\u00e1is forte foi coa s\u00faa interpretaci\u00f3n de Marion Crane en \"Psicose\" (1960), de Alfred Hitchcock, que lle valeu un Globo de Ouro e unha candidatura ao \u00d3scar \u00e1 mellor actriz secundaria.\nO seu publicitado matrimonio con Tony Curtis acabou en divorcio en 1962, e tras protagonizar \"The Manchurian Candidate\" ese mesmo ano, Leigh reduciu o ritmo da s\u00faa carreira. Continuou a aparecer en filmes de xeito intermitente, inclu\u00eddos \"Bye Bye Birdie\" (1963), \"Harper\" (1966), \"Night of the Lepus\" (1972) e \"Boardwalk\" (1979). A finais de 1975, debutou en Broadway nunha produci\u00f3n de \"Murder Among Friends\". Tam\u00e9n apareceu en dous filmes de terror coa s\u00faa filla, Jamie Lee Curtis: \"The Fog\" (1980) e \"\" (1998).\nAdemais do seu traballo como actriz, Leigh escribiu catro libros entre 1984 e 2002, dous deles novelas. Faleceu en outubro de 2004 aos 77 tras unha longa batalla contra a vasculite, inflamaci\u00f3n dos vasos sangu\u00edneos."}
{"id": "481482", "revid": "1131", "url": "https://gl.wikipedia.org/wiki?curid=481482", "title": "Campo da Compa\u00f1\u00eda", "text": "O Campo da Compa\u00f1\u00eda \u00e9 a praza m\u00e1is importante da vila de Monforte de Lemos, na provincia de Lugo. \nCaracter\u00edsticas.\nA cara oeste da praza est\u00e1 presidida pola fachada principal do Colexio da Nosa Se\u00f1ora da Antiga, que alberga actualmente o Colexio dos Escolapios e foi fundado polo cardeal Rodrigo de Castro. A praza adquiriu o nome da Compa\u00f1\u00eda pola Compa\u00f1\u00eda de Xes\u00fas, \u00e1 que o cardeal encomendou esta fundaci\u00f3n. \nA praza est\u00e1 formada por unha grande explanada de pedra, zonas verdes e \u00e1rbores, un parque infantil e unha pista polideportiva. Est\u00e1 delimitada pola r\u00faa Escultor Francisco Moure ao nord\u00e9s e polo Paseo de Lugo ao sur, e \u00e1 praza chegan as r\u00faas Cardeal Rodrigo de Castro, Historiador Dalmiro de la V\u00e1lgoma, Reboredo, Duquesa de Alba, Carude e Acea Nova."}
{"id": "481483", "revid": "5863", "url": "https://gl.wikipedia.org/wiki?curid=481483", "title": "Jos\u00e9 Manuel S\u00e1nchez S\u00e1nchez", "text": "Jos\u00e9 Manuel S\u00e1nchez S\u00e1nchez, nado en Oleiros o 22 de agosto de 1984, \u00e9 un deportista galego que compite en pirag\u00fcismo na modalidade de marat\u00f3n. \nTraxectoria.\nGa\u00f1ou catro medallas no Campionato Mundial de Pirag\u00fcismo en Marat\u00f3n entre os anos 2012 e 2017, e d\u00faas medallas de ouro no Campionato Europeo de Pirag\u00fcismo en Marat\u00f3n nos anos 2016 e 2017, todas elas en C2 formando parella con Tono Campos."}
{"id": "481484", "revid": "98629", "url": "https://gl.wikipedia.org/wiki?curid=481484", "title": "Eli Whitney", "text": "Eli Whitney, nado en Westborough (Massachusetts) o 8 de decembro de 1765 e finado en New Haven (Connecticut) o 8 de xaneiro de 1825 foi un inventor estadounidense, co\u00f1ecido por inventar a debulladora, un dos inventos clave da revoluci\u00f3n industrial, e que modelou a econom\u00eda do Sur anterior \u00e1 guerra civil. O invento de Whitney converteu o algod\u00f3n nun cultivo de proveito, que fortaleceu a fundaci\u00f3n econ\u00f3mica da escravitude dos Estados Unidos. A pesar do impacto econ\u00f3mico e social do seu invento, Whitney perdeu moitos cartos en batallas legais pola patente da debulladora. Posteriormente volveu a s\u00faa atenci\u00f3n en contratos co goberno para fabricar mosquetes para o novo ex\u00e9rcito dos Estados Unidos. Continuou a constru\u00edr armas e inventar ata a s\u00faa morte en 1825.\nTraxectoria.\nWhitney inventou a m\u00e1quina para debullar o algod\u00f3n en 1793. Esta m\u00e1quina era unha unidade mec\u00e1nica que separaba as sementes do algod\u00f3n, o que ata ese momento era un traballo moi pesado, por unha participaci\u00f3n humana m\u00e1is escasa.\nA maior contribuci\u00f3n de Whitney para a industria dos Estados Unidos foi a importaci\u00f3n e posta en marcha do sistema de fabricaci\u00f3n e a li\u00f1a de montaxe. Foi o primeiro en empregala na produci\u00f3n de mosquetes para o goberno dos Estados Unidos e o segundo no mundo, xa que o inventor franc\u00e9s Honor\u00e9 Le Blanc a desenvolveu na fabricaci\u00f3n de mosquetes para o ex\u00e9rcito franc\u00e9s. C\u00f3mpre salientar que o ex\u00e9rcito estadounidense compraba e recib\u00eda nesa \u00e9poca armas de Francia.\nDespois da independencia dos Estados Unidos, hab\u00eda unha gran demanda de mosquetes nese pa\u00eds, e a independencia fixo posible producir bens manufacturados. Whitney atopou patrocinadores para apoiar o concepto de partes intercambiables de produci\u00f3n na fabricaci\u00f3n de mosquetes. Non obstante, os seus patrocinadores impacient\u00e1ronse moito cando, logo de que pasara un tempo considerable e de gastar moito di\u00f1eiro, descubriron que a\u00ednda estaba facendo ferramentas para fabricar partes. Con todo, co tempo os seus esforzos lograron producir partes intercambiables e econ\u00f3micas en grandes cantidades. O concepto de producir un conxunto de cu\u00f1os para fabricar un mill\u00f3n de partes non se entend\u00eda ben nesa \u00e9poca. Os conceptos de Whitney foron explotados posteriormente por Henry Ford e outros industriais.\nWhitney faleceu de cancro de pr\u00f3stata en 1825, un mes despois do seu 59 aniversario, deixando unha vi\u00fava, Henrietta Edwards, e catro fillos. Durante o transcurso da s\u00faa doenza, inventou e constru\u00edu varios aparellos para paliar mecanicamente a s\u00faa dor."}
{"id": "481489", "revid": "5863", "url": "https://gl.wikipedia.org/wiki?curid=481489", "title": "Xerais de abril de 2019", "text": ""}
{"id": "481490", "revid": "5863", "url": "https://gl.wikipedia.org/wiki?curid=481490", "title": "Deputada provincial da Coru\u00f1a", "text": ""}
{"id": "481492", "revid": "5863", "url": "https://gl.wikipedia.org/wiki?curid=481492", "title": "Mar\u00eda Montserrat Garc\u00eda Chavarr\u00eda", "text": ""}
{"id": "481493", "revid": "98629", "url": "https://gl.wikipedia.org/wiki?curid=481493", "title": "Oh Hiroshima", "text": "Oh Hiroshima \u00e9 unha banda sueca de post-rock procedente de Kristinehamn e fundada en 2007 por Leif Eliasson e Jakob Hemstr\u00f6m, aos que se lle uniron pouco despois Simon Axelsson e o irm\u00e1n de Hemstr\u00f6m, Oskar Nilsson. O grupo destaca pola s\u00faa tenue instrumentaci\u00f3n electr\u00f3nica, texturas de guitarra abstractas, e uso de paisaxes sonoras vocais.\nO grupo comezou sendo un proxecto experimental musical entre Eliasson e Hemstr\u00f6m, Nilsson uniuse oficialmente \u00e1 banda como bater\u00eda en 2011, durante o proceso de composici\u00f3n do seu \u00e1lbum de estrea, \"Resistance Is Futile\", tendo gravado antes o baixo co grupo. Axelsson incorporouse ese mesmo ano como baixista.\nOs primeiros lanzamentos de Oh Hiroshima foron os EPs demo \"Empty Places Full of Memories\" e \"Tomorrow\", editados en 2009 e 2010, respectivamente. O seu primeiro \u00e1lbum, \"Resistance Is Futile\", foi autoeditado dixitalmente en 2011. O segundo, \"In Silence We Yearn\", foi autoeditado dixitalmente en novembro de 2015, sendo reeditado en CD o 1 de xullo de 2016 a trav\u00e9s do selo Fluttery Records. Unha versi\u00f3n en vinilo apareceu o 2 de decembro dese ano editada a trav\u00e9s de Napalm Records. No ano 2018 o \u00e1lbum de estrea da banda tam\u00e9n foi reeditado en formato f\u00edsico, en CD o 22 de febreiro a trav\u00e9s de Fluttery Record, e en vinilo o 7 de decembro a trav\u00e9s de Napalm Records.\nO guitarrista fundador Leif Eliasson deixou a banda en xullo de 2018. No mes de outubro dese ano o grupo anunciou que asinara un contrato co selo Napalm Records para o seu terceiro \u00e1lbum, chamado \"Oscillation\" e editado o 26 de xullo de 2019."}
{"id": "481494", "revid": "25871", "url": "https://gl.wikipedia.org/wiki?curid=481494", "title": "Prensilidade", "text": "A prensilidade \u00e9 a calidade dun ap\u00e9ndice ou un \u00f3rgano que ten unha adaptaci\u00f3n biol\u00f3xica para agarrar ou suxeitar. \nDe ditos ap\u00e9ndices ou \u00f3rganos dise que son pr\u00e9nsiles.\nEtimolox\u00eda.\nOs termos pr\u00e9nsil e prensilidade (calidade de pr\u00e9nsil) entraron nas linguas europeas modernas no s\u00e9culo XVIII a trav\u00e9s do franc\u00e9s \"pr\u00e9hensile\", tomado do lat\u00edn \"prehensus\", participio pasado de \"prehendere\", \"coller\", \"prender\", \"atrapar\", \"capturar\".\nVantaxes.\nA prensilidade \u00e9 unha adaptaci\u00f3n que permitiu \u00e1s especies que gozan desta calidade unha gran vantaxe natural na manipulaci\u00f3n do seu contorno para a alimentaci\u00f3n, a escavaci\u00f3n e a defensa. Isto permite a moitos animais, como os primates, usar ferramentas co fin de completar as tarefas que doutro modo ser\u00eda impos\u00edbel sen a anatom\u00eda altamente especializada que pos\u00faen. Por exemplo, os chimpanc\u00e9s te\u00f1en a capacidade de usar pequenos pauci\u00f1os para obteren t\u00e9rmites e larvas dunha maneira similar \u00e1 pesca dos humanos. \nPor\u00e9n, non todos os \u00f3rganos pr\u00e9nsiles \u00fasanse como ferramentas; a lingua das xirafas, por exemplo, util\u00edzase na alimentaci\u00f3n e en condutas de autolimpeza.\nTipos de prensilidade.\nEntre os ap\u00e9ndices que poden converterse en pr\u00e9nsiles est\u00e1n:"}
{"id": "481495", "revid": "98629", "url": "https://gl.wikipedia.org/wiki?curid=481495", "title": "Dungen", "text": "Dungen \u00e9 unha banda sueca de rock baseada en Estocolmo. Adoita a ser clasificado como un grupo de rock psicod\u00e9lico, a\u00ednda que tam\u00e9n est\u00e1 influenciado pola m\u00fasica folk (principalmente a sueca), o rock cl\u00e1sico, o rock progresivo, o garage rock o rock alternativo.\nA banda est\u00e1 liderada polo vocalista e compositor Gustav Ejstes, que comp\u00f3n toda a m\u00fasica e toca a meirande parte dos instrumentos nos discos do grupo. A pesar diso, Dungen toca ao vivo como un cuarteto. Ejstes, que na s\u00faa adolescencia comezou a compo\u00f1er hip hop, est\u00e1 acompa\u00f1ado nos concertos polo veterano m\u00fasico sueco de rock progresivo Reine Fiske (Landberk, Morte Macabre, Paatos, The Amazing) na guitarra, polo baixista Mattias Gustavsson (Life On Earth!), e polo bater\u00eda Johan Holmegard (que substitu\u00edu a Fredrik Bj\u00f6rling), que tam\u00e9n gravan algunhas partes dos \u00e1lbums de estudio de Dungen."}
{"id": "481500", "revid": "5863", "url": "https://gl.wikipedia.org/wiki?curid=481500", "title": "Mar\u00eda Valentina Mart\u00ednez Ferro", "text": ""}
{"id": "481502", "revid": "5863", "url": "https://gl.wikipedia.org/wiki?curid=481502", "title": "Tristana Moraleja G\u00f3mez", "text": ""}
{"id": "481503", "revid": "5863", "url": "https://gl.wikipedia.org/wiki?curid=481503", "title": "Tristana Mar\u00eda Moraleja G\u00f3mez", "text": ""}
{"id": "481506", "revid": "55340", "url": "https://gl.wikipedia.org/wiki?curid=481506", "title": "Portugu\u00e9s de Goa", "text": "O portugu\u00e9s de Goa \u00e9 a variedade ling\u00fc\u00edstica da comunidade lus\u00f3fona do estado indio de Goa, outrora aIndia Portuguesa, formada polos territorios de Goa, Dam\u00e1n e Diu.\nFalantes.\nEn continuidade co misionariado portugu\u00e9s no primeiro s\u00e9culo da presenza portuguesa en Goa, o s\u00e9culo XIV, os esforzos culturais c\u00e9ntranse en aprender e dominar a lingua dos habitantes, tanto a lingua marathi usada tradicionalmente para os textos relixiosos, como a lingua konkani, que era a lingua falada polo com\u00fan do pobo. Este esforzo misionario caracter\u00edzase pola creaci\u00f3n do colexio dos \u00abmo\u00e7os da terra\u00bb anexo ao \u00abCol\u00e9gio de S\u00e3o Paulo\u00bb dos xesu\u00edtas en Goa. A iniciativa destacada, debida a San Francisco Xabier, l\u00edder eclesi\u00e1stico da misi\u00f3n, foi a de adestrar rapaces asi\u00e1ticos que puidesen servir de int\u00e9rpretes e asistentes aos misioneiros nos seus respectivos pa\u00edses. San Francisco Xabier foi capaz de expulsar da \"Companhia de Jesus\" a un reitor dese colexio por non participar no seu ideal e por ter substitu\u00eddo os mozos locais por portugueses nunha das s\u00faas ausencias.\nO colexio dos \u00abmo\u00e7os da terra\u00bb educaba en 1563 a 645 alumnos, e uns anos m\u00e1is tarde chegou a ter 800 mozos de varias etnias. Foi un alumno deste colexio quen axudou aos xesu\u00edtas a compor a primeira gram\u00e1tica da lingua konkani e axudou a alg\u00fans xesu\u00edtas a ensinala. Foi nese per\u00edodo inicial no que se habilitaron confesionarios en konkani. As\u00ed mesmo, produc\u00edronse varias obras did\u00e1cticas en konkani destinadas ao adestramentos dos propios relixiosos, e varias obras devocionais na mesma lingua e en marathi para o uso dos fieis.\nPor esta raz\u00f3n, e acusadamente cando o celo misionario comezou a diminu\u00edr a partir da segunda metade do s\u00e9culo XVII, principiou a baixada de falantes de portugu\u00e9s e invertiuse a presi\u00f3n sobre a administraci\u00f3n do Estado da India para forzar aos locais a aprender a falar a lingua portuguesa, baixo pena de non celebraren os casamentos na Igrexa, nin os seus fillos poder ser ordenados padres. A estratexia fracasa en grande medida, porque os locais xa estaban habituados \u00e1 liturxia en lingua vern\u00e1cula e o seu interese no portugu\u00e9s era nulo. Rec\u00f3llese unha expresi\u00f3n proverbial atribu\u00edda a unha se\u00f1ora goesa: \u00abSermanvak gel'lim ax\u00ean, sermanv zalo firangi bhax\u00ean\u00bb (= Eu fun con grande entusiasmo para oir o serm\u00f3n, mais que pena que o predicamento era en portugu\u00e9s).\nEn oposici\u00f3n ao acontecido noutras colonias, en Goa o portugu\u00e9s s\u00f3 enraizou nunha pequena clase acad\u00e9mica. Nunca chegou a ser unha lingua de uso coti\u00e1n pero perviviu a trav\u00e9s dos s\u00e9culos. Na actualidade o seu n\u00famero de falantes est\u00edmase entre o 3% e o 5%. Segundo os datos de 2014, as equivalencias chegan aos 10.000 cidad\u00e1ns, cunha nova afiliaci\u00f3n de 1.500 estudantes nas academias do estado portugu\u00e9s, repartidas entre o Consulado, o Instituto Cam\u00f5es e a Funda\u00e7\u00e3o Oriente."}
{"id": "481507", "revid": "72012", "url": "https://gl.wikipedia.org/wiki?curid=481507", "title": "Pr\u00e9nsil", "text": ""}
{"id": "481508", "revid": "865", "url": "https://gl.wikipedia.org/wiki?curid=481508", "title": "No Fun at All", "text": "No Fun at All (\u00e1s veces abreviado como NFAA) \u00e9 unha banda sueca de punk rock fundada no ano 1991 en Skinnskatteberg, co condado de V\u00e4stmanland."}
{"id": "481510", "revid": "5863", "url": "https://gl.wikipedia.org/wiki?curid=481510", "title": "Antonio Pillado (Arxentina)", "text": "Antonio Pillado, nado en Viveiro en 1809 e finado na Arxentina en 1879, foi un pol\u00edtico, bibli\u00f3filo e home de letras galego na Arxentina.\nTraxectoria.\nFillo de Jos\u00e9 Pillado, comerciante, loitou contra Juan Manuel de Rosas, foi feito prisioneiro na batalla de Chascom\u00fas e encarcerado en Buenos Aires. Fuxiu a Montevideo onde fundou \"La Gaceta del Comercio\" e \"El Conservador\", foi comisario e xefe interino de polic\u00eda, e seguiu loitando para derrocar o ditador arxentino proporcionando e transportando armas aos que o combat\u00edan. Cando caeu Rosas foi nomeado Xefe da Polic\u00eda e secretario tesoureiro da Municipalidad de Buenos Aires e administrador do Asilo de Mendigos de La Recoleta. Fundou o Club del Progreso, o Instituto Hist\u00f3rico y Geogr\u00e1fico del R\u00edo de la Plata e a Asociaci\u00f3n de Amigos de la Historia Natural. Escribiu \"Diccionario de Buenos Aires\".\nReco\u00f1ecementos.\nUnha r\u00faa de Virrey del Reino leva o seu nome.\nVida persoal.\nCasou con Guillermina Manuela D\u00edaz e tivo seis fillos: Jos\u00e9 Antonio, Ricardo, Emilio, Eugenia, Roberto e Jorge Pillado D\u00edaz."}
{"id": "481519", "revid": "5863", "url": "https://gl.wikipedia.org/wiki?curid=481519", "title": "Elecci\u00f3ns xerais do 28 de abril de 2019", "text": ""}
{"id": "481520", "revid": "5863", "url": "https://gl.wikipedia.org/wiki?curid=481520", "title": "Elecci\u00f3ns xerais do 10 de novembro de 2019", "text": ""}
{"id": "481521", "revid": "23204", "url": "https://gl.wikipedia.org/wiki?curid=481521", "title": "Grave (grupo musical)", "text": "Grave \u00e9 unha banda sueca de death metal formada no ano 1986 polo vocalista e guitarrista Ola Lindgren, que \u00e9 o seu \u00fanico membro constante. O grupo tivo \u00e9xito a principios dos anos 90 e os seus catro primeiros \u00e1lbums, \"Into the Grave\", \"You'll Never See...\", \"Soulless\" e \"Hating Life\", cementaron a s\u00faa reputaci\u00f3n como unha das principais bandas suecas de death metal. Grave entrou en hiato no ano 1997, pero regresou dous anos m\u00e1is tardes. Dende ent\u00f3n publicaron sete \u00e1lbums m\u00e1is, facendo un total de once. Xunto con Dismember, Entombed e Unleashed, Grave est\u00e1 considerada unha das catro grandes bandas do death metal sueco."}
{"id": "481523", "revid": "5863", "url": "https://gl.wikipedia.org/wiki?curid=481523", "title": "Deputada provincial de Lugo", "text": ""}
{"id": "481525", "revid": "5863", "url": "https://gl.wikipedia.org/wiki?curid=481525", "title": "Ana Prieto Nieto", "text": ""}
{"id": "481527", "revid": "5863", "url": "https://gl.wikipedia.org/wiki?curid=481527", "title": "Marina Ortega Otero", "text": ""}
{"id": "481529", "revid": "1888", "url": "https://gl.wikipedia.org/wiki?curid=481529", "title": "Regina Touceda", "text": "Regina Touceda Rey, nada en Cuntis en 1999, \u00e9 unha poeta e estudante de filolox\u00eda galega.\nTraxectoria.\nEstudou o bacharelato no IES Aquis Celenis de Caldas de Reis. Foi accesit na categor\u00eda de bacharelato do IV Concurso Escolar de Poes\u00eda Rosal\u00eda de Castro. Actualmente estuda Filolox\u00eda Galega na Universidade de Santiago de Compostela. En 2019 ga\u00f1ou o premio de poes\u00eda P\u00e9rez Parall\u00e9 co poemario \"deriva\"."}
{"id": "481530", "revid": "1888", "url": "https://gl.wikipedia.org/wiki?curid=481530", "title": "Regina Touceda Rey", "text": ""}
{"id": "481531", "revid": "5132", "url": "https://gl.wikipedia.org/wiki?curid=481531", "title": "ACT Brumbies", "text": ""}
{"id": "481532", "revid": "5132", "url": "https://gl.wikipedia.org/wiki?curid=481532", "title": "NSW Waratahs", "text": ""}
{"id": "481533", "revid": "5132", "url": "https://gl.wikipedia.org/wiki?curid=481533", "title": "Auckland Blues", "text": ""}
{"id": "481535", "revid": "17467", "url": "https://gl.wikipedia.org/wiki?curid=481535", "title": "Waikato Chiefs", "text": ""}
{"id": "481536", "revid": "17467", "url": "https://gl.wikipedia.org/wiki?curid=481536", "title": "Wellington Hurricanes", "text": ""}
{"id": "481537", "revid": "5132", "url": "https://gl.wikipedia.org/wiki?curid=481537", "title": "Harlequin FC", "text": ""}
{"id": "481538", "revid": "5132", "url": "https://gl.wikipedia.org/wiki?curid=481538", "title": "London Wasps", "text": ""}
{"id": "481539", "revid": "5863", "url": "https://gl.wikipedia.org/wiki?curid=481539", "title": "Jos\u00e9 Antonio Pillado D\u00edaz", "text": "Jos\u00e9 Antonio Pillado D\u00edaz, nado en 1845 e finado en 1915, foi un escritor arxentino.\nTraxectoria.\nFillo de Antonio Pillado. Funcionario do Museo Hist\u00f3rico-Nacional, xerente do Ferrocarril Central Entrerriano e director da Biblioteca Popular de Buenos Aires. Dirixiu a \"Revista Nacional\" e \"El Arlequ\u00edn\" e publicou \"Diccionario biogr\u00e1fico argentino\", en colaboraci\u00f3n con Juan Jos\u00e9 Biedma, \"El junco y la onda\", \"Pen\u00e9lope\", \"La senda del deber\", \"Viva Lavalle\", \"Historia de la medicina en el R\u00edo de la Plata\"e \"Buenos Aires colonial, edificios de la Municipalidad de Buenos Aires\"."}
{"id": "481545", "revid": "865", "url": "https://gl.wikipedia.org/wiki?curid=481545", "title": "Shallow", "text": "Shallow \u00e9 o primeiro \u00e1lbum de estudio da banda estadounidense de noise rock Pissed Jeans, publicado o 20 de xaneiro de 2005 a trav\u00e9s do selo Parts Unknown Records. O disco ten elementos de noise rock e hardcore punk e a banda dixo del que \"soa como un gran mont\u00f3n de lama e vidros rotos atravesando os teus altofalantes est\u00e9reo da forma m\u00e1is asasina imaxinable\". O disco foi remasterizado e reeditado no ano 2014 a trav\u00e9s de Sub Pop Records con dous canci\u00f3ns extra."}
{"id": "481546", "revid": "98629", "url": "https://gl.wikipedia.org/wiki?curid=481546", "title": "David Golder", "text": "David Golder \u00e9 a primeira novela da escritora Ir\u00e8ne N\u00e9mirovsky. Foi publicada orixinalmente en Francia noa no 1929.\nFoi traducida \u00f3 galego por Celia Recarey e foi publicada pola editorial Irm\u00e1s Carton\u00e9 en novembro de 2019.\nSinopse.\nA novela comeza con Golder rexeitando axudar o seu compa\u00f1eiro de hai anos, Marcus. Por mor disto, Marcus, en bancarrota, suic\u00eddase. Despois do funeral, Golder viaxa a Biarritz onde ten unha enorme e opulenta casa. A s\u00faa muller e a s\u00faa filla residen al\u00ed en luxo, gastando os cartos de Golder como auga. No tren sofre un infarto. Gravemente enfermo, vese obrigado a revalorizar a s\u00faa vida."}
{"id": "481548", "revid": "23204", "url": "https://gl.wikipedia.org/wiki?curid=481548", "title": "Festival Internacional de Cinema de Tesal\u00f3nica", "text": "O Festival Internacional de Cinema de Tesal\u00f3nica (en ) \u00e9 un festival de cinema que se celebra anualmente na cidade grega de Tesal\u00f3nica. O festival \u00e9 unha competici\u00f3n internacional con numerosos premios cada ano, sendo o m\u00e1is destacado o \"Alexandre de Ouro\" para o mellor filme.\nHistoria.\nFestival de Cinema Grego (1960-1991).\nO primeiro per\u00edodo do Festival de Cinema de Tesal\u00f3nica comeza en 1960 e remata en 1991. Durante este per\u00edodo o festival amosou exclusivamente filmes gregos. As primeiras edici\u00f3ns do festival celebr\u00e1ronse baixo a modesta \"Semana do Cinema Grego\". Dende 1965 at\u00e9 1991 o festival foi nomeado \"Festival de Cinema Grego\". Durante eses anos, o festival pasou a trav\u00e9s de diferentes fases. Os primeiros anos, o festival foi un importante evento social coa aparici\u00f3n de celebridades locais. Durante a xunta militar grega (1967-1974) produciuse unha \u00e9poca de censura. Durante a Metapolitefsi a nova xeraci\u00f3n de directores gregos dominaron os galard\u00f3ns, mais \u00f3 mesmo tempo o festival f\u00edxose cada vez m\u00e1is politizado con dous grupos opostos. A tensi\u00f3n entre os dous grupos acadou o seu pico en 1977, cando o festival quedou dividido en dous. A divisi\u00f3n durou s\u00f3 un ano. Durante a d\u00e9cada de 1980, a importancia do festival declinou at\u00e9 1992, cando evolunionou nun importante festival internacional de cinema."}
{"id": "481556", "revid": "23204", "url": "https://gl.wikipedia.org/wiki?curid=481556", "title": "Festival Internacional de Cine de Cannes", "text": ""}
{"id": "481562", "revid": "23204", "url": "https://gl.wikipedia.org/wiki?curid=481562", "title": "Festival Internacional del Nuevo Cine Latinoamericano de La Habana", "text": ""}
{"id": "481564", "revid": "23204", "url": "https://gl.wikipedia.org/wiki?curid=481564", "title": "Festival Internacional de Cine de Edimburgo", "text": ""}
{"id": "481574", "revid": "865", "url": "https://gl.wikipedia.org/wiki?curid=481574", "title": "Lungs (EP)", "text": "Lungs \u00e9 o primeiro EP da banda estadounidense de post-hardcore Big Black, publicado en decembro de 1982 a trav\u00e9s do selo Ruthless Records. O disco ser\u00eda reeditado en 1992 a trav\u00e9s de Touch and Go Records. Un Steve Albini con 19 anos tocou case todos os instrumentos en \"Lungs\", con saxos gravados polo amigo de Albini John Bohnen e bater\u00edas feitas por \"Roland,\" unha caixa de ritmos Roland TR-606 que foi acreditada como membro da banda. O EP foi usado para recrutar ao resto dos membros de Big Black. \"Lungs\" foi gravado nun magnet\u00f3fono de bobina aberta TEAC 3340 que lle prestaron a Albini a cambio dunha caixa de cervexas.\nAlgunhas copias do EP orixinal vi\u00f1a con varios obxectos, como pistolas de auga cargadas, pelo, anacos de papel con sangue, billetes de d\u00f3lar, cond\u00f3ns, entradas de concertos de PIL, cromos de Bruce Lee, fotos de xente morta e petardos."}
{"id": "481575", "revid": "23204", "url": "https://gl.wikipedia.org/wiki?curid=481575", "title": "Festival de Cine de Tribeca", "text": ""}
{"id": "481586", "revid": "23204", "url": "https://gl.wikipedia.org/wiki?curid=481586", "title": "Festival Internacional de Cine de Karlovy Vary", "text": ""}
{"id": "481589", "revid": "23204", "url": "https://gl.wikipedia.org/wiki?curid=481589", "title": "Festival de Cine de Sitges", "text": ""}
{"id": "481595", "revid": "23204", "url": "https://gl.wikipedia.org/wiki?curid=481595", "title": "Hr\u00fatar", "text": "Hr\u00fatar \u00e9 un filme island\u00e9s de 2015 escrito e dirixido por Gr\u00edmur H\u00e1konarson. Estreouse na secci\u00f3n Un Certain Regard do Festival Internacional de Cinema de Cannes de 2015 onde ga\u00f1ou o Prix Un Certain Regard. Estreouse na secci\u00f3n Cinema Contempor\u00e1neo do Mundo do Festival Internacional de Cinema de Toronto de 2015. Foi escollido como candidato island\u00e9s \u00f3 \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais non foi nomeado. En 2016, o xornal dixital Kjarninn considerouno como o segundo mellor filme island\u00e9s de t\u00f3dolos tempos.\nSinopse.\nDous irm\u00e1ns gandeiros de ovellas hai corenta anos que non falan entre eles debido \u00e1s diferenzas nas s\u00faas personalidades, complicado polo mal humor e o alcoholismo dun deles (Kiddi) e o resentimento e os celos de Gummi polo carneiro premiado de Kiddi. Viven en casas adxacentes na granxa familiar, propiedade legal do irm\u00e1n sobrio. Ambos son solteiros e apegados aos seus raba\u00f1os. Un carneiro premiado pertencente a Kiddi ten o mal das ovellas tolas e despois de que Gummi informase dos seus s\u00edntomas, que logo se atopan noutras d\u00faas granxas, c\u00f3mpre sacrificar todas as ovellas do val. Os labregos deben queimar o feno e desinfectar os pendellos."}
{"id": "481597", "revid": "88215", "url": "https://gl.wikipedia.org/wiki?curid=481597", "title": "Samuele Longo", "text": "Samuele Longo, nado en Valdobbiadene (Treviso, V\u00e9neto) o 12 de xaneiro de 1992, \u00e9 un futbolista italiano. Xoga de dianteiro no Dordrecht, da Eerste Divisie dos Pa\u00edses Baixos.\nTraxectoria.\nO 16 de agosto de 2019 fichou polo Deportivo da Coru\u00f1a, cedido por unha campa\u00f1a polo FC Internazionale. O 31 de xaneiro de 2020, o Deportivo e o Inter de Mil\u00e1n acordaron a finalizaci\u00f3n da cesi\u00f3n do xogador e anunciouse a s\u00faa nova cesi\u00f3n, esta vez ao Venezia FC."}
{"id": "481599", "revid": "23204", "url": "https://gl.wikipedia.org/wiki?curid=481599", "title": "Shaun of the Dead", "text": "Shaun of the Dead \u00e9 un filme de 2004 dirixido por Edgar Wright, quen o escribiu xunto con Simon Pegg. Est\u00e1 protagonizado por Pegg e Nick Frost nos papeis de Shaun e Ed, dous londinienses que est\u00e1n atrapados nunha apocalipse zombi e intentan refuxiarse nun pub local cos seus seres amados. No filme tam\u00e9n aparecen Kate Ashfield, Lucy Davis, Dylan Moran, Bill Nighy e Penelope Wilton. \u00c9 o primeiro t\u00edtulo da trilox\u00eda de Wright e Pegg \"Three Flavours Cornetto\", que foi seguida por \"Hot Fuzz\" (2007) e \"The World's End\" (2013)."}
{"id": "481603", "revid": "624", "url": "https://gl.wikipedia.org/wiki?curid=481603", "title": "Hugo de Par\u00eds", "text": ""}
{"id": "481604", "revid": "5863", "url": "https://gl.wikipedia.org/wiki?curid=481604", "title": "Guillerme VI de Aquitania", "text": "Guillerme IV de Poitiers e VI de Aquitania o Gordo, nado en 1005 e finado en 1038, foi conde de Poitou (1030-1038) fillo de Guillerme V de Aquitania (III de Poitiers) e de Adalmodis de Gavald\u00e1n. \nTraxectoria.\nSucedeu a seu pai cando este morreu o 31 de xaneiro de 1030. Casou con Eustaquia, da pequena nobreza aquitana, que indispuxo ao conde e duque coa nobreza principal que desaparece nas referencias dos \"placitum\" celebrados polo conde, case ao mesmo tempo. Simultaneamente In\u00e9s de Borgo\u00f1a vi\u00fava de Guillerme o Grande deixou a corte e o 1 de xaneiro de 1032 casou cun home moito m\u00e1is novo, Godofredo I Martel, conde de Vend\u00f4me, e fillo do conde de Anjou Folque III Nerra (ao que sucedeu en 1040 como Godofredo II de Anjou); este non aprobou o matrimonio e tivo relaci\u00f3ns dif\u00edciles co seu fillo. \nIn\u00e9s organizou unha liga de se\u00f1ores aquitanos contra Guillerme o Gordo para a que obtivo o apoio do vizconde Godofredo II de Thouars e dos seus vasalos. En 1033, Godofredo Martel abandonou Saumur \u00e1 cabeza dun ex\u00e9rcito e entrou en Poitou, dirix\u00edndose ao territorio do seu aliado o vizconde de Thouars. Ao mesmo tempo, o ex\u00e9rcito do duque Guillerme atop\u00e1base en Moncontour, a uns 15 km ao sueste. Os dous ex\u00e9rcitos atop\u00e1ronse preto da altura de Mont-Couer en Taiz\u00e9. Godofredo Martel obtivo a vitoria na batalla que seguiu e fixo prisioneiro a Guillerme (20 de setembro de 1033) preto de Saint-Jouin-de-Marnes. O bispo de Poitiers, Isemberto, e a esposa de Guillerme, Eustaquia, lograron manter a unidade do ducado e dirixir o condado. Guillerme non recuperou a liberdade ata 1037, pagando un rescate. Retomou a loita pero foi derrotado e tivo que renunciar na illa de Ol\u00e9ron. Guillerme e Eustaquia non tiveron fillos. \nMorreu o 15 de decembro de 1038 e foi enterrado en Maillezais. O lex\u00edtimo sucesor foi o duque Od\u00f3n ou Eudes de Gascu\u00f1a (tam\u00e9n co\u00f1ecido como Od\u00f3n de Poitiers), pola s\u00faa nai, Brisca, a segunda esposa de Guillerme o Grande, irm\u00e1 de Sancho V Guillerme de Gascu\u00f1a."}
{"id": "481607", "revid": "98629", "url": "https://gl.wikipedia.org/wiki?curid=481607", "title": "Karate (grupo musical)", "text": "Karate foi unha banda estadounidense formada en Boston, Massachusetts en 1993 por Geoff Farina, Eamonn Vitt e Gavin McCarthy. En 1995 Jeff Goddard uniuse ao grupo como baixista, e Vitt pasou a ser o segundo guitarrista. Vitt deixou Karate para seguir unha carreira na medicina en 1997.\nA banda caracterizouse polo seu amor \u00e1 m\u00fasica improvisada e ao rock cl\u00e1sico e a s\u00faa adhesi\u00f3n \u00e1 \u00e9tica DIY do punk, o que fixo dif\u00edcil clasificala, sendo unha estra\u00f1a fusi\u00f3n de indie rock, punk, blues, jazz e post-rock."}
{"id": "481608", "revid": "89787", "url": "https://gl.wikipedia.org/wiki?curid=481608", "title": "El \u00c1ngel (filme de 2018)", "text": "El \u00c1ngel \u00e9 un filme hispano-arxentino de 2018 dirixido por Luis Ortega. Estreouse na secci\u00f3n Un Certain Regard do Festival Internacional de Cinema de Cannes de 2018. Est\u00e1 inspirado na historia do asasino en serie arxentino Carlos Robledo Puch. Foi escollido como candidato da Arxentina para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "481609", "revid": "624", "url": "https://gl.wikipedia.org/wiki?curid=481609", "title": "Duques de Aquitania", "text": ""}
{"id": "481610", "revid": "23204", "url": "https://gl.wikipedia.org/wiki?curid=481610", "title": "Pul-ip-deul", "text": "Pul-ip-deul (en ) \u00e9 un filme surcoreano de 2018 escrito, producido e dirixido por Hong Sang-soo. Estreouse nos cinemas de Corea do Sur o 25 de outubro de 2018.\nSinopse.\nNunha cafetar\u00eda, unha clienta que sempre senta nun recanto atopa inspiraci\u00f3n nas conversas do resto da clientela para escribir no seu ordenador.\nProduci\u00f3n.\nA fotograf\u00eda principal comezou o 7 de setembro de 2017 e rematou o 21 de setembro de 2017.\nO filme sup\u00f3n a sexta colaboraci\u00f3n entre a actriz Kim Min-hee e o director Hong Sang-soo.\nEstrea.\nO filme estreouse no Festival Internacional de Cinema de Berl\u00edn o 16 de febreiro\u00a0de 2018. A comezos de outubro de 2018, o filme foi proxectado no programa \"Korean Cinema Today - Panorama\" do Festival Internacional de Cinema de Busan."}
{"id": "481611", "revid": "865", "url": "https://gl.wikipedia.org/wiki?curid=481611", "title": "Future of the Left", "text": "Future of the Left \u00e9 unha banda galesa de rock alternativo baseada en Cardiff. O grupo est\u00e1 composto polos antigos membros de Mclusky Andrew Falkous (voces, guitarra) e Jack Egglestone (bater\u00eda) e o antigo baixista de Million Dead Julia Ruzicka."}
{"id": "481612", "revid": "56817", "url": "https://gl.wikipedia.org/wiki?curid=481612", "title": "Pirag\u00fcismo en augas tranquilas", "text": "O pirag\u00fcismo en augas tranquilas \u00e9 un deporte no que os pirag\u00fcistas conducen canoas ou kaiaks en augas tranquilas.\nDescrici\u00f3n.\nAs categor\u00edas var\u00edan segundo o n\u00famero de pirag\u00fcistas por embarcaci\u00f3n, a lonxitude do percorrido e se a embarcaci\u00f3n \u00e9 unha canoa ou un kaiak. \u00c1s veces, o pirag\u00fcismo en augas tranquilas \u00e9 chamado pirag\u00fcismo sprint. As distancias reco\u00f1ecidas pola ICF para as carreiras internacionais de sprint en canoa son 200 m, 500 m e 1000 m. Estas carreiras real\u00edzanse en traxectos rectos con cada barco remando no seu propio carril asignado, a diferenza do pirag\u00fcismo en marat\u00f3n, onde non hai carr\u00eds asignados. Para cada competici\u00f3n poden ser necesarias unha serie de carreiras, semifinais e unha final, segundo o n\u00famero de competidores.\nO deporte est\u00e1 rexido pola Federaci\u00f3n Internacional de Pirag\u00fcismo (ICF), que \u00e9 a organizaci\u00f3n mundial de pirag\u00fcismo e crea as normas est\u00e1ndar para as diferentes disciplinas de competici\u00f3n en canoa e kaiak. A ICF reco\u00f1ece varias disciplinas competitivas e non competitivas do pirag\u00fcismo, das que augas tranquilas e augas bravas son as d\u00faas \u00fanicas que compiten nos Xogos Ol\u00edmpicos.\nEn xeral, Europa ten dominado este deporte, ga\u00f1ando m\u00e1is do 90 por cento de todas as medallas posibles.\nOs barcos oficialmente reco\u00f1ecidos pola ICF como 'Barcos internacionais' son: K1, K2, K4, C1, C2 e C4, onde o n\u00famero indica o n\u00famero de padexeiros, \"K\" significa kaiak e \"C\" canoa. As normas ICF para estes barcos definen, entre outros, a eslora m\u00e1xima, o peso m\u00ednimo e a forma das embarcaci\u00f3ns. Por exemplo, un K1 debe ter 520\u00a0cm de longo e pesar polo menos 8\u00a0kg para marat\u00f3ns ou 12\u00a0kg para augas tranquilas. Orixinalmente tam\u00e9n se aplicaron restrici\u00f3ns de anchura; estas foron revocadas no 2000, provocando unha serie de innovaci\u00f3ns no dese\u00f1o de barcos. Os barcos modernos normalmente est\u00e1n feitos de fibra de carbono, kevlar con resina epoxi ou variantes de fibra de vidro de alto rendemento.\nKaiak.\nNun kaiak, o padexeiro est\u00e1 sentado no sentido do percorrido e usa un remo de dobre folla. Os kaiaks te\u00f1en un tem\u00f3n para axustar a direcci\u00f3n e rumbo, que \u00e9 accionado polos p\u00e9s do padexeiro na parte dianteira.\nCanoa.\nNunha canoa o padexeiro axe\u00f3nllase sobre unha perna mentres mant\u00e9n o outro p\u00e9 plano sobre o chan da embarcaci\u00f3n e voga cun remo dunha soa folla. Nas canoas de carreiras, a l\u00e1mina normalmente \u00e9 curta e ancha, cunha \"cara de potencia\" nun dos lados, que \u00e9 plana ou sen raias. O eixe do remo normalmente \u00e9 m\u00e1is longo que o dunha canoa de recreo, porque a posici\u00f3n do padexeiro coloca o remo m\u00e1is arriba respecto \u00e1 superficie da auga. Os dese\u00f1os m\u00e1is recentes de remos de carreiras de canoa adoitan ter un eixo levemente curvado, normalmente de 12 a 14 graos. Moitos padeeiros de canoa de alto rendemento prefiren a sensaci\u00f3n dun mango de madeira cun eixo e unha l\u00e1mina de fibra de carbono, mentres que case todos os padeeiros de kaiak de alto rendemento usan remos fabricados completamente en fibra de carbono."}
{"id": "481613", "revid": "88215", "url": "https://gl.wikipedia.org/wiki?curid=481613", "title": "Pirag\u00fcismo en augas bravas", "text": ""}
{"id": "481615", "revid": "5863", "url": "https://gl.wikipedia.org/wiki?curid=481615", "title": "Proba-2", "text": "Proba-2 \u00e9 un sat\u00e9lite artificial da Axencia Espacial Europea, o segundo da serie do Project for Onboard Autonomy. Foi lanzado en 2009.\nCaracter\u00edsticas.\nFoi dese\u00f1ado como paraugas para estudar efectos solares que poidan interferir no tempo celeste m\u00e1is pr\u00f3ximo \u00e1 Terra, as\u00ed como variaci\u00f3ns na propia Terra."}
{"id": "481616", "revid": "98629", "url": "https://gl.wikipedia.org/wiki?curid=481616", "title": "Betty", "text": "Betty \u00e9 o terceiro \u00e1lbum de estudio da banda estadounidense de metal alternativo Helmet, publicado o 21 de xu\u00f1o de 1994 a trav\u00e9s do selo Interescope Records. O disco foi moi esperado polos cr\u00edticos e polos fans como resultado do \u00e9xito da banda co \u00e1lbum anterior, \"Meantime\". Tr\u00e1tase do \u00e1lbum de Hemlet que m\u00e1is arriba chegou nas listas estadounidenses.\nRob Echeverria (guitarrista da banda hardcore de Nova York Rest In Pieces) substitu\u00edu a Peter Mengede na guitarra. Despois de gravar e xirar promocionando o \u00e1lbum, Echeverria deixou Helmet en 1995 para unirse a Biohazard; por\u00e9n, a s\u00faa sa\u00edda foi m\u00e1is amigable que a de Mengede.\nAntes do lanzamento de \"Betty\" en xu\u00f1o de 1994, o seu principal \u00e9xito, \"Milquetoast\", apareceu nunha forma alternativa na banda sonora de \"The Crow\" \"Milktoast.\" O seu v\u00eddeo foi emitido regularmente pola MTV, e tam\u00e9n se editaron v\u00eddeos para \"Wilma's Rainbow\" e \"Biscuits For Smut\"."}
{"id": "481617", "revid": "89787", "url": "https://gl.wikipedia.org/wiki?curid=481617", "title": "Campionato Mundial de Pirag\u00fcismo en Augas Tranquilas", "text": "O Campionato Mundial de Pirag\u00fcismo en Augas Tranquilas \u00e9 a m\u00e1xima competici\u00f3n internacional de pirag\u00fcismo en augas tranquilas. \u00c9 organizado pola Federaci\u00f3n Internacional de Pirag\u00fcismo (ICF, \"International Canoe Federation\") dende 1938. Real\u00edzase anualmente, a excepci\u00f3n dos anos nos que hai Xogos Ol\u00edmpicos de Ver\u00e1n. Incl\u00faen oficialmente eventos para discapacitados dende 2010. Dende 2012, cel\u00e9branse edici\u00f3ns espec\u00edficas deste evento para discapacitados (denominado Campionato do Mundo de \"Paracanoe\") nos anos de Xogos Paral\u00edmpicos de Ver\u00e1n. \nTranscurso das probas.\nAs competici\u00f3ns de pirag\u00fcismo en augas tranquilas div\u00eddense en dous tipos: canoa (C), unha canoa aberta cun remo dunha soa folla, e kaiak (K), unha canoa pechada con remo de dobre folla. Cada canoa ou kaiak pode levar unha, d\u00faas, ou catro persoas. Para cada unha das canoas ou kaiaks espec\u00edficos, como un K-1 (kaiak de unha persoa), as distancias de competici\u00f3n poden ser de 200, 500, 1000, ou 5000 metros. Cando unha proba aparece como un evento C-2 500 m como exemplo, significa que d\u00faas persoas est\u00e1n nunha canoa competindo en 500 metros de distancia.\nCampionatos.\n Campionatos Mundiais de \"Paracanoe\"\nT\u00e1boa de medallas.\nEsta t\u00e1boa de medallas incl\u00fae todos os eventos, excepto o \"paracanoe\" e os eventos de exhibici\u00f3n. O actual reconto hist\u00f3rico de medallas dos Campionatos do Mundo de Pirag\u00fcismo en Augas Tranquilas tras o Campionato de 2019 \u00e9 o seguinte: "}
{"id": "481618", "revid": "88215", "url": "https://gl.wikipedia.org/wiki?curid=481618", "title": "Pirag\u00fcismo sprint", "text": ""}
{"id": "481619", "revid": "88215", "url": "https://gl.wikipedia.org/wiki?curid=481619", "title": "Pirag\u00fcismo Sprint", "text": ""}
{"id": "481620", "revid": "88215", "url": "https://gl.wikipedia.org/wiki?curid=481620", "title": "Campionato do Mundo de Pirag\u00fcismo en Augas Tranquilas", "text": ""}
{"id": "481621", "revid": "88215", "url": "https://gl.wikipedia.org/wiki?curid=481621", "title": "Campionato Mundial de Pirag\u00fcismo Sprint", "text": ""}
{"id": "481623", "revid": "89787", "url": "https://gl.wikipedia.org/wiki?curid=481623", "title": "Federaci\u00f3n Internacional de Pirag\u00fcismo", "text": "A Federaci\u00f3n Internacional de Pirag\u00fcismo (co\u00f1ecida polas s\u00faas siglas en ingl\u00e9s, \"ICF\", International Canoe Federation) \u00e9 a entidade que se dedica a regular as normas do pirag\u00fcismo a nivel competitivo, as\u00ed como de celebrar periodicamente competici\u00f3ns e eventos en cada unha das s\u00faas disciplinas.\nTen a s\u00faa sede na cidade su\u00edza de Lausana. Conta en 2016 coa afiliaci\u00f3n de 165 federaci\u00f3ns nacionais dos cinco continentes. O presidente \u00e9 dende o ano 2008 o espa\u00f1ol Jos\u00e9 Perurena L\u00f3pez.\nHistoria.\nFoi fundada o 19 de xaneiro de 1924 en Copenhague, baixo o nome de \"Representaci\u00f3n Internacional de Pirag\u00fcismo\" (en alem\u00e1n \"Internationale Repr\u00e4sentantenschaft Kanusport\", \"IRK\") polas federaci\u00f3ns nacionais de Alema\u00f1a, Austria, Dinamarca e Suecia con sede en M\u00fanic.\nEn 1946 cambi\u00f3uselle a denominaci\u00f3n pola actual e desde o 2006 ten a s\u00faa sede na cidade de Lausana.\nDisciplinas.\nA ICF reco\u00f1ece oficialmente como disciplinas do pirag\u00fcismo \u00e1s seguintes especialidades:\nEventos.\nA ICF organiza anualmente diversas competici\u00f3ns internacionais en cada unha das s\u00faas disciplinas. Entre as m\u00e1is importantes est\u00e1n as seguintes:\nOrganizaci\u00f3n.\nA estrutura xer\u00e1rquica da federaci\u00f3n est\u00e1 formada polo presidente e os vicepresidentes, o Congreso (que se celebra cada dous anos), o comit\u00e9 executivo, o Consello e once Comit\u00e9s T\u00e9cnicos (un para cada disciplina m\u00e1is un comit\u00e9 m\u00e9dico, un comit\u00e9 atl\u00e9tico e un comit\u00e9 deportivo). \nOrganizaci\u00f3ns continentais.\nA ICF conta en 2016 coa afiliaci\u00f3n de 165 federaci\u00f3ns nacionais distribu\u00eddas en cinco organizaci\u00f3ns continentais: "}
{"id": "481624", "revid": "1131", "url": "https://gl.wikipedia.org/wiki?curid=481624", "title": "ESA", "text": ""}
{"id": "481626", "revid": "88215", "url": "https://gl.wikipedia.org/wiki?curid=481626", "title": "International Canoe Federation", "text": ""}
{"id": "481627", "revid": "89787", "url": "https://gl.wikipedia.org/wiki?curid=481627", "title": "Eva Le Gallienne", "text": "Eva Le Gallienne, nada en Londres o 11 de xaneiro de 1899 e finada en Weston (Connecticut) o 3 de xu\u00f1o de 1991, foi unha actriz, produtora, directora e escritora brit\u00e1nico-estadounidense. Estrela de Broadway aos 21 anos, Le Gallienne abandonou a s\u00faa carreira en Broadway para dedicarse \u00e1 fundaci\u00f3n do Civic Repertory Theatre, en que era directora, produtora e actriz principal. Destacada polo seu descaro e idealismo, converteuse nunha figura pioneira no American Repertory Movement, que posibilitou a existencia do Off-Broadway. Actriz vers\u00e1til e elocuente (interpretou papeis dende \"Peter Pan\" a \"Hamlet\"), Le Gallienne tam\u00e9n foi unha respectada directora, produtora e representante.\nLe Gallienne dedicouse conscientemente \u00e1 arte do teatro en oposici\u00f3n ao negocio do espect\u00e1culo de Broadway e centrouse en mellorar a calidade do escenario. Dirixiu o Civic Repertory Theatre Company durante dez anos (1926-1936), producindo 37 obras durante ese tempo. Xestionou o Civic Repertory Theatre, de 1100 asentos, en 107 West 14th Street entre 1926 e 1932, que foi a sede da compa\u00f1\u00eda formada por actores como Burgess Meredith, John Garfield, J. Edward Bromberg, Paul Leyssac, Florida Friebus, David Manners e Leona Roberts, ademais da propia Le Gallienne.\nTraxectoria.\nLe Gallienne naceu en Londres, filla de Richard Le Gallienne, poeta ingl\u00e9s de orixe francesa, e Julie N\u00f8rregaard, xornalista dinamarquesa. Casaran en 1897 e separ\u00e1ronse en 1903, para acabar por divorciarse. Despois de que os pais de Eva se separasen cando ela ti\u00f1a catro anos, ela e a s\u00faa nai mud\u00e1ronse a Par\u00eds, onde pasou a s\u00faa infancia viaxando continuamente a Gran Breta\u00f1a. Mentres viv\u00edan en Par\u00eds, foi presentada nun teatro Sarah Bernhardt, que dixo que lle causara unha enorme impresi\u00f3n. Debutou no teatro aos quince anos cun papel de figurante na produci\u00f3n de 1914 de \"Monna Vanna\", de Maurice Maeterlinck, e logo pasou varios meses na escola de arte dram\u00e1tica. Abandonouna para actuar nunha pequena comedia como serventa \"cockney\", pola que recibiu excelentes cr\u00edticas.\nO ano seguinte, con dezaseis anos,s Le Gallienne e a s\u00faa nai viaxaron a Nova York, onde as primeiras produci\u00f3ns non tiveron \u00e9xito, e foi liberada doutra produci\u00f3n mentres fac\u00eda probas. Pasou logo unha tempada facendo xiras e teatro de ver\u00e1n. Tras viaxar por Europa durante un tempo, volveu a Nova York e converteuse en estrela de Broadway por varias obras, como \"Not So Long Ago\", de Arthur Richman (1920), e \"Liliom\", de Ferenc Moln\u00e1r (1921) para o Theatre Guild.\nLe Gallienne dedicouse conscientemente \u00e1 \"arte do teatro\" como oposici\u00f3n ao \"negocio do espect\u00e1culo de Broadway\", e foi pioneira no nacemento do American Repertory Theater. Dirixiu o Civic Repertory Theatre Company durante 10 anos (1926-1936), respaldada polo apoio financeiro dunha das s\u00faas amantes, Alice DeLamar, rica herdeira de minas de ouro de Colorado, e durante ese tempo produciu 37 obras. Xestionou o Civic Repertory Theatre, de 1100 asentos (co\u00f1ecido m\u00e1is popularmente como The 14th Street Theatre) no 107 West 14th Street entre 1926 e 1932, que foi a sede da compa\u00f1\u00eda de actores que inclu\u00edan a ela mesma, J. Edward Bromberg, Paul Leyssac, Florida Friebus e Leona Roberts. Como xefa do Civic Repertory Theatre, rexeitou a admisi\u00f3n de Bette Davis, da que describiu a s\u00faa actitude como \"insincera\" e \"fr\u00edvola\". O Civic Rep disolveuse durante a Gran Depresi\u00f3n en 1934, despois de montar 34 produci\u00f3ns. Le Gallienne recibiu a Medalla Nacional das Artes en 1986.\nLe Gallienne nunca ocultou a s\u00faa homosexualidade dentro da comunidade de actores, mais seica nunca se sentiu c\u00f3moda coa s\u00faa sexualidade, loitando en privado contra ela. D\u00edxose que considerou brevemente ama\u00f1ar un matrimonio de conveniencia co actor Basil Rathbone.\nDurante os primeiros tempos da s\u00faa carreira adoitaba estar en compa\u00f1\u00eda de actrices agudas e libertinas como Tallulah Bankhead, Estelle Winwood e Blyth Daly, e eran co\u00f1ecidas como \"Os catro cabaleiros do Algonquin\", en referencia \u00e1 mesa redonda do Algonquin.\nEn 1918, mentres estaba en Hollywood, comezou unha relaci\u00f3n coa actriz Alla Nazimova, que estaba no m\u00e1is alto da s\u00faa fama, e que nese tempo exerc\u00eda un gran poder na comunidade de actores. A relaci\u00f3n acabou polos celos de Nazimova. Con todo, a Nazimova gust\u00e1balle moito Le Gallienne e axudouna present\u00e1ndoa a xente moi influente. Nazimova foi quen cu\u00f1ou a expresi\u00f3n \"c\u00edrculos de costura\" (\"sewing circles\") para describir as intricadas e secretas relaci\u00f3ns l\u00e9sbicas que viv\u00edan moitas actrices da \u00e9poca. Le Gallienne tam\u00e9n estivo por un tempo coas actrices Tallulah Bankhead, Beatrice Lillie e Laurette Taylor nese tempo.\nEn 1920, relacionouse coa poeta, novelista e dramaturga Mercedes de Acosta, pola que sentiu paix\u00f3n durante varios anos. Ela e de Acosta comezaron o seu romance pouco despois do matrimonio de de Acosta con Abram Poole que creou tensi\u00f3n na relaci\u00f3n. Elas \u00edan de vacaci\u00f3ns e viaxaban xuntas, e \u00e1s veces visitaban as reuni\u00f3ns da celebridade e escritora Natalie Barney. De Acosta escribiu d\u00faas obras para Le Gallienne durante ese tempo, \"Sandro Botticelli\" e \"Jehanne de Arc\", mais ningunha tivo \u00e9xito. Tras cinco anos puxeron fin \u00e1 relaci\u00f3ns. En 1960, cando de Acosta estaba gravemente enferma por mor dun tumor cerebral e precisaba cartos, publicou un libro de memorias, \"Here Lies the Heart\". As cr\u00edticas foron positivas e moitos achegados eloxiaron o libro. Le Gallienne estaba furiosa, denunciando a de Acosta como mentirosa e afirmando que inventaba as historias por fama. Por\u00e9n, moitas das relaci\u00f3ns de de Acosta, inclu\u00edda a que mantivo con Le Gallienne, est\u00e1n confirmadas mediante a s\u00faa correspondencia persoal.\nContra 1927, Le Gallienne manti\u00f1a unha relaci\u00f3n coa actriz Josephine Hutchinson, que estaba casada. O marido de Hutchinson comezou o proceso de divorcio e nomeou neles a Le Gallienne como \"corresponsable\". A prensa empezou a acusar a Josephine Hutchinson de ser unha \"shadow actress\" (\"actriz na sombra\"), o que significaba lesbiana. Cinco meses m\u00e1is tarde, Le Gallienne interpretou unha obra sobre Emily Dickinson titulada \"Alison's House\". A obra ga\u00f1ou un premio Pulitzer.\nLe Gallienne e Hutchinson interpretaron xuntos varias obras no Civic Repertory Theatre, inclu\u00edda \"Dear Jane\" (1932), unha obra de teatro de Eleanor Holmes Hinkley baseada na vida de Jane Austen. Hutchinson fixo o papel de Jane, e Le Gallienne dirixiu a obra e interpretou a s\u00faa irm\u00e1, Cassandra Austen. No final da obra, a Jane de Hutchinson rexeita tres pretendientes para dedicarse a unha vida futura vivindo coa s\u00faa irm\u00e1, a Cassandra de Le Gallienne.\nDurante un tempo despois do esc\u00e1ndalo Hutchinson, Le Gallienne bebeu moito. Segundo o seu bi\u00f3grafo Robert Schanke, a ansiedade da actriz por ser homosexual obsesion\u00e1baa terriblemente nesa \u00e9poca. Unha fr\u00eda noite de inverno, b\u00e9beda, vagou ata a casa dunha veci\u00f1a. Durante a conversa que seguiu, d\u00edxolle \u00e1 s\u00faa veci\u00f1a: \"se tes alg\u00fans pensamentos sobre ser lesbiana, non o fagas. A t\u00faa vida non ser\u00e1 m\u00e1is ca unha traxedia\". Outra bi\u00f3grafa, Helen Sheehy, rexeitou o retrato de Schanke da actriz como lesbiana autoodiada. Sheehy cita palabras de Le Gallienne para aconsellar a s\u00faa amiga May Sarton, tam\u00e9n homosexual: \"a xente odia aquilo que non entende e trata de destru\u00edlo. S\u00f3 trata de ser clara contigo e non permitas que a forza destrutiva estrague algo que para ti \u00e9 simple, natural e fermoso\". De xeito semellante, Le Gallienne dixo a unha amiga, Eloise Armen, que o amor entre as mulleres era \"a cousa m\u00e1is bela do mundo\".\nInterpretou a Peter Pan nunha obra que se estreou o 6 de novembro de 1928, e presentou a personaxe principal chea de encanto delicado e infantil. Os efectos de voo foron dese\u00f1ados marabillosamente e por primeira vez Peter voou sobre as cabezas do p\u00fablico. Os cr\u00edticos adoraron a \"LeG\", como comezou a ser co\u00f1ecida, e moitos preferiron a s\u00faa interpretaci\u00f3n \u00e1 de Maude Adams, primeira int\u00e9rprete do papel.\nA finais de 1929, xusto despois do crac da bolsa, Le Gallienne estaba na portada da revista \"Time\". Durante a Gran Depresi\u00f3n que a seguiu, o presidente Franklin D. Roosevelt ofreceulle a direcci\u00f3n da National Theatre Division da Works Progress Administration. Declinou o ofrecemento porque prefer\u00eda traballar con \"aut\u00e9ntico talento\" antes que facer traballos alimenticios con actores e actrices en apuros. Foi fundamental na carreira de int\u00e9rpretes como Peter Falk e Uta Hagen, que contratou como Ofelia mentres ela interpretaba a Hamlet.\nA finais da d\u00e9cada de 1930, Le Gallienne tivo unha relaci\u00f3n coa directora de teatro Margaret Webster. Ela, Webster, e a produtora Cheryl Crawford fundaron The American Repertory Theater (sen relaci\u00f3n coa instituci\u00f3n de Cambridge, Massachusetts, que fundou m\u00e1is tarde Robert Brustein), que operou entre 1946 e 1948. Nos seguintes anos, viviu con Marion Evensen (1891\u20131971). A fianis da d\u00e9cada de 1950 gozou de grande \u00e9xito interpretando a ra\u00ed\u00f1a Isabel en \"Mary Stuart\", unha produci\u00f3n de off-Broadway.\nEn 1964, Le Gallienne recibiu un premio Tony especial como reco\u00f1ecemento dos seus cincuenta anos como actriz e en honra do seu traballo no National Repertory Theatre. O National Endowment for the Arts tam\u00e9n a reco\u00f1eceu coa Medalla Nacional das Artes en 1986. Le Gallienne nacionalizouse estadounidense en 1927.\nEn 1982, Le Gallienne volveu ao teatro para interpretar a Ra\u00ed\u00f1a Branca en \"Alice in Wonderland\" no Teatro Virginia, dirixido por Le Gallienne e codirixido por John Strasberg. O espect\u00e1culo foi producido por Sabra Jones e a intenci\u00f3n era iniciar The Mirror Theater Ltd e a Mirror Repertory Company.\nA\u00ednda que foi co\u00f1ecida principalmente como seu traballo no teatro, tam\u00e9n apareceu en filmes e produci\u00f3ns televisivas. Conseguiu unha candidatura ao premio \u00d3scar pola s\u00faa interpretaci\u00f3n en \"Resurrection\", que a converteu na candidata ao \u00d3scar de m\u00e1is idade nese momento (1980); ga\u00f1ou un premio Emmy pola versi\u00f3n televisada de \"The Royal Family\" despois de protagonizar unha nova versi\u00f3n en Broadway da obra en 1976.\nO 3 de xu\u00f1o de 1991, Le Gallienne faleceu na s\u00faa casa de Weston, Connecticut, por causas naturais aos 92 anos, e as s\u00faas cinzas foron esparexidas pola s\u00faa propiedade."}
{"id": "481629", "revid": "865", "url": "https://gl.wikipedia.org/wiki?curid=481629", "title": "Black Midi", "text": "Black Midi (estilizado como black midi) \u00e9 unha banda inglesa de rock experimental procedente de Londres. O grupo est\u00e1 composto por Geordie Greep (voces, guitarra), Matt Kwasniewski-Kelvin (voces, guitarra), Cameron Picton (voces, baixo) e Morgan Simpson (bater\u00eda). O seu nome deriva do x\u00e9nero musical xapon\u00e9s Black MIDI, a\u00ednda que a s\u00faa m\u00fasica non ten nada que ver con el. O seu son describ\u00eduse como rock experimental, math rock, rock progresivo, noise rock e post-punk.\nA banda comezou a s\u00faa carreira no selo do produtor Dan Carey, Speedy Wunderground, a trav\u00e9s do cal lanzaron o seu sinxelo \"bmbmbm\" en 2018. O seu \u00e1lbum de estrea, \"Schlagenheim\", foi editado o 21 de xu\u00f1o de 2019 a trav\u00e9s do selo Rough Trade Records e coa produci\u00f3n de Carey. O disco foi aclamado pola cr\u00edtica, entrou no top 50 da lista de \u00e1lbums brit\u00e1nica, e foi nomeado ao Mercury Prize de 2019.\nO 5 de xu\u00f1o de 2020 a banda publicou a antolox\u00eda \"The Black Midi Anthology Vol. 1: Tales of Suspense and Revenge\" exclusivamente a trav\u00e9s de Bandcamp. O segundo \u00e1lbum de black midi, \"Cavalcade\", apareceu o 26 de maio de 2021 tam\u00e9n a trav\u00e9s do selo Rough Trade."}
{"id": "481631", "revid": "12452", "url": "https://gl.wikipedia.org/wiki?curid=481631", "title": "Ricardo Antonio Garc\u00eda-Mira", "text": ""}
{"id": "481632", "revid": "5863", "url": "https://gl.wikipedia.org/wiki?curid=481632", "title": "Tristana Mar\u00eda Moraleja", "text": ""}
{"id": "481633", "revid": "5863", "url": "https://gl.wikipedia.org/wiki?curid=481633", "title": "F\u00edsica Aplicada", "text": ""}
{"id": "481637", "revid": "23204", "url": "https://gl.wikipedia.org/wiki?curid=481637", "title": "Uncle Acid &amp; the Deadbeats", "text": "Uncle Acid &amp; the Deadbeats \u00e9 unha banda inglesa de heavy metal formada en Cambridge por Kevin Starrs. O grupo leva editados cinco \u00e1lbums de estudio e un feixe de sinxelos. O seu \u00e1lbum m\u00e1is recente, \"Wasteland\", foi publicado no mes de outubro de 2018."}
{"id": "481644", "revid": "5132", "url": "https://gl.wikipedia.org/wiki?curid=481644", "title": "Magners League 2006-2007", "text": ""}
{"id": "481646", "revid": "5132", "url": "https://gl.wikipedia.org/wiki?curid=481646", "title": "Magners League 2007-2008", "text": ""}
{"id": "481648", "revid": "5132", "url": "https://gl.wikipedia.org/wiki?curid=481648", "title": "Magners League 2008-2009", "text": ""}
{"id": "481650", "revid": "5132", "url": "https://gl.wikipedia.org/wiki?curid=481650", "title": "Magners League 2009-2010", "text": ""}
{"id": "481652", "revid": "5132", "url": "https://gl.wikipedia.org/wiki?curid=481652", "title": "Magners League 2010-2011", "text": ""}
{"id": "481654", "revid": "5132", "url": "https://gl.wikipedia.org/wiki?curid=481654", "title": "RaboDirect PRO12 2011-2012", "text": ""}
{"id": "481656", "revid": "5132", "url": "https://gl.wikipedia.org/wiki?curid=481656", "title": "RaboDirect PRO12 2012-2013", "text": ""}
{"id": "481659", "revid": "89787", "url": "https://gl.wikipedia.org/wiki?curid=481659", "title": "Peter Pellegrini", "text": "Peter Pellegrini, nado en Bansk\u00e1 Bystrica o 6 de outubro de 1975, \u00e9 un pol\u00edtico eslovaco que foi primeiro ministro de Eslovaquia dende 2018 ata 2020.\nAntes foi vicepresidente e ministro de educaci\u00f3n e ciencia, ademais de pasar dous anos como voceiro do Consello Nacional de Eslovaquia.\nTraxectoria.\nEstudou na Facultade de Econ\u00f3micas da Universidade Matej Bel e na Universidade T\u00e9cnica de Ko\u0161ice, centr\u00e1ndose na banca, o investimento e por \u00faltimo as finanzas. Entre 2002 e 2006 traballou como economista e posteriormente asesor do membro do Consello Nacional para a Privatizaci\u00f3n e Econom\u00eda \u013dubom\u00edr V\u00e1\u017eny, apoiado por \u013dS-HZDS, SNS e Smer-SD.\nCarreira pol\u00edtica.\nNas elecci\u00f3ns parlamentarias de 2006 foi elixido deputado do Consello Nacional polo partido Direcci\u00f3n-Socialdemocracia. Nas elecci\u00f3ns de 2010 foi reelixido, e unha vez m\u00e1is nas elecci\u00f3ns de 2012.\nEntre 2012 e o 3 de xullo de 2014 foi secretario de Estado de Facenda. M\u00e1is tarde converteuse en ministro de Educaci\u00f3n e Ciencia. O 25 de novembro de 2014, foi elixido voceiro do Consello Nacional, sucedendo a Pavol Pa\u0161ka. En 2015 foi nomeado campi\u00f3n dixital de Eslovaquia, un cargo designado pola Uni\u00f3n Europea para promover os beneficios dunha sociedade dixital inclusiva. Pellegrini converteuse en 2016 en viceprimeiro ministro para investimentos, durante o terceiro goberno de Robert Fico.\nPrimeiro ministro de Eslovaquia.\nPellegrini xurou como primeiro ministro de Eslovaquia despois de que o seu antecesor, Robert Fico, dimitise o 15 de marzo de 2018 tras o asasinato do xornalista J\u00e1n Kuciak. O presidente Andrej Kiska aprobou o goberno de Pellegrini o 21 de marzo de 2018, e 81 membros do Consello Nacional votaron a favor do goberno a semana seguinte.\nEn abril de 2019, Pellegrini asumiu temporalmente o papel de ministro de finanzas cando Peter Ka\u017eim\u00edr marchou para converterse en gobernador do Banco Nacional de Eslovaquia.\nEn setembro, tras negarse a destitu\u00edr a unha viceministra sospeitosa de estar relacionada co asasinato de Kuciak, a oposici\u00f3n presentou unha moci\u00f3n de censura contra el. A moci\u00f3n non conseguiu os votos necesarios para destitu\u00edr ao goberno.\nVida persoal.\nPellegrini ten ra\u00edces italianas. O seu bisav\u00f3 Leopoldo Pellegrini foi ao Imperio Austroh\u00fangaro para participar na construci\u00f3n do ferrocarril entre Levice e Zvolen. Despois decidiu instalarse en Leh\u00f4tka pod Brehmi, no distrito de \u017diar nad Hronom, despois de namorarse dunha moza local, Maria Kunovsk\u00e1."}
{"id": "481660", "revid": "23204", "url": "https://gl.wikipedia.org/wiki?curid=481660", "title": "Caupolic\u00e1n", "text": "Caupolic\u00e1n (do mapuche \"pedra de cuarzo azul\"; por \"Kallf\u00fclikan\"), finado no ano 1558, foi un \"toqui\" ou dirixente militar dos mapuches, quen liderou a resistencia do seu pobo contra os conquistadores espa\u00f1ois que invadiron o territorio do actual Chile durante o s\u00e9culo XVI.\nTraxectoria.\nA s\u00faa principal esposa co\u00f1ecida fue Fresia, tam\u00e9n denominada G\u00fceden ou Paca por outros autores. O seu principal fillo era co\u00f1ecido como Lemucaguin, tam\u00e9n chamado como Caupolic\u00e1n \"o Mozo\".\nPrimeiros anos.\nLoitou dende novo contra os conquistadores espa\u00f1ois logrando a liberdade do seu territorio. Foi elixido \"toqui\" (xefe militar) dos mapuches, sendo sucesor de Lautaro, a\u00ednda que Alonso de Ercilla salienta a s\u00faa elecci\u00f3n antes, sendo o candidato secreto de Colo Colo para a conduci\u00f3n da guerra. \u00d3 parecer era membro dunha familia moi respectada na sociedade mapuche, pois el e os seus irm\u00e1ns estaban sempre no n\u00facleo de xefes que planificaba os movementos de guerra. De feito, Ger\u00f3nimo de Vivar sin\u00e1lao na batalla de Millarapue:\nAdemais, s\u00e1base do seu fillo Lemucaguin. O historiador Juan Ignacio Molina escribiu que o \"toqui\" en Quiapo era Caupolic\u00e1n o Mozo, fillo do \"toqui\" Caupolic\u00e1n.\nOs mapuches son un pobo que resistiu a conquista espa\u00f1ola do sur de Chile. Xunto con Lautaro foi un dos condutores dos araucanos nas guerras do s\u00e9culo XVI. Cooperou con Lautaro na toma do forte Tucapel e na batalla de Tucapel, onde foi derrotado o ex\u00e9rcito conquistador e morre Pedro de Valdivia. O seu nome \u00e9 s\u00edmbolo da resistencia ind\u00edxena, a s\u00faa vida e feitos foron recollidos por Alonso de Ercilla \u2014un dos capit\u00e1ns de Garc\u00eda Hurtado de Mendoza y Manrique\u2014 na s\u00faa obra \u00e9pica \"La Araucana\" e Rub\u00e9n Dar\u00edo no seu poema \"Caupolic\u00e1n\".\nBatalla de Lagunillas.\nDespois da morte de Lautaro, os mapuches quedaron sen un xefe digno que os guiase; isto evidenciouse no combate do Forte de San Luis, que non puido ser tomado, e na batalla de Lagunillas o 8 de novembro de 1557. Ent\u00f3n, unha crecente forza de 12\u00a0000 mapuches \u00f3 mando de varios \"toquis\" \u2014entre eles, os caciques Lincoy\u00e1n e Galvarino\u2014 atacou unha poderosa forza realista \u00f3 mando de Garc\u00eda Hurtado de Mendoza. \u00d3 pasar polo r\u00edo Biob\u00edo, proveniente de Concepci\u00f3n, Garc\u00eda tra\u00eda unha forza de 600 soldados ben armados e uns 1500 yanaconas, que foron arremetidos por esta forza mapuche nuns boedos, chamados \u00ablagunillas\u00bb.\nO ataque foi desorganizado, e malia a gran diferenza num\u00e9rica, os mapuche foron derrotados nunha brutal loita corpo a corpo, deixando no campo centos de mortos e feridos e 150 prisioneiros. Entre estes prisioneiros estaba un dos \"toquis\": Galvarino. Garc\u00eda de Hurtado y Mendoza, ordenou como escarmento, mutilar a man dereita e o nariz dos prisioneiros. Galvarino non s\u00f3 colocou a s\u00faa man dereita para que lle fose amputada, sen\u00f3n que colocou tam\u00e9n a outra diante do seu verdugo e \u00e1mbalas d\u00faas foron amputadas antes de ser liberado. Esta forma de escarmento lograba anoxar e endurecer a\u00ednda m\u00e1is \u00f3s mapuches fronte os usurpadores do seu territorio.\nEscolla de Caupolic\u00e1n como toqui.\nDespois destas derrotas, os mapuches reun\u00edronse nun gran consello na serra de Pilmaiqu\u00e9n. Este consello ti\u00f1a por obxectivo unificar nun s\u00f3 mando as forzas mapuches, coa escolla dun toqui. Caupolic\u00e1n foi elixido pola s\u00faa gran fortaleza f\u00edsica e valent\u00eda. Era de rostro severo e chosco dende a nenez. Segundo contan as tradici\u00f3ns, Caupolic\u00e1n tivo que demostrar a s\u00faa forza perante os caciques, entre os que se encontraban Tucapel e Rengo, presididos por Colo Colo, sostendo un groso toro de \u00e1rbore sobre os seus ombreiros durante dous d\u00edas e d\u00faas noites sen desmaiarse antes de ser elixido toqui; Caupolic\u00e1n foi o vencedor entre outros candidatos tales como Paicav\u00ed, Lincoy\u00e1n e Elicura.\nAlonso de Ercilla inmortalizar\u00edao en \"La Araucana:\"\nA finais do s\u00e9culo XIX, o poeta nicaraguano Rub\u00e9n Dar\u00edo escribiu \u00abCaupolic\u00e1n\u00bb, un dos sonetos aparecido no libro \"Azul...\" (1888), en cuxa escena mitifica a mencionada xesta do heroe.\nBatalla de Millarapue.\nDespois da vitoria dos espa\u00f1ois en Lagunillas, Garc\u00eda internouse en territorio hostil na procura dunha batalla decisiva. As forzas invasoras acamparon en Millarapue, no interior da Araucania, o 29 de novembro. Os mapuches baixo o mando de Caupolic\u00e1n tentaron un ataque por sorpresa no campamento inimigo no amencer do 30 de novembro. Coincidiu que ese d\u00eda se celebraba entre os espa\u00f1ois o D\u00eda de Santo Andr\u00e9 e sonou o toque das trompetas, o cal os mapuches interpretaron como alarma. Cr\u00e9ndose descubertos, o ataque arruinouse.\nO n\u00famero de atacantes era 15\u00a0000; entre eles Galvarino \u00e1 fronte, amosando os seus dous brazos cortados. A batalla de Millarapue durou dende a ma\u00f1a at\u00e9 o mediod\u00eda do d\u00eda seguinte, e Caupolic\u00e1n dirixiuna montado nun cabalo branco. Finalmente, os mapuches foron rodeados polos flancos e a retaguarda e sa\u00edron derrotados. Os espa\u00f1ois estabeleceron o forte de Ca\u00f1ete, non moi lonxe de onde estivo emprazado o de Tucapel.\nA batalla do forte de Ca\u00f1ete.\nO 20 de xaneiro de 1558, os espa\u00f1ois sufriron un ataque na cidade fortificada de Ca\u00f1ete, sendo rodeada e sitiada por m\u00e1is de 15\u00a0000 mapuches. A idea de Caupolic\u00e1n era deixar morrer de fame os sitiados. A situaci\u00f3n f\u00edxose moi cr\u00edtica, xa que a sa\u00edda a campo aberto era unha derrota segura para os espa\u00f1ois; asemade, un ataque directo \u00f3 forte, co continxente hispano ben armado, implicaba unha gran cantidade de baixas entre os mapuches. Un yanacona proespa\u00f1ol chamado Andresillo (nome moi com\u00fan, tal como Felipillo e outros rematados en -\"illo\", dados \u00f3s yanaconas) ofreceuse para atraer \u00f3s mapuches mediante un engano cara o forte. O plan consist\u00eda en facerse amigo dos atacantes, fac\u00e9ndose aparecer Andresillo como desertor dos espa\u00f1ois; os mapuches creron neste personaxe e contoulles que a hora da sesta era a mellor para atacar desprevidos \u00f3s espa\u00f1ois. El abrir\u00edalles as portas para atacar por sorpresa.\nCaupolic\u00e1n fixo comprobar a veracidade do argumento de Andresillo ordenando introducir un esp\u00eda no interior do forte. Alonso de Reinoso, capit\u00e1n do forte xa previra a visita do esp\u00eda e deu instruci\u00f3ns para que todos se fixeran os durmidos. O 5 de febreiro fixouse como data de ataque. Andresillo abriu as portas do forte e os mapuches introduc\u00edronse silandeiramente. Cando xa case todos estaban no interior do forte, foron recibidos por descargas de fusiler\u00eda que provocaron unha gran mortandade entre os atacantes, quen escaparon en desbandada; Caupolic\u00e1n puido fuxir grazas a que a\u00ednda non chegara a cabalar\u00eda espa\u00f1ola \u00e1 zona de combate. Para cando esta chegou, as tropas mapuches xa se retiraran as monta\u00f1as e os espa\u00f1ois sa\u00edron a perseguilos.\nMorte de Caupolic\u00e1n.\nMentres a\u00ednda se retiraban os mapuches superviventes, unha avanzada \u00f3 mando de Pedro de Avenda\u00f1o chegou a Pilmaiqu\u00e9n, e na batalla de Antihuala (5 de febreiro de 1558) capturou a Caupolic\u00e1n, quen preparaba unha contraofensiva. Segundo Ercilla, cando era conducido atado por un piquete cara o forte de Tucapel, saiulle \u00f3 paso unha muller mapuche, de nome Fresia, cun meni\u00f1o no colo; era fillo do derrotado \"toqui\". A muller reprochoulle o feito de terse deixado capturar vivo; guindoulle o seu fillo \u00f3s p\u00e9s e marchou. A marcha continuou o seu rumbo en silencio.\nFoi levado perante o veter\u00e1n Alonso de Reinoso, quen o condenou a morrer na pica, unha morte por empalamento. Crist\u00f3bal de Ar\u00e9valo, Alguacil de campo, foi o encargado de executar a orde. Caupolic\u00e1n foi subido e amarrado a unha tarima que ti\u00f1a unha punta de madeira cortada en forma de pica no centro; Caupolic\u00e1n, amosando gran serenidade, ollou \u00e1 multitude de espa\u00f1ois que o contemplaban e dixo: \nDito isto, alzou o p\u00e9 dereito a\u00ednda coas amarras postas e deu unha gran patada \u00f3 verdugo, que rodou da tarima; feito isto, el mesmo sentou na pica e, sen dar ningunha mostra de dor, morreu por perforaci\u00f3n intestinal. Galvarino tam\u00e9n fora capturado e aforcado. Despois destes episodios, e por mor do prestixio familiar, Caupolic\u00e1n o Mozo, o seu fillo m\u00e1is vello, foi elixido l\u00edder militar, actuando na batalla de Quiapo (novembro de 1558).\nCaupolic\u00e1n, sen d\u00fabida, foi un bravo guerreiro, a\u00ednda que non obtivo as vitorias nin posu\u00eda o xenio militar de Lautaro; as faza\u00f1as de \u00e1mbolos dous foron cantadas no poema \u00e9pico \"La Araucana\", de Alonso de Ercilla. Rub\u00e9n Dar\u00edo tam\u00e9n lle dedicou un poema.\nUns 40 anos despois ergueuse un novo liderado mapuche entre os que salientar\u00edan Pelantar\u00fa, Lientur e o mestizo Alejo. \nActualmente, Caupolic\u00e1n \u00e9 reco\u00f1ecido polas s\u00faas proezas, forza e intelixencia en todo Chile mediante o nomeamento de r\u00faas, teatros, parques e monumentos na s\u00faa honra. Erradamente, crese que a estatua de bronce que se atopa no cerro Santa Luc\u00eda de Santiago \u00e9 unha homenaxe \u00f3 \"toqui\". O certo \u00e9 que se trata dunha obra do escultor Nicanor Plaza, que a tradici\u00f3n popular chilena asociou con Caupolic\u00e1n."}
{"id": "481662", "revid": "1410", "url": "https://gl.wikipedia.org/wiki?curid=481662", "title": "Empalamento", "text": "O empalamento \u00e9 un m\u00e9todo de tortura e execuci\u00f3n onde a v\u00edtima \u00e9 atravesada por unha estaca. A penetraci\u00f3n p\u00f3dese facer por un lado, polo recto ou pola boca. A estaca adoit\u00e1base cravar no chan deixando a v\u00edtima pendurada para que morrese. \nNalg\u00fans tipos de empalamento, a estaca non se afiaba e inser\u00edase evitando a morte inmediata para prolongar a agon\u00eda da v\u00edtima que pod\u00eda chegar a durar ata tres d\u00edas. Un xeito de facer esta morte gradual ser\u00eda inserindo a estaca polo recto atravesando o corpo e sa\u00edndo polo ombreiro dereito sen danar o coraz\u00f3n."}
{"id": "481663", "revid": "865", "url": "https://gl.wikipedia.org/wiki?curid=481663", "title": "Meatbodies", "text": "Meatbodies \u00e9 unha banda estadounidense de garage rock formada no ano 2013 en Monrovia, California por Chad Ubovich. O grupo est\u00e1 composto no presente por Chad Ubovich, Kevin Boog e Patrick Nolan.\nChad Ubovich tam\u00e9n toca o baixo na banda Fuzz e anteriormente foi membro da banda de acompa\u00f1amento de Mikal Cronin."}
{"id": "481664", "revid": "865", "url": "https://gl.wikipedia.org/wiki?curid=481664", "title": "Electric Wizard", "text": "Electric Wizard \u00e9 unha banda inglesa de doom metal procedente de Dorset. O grupo formouse no ano 1993 e gravou nove \u00e1lbums de estudio, dous dos cales son agora considerados fitos do x\u00e9nero: \"Come My Fanatics\u2026\" (1997) e \"Dopethrone\" (2000). O estilo doom metal de Electric Wizard incorpora elementos stoner e sludge, con letras que se centran no oculto, na bruxer\u00eda, en H.P. Lovecraft, en pel\u00edculas de terror e no canabis. No ano 2014 fundaron Witchfinder Records, unha filial de Spinefarm Records, a trav\u00e9s do cal planean publicar os seus futuros \u00e1lbums."}
{"id": "481668", "revid": "88215", "url": "https://gl.wikipedia.org/wiki?curid=481668", "title": "Miled", "text": ""}
{"id": "481669", "revid": "88215", "url": "https://gl.wikipedia.org/wiki?curid=481669", "title": "Miledh", "text": ""}
{"id": "481670", "revid": "88215", "url": "https://gl.wikipedia.org/wiki?curid=481670", "title": "Mil (personaxe mitol\u00f3xica)", "text": ""}
{"id": "481671", "revid": "865", "url": "https://gl.wikipedia.org/wiki?curid=481671", "title": "Mileth", "text": "Mileth \u00e9 unha banda galega de folk metal e pagan metal creada en 2009, que combina a m\u00fasica tradicional galega co black metal.\nTraxectoria.\nInicios (2009-2018).\nO grupo xurdiu en 2009 na Mari\u00f1a lucense, cando a Marcos do Relicario e a Diego dos Chechos se lles ocorreu crear unha banda que mesturase o black metal co folk. Tras mud\u00e1rense a Santiago e Vigo respectivamente, entraron en contacto co ambiente metaleiro desas cidades e buscaron m\u00e1is xente para a banda. Entraron m\u00fasicos de diferentes lugares de Galicia como Vigo, O Valadouro ou Xinzo de Limia.\nEn 2012 publicaron unha maqueta co t\u00edtulo de \"Cancioneiro da Enxebre Escuridade\", que conti\u00f1a tres temas. Nesta \u00e9poca o grupo estaba formado pola vocalista Dana da Carballeira e os m\u00fasicos Marcos do Relicario, Diego dos Chechos, Cristian da Limia, El\u00edas do Eido do Clari\u00f1o, Raquel de Ghallas, e Pisco da Taberna. O guitarrista Diego dos Chechos abandonou o grupo en 2013. En 2014 publicaron o sinxelo \".\u200b.\u200b.\u200be na Novena Onda caeron os Deuses\", xa con Alex O Pirolas na guitarra. Contou coa colaboraci\u00f3n do gaiteiro Xurxo Fern\u00e1ndez. Ese ano foron abreconcertos da banda romanesa Negur\u0103 Bunget. En 2016 sacaron ao mercado \"Recolleita dos Demos que han de ser esquecidos\", un EP coas catro canci\u00f3ns publicadas at\u00e9 ese momento, remasterizadas, ademais dun novo tema: \"Petros, axioma da terra\".\nCatro pregarias no albor da L\u00faa Morta (2019-actualidade).\nNo ano 2019 publicaron o seu primeiro disco de longa duraci\u00f3n, titulado \"Catro pregarias no albor da L\u00faa Morta\". Sa\u00edu en d\u00faas edici\u00f3ns ademais da dixital: unha distribu\u00edda polo selo discogr\u00e1fico ruso SoundAge e unha edici\u00f3n especial coa discogr\u00e1fica Darkwoods, inclu\u00edndo esta \u00faltima un documental en dvd sobre o grupo. Nesta etapa a formaci\u00f3n sufriu cambios respecto \u00e1 anterior gravaci\u00f3n, sa\u00edndo Alex e Sandra e incorpor\u00e1ndose o guitarrista de Dioivo, Xacobe do Seixo Branco, e o de Dysnomia, Xurxo dos Corvais. O videoclip do tema \"De bruma e salitre\", dirixido por Xaime Miranda, ga\u00f1ou o premio ao mellor videoclip no Festival Primavera do Cine de Vigo.\nNome.\nO nome do grupo fai referencia a Miledh, personaxe da mitolox\u00eda galega e irlandesa, neto de Breog\u00e1n. Segundo a lenda, \u00e9 o devanceiro de todos os irlandeses. Foron os seus oito fillos, os milesios, os que partindo dende as costas galegas xunto aos nove irm\u00e1ns de Ith, conquistaron Irlanda.\nEstilo.\nO estilo do grupo pode encadrarse dentro do pagan metal. Cantan en galego e mesturan os instrumentos el\u00e9ctricos, a distorsi\u00f3n e as voces guturais t\u00edpicas do black metal con elementos da m\u00fasica tradicional galega como zanfonas, gaitas ou cantareiras."}
{"id": "481672", "revid": "85894", "url": "https://gl.wikipedia.org/wiki?curid=481672", "title": "A Ponte Olveira, Corz\u00f3n, Mazaricos", "text": "A Ponte Olveira \u00e9 un lugar da parroquia de Corz\u00f3n no concello coru\u00f1\u00e9s de Mazaricos, na comarca do Xallas. Segundo o INE en 2018 ti\u00f1a 31 habitantes (17 homes e 14 mulleres)."}
{"id": "481675", "revid": "22570", "url": "https://gl.wikipedia.org/wiki?curid=481675", "title": "Galvarino", "text": "Galvarino (do mapuche Kalwar\u00ebngo: \"mecha mo\u00edda de choclo\"), finado na batalla de Millarapue, 30 de novembro de 1557, foi un guerreiro mapuche pertencente \u00e1s filas de Lautaro. A\u00ednda que s\u00f3 se co\u00f1ecen alg\u00fans datos da s\u00faa vida, Galvarino foi un dos guerreiros mapuches m\u00e1is importantes. Combateu \u00e1s forzas invasoras do gobernador Garc\u00eda Hurtado de Mendoza e foi capturado na batalla de Lagunillas, xunto \u00f3 r\u00edo Biob\u00edo.\nComo escarmento, cort\u00e1ronlle as mans, feito que o poeta espa\u00f1ol Alonso de Ercilla (1533-1594) narra no poema \"La araucana\", sinalando que, logo deste acto, tendeu o pescozo para que lle quitasen a vida, pero foi perdoado e regresou cos seus, xurando vingarse."}
{"id": "481677", "revid": "23204", "url": "https://gl.wikipedia.org/wiki?curid=481677", "title": "Lautaro", "text": "Lautaro (en mapuche: \"Lef-Traru\"; que \u00e9 o nome en lingua mapuche da ave falconiforme \"Caracara plancus\"), finado o 29 de abril de 1557, foi un toqui mapuche co\u00f1ecido por liderar a resistencia ind\u00edxena contra conquista espa\u00f1ola en Chile e desenvolveu as t\u00e1cticas que continuar\u00edan a empregar os mapuches dureante a longa guerra de Arauco. Lautaro foi capturado polas forzas espa\u00f1olas sendo moi novo, e pasou a s\u00faa mocidade como servo persoal de Pedro de Valdivia, mais escapou en 1551. De novo entre a s\u00faa xente foi declarado toqui e liderou os guerreiros mapuches nunha serie de vitorias contra os espa\u00f1ois, culminando na batalla de Tucapel en decembro de 1553, onde Pedro de Valdivia foi asasinado. Unha vaga de tifo, secas e fames evitaron que os mapuches tomaran m\u00e1is acci\u00f3ns para expulsar os espa\u00f1ois durante os anos 1554 e 1555. Entre 1556 e 1557, un pequeno grupo de mapuches comandados por Lautaro tentaron chegar a Santiago para liberar a rexi\u00f3n do Chile central do goberno espa\u00f1ol. O intento de Lautaro rematou en 1557 cando foi asasinado nunha emboscada polos espa\u00f1ois.\nHoxe en d\u00eda, Lautaro \u00e9 considerado polos mapuches e polos chilenos non mapuches como un s\u00edmbolo de resistencia contra a conquista estranxeira, contra a servidume e a crueldade."}
{"id": "481696", "revid": "23204", "url": "https://gl.wikipedia.org/wiki?curid=481696", "title": "Field Music", "text": "Field Music \u00e9 unha banda inglesa de indie rock procedente de Sunderland, Tyne e Wear, formada no ano 2004, particularmente activa na rexi\u00f3n de Wearside. O n\u00facleo do grupo est\u00e1 composto polos irm\u00e1ns David Brewis e Peter Brewis, con Andrew Moore que ocasionalmente act\u00faa como teclista. A s\u00faa formaci\u00f3n contou por momentos con membros de Max\u00efmo Park e The Futureheads.\nOs cr\u00edticos compararon a s\u00faa m\u00fasica coa de artistas tan diversos como Steely Dan, XTC, Prefab Sprout, Peter Gabriel, Scritti Politti, Talking Heads e Todd Rundgren. A banda tam\u00e9n foi nomeada ao Mercury Prize."}
{"id": "481700", "revid": "88215", "url": "https://gl.wikipedia.org/wiki?curid=481700", "title": "Bouzouki", "text": ""}
{"id": "481701", "revid": "865", "url": "https://gl.wikipedia.org/wiki?curid=481701", "title": "Preoccupations (\u00e1lbum)", "text": "Preoccupations \u00e9 o segundo \u00e1lbum de estudio da banda canadense de post-punk Preoccupations, publicado o 16 de setembro de 2016 a trav\u00e9s do selo Flemish Eye no Canad\u00e1 e de Jagjaguwar nos Estados Unidos. Tr\u00e1tase do primeiro \u00e1lbum do grupo editado baixo este nome, despois de cambialo de \"Viet Cong\" en 2015."}
{"id": "481702", "revid": "56817", "url": "https://gl.wikipedia.org/wiki?curid=481702", "title": "Catro pregarias no albor da L\u00faa Morta", "text": " \nCatro pregarias no albor da L\u00faa Morta \u00e9 o primeiro \u00e1lbum de longa duraci\u00f3n da banda galega de pagan metal, Mileth.\nFoi publicado en 2019 e consta de 9 temas.\nTem\u00e1tica e estilo.\nO f\u00edo condutor son os catro elementos da natureza e a viaxe da vida dende o nacemento at\u00e9 o al\u00e9n, base\u00e1ndose na cultura popular galega. Combina elementos da cultura e m\u00fasica tradicional galega e celta como gaitas, frautas, arpa, cantareiras ou acorde\u00f3n con elementos do black metal como blast beats, voces guturais e distorsi\u00f3n.\nProduci\u00f3n.\nFoi gravado entre xu\u00f1o e xullo de 2017 no estudio Zoilo Unreal de Vigo e publicado o 5 de marzo de 2019. As letras foron escritas por Marcos do Relicario, igual que a m\u00fasica da maior\u00eda de temas. Public\u00e1ronse, ademais da edici\u00f3n dixital, d\u00faas edici\u00f3ns f\u00edsicas: unha distribu\u00edda polo selo discogr\u00e1fico ruso SoundAge e unha edici\u00f3n especial coa discogr\u00e1fica Darkwoods, inclu\u00edndo esta \u00faltima un documental en DVD sobre o grupo. Contou coas colaboraci\u00f3ns dos m\u00fasicos tradicionais Xulia Feix\u00f3o, Ana\u00efs Barbier, Xela Conde, Suso Riveira, Xoio Carmes\u00ed, Xurxo Fern\u00e1ndez e Xulio Abal.\nPremios.\nO videoclip do segundo tema do disco, \"De bruma e salitre\", dirixido por Xaime Miranda, ga\u00f1ou o premio ao mellor videoclip no Festival Primavera do Cine de Vigo."}
{"id": "481703", "revid": "89787", "url": "https://gl.wikipedia.org/wiki?curid=481703", "title": "Ed Bradley", "text": "Edward Rudolph Bradley, Jr., nado en Filadelfia o 22 de xu\u00f1o de 1941 e finado en Nova York o 9 de novembro de 2006, foi un xornalista estadounidense, co\u00f1ecido polos seus vinte e seis anos de traballo no programa de CBS News \"60 Minutes\". Ao principio da s\u00faa carreira cubriu a ca\u00edda de Saig\u00f3n, foi o primeiro correspondente televisivo negro na Casa Branca e presentou o seu propio programa de noticias, \"CBS Sunday Night News with Ed Bradley\". Recibiu numerosos premios polo seu traballo, inclu\u00eddo o Peabody, o premio ao m\u00e9rito dunha vida da National Association of Black Journalists, o premio Paul White da Radio Television Digital News Association e dezanove premios Emmy.\nTraxectoria.\nBradley naceu en Filadelfia e os seus pais divorci\u00e1ronse cando el ti\u00f1a dous anos. Foi criado pola s\u00faa nai, Gladys, que ti\u00f1a dous traballos para poder vivir. Graduouse en 1959 da Saint Thomas More Catholic Boys High School en West Philadelphia e pasou a outra escola historicamente para negros, Cheyney State College en Cheyney, Pensilvania, da que se licenciou en 1964 cun grao en educaci\u00f3n. O seu primeiro traballo foi como profesor de sexto grao na Escola Elemental William B. Mann en Filadelfia. Mentres daba clases fixouse nos vellos estudios WDAS, onde comezou a traballar primeiro sen soldo e logo cun salario m\u00ednimo. Programaba m\u00fasica, l\u00eda noticias e cubr\u00eda partidos de baloncesto e outros deportes.\nEn 1971, mudouse a Par\u00eds, onde inicialmente viviu dos seus aforros, m\u00e1is pouco a pouco comezou a traballar para CBS News cubrindo as conversas de paz de Par\u00eds. En 1972 ofreceuse para ser transferido a Saig\u00f3n para cubrir a guerra de Vietnam, ademais de pasar tempo en Phnom Penh cubrindo a guerra en Camboxa. Al\u00ed foi ferido por un morteiro no lombo e nun brazo.\nEn 1974, mudouse a Washington, D.C., e foi ascendido para cubrir a campa\u00f1a presidencial de Jimmy Carter de 1976. Converteuse ent\u00f3n no correspondente de CBS News na Casa Branca (foi a primeira persoa negra correspondente de televisi\u00f3n na Cassa Branca) ata 1978, en que foi convidado a pasar a \"CBS Reports\", onde serviu como correspondente principal ata 1981. Tam\u00e9n presentou CBS Sunday Night News entre 1976 e 1981. Ese ano, Walter Cronkite deixou de presentar \"CBS Evening News\" e foi substitu\u00eddo polo correspondente de \"60 Minutes\" Dan Rather, deixando un oco no programa que foi ocupado por Bradley. Durante os vinte e seis anos que estivo en \"60 Minutes\", presentou m\u00e1is de 500 historias, cubrindo todo tipo de novas, dende profundos segmentos sobre guerra, pol\u00edtica, pobreza e corrupci\u00f3n ata pezas lixeiras biogr\u00e1ficas ou sobre deportes, m\u00fasica e gastronom\u00eda.\nFoi o \u00fanico xornalista da televisi\u00f3n que entrevistou a Timothy McVeigh, condenado \u00e1 morte e executado polo atentado con bomba contra o edificio federal de Oklahoma City que provocou 168 mortos e centenas de feridos en 1995. Entre outros dos seus traballos m\u00e1is destacados est\u00e1n os que realizou sobre abusos sexuais no seo da Igrexa Cat\u00f3lica estadounidense, sobre enfermos de cancro cerebral, sobre o tiroteo ocorrido no instituto de Columbine (Colorado), en abril de 2001, e sobre as consecuencias do furac\u00e1n Katrina en Nova Orle\u00e1ns, en 2005.\nBradley faleceu o 9 de novembro de 2006, no Hospital Monte Sina\u00ed de Manhattan, por complicaci\u00f3ns da leucemia. Ti\u00f1a 65 anos."}
{"id": "481705", "revid": "109216", "url": "https://gl.wikipedia.org/wiki?curid=481705", "title": "Nothing Feels Good", "text": "Nothing Feels Good \u00e9 o segundo \u00e1lbum de estudio da banda estadounidense de emo The Promise Ring, publicado o 11 de outubro de 1997 a trav\u00e9s do selo Jade Tree. O disco ga\u00f1ou un seguimento de culto e \u00e9 frecuentemente considerado un dos traballos m\u00e1is influentes do x\u00e9nero emo. O t\u00edtulo do \u00e1lbum foi usado como nome do libro \"Nothing Feels Good: Punk Rock, Teenagers, and Emo\", escrito por Andy Greenwald. O baixista orixinal Scott Beschta aparece acreditado como compositor e como int\u00e9rprete de todas as partes de baixo do \u00e1lbum."}
{"id": "481707", "revid": "89787", "url": "https://gl.wikipedia.org/wiki?curid=481707", "title": "Black Rebel Motorcycle Club", "text": "Black Rebel Motorcycle Club (\u00e1s veces abreviado como BRMC) \u00e9 unha banda estadounidense de rock alternativo procedente de San Francisco, California. Orixinalmente estaba composto por Peter Hayes (voces, guitarra, harm\u00f3nica), Robert Levon Been (voces, baixo, guitarra) e Nick Jago (bater\u00eda). Jago deixou o grupo en 2008 e foi substitu\u00eddo por Leah Shapiro.A banda leva publicados oito \u00e1lbums de estudio, ademais de varios EPs e \u00e1lbums ao vivo."}
{"id": "481708", "revid": "23204", "url": "https://gl.wikipedia.org/wiki?curid=481708", "title": "Thrill Jockey", "text": "Thrill Jockey \u00e9 un selo discogr\u00e1fico independente estadounidense creado no ano 1992 na cidade de Nova York pola antiga A&amp;R de Atlantic Records Bettina Richards.\nHistoria.\nBettina Richards iniciou o selo con 35 000 d\u00f3lares, do seu capital familiar e persoal, mentres traballaba nunha tenda de discos en Hoboken, Nova Jersey, e dirixiuno dende o seu apartamento en Manhattan.\nEn 1995 mudou o selo a Chicago, Illinois, onde \"o alugueiro e os impostos son considerablemente m\u00e1is baratos\".\nThrill Jockey ofrece en streaming todos os lanzamentos do seu cat\u00e1logo. \"Creo que se a xente pode escoitar os \u00e1lbums tende a mercalos\", dixo Richards nunha entrevista en 2006 do \"Chicago Reader\".\nEntre os artistas que gravaron co selo est\u00e1n Double Dagger, Future Islands, Tortoise, The Sea and Cake, High Places, Trans Am, Mouse on Mars, ADULT., Nobukazu Takemura, Bobby Conn, Tom Verlaine, Freakwater, The Zincs, The National Trust, Eleventh Dream Day, Califone, Chicago Underground Duo, Howe Gelb/Giant Sand, Mary Lattimore, Oval, Town &amp; Country, Archer Prewitt, Sam Prekop, The Lonesome Organist, OOIOO, Pit er Pat, The Fiery Furnaces, Angela Desveaux, Liturgy, Boredoms, Pontiak, e Golden Void entre outros."}
{"id": "481709", "revid": "25871", "url": "https://gl.wikipedia.org/wiki?curid=481709", "title": "Celia G\u00e1mez", "text": "Celia G\u00e1mez Carrasco, nada en Buenos Aires o 25 de agosto de 1905 e finada na mesma cidade o 10 de decembro de 1992, foi unha actriz e bailarina hispano-arxentina. Foi unha das m\u00e1is populares estrelas da Espa\u00f1a na primeira metade do s\u00e9culo XX e a ela d\u00e9bese gran parte do esplendor da revista musical espa\u00f1ola.\nTraxectoria.\nA s\u00faa primeira actuaci\u00f3n sobre os escenarios produciuse \u00e1 temper\u00e1 idade de catorce anos, participando como vicetiple na montaxe da revista \"Las corsarias\" que pouco antes se estreou en Madrid. Con motivo da baixa da actriz principal do espect\u00e1culo, Rosario Pacheco, tivo ocasi\u00f3n de substitu\u00edla. Nos seguintes anos, continuo a s\u00faa carreira na capital arxentina ata que en 1925 se trasladou a Espa\u00f1a xunto ao seu pai para cobrar unha herdanza.\nCo patrocinio da marquesa de La Corona actuou no Teatro Pav\u00f3n de Madrid nun espect\u00e1culo de tangos. Seguidamente foi contratada para o Teatro Romea polo empresario Jos\u00e9 Camp\u00faa e en 1926 debutou como vedete no Teatro Eslava. Seguiron as s\u00faas actuaci\u00f3ns en \"Las burladoras del amor\" de Jos\u00e9 Padilla e \"Carnet de Eslava\", a comedia musical \"Las castigadoras\" (1927), de Francisco Alonso e outras pezas sical\u00edpticas como \"Las lloronas\" (1928), no teatro Romea, \"Roxana, la cortesana\" (1928), \"\u00a1Por si las moscas!\" (1929), \"Luna\", \"El antojo\" (1929), \"La Martingala\" (1929), \"Las cari\u00f1osas\" (1930), \"Las pantorrillas\" (1930), \"Las guapas\" (1930) e \"Me acuesto a las ocho\" (1931).\nConsiderouse que a cima da s\u00faa popularidade foi a estrea, o 12 de novembro de 1931, de \"Las leandras\", da que se fixeron especialmente populares n\u00fameros como \"El Pichi\" ou \"Los nardos\".\nDurante os seguintes anos, suced\u00e9ronse as montaxes que ti\u00f1an a Celia G\u00e1mez como cabeza de cartel, sempre dentro do x\u00e9nero da revista musical espa\u00f1ola: \"Los laureanos\" (1932), \"Las tentaciones\" (1932), de Jacinto Guerrero, \"\u00bfQu\u00e9 pasa en C\u00e1diz?\" (1933), \"Las de Villadiego\" (1933), a opereta \"El baile del Savoy\" (1934), \"La ronda de las brujas\" (1934), de Franz Leh\u00e1r, \"Las siete en punto\" (1935) ou \"Ki-k\u00ed\" (1936), de Enrique Ronsel e Guillermo Cases.\nDurante a guerra civil espa\u00f1ola regresou ao seu pa\u00eds natal levando al\u00ed alg\u00fans dos \u00e9xitos que alcanzara previamente en Espa\u00f1a e debutou no cinema rodando dous filmes: \"Muri\u00f3 el sargento Laprida\" (1937) e \"El diablo con faldas\" (1938). Regresou a Espa\u00f1a a finais de 1938 antes de que finalizase a guerra, instal\u00e1ndose na zona controlada polo ex\u00e9rcito franquista. Trala toma de Madrid, gravou para ese bando a canci\u00f3n \"Ya hemos pasao\" (\"Xa pasamos\"), como r\u00e9plica \u00e1 consigna da Rep\u00fablica \"Non pasar\u00e1n\".\nLimitado o seu perfil de vedete sical\u00edptica polos imperativos relixiosos do novo r\u00e9xime, e tras unha pequena xira polo pa\u00eds con operetas como \"El conde de Luxemburgo\" ou \"La viuda alegre\", instalouse de novo en Madrid a finais de 1939. Despois de repor \"El baile del Savoy\", volveu ao x\u00e9nero da comedia musical con \"La Cenicienta del Palace\" (1940), con libreto do dramaturgo Luis Escobar e m\u00fasica de Fernando Moraleda. Despois de rodar o filme \"R\u00e1pteme usted\", regresou aos escenarios madrile\u00f1os coa comedia \"Yola\" (1941), que se converteu nun dos maiores triunfos da s\u00faa carreira art\u00edstica, sendo especialmente lembrado o n\u00famero \"M\u00edrame\".\nDurante o resto da d\u00e9cada de 1940 e a de 1950, suced\u00e9ronse novos \u00e9xitos como: \"Si Fausto fuera Faustina\" (1942), \"Hoy como ayer\" (1945); \"La estrella de Egipto\" (1947), co soado tema \"El beso (La espa\u00f1ola cuando besa)\", \"La hechicera en palacio\" (1950) ou \"El \u00e1guila de fuego\" (1956).\nA pesar de que o x\u00e9nero da revista iniciaba na d\u00e9cada de 1960 un certo declive, a artista a\u00ednda levou aos escenarios montaxes como \"La estrella trae cola\" (1960), a modo de recompilaci\u00f3n da s\u00faa carreira, ou \"Colomba\" (1961), \"\u00a1Aqu\u00ed, la verdade desnuda!\" (1965) ou \"A las diez en la cama est\u00e9s\" (1966), coa que se retirou como cabeza de cartel dos escenarios.\nCon posterioridade interveu en pequenos papeis en comedias como \"La miniviuda\" (1967), de Juan Jos\u00e9 Alonso Mill\u00e1n, \"Es mejor en oto\u00f1o\" (1968), de Alfonso Paso ou \"El \u00faltimo de Filipinas\" (1972), de Manuel Baz. Tam\u00e9n interveu na versi\u00f3n cinematogr\u00e1fica de \"Las Leandras\", protagonizada por Roc\u00edo D\u00farcal. A s\u00faa \u00faltima aparici\u00f3n sobre un escenario foi no espect\u00e1culo \"Nostalgia\" (1984), xunto a Olga Guillot e Sara Montiel.\nRegresou a Buenos Aires, onde faleceu dunha insuficiencia card\u00edaca, tras padecer a enfermidade de Alzheimer. Foi enterrada no cemiterio de La Chacarita da capital arxentina.\nVida privada.\nA s\u00faa vida privada sempre deu moito que falar na sociedade espa\u00f1ola da \u00e9poca, dende os seus rumoreados amores de mocidade co rei Afonso XIII, ata a s\u00faa longa colecci\u00f3n de amantes reais ou supostos. Un dos m\u00e1is famosos foi o xeneral Jos\u00e9 Mill\u00e1n-Astray. Ao comezar a guerra civil, G\u00e1mez atop\u00e1base de xira coa s\u00faa compa\u00f1\u00eda por territorio baixo control da sublevaci\u00f3n, ao que apoiou durante a contenda. Isto permitiulle continuar cos seus \u00e9xitos e popularidade e cre\u00e1ronlle indubidable mala fama entre os opositores ao r\u00e9xime. Unha canci\u00f3n s\u00faa, \"Ya hemos pasao\", b\u00farlase do \"Non pasar\u00e1n\" das milicias republicanas, e con sarcasmo cara aos derrotados ch\u00e1maos \"miserables\" \u00e1 vez que se autoproclama \"facciosa\".\nTal como ped\u00edan os tempos do nacionalcatolicismo, nos seus espect\u00e1culos era coidadosa coa exhibici\u00f3n carnal das s\u00faas vedetes e dela mesma, recorrendo \u00e1 malla axustada e \u00e1 moderaci\u00f3n en escotes e \"shorts\". Aspiraba a que a revista fose tam\u00e9n frecuentada polas mulleres, co que daba un cambio en canto ao seu p\u00fablico. Talvez por garantirse un estatuto de respetabilidade nos puritanos tempos da posguerra, casou o 1 de xullo de 1944 na igrexa dos Xer\u00f3nimos de Madrid cun m\u00e9dico chamado Jos\u00e9 Manuel Goenaga, nunha voda que no canto de respectable resultou en extremo escandalosa, tanto pola afluencia e a actitude dos curiosos como polo feito de que o padri\u00f1o fose o mesmo xeneral Mill\u00e1n-Astray. O matrimonio foi de moi curta duraci\u00f3n e a parella separouse, a\u00ednda que non houbo divorcio, que era ent\u00f3n legalmente imposible. De feito, sempre se rumoreou tam\u00e9n o suposto lesbianismo da estrela, alentado por unha certa ambig\u00fcidade que se comprac\u00eda en cultivar: aparec\u00eda vestida de home en moitos n\u00fameros e fac\u00eda que cortexaba as coristas ou que as bicaba. Sexa como for, sempre fixo por ter amantes e acompa\u00f1antes masculinos ata idade moi avanzada.\nComo tantas outras vedetes da s\u00faa \u00e9poca, o xenio de Celia para montar espect\u00e1culos e entreter o p\u00fablico non \u00eda acompa\u00f1ado do mesmo xenio financeiro: ti\u00f1a fama de desbaldidora e extravagante e parece que se viu en dificultades econ\u00f3micas ao final da s\u00faa vida, complicadas pola amargura de ser practicamente esquecida, especialmente nas circunstancias da transici\u00f3n espa\u00f1ola \u00e1 democracia, durante a que as s\u00faas anteriores amizades non a fac\u00edan especialmente popular. A penuria econ\u00f3mica e a antipat\u00eda de moitos fix\u00e9rona retornar a Buenos Aires. Os seus \u00faltimos anos viviunos modestamente nunha residencia de anci\u00e1ns coa raz\u00f3n perdida por mor dun progresivo mal de Alzheimer."}
{"id": "481710", "revid": "865", "url": "https://gl.wikipedia.org/wiki?curid=481710", "title": "Concrete and Gold", "text": "Concrete and Gold \u00e9 o noveno \u00e1lbum de estudio da banda estadounidense de rock alternativo Foo Fighters, publicado o 15 de setembro de 2017 a trav\u00e9s do selo RCA Records. Foi producido por Greg Kurstin. Descrito polo grupo como un \u00e1lbum onde \"os extremos do hard rock e as sensibilidades pop chocan\", \"Concrete and Gold\" preoc\u00fapase polo futuro dos Estados Unidos dende o punto de vista do l\u00edder da banda, Dave Grohl, coa caldeada atmosfera das elecci\u00f3ns de 2016 e a presidencia de Donald Trump citados como principais influencias por Grohl."}
{"id": "481711", "revid": "1131", "url": "https://gl.wikipedia.org/wiki?curid=481711", "title": "Cardiff Arms Park", "text": "O Cardiff Arms Park (en gal\u00e9s: \"Parc yr Arfau Caerdydd\") \u00e9 un estadio de rugby situado na cidade galesa de Cardiff. Co\u00f1ecido por motivos de patrocinio desder 2014 como BT Sport Cardiff Arms Park, enc\u00f3ntrase situado no centro da cidade, ao car\u00f3n do Millennium Stadium. O estadio \u00e9 utilizado actualmente polo Cardiff Blues, equipo profesional que compite no Pro14, unha das competici\u00f3ns m\u00e1is importantes do rugby, a cal agrupa equipos de Escocia, Gales, Irlanda, Italia e Sur\u00e1frica. Ten capacidade para 12.125 espectadores, capacidade que no momento da s\u00faa inauguraci\u00f3n era de 16.500."}
{"id": "481712", "revid": "5132", "url": "https://gl.wikipedia.org/wiki?curid=481712", "title": "Parc yr Arfau Caerdydd", "text": ""}
{"id": "481713", "revid": "5132", "url": "https://gl.wikipedia.org/wiki?curid=481713", "title": "Parc yr Arfau", "text": ""}
{"id": "481714", "revid": "5132", "url": "https://gl.wikipedia.org/wiki?curid=481714", "title": "Southern Kings", "text": "Os Southern Kings, co\u00f1ecidos por motivos de patrocinio como Isuzu Southern Kings, son un equipo de rugby surafricano con sede na cidade de Porto Elizabeth (Cabo Oriental). Desde a temporada 2017\u221218 compite no Pro14, unha competici\u00f3n profesional que agrupa a equipos de Escocia, Gales, Irlanda, Italia e Sur\u00e1frica. Antes de unirse \u00e1 competici\u00f3n, os Southern Kings competiron no Super Rugby. O estadio onde xogan os seus encontros como local \u00e9 o Nelson Mandela Bay Stadium, recinto con capacidade para 48.459 espectadores inaugurado no ano 2009 coa xira dos British and Irish Lions polo pa\u00eds.\nNa temporada 2013, a \u00e1rea de captaci\u00f3n dos Southern Kings estab formada polo Cabo Oriental e partes do Cabo Occidental, atraendo xogadores de tres federaci\u00f3ns provincias: os Eastern Province Kings de Port Elizabeth (representando a metade sur do Cabo Oriental), os Border Bulldogs de East London (representando a metade norte do Cabo Oriental) e os SWD Eagles de George (representando os distritos do Suroeste). Con todo, despois de que a South African Rugby Union tomase o control da franqu\u00eda en novembro de 2015, o club non ten ligaz\u00f3ns formal con ningunha federaci\u00f3n provincial. \nElenco.\nOs seguintes son os xogadores dos Southern Kings para o Pro14 de 2019\u221220."}
{"id": "481716", "revid": "98629", "url": "https://gl.wikipedia.org/wiki?curid=481716", "title": "Protr\u00e1ctil", "text": "O termo protr\u00e1ctil, referido \u00e1 lingua dalg\u00fans animais, significa que esta pode proxectarse moito cara a f\u00f3ra da boca, como nalg\u00fans r\u00e9ptiles, especialmente nos camale\u00f3ns. \nAdemais, alg\u00fans peixes te\u00f1en boca ou mand\u00edbula protr\u00e1ctil, que poden proxectar cara a adiante. Alg\u00fans outros vertebrados e invertebrados te\u00f1en ap\u00e9ndices protr\u00e1ctiles (tent\u00e1culos, ovopositores, etc.).\nEtimolox\u00eda.\nO termo \"protr\u00e1ctil\" \u00e9 unha adaptaci\u00f3n do lat\u00edn cient\u00edfico \"protractilis\", derivado do lat\u00edn cl\u00e1sico \"protrah\u0115re\", \"sacar\", \"facer sa\u00edr\".\nNos camale\u00f3ns.\nTodos os camale\u00f3ns son principalmente insect\u00edvoros e alim\u00e9ntanse proxectando balisticamente as s\u00faas longas linguas da boca para capturaren presas situadas a certa distancia.\nA\u00ednda que tradicionalmente se pensaba que as linguas dos camale\u00f3ns adoitan ter entre unha e media a d\u00faas veces a lonxitude dos seus corpos (exclu\u00edndo a cola), recentemente se descubriu que os camale\u00f3ns m\u00e1is pequenos (as especies m\u00e1is pequenas e os individuos m\u00e1is pequenos da mesma especie) te\u00f1en aparatos de lingua proporcionalmente m\u00e1is grandes que os m\u00e1is grandes. Polo tanto, os camale\u00f3ns m\u00e1is pequenos poden proxectar a lingua a maiores distancias que os camale\u00f3ns m\u00e1is grandes, que son o tema da maior\u00eda dos estudos e as estimaci\u00f3ns de lonxitude da lingua, e poden proxectar a lingua a distancias de m\u00e1is do duplo da s\u00faa lonxitude corporal.\nAparato lingual dos camale\u00f3ns e o seu funcionamento.\nO aparato da lingua dos camale\u00f3ns consiste nun \u00f3so hioide altamente modificado, os m\u00fasculos da lingua e elementos col\u00e1xenos. O \u00f3so hioide ten unha proxecci\u00f3n alongada de lados paralelos, chamada \"proceso entogloso\", sobre o cal se asenta un m\u00fasculo tubular, o denominado \"m\u00fasculo acelerador\". O m\u00fasculo acelerador contr\u00e1ese ao redor do proceso entogloso e \u00e9 o respons\u00e1bel de crear o traballo necesario para impulsar a proxecci\u00f3n da lingua, tanto directamente como a trav\u00e9s dos elementos col\u00e1xenos situados entre o proceso entogloso e o m\u00fasculo acelerador. \nO m\u00fasculo retractor da lingua, o hipogloso, conecta os m\u00fasculos hioide e acelerador, e \u00e9 o que premite retraer a lingua cara \u00e1 boca despois da proxecci\u00f3n da lingua.\nA proxecci\u00f3n da lingua prod\u00facese cun rendemento extremadamente alto, chegando \u00e1 presa en tan s\u00f3 0,07 segundos, por iso s\u00f3 pode visualizarse utilizando c\u00e1maras ultrarr\u00e1pidas lanz\u00e1ndoe a aceleraci\u00f3ns superiores a 41 \"g\". A potencia coa que se lanza a lingua, que se sabe que \u00e9 de m\u00e1is dos 3000 W kg\u22121, excede o que o m\u00fasculo \u00e9 capaz de producir, o que indica a presenza dunha potencia el\u00e1stica amplificadora para potenciar a proxecci\u00f3n da lingua. O retroceso dos elementos el\u00e1sticos no aparato da lingua \u00e9, polo tanto, o respons\u00e1bel de grandes porcentaxes do rendemento xeral da proxecci\u00f3n da lingua.\nUnha consecuencia da incorporaci\u00f3n dun mecanismo de retroceso el\u00e1stico ao mecanismo de proxecci\u00f3n da lingua \u00e9 a insensibilidade t\u00e9rmica relativa da proxecci\u00f3n da lingua en relaci\u00f3n coa retracci\u00f3n da mesma, que \u00e9 impulsada s\u00f3 pola contracci\u00f3n muscular e \u00e9 moi sens\u00edbel termicamente. Mentres que outros animais ectot\u00e9rmicos v\u00f3lvense lentos a medida que dimin\u00fae a temperatura corporal, debido a unha reduci\u00f3n da velocidade contr\u00e1ctil dos seus m\u00fasculos, os camale\u00f3ns poden proxectar as s\u00faas linguas cun alto rendemento incluso a baixas temperaturas corporais. Por\u00e9n, a sensibilidade t\u00e9rmica da retracci\u00f3n da lingua nos camale\u00f3ns non \u00e9 un problema, xa que te\u00f1en un mecanismo moi efectivo para suxeitar \u00e1 s\u00faa presa unha vez que a lingua entrou en contacto con ela, inclu\u00eddos os fen\u00f3menos superficais, como a adhesi\u00f3n h\u00famida e o encravamento e a succi\u00f3n.\nA insensibilidade t\u00e9rmica da proxecci\u00f3n da lingua permite aos camale\u00f3ns alimentarse efectivamente nas ma\u00f1\u00e1s fr\u00edas antes de poder elevar condutualmente a s\u00faa temperatura corporal a trav\u00e9s da termorregulaci\u00f3n, cando outras especies de lagartos simp\u00e1tricos a\u00ednda est\u00e1n inactivos, probabelmente expandindo temporalmente a s\u00faa temperatura no seu nicho ecol\u00f3xico."}
{"id": "481722", "revid": "5863", "url": "https://gl.wikipedia.org/wiki?curid=481722", "title": "Coitelo de supervivencia", "text": "O coitelo de supervivencia ou coitelo polivalente \u00e9 un coitelo destinado \u00e1 supervivencia nun ambiente salvaxe, a mi\u00fado en caso de emerxencia cando o usuario perdeu a maior parte do seu equipo principal.\nUsos e caracter\u00edsticas.\nAs unidades militares equipan con alg\u00fan coitelo de supervivencia aos pilotos por se o seu avi\u00f3n fose abatido. P\u00f3dense empregar para a captura, esfolado, corte de madeira, talla de madeira e outros usos. Son utilizados por cazadores, excursionistas e afeccionados aos deportes ao aire libre. Alg\u00fans coitelos de supervivencia son grosos e pesados, mentres que outros son lixeiros ou pregables co fin de aforrar peso e volume como parte dun kit de supervivencia maior. As s\u00faas funci\u00f3ns incl\u00faen a mi\u00fado servir de coitelo de caza. As caracter\u00edsticas, como asas ocas que se poder\u00edan usar como espazo de almacenamento para mistos ou obxectos pequenos similares, comezaron a ga\u00f1ar popularidade nos anos 80."}
{"id": "481723", "revid": "98629", "url": "https://gl.wikipedia.org/wiki?curid=481723", "title": "American Psycho (\u00e1lbum)", "text": "American Psycho \u00e9 o cuarto \u00e1lbum de estudio da banda estadounidense de punk rock Misfits, publicado o 13 de maio de 1997 a trav\u00e9s do selo Geffen Records. Tr\u00e1tase do primeiro disco do grupo en ser gravado sen o fundador e antigo l\u00edder Glenn Danzig. O baixista Jerry Only, despois de anos de litixios, chegou a un acordo con Danzig para obter os dereitos de usar o nome da banda e a s\u00faa imaxe para gravar e actuar. O \u00e1lbum tam\u00e9n marca a adici\u00f3n do cantante Michale Graves e de Dr. Chud na bater\u00eda. O \u00e1lbum foi producido por Daniel Rey, que xa traballara con artistas Ramones e White Zombie."}
{"id": "481724", "revid": "89787", "url": "https://gl.wikipedia.org/wiki?curid=481724", "title": "The Faint", "text": "The Faint \u00e9 unha banda estadounidense de indie rock formada en Omaha, Nebrasca. O grupo est\u00e1 composto por Todd Fink, Graham Ulicny, Dapose e Clark Baechle. The Faint foi co\u00f1ecida orixinalmente como Norman Bailer e inclu\u00eda a Conor Oberst (de Bright Eyes, grupo que xirou con The Faint en 2005). Oberst deixou a banda pouco despois da s\u00faa formaci\u00f3n."}
{"id": "481728", "revid": "5863", "url": "https://gl.wikipedia.org/wiki?curid=481728", "title": "XI Lexislatura de Espa\u00f1a", "text": ""}
{"id": "481730", "revid": "83328", "url": "https://gl.wikipedia.org/wiki?curid=481730", "title": "Premio Comunicar en Igualdade", "text": "O Premio Comunicar en Igualdade \u00e9 un reco\u00f1ecemento que a Secretar\u00eda Xeral da Igualdade da Xunta de Galicia realiza aos traballos xornal\u00edsticos que defendan e difundan a igualdade entre as mulleres e os homes e a loita contra a violencia de x\u00e9nero. Comezaron a entregarse no ano 2019. Ten d\u00faas modalidades: a profesionais do xornalismo e a alumnado universitario e ten dotaci\u00f3n econ\u00f3mica.\nPremios.\n2019.\nA profesionais do xornalismo.\n1\u00ba Susana Rois Parga por \"As mulleres na opini\u00f3n: un elefante rosa no medio das redacci\u00f3ns\".\n2\u00ba Sara Vila Alonso por \"O noso toque de queda\".\n3\u00ba Montserrat Dopico Gonz\u00e1lez por \"Ses\u00e9 Mateo: a palabra que resiste a mort\"e.\nA alumnado universitario.\n1\u00ba Ux\u00eda Castro Mart\u00ednez por \"Eles gobernan, elas aman. Os mitos do amor rom\u00e1ntic\"o.\n2\u00ba Luc\u00eda Parrilla del R\u00edo por \"Un relato de mulleres nas minas do Bierzo\".\n3\u00ba Silvia L\u00f3pez L\u00f3pez por \"Nun sistema tan opresivo para a muller, ser monxa era unha opci\u00f3n c\u00f3moda\"."}
{"id": "481732", "revid": "23204", "url": "https://gl.wikipedia.org/wiki?curid=481732", "title": "Condado de Montfort-l'Amaury", "text": "O condado de Montfort era unha xurisdici\u00f3n feudal de Francia centrada en Montfort-l'Amaury. Hab\u00eda outro se\u00f1or\u00edo de Montfort (que m\u00e1is tarde se converteu nun condado) en Breta\u00f1a, outro en Normand\u00eda (Montfort-sur-Risle) e un condado de Montfort en Suabia. \nHistoria.\nO condado de Montfort que aqu\u00ed interesa xurdiu como se\u00f1or\u00edo ao redor do ano 1000 cando un vasalo de Roberto II de Francia (996-1031), chamado Guillerme de Hainaut, constru\u00edu o castelo de Montfort e o de Epernon, para garantir a defensa do dominio real, e foi co\u00f1ecido como Guillerme de Montfort. Sim\u00f3n IV de Montfort desempe\u00f1ou un papel esencial na cruzada albixense e obtivo territorios en Languedoc que lle permitiu ao seu fillo elevar o se\u00f1or\u00edo a condado a cambio de transferir estes territorios \u00e1 coroa francesa. O condado pasou por matrimonio no s\u00e9culo XIV \u00e1 casa de Breta\u00f1a e finalmente desta \u00e1 coroa francesa. "}
{"id": "481734", "revid": "25871", "url": "https://gl.wikipedia.org/wiki?curid=481734", "title": "Manuel Blanco Desar", "text": "Manuel Blanco Desar, nado en Santiago de Compostela en 1965, \u00e9 un escritor, economista e politic\u00f3logo galego.\nLicenciado na Universidade de Santiago de Compostela (USC), exerceu de avogado e de asesor xur\u00eddico no campo do dereito da competencia. A s\u00faa especialidade \u00e9 a pol\u00edtica europea, foi impulsor da Asociaci\u00f3n Federalista Europea nos anos 90 do s\u00e9culo XX. Ten colaborado en \"Diario 16\", \"Atl\u00e1ntico Diario\" e \"La Voz de Galicia\", centr\u00e1ndose no futuro das pensi\u00f3ns e no problema demogr\u00e1fico."}
{"id": "481741", "revid": "23204", "url": "https://gl.wikipedia.org/wiki?curid=481741", "title": "Brigo", "text": ""}
{"id": "481742", "revid": "865", "url": "https://gl.wikipedia.org/wiki?curid=481742", "title": "The Chinese Stars", "text": "The Chinese Stars \u00e9 unha estadounidense de noise rock procedente de Providence, Rhode Island. O grupo formouse no ano 2003 con dous membros de Arab on Radar, que se separara no ano anterior, e un de Six Finger Satellite. A banda lanzou o seu \u00e1lbum de estrea, \"Turbo Mattress\", en 2003 a trav\u00e9s do selo Skin Graft Records, lanzando ata a data tres \u00e1lbums m\u00e1is."}
{"id": "481743", "revid": "89787", "url": "https://gl.wikipedia.org/wiki?curid=481743", "title": "Madonna (\u00e1lbum de ...And You Will Know Us by the Trail of Dead)", "text": "Madonna \u00e9 o segundo \u00e1lbum de estudio da banda estadounidense de rock alternativo ...And You Will Know Us by the Trail of Dead, publicado o 19 de outubro de 1999 a trav\u00e9s do selo Merge Records."}
{"id": "481744", "revid": "89787", "url": "https://gl.wikipedia.org/wiki?curid=481744", "title": "Diego Romero Fraga", "text": "Diego Romero Fraga, nado en Cuntis o 20 de novembro de 1990, \u00e9 un deportista galego que compite en pirag\u00fcismo na modalidade de marat\u00f3n. \nGa\u00f1ou cinco medallas no Campionato Mundial de Pirag\u00fcismo en Marat\u00f3n entre os anos 2010 e 2019 (tres delas de ouro), e d\u00faas medallas no Campionato Europeo de Pirag\u00fcismo en Marat\u00f3n nos anos 2018 e 2019 (un ouro e un bronce).\nTraxectoria.\nDebutou internacionalmente no 2009, cun 12\u00ba posto no Europeo de Marat\u00f3n de Polonia en C1 e un sexto posto no Campionato Mundial, en Portugal, na categor\u00eda C2, formando parella con \u00c1lvaro Rodr\u00edguez. Ao ano seguinte logrou a s\u00faa primeira medalla, unha prata no C2 do Mundial celebrado en Banyoles, xunto a Cristian Ribadomar, resultado que repetiu na mesma categor\u00eda tres anos despois no Mundial en Copenhague, esta vez con Tono Campos como compa\u00f1eiro. \nTras varios Europeos e Mundiais rematando entre o 5\u00ba e o 9\u00ba posto, volveu ao podio en 2018, subindo por primeira vez ao m\u00e1is alto, tanto no campionato continental como no Mundial de Vila Verde, en ambas ocasi\u00f3ns facendo parella con \u00d3scar Gra\u00f1a. En 2019, no Europeo celebrado en Francia participou en d\u00faas categor\u00edas: C1 en distancia curta, rematando en quinto lugar, e C2, logrando a medalla de bronce xunto a Tono Campos. No Campionato do Mundo da China, competiu nas mesmas d\u00faas categor\u00edas, levando o ouro en ambas: ga\u00f1ou no C1 en distancia curta, por diante de Tono Campos, segundo; e venceu no C2, co propio Campos como compa\u00f1eiro."}
{"id": "481747", "revid": "72012", "url": "https://gl.wikipedia.org/wiki?curid=481747", "title": "Protractilidade", "text": ""}
{"id": "481748", "revid": "1131", "url": "https://gl.wikipedia.org/wiki?curid=481748", "title": "SKEMA Business School", "text": "A SKEMA Business School \u00e9 unha escola de negocios con vocaci\u00f3n internacional, con campus propios en Lille, Suresnes, Sophia Antipolis, Suzhou, Belo Horizonte, Raleigh e Cidade do Cabo.\nDescrici\u00f3n.\nEsta instituci\u00f3n fundada en 2009. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de EQUIS, AACSB e AMBA. Def\u00ednese como a escola de negocios para Europa e est\u00e1 reco\u00f1ecida como unha das mellores \"business school\" do mundo en formaci\u00f3n de directivos.\nA escola, cunha rede de 45.000 antigos alumnos en 145 pa\u00edses e un claustro de mestres internacional e pluriling\u00fce."}
{"id": "481749", "revid": "88215", "url": "https://gl.wikipedia.org/wiki?curid=481749", "title": "Diego Romero", "text": ""}
{"id": "481755", "revid": "98629", "url": "https://gl.wikipedia.org/wiki?curid=481755", "title": "Robert Metcalfe", "text": "Robert Melancton Metcalfe, nado Brooklyn (Nova York) o 7 de abril de 1946, \u00e9 un enxe\u00f1eiro el\u00e9ctrico e empresario estadounidense, pioneiro na creaci\u00f3n de internet en 1970. Coinventou Ethernet, cofundou 3Com e formulou a lei de Metcalfe, que describe o efecto dunha rede de telecomunicaci\u00f3ns. En xaneiro de 2011 foi nomeado profesor de innovaci\u00f3n e emprendemento na Universidade de Texas en Austin.\nTraxectoria.\nDende pequeno tivo un grande interese pola tecnolox\u00eda, que logo o desenvolveu o est\u00e1ndar de rede m\u00e1is popular do mundo, Ethernet, \u00e9 \u00e1 invenci\u00f3n da wifi. Tam\u00e9n fundou a empresa 3Com e formulou a lei de Metcalfe.\nMetcalfe fixo os seus estudos de grao no MIT, onde se graduou en 1969 cos t\u00edtulos de bacharel en enxe\u00f1ar\u00eda el\u00e9ctrica e de administraci\u00f3n de negocios, este \u00faltimo pola Sloan School of Management do MIT. S\u00f3 un ano despois, obtivo o mestrado en matem\u00e1ticas aplicadas na Universidade Harvard, para rematar os seus estudos en 1978 cun doutoramento en ciencias da computaci\u00f3n cunha tese sobre conmutaci\u00f3n de paquetes escrita mentres traballaba no proxecto MAC do MIT.\nMentres finalizaba o doutoramento, en 1972, Metcalfe comezou a traballar para Xerox no centro de desenvolvemento de Palo Alto (Xerox PARC), onde co\u00f1eceu a D. R. Boggs. Metcalfe e Boggs inventaron o que se co\u00f1eceu como Ethernet, a tecnolox\u00eda de \u00e1rea local que se emprega para conectar mill\u00f3ns de computadoras en todo o mundo. Metcalfe identificou o 22 de maio de 1973 como o d\u00eda do nacemento de Ethernet, mentres que Broggs identifica o 11 de novembro do mesmo ano como o d\u00eda en que o sistema realmente funcionou.\nEn 1979, Metcalfe abandonou Xerox para fundar 3Com en Santa Clara (California). Dende 3Com, Metcalfe traballou para promover a conectividade entre computadores persoais empregando a tecnolox\u00eda Ethernet. A pesar de non lograr a participaci\u00f3n de IBM, Metcalfe logrou o apoio de DEC, Xerox e Intel, e logrou impor Ethernet como o est\u00e1ndar m\u00e1is popular en conectividade de redes LAN.\nEn 1980 recibiu o Premio Grace Murray Hopper da Association for Computing Machinery polo seu traballo no desenvolvemento de redes locais, especificamente Ethernet.\nEn 1990 abandonou 3Com tras unha disputa coa xunta directiva. Nese tempo logrou que a s\u00faa empresa se convertese nunha das que aparece na listaxe de Fortune 500 e un referente na \u00e1rea de conectividade. Metcalfe contin\u00faa ligado ao mercado inform\u00e1tico, tanto cose seus artigos como coas s\u00faas charlas, sobre todo para Pop!Tech, unha conferencia executiva de tecnolox\u00eda cofundada por el en 1997."}
{"id": "481760", "revid": "89787", "url": "https://gl.wikipedia.org/wiki?curid=481760", "title": "Pirag\u00fcismo en marat\u00f3n", "text": "O pirag\u00fcismo en marat\u00f3n \u00e9 un deporte no que os pirag\u00fcistas vogan un kaiak ou unha canoa sobre unha longa distancia. \nSe ben a Federaci\u00f3n Internacional de Pirag\u00fcismo establece que as distancias est\u00e1ndar son ata 30 km, moitas carreiras son m\u00e1is longas. Moitas probas incl\u00faen secci\u00f3ns de r\u00edos con correntes e portaxes para superar obst\u00e1culos. Non \u00e9 unha modalidade ol\u00edmpica e a m\u00e1xima competici\u00f3n deste deporte \u00e9 o Campionato Mundial de Pirag\u00fcismo en Marat\u00f3n. \nClases.\nAs probas de pirag\u00fcismo en marat\u00f3n div\u00eddense xeralmente en diferentes clases. As m\u00e1is com\u00fans son: \n\"K\" ref\u00edrese a un kaiak e \"C\" a canoa. O n\u00famero fai referencia ao n\u00famero de padexeiros por embarcaci\u00f3n. \nDistancias.\nAs distancias var\u00edan dependendo da clase, o sexo ou a idade. As distancias acostuman a ser as seguintes:\nPortaxes.\nUnha portaxe \u00e9 aquela fase da competici\u00f3n na que o participante debe baixar da embarcaci\u00f3n e cargar con ela a p\u00e9 unha distancia de entre 100 e 300 metros en direcci\u00f3n ao punto no que debe continuar a s\u00faa carreira na auga."}
{"id": "481762", "revid": "6432567", "url": "https://gl.wikipedia.org/wiki?curid=481762", "title": "Lu\u00edsa Abad", "text": "Mar\u00eda Lu\u00edsa Abad Abad, nada na Coru\u00f1a o 20 de agosto de 1951, \u00e9 unha mestra, asesora de educaci\u00f3n infantil, divulgadora did\u00e1ctica, especializada en coeducaci\u00f3n, orientadora escolar e escritora galega.Tras catro anos de secretaria do Ateneo Atl\u00e1ntico de Vigo, dende abril de 2023 \u00e9 a presidenta da asociaci\u00f3n.\nTraxectoria.\nIniciou estudos de Filosof\u00eda e Letras na Universidade de Santiago de Compostela, licenciandose en Pedagox\u00eda na Universidade de Barcelona, mestra de primaria en Galicia e Barcelona, exerceu como orientadora escolar a nivel de secundaria no CIFP Valent\u00edn Paz Andrade (Vigo), onde participou nos programas europeos Leonardo da Vinci e S\u00f3crates_Comenius, e no IES Men\u00e9ndez Pidal (Zalaeta, A Coru\u00f1a). Foi asesora de Educaci\u00f3n Infantil e coeducadora no CEFORE (Centro de Formaci\u00f3n do Profesorado) de Vigo. Na Universidade de Salamanca preparouse como Formadora de Formadores en Educaci\u00f3n Infantil.\nDese\u00f1ou e implementou o apartado de coeducaci\u00f3n no Plan de Formaci\u00f3n do Profesorado de primeiro tramo de Educaci\u00f3n Infantil das Galescolas. Foi compo\u00f1ente durante 10 anos do Consello de Redacci\u00f3n da revista \"IN-Fancia, educar de 0 a 6 anos\", editada pola Asociaci\u00f3n de Rosa Sensat. No 2004 recibiu o premio da Conseller\u00eda de Educaci\u00f3n \u00e1 innovaci\u00f3n educativa polo traballo \u201cAlertando da violencia de x\u00e9nero\u201d.\nParticipou nos Programas da Televisi\u00f3n de Galicia\"Preescolar na casa\" n\u00aa 207 e \"Nin m\u00e1is nin menos\".\nTras unha vida dedicada \u00e1 docencia, na s\u00faa xubilaci\u00f3n contin\u00faa a impartir relatorios de educaci\u00f3n afectivo-sexual e coeducaci\u00f3n e a escribir poes\u00eda.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Mestres de Galicia]]\n[[Categor\u00eda:Pedagogos de Galicia]]\n[[Categor\u00eda:Escritores de Galicia en lingua galega]]\n[[Categor\u00eda:Escritores de Galicia en lingua catal\u00e1]]\n[[Categor\u00eda:Escritores de Galicia en lingua castel\u00e1]]\n[[Categor\u00eda:Nados na Coru\u00f1a]]\n[[Categor\u00eda:Nados en 1951]]"}
{"id": "481763", "revid": "1131", "url": "https://gl.wikipedia.org/wiki?curid=481763", "title": "Thelma Schoonmaker", "text": "Thelma Colbert Schoonmaker, nada en Alxer o 3 de xaneiro de 1940, \u00e9 unha montadora estadounidense, ga\u00f1adora de tres premios \u00d3scar.\nTraxectoria.\nSchoonmaker naceu en Alxeria, filla de pais estadounidenses, Thelma e Bertram Schoonmaker. Bertram, descendente da familia Schoonmaker de Nova York, estaba empregado como axente pola Standard Oil Company e traballou continuamente no estranxeiro. Creceu en varios pa\u00edses, como na illa de Aruba.\nSchoonmaker non viviu nos Estados Unidos ata a adolescencia en 1955, e inicialmente estaba asombrada pola cultura do pa\u00eds. Schoonmaker estaba interesada en ter unha carreira na diplomacia internacional e comezou a asistir \u00e1 Universidade Cornell en 1957, onde estudo ciencias pol\u00edticas e ruso. Cando se graduou de Cornell en 1961, comezou a participar en probas para o Departamento de Estado para adquirir un posto no goberno estadounidense. Con inclinaci\u00f3ns pol\u00edticas, mostrou repulsi\u00f3n pola pol\u00edtica surafricana do apartheid, o que non sentou ben nas probas para a administraci\u00f3n. Como reacci\u00f3n a esta experiencia, comezou a tomar clases de arte primitiva.\nRespondeu posteriormente a un anuncio clasificado para traballar como editora de cinema. Realizou un curso de ver\u00e1n de seis semanas no programa de cinema na Universidade de Nova York, onde co\u00f1eceu a Scorsese e axudouno a montar a s\u00faa primeira longametraxe, \"Who's That Knocking at My Door\". Schoonmaker traballou co director Martin Scorsese durante m\u00e1is de cincuenta anos e montou gran parte dos seus filmes.\nAo longo da s\u00faa carreria recibiu seis candidaturas aos premios \u00d3scar, e ga\u00f1ou en tres ocasi\u00f3ns, polas montaxes de \"Raging Bull\", \"The Aviator\" e \"Infiltrados\".\nVida privada.\nSchoonmaker foi presentada a Michael Powell por Scorsese e o produtor cinematogr\u00e1fico Frixos Constantine. A parella estivo casada dende o 19 de maio de 1984 ata a morte de Powell en 1990. Non tiveron fillos.\nDende a morte de Powell, Schoonmaker dedicouse \u00e1 conservaci\u00f3n dos filmes do seu marido, que dirixiu moitos cl\u00e1sicos, inclu\u00eddo \"The Red Shoes\".\nPremios.\nCon sete candidaturas aos premios \u00d3scar, Schoonmaker \u00e9 a segunda montadora m\u00e1is nomeada na historia dos premios da Academia, despois de Michael Kahn, que obtivo oito candidaturas. Empatada con Kahn, Daniel Mandell e Ralph Dawson, tam\u00e9n ten o r\u00e9cord de m\u00e1is vitorias na categor\u00eda de mellor montaxe con tres premios.\nEn 2012, a Motion Picture Editors Guild publicou unha listaxe cos 75 filmes mellor editados de todos os tempos baseado nunha enquisa entre os seus membros. Tres filmes montados por Schoonmaker con Scorsese est\u00e1n na listaxe: \"Touro salvaxe\" (1980), no primeiro posto, \"Un dos nosos\" (1990), no n\u00famero quince, e \"Hugo\" (2011), no sesenta e nove. S\u00f3 George Tomasini, montador dos filmes de Alfred Hitchcock na d\u00e9cada de 1950, ten m\u00e1is aparici\u00f3ns na listaxe."}
{"id": "481764", "revid": "865", "url": "https://gl.wikipedia.org/wiki?curid=481764", "title": "Drag City", "text": "Drag City \u00e9 un selo discogr\u00e1fico independente estadounidense baseado en Chicago, Illinois. Foi creado coa edici\u00f3n dun sinxelo de Royal Trux (\"Hero Zero\" - DC1) en Chicago en 1990 por Dan Koretzky e Dan Osborn. O selo est\u00e1 especializado en indie rock, rock experimental, rock psicod\u00e9lico, folk rock e country alternativo.\nHistoria.\nO selo publicou a versi\u00f3n estadounidense do \"Tilt\" de Scott Walker en 1997, despois de achegarse a el co desexo de darlle ao disco unha edici\u00f3n nos Estados Unidos. Walker describiu o lanzamento do \u00e1lbum con eles como \"un experimento\". Varios membros do persoal de Drag City te\u00f1en tocado en bandas; o xefe de prensa Gene Booth tocou os teclados e a guitarra en USA, e tanto Booth, como o xefe de vendas Rian Murphy, e o fundador Dan Koretzky tocaron en Mantis. Booth tam\u00e9n foi membro de Chestnut Station.\nEn anos recentes o selo aumentou o seu cat\u00e1logo inclu\u00edndo edici\u00f3ns de comedia alternativa, con edici\u00f3ns recentes de Fred Armisen, Neil Hamburger e Andy Kaufman entre outros, e reedici\u00f3ns, destacando as de Gary Higgins e Death. En 1997 Drag City comezou a publicar material impreso como a revista literaria \"The Minus Times\" e a novela de Neil Hagerty \"Victory Chimp\". O selo distribu\u00edu o documental de 2013 \"The Source Family\". Despois de anos rexeitando publicar a m\u00fasica dos seus artistas a trav\u00e9s de plataformas de streaming, o selo puxo a s\u00faa m\u00fasica dispo\u00f1ible para streaming a trav\u00e9s de Apple Music en xullo de 2017, e a trav\u00e9s de Spotify e Tidal en 2018."}
{"id": "481765", "revid": "88215", "url": "https://gl.wikipedia.org/wiki?curid=481765", "title": "Le\u00f3n Benavente (\u00e1lbum)", "text": " \nLe\u00f3n Benavente \u00e9 o primeiro \u00e1lbum da banda hom\u00f3nima, publicado en 2013."}
{"id": "481766", "revid": "89787", "url": "https://gl.wikipedia.org/wiki?curid=481766", "title": "Locust Abortion Technician", "text": "Locust Abortion Technician \u00e9 o terceiro \u00e1lbum de estudio da banda estadounidense de rock experimental Butthole Surfers, publicado en marzo de 1987 a trav\u00e9s do selo Touch and Go Records. Todas as canci\u00f3ns foron compostas e producidas por Butthole Surfers, ag\u00e1s \"Kuntz\", dos artistas tailandeses Phloen Phromdaen e Kong Katkamngae, que orixinalemnet non apareceron acreditados. O \u00e1lbum foi lanzado orixinalmente como un vinilo por Touch and Go, e foi remasterizado e reeditado en CD por Latino Buggerveil en 1999.\nA ilustraci\u00f3n da portada de \"Locust Abortion Technician\" de dous pallasos xogando cun can foi pintada por Arthur Sarnoff, e foi titulada \"Fido and the Clowns\".\nKurt Cobain listouno entre os seus 50 mellores discos de todos os tempos. Tam\u00e9n aparece no libro de Robert Dimery \"1001 Albums You Must Hear Before You Die\". En 2018 Pitchfork inclu\u00edu o \u00e1lbum na s\u00faa lista dos \"200 mellores \u00e1lbums dos 80\".\nListaxe de canci\u00f3ns.\nTodos os temas compostos e producidos por Butthole Surfers, ag\u00e1s onde se indique."}
{"id": "481768", "revid": "88215", "url": "https://gl.wikipedia.org/wiki?curid=481768", "title": "Marat\u00f3n de pirag\u00fcismo", "text": ""}
{"id": "481769", "revid": "88215", "url": "https://gl.wikipedia.org/wiki?curid=481769", "title": "Jos\u00e9 Manuel S\u00e1nchez", "text": ""}
{"id": "481770", "revid": "23204", "url": "https://gl.wikipedia.org/wiki?curid=481770", "title": "Miguel Vences", "text": "Miguel Vences, nado en Colonia o 24 de abril de 1969, \u00e9 un bi\u00f3logo especializado en herpetolox\u00eda e biolox\u00eda evolutiva, e profesor universitario alem\u00e1n. Boa parte das s\u00faas investigaci\u00f3ns est\u00e1n centradas nos r\u00e9ptiles e anfibios de Madagascar.\nTraxectoria.\n\u00c9 fillo do fil\u00f3sofo galego Sergio Vences Fern\u00e1ndez. Fixo os seus estudos secundarios no Schiller-Gymnasium de Colonia de 1979 a 1988, gradu\u00e1ndose co \"Abitur\" alem\u00e1n (t\u00edtulo equivalente ao de bacharel). Ao ano seguinte comezou a estudar Biolox\u00eda na Universidade de Colonia. Al\u00ed co\u00f1eceu a Frank Glaw, e a\u00ednda como estudantes universitarios emprenderon as s\u00faas primeiras excursi\u00f3ns cient\u00edficas a Madagascar.\nDespois de acadar o \"Vordiplom\" en 1993, Vences trasladouse \u00e1 Universidade de Bonn e ao Museo Koenig da mesma cidade, onde completou os seus estudos de diplomatura. Vences a continuaci\u00f3n fixo os seus estudos de doutoramento baixo a supervisi\u00f3n de Wolfgang B\u00f6hme at\u00e9 o ano 2000. A s\u00faa tese foi sobre a historia evolutiva das ras verdadeiras (\"Ranoidea\") e familias relacionadas de Madagascar.\nDespois traballou durante un ano no Museo Nacional de Historia Natural de Francia de Par\u00eds, antes de regresar a Alema\u00f1a en 2001 para traballar na Universidade de Constanza. En 2002 traballou na Universidade de \u00c1msterdam e no Museo de Zoolox\u00eda desta cidade como profesor axudante e director da secci\u00f3n de vertebrados. En 2005 mudouse \u00e1 Universidade Tecnol\u00f3xica de Braunschweig como profesor de biolox\u00eda evolutiva, onde permanece at\u00e9 o d\u00eda de hoxe (2019).\nObra cient\u00edfica.\nO traballo de Vences est\u00e1 centrado nos anfibios e r\u00e9ptiles de Madagascar. Traballa en colaboraci\u00f3n con Frank Glaw e, xuntos, describiron m\u00e1is de 200 novas especies de ras, e numerosas novas especies de serpes, camale\u00f3ns e outros r\u00e9ptiles.\nEn 1992 elaboraron unha gu\u00eda de campo dos r\u00e9ptiles e anfibios de Madagascar. En 1994 publicaron unha segunda edici\u00f3n desta gu\u00eda, inclu\u00edndo as descrici\u00f3ns de numerosos taxons novos, e unha secci\u00f3n de r\u00e9ptiles moi ampliada. En 2007 publicouse unha terceira edici\u00f3n que non describ\u00eda ningunha especie nova, pero inclu\u00eda fotograf\u00edas en cor e descrici\u00f3ns en textos breves de m\u00e1is de 100 especies sen nome.\nNos \u00faltimos anos, Vences foi coautor, en varias publicaci\u00f3ns, de traballos sobre unha ampla gama de temas, inclu\u00edndo, pero sen limitarse, \u00e1 bioxeograf\u00eda, enfermidades de anfibios e microbiomas asociados a anfibios, xen\u00e9tica de poboaci\u00f3ns, evoluci\u00f3n e especiaci\u00f3n, e taxonom\u00eda.\nReco\u00f1ecementos.\nEn 2013 foi elixido como membro da \"Berlin-Brandenburgische Akademie der Wissenschaften\" (Academia de Ciencias e Humanidades de Berl\u00edn-Brandeburgo) e, en 2018, da Academia Leopoldina.\nEp\u00f3nimos.\nCatro especies foron nomeadas na honra de Vences:\nAbreviatura.\nA abreviatura Vences empr\u00e9gase para reco\u00f1ecer a Miguel Vences como autoridade na descrici\u00f3n e taxonom\u00eda e zoolox\u00eda."}
{"id": "481778", "revid": "43337", "url": "https://gl.wikipedia.org/wiki?curid=481778", "title": "Mirjana Jokovi\u0107", "text": "Mirjana Jokovi\u0107 (en cir\u00edlico: \u041c\u0438\u0440\u0458\u0430\u043d\u0430 \u0408\u043e\u043a\u043e\u0432\u0438\u045b), nada o 24 de novembro de 1967 en Belgrado, \u00e9 unha actriz serbia. Traballou tanto no cinema coma no teatro, sendo especialmente co\u00f1ecida polo seu papel de Natalija Zovkov no filme de Emir Kusturica \"Underground\" (1995). En 1989 ga\u00f1ou a Cuncha de Prata \u00e1 mellor actriz polo seu papel de Estrela en \"Eversmile, New Jersey\" (1989)."}
{"id": "481780", "revid": "5863", "url": "https://gl.wikipedia.org/wiki?curid=481780", "title": "European Free Alliance", "text": ""}
{"id": "481781", "revid": "865", "url": "https://gl.wikipedia.org/wiki?curid=481781", "title": "No Passion All Technique", "text": "No Passion All Technique \u00e9 o primeiro \u00e1lbum de estudio da banda estadounidense de post-punk Protomartyr, publicado o 8 de outubro de 2012 a trav\u00e9s do selo Urinal Cake Records. O disco quedou descatalogado rapidamente, convert\u00e9ndose nun obxecto de coleccionista. No mes de maio de 2019 a banda reeditou o \u00e1lbum con canci\u00f3ns extra."}
{"id": "481796", "revid": "89787", "url": "https://gl.wikipedia.org/wiki?curid=481796", "title": "George T. Morgan", "text": "George Thomas Morgan, nado en Birmingham, Inglaterra, o 24 de novembro de 1845, e finado en Germantown, Filadelfia, Estados Unidos, o 4 de xaneiro de 1925, foi un gravador da \"Royal Mint\", de Londres, e posteriormente da Casa de Moeda dos Estados Unidos, co\u00f1ecido por ser o responsable do dese\u00f1o do popularmente co\u00f1ecido como d\u00f3lar Morgan. \nTraxectoria.\nEtapa inglesa.\nLogo da s\u00faa formaci\u00f3n inicial, Morgan estudou na Escola de Arte de Birmingham. Posteriormente ga\u00f1ou unha bolsa de estudos para recibir formaci\u00f3n superior, durante dous anos, na Escola de Arte de South Kensington, en Londres. \nA carreira de Morgan como gravador comeza da man dos irm\u00e1ns Pinches, unha prestixiosa familia de gravadores de Birmingham vinculada coa Casa da Moeda de Birmingham e coa Real Casa da Moeda de Londres (\"Royal Mint\"). Con eles colaborou, entre 1873 e 1875. \nNa \"Royal\" \"Mint\" traballou \u00e1s ordes do gravador xefe William Wyon. Desta \u00e9poca co\u00f1\u00e9cense algunhas medallas da s\u00faa autor\u00eda.\nNo entanto, o m\u00e1is salientable da s\u00faa carreira tivo lugar logo da s\u00faa marcha aos Estados Unidos en 1876, onde se lle encomendou inicialmente o dese\u00f1o das novas moedas dun d\u00f3lar de prata, que ser\u00edan a s\u00faa obra m\u00e1is salientable. \nNos Estados Unidos chegou a se converter no s\u00e9timo gravador xefe da casa da moeda, logo do falecemento do seu antecesor, Charles E. Barber, en febreiro de 1917. Logo do seu falecemento en 1925, foi sucedido no posto por John R. Sinnock. \nEtapa estadounidense.\nCreaci\u00f3n do \"d\u00f3lar Morgan\".\nEn 1876, o director da Casa da Moeda dos Estados Unidos (\"United States Mint\"), Henry Linderman, que emprendera unha remodelaci\u00f3n das moedas do seu pa\u00eds, p\u00faxose en contacto con C. W. Fremantle, director adxunto da Real Casa da Moeda de Londres (\"Royal Mint\"), e pediulle que atopase \"un gravador de cu\u00f1os primeira categor\u00eda disposto a ocupar o posto de gravador auxiliar da ceca de Filadelfia\". Como resposta, Fremantle escribiulle: \"as mi\u00f1as consultas a respecto dun gravador auxiliar l\u00e9vanme a recomendar decididamente para o posto a George Morgan, de 30 anos, quen se fixo unha reputaci\u00f3n considerable, mais para quen non hai moito espazo actualmente neste pa\u00eds\". Linderman e Morgan chegaron a un acordo polo que este \u00faltimo pasou a incorporarse \u00e1 ceca de Filadelfia \u00e1s ordes do gravador xefe William Barber, a modo de proba durante seis meses.\nMorgan chegou a Filadelfia o 9 de outubro de 1876. Ao pouco de chegar, matriculouse como estudante na Academia de Belas Artes de Pensilvania co obxecto de se preparar para a creaci\u00f3n dun dese\u00f1o da cabeza da Liberdade, que pretend\u00eda utilizar nos anversos dos seus dese\u00f1os para as moedas un d\u00f3lar e de medio d\u00f3lar. Morgan tam\u00e9n estudou a natureza da aguia de cabeza branca para a preparaci\u00f3n do dese\u00f1o do reverso. Para a imaxe da Liberdade, Morgan buscou representar unha muller com\u00fan estadounidense, no canto das figuras de estilo grego habituais. Un amigo seu, o pintor Thomas Eakins, suxeriulle como modelo a Anne Willess Williams, de Filadelfia. Morgan mantivo cinco sesi\u00f3ns de traballo coa modelo, da que declarou que ti\u00f1a o perfil m\u00e1is perfecto que vira xamais.\nO 18 de outubro de 1877, Linderman solicitoulle ao superintendente da ceca de Filadelfia, James Pollock, \"dar instruci\u00f3ns a Morgan para preparar sen demora, cu\u00f1os para un d\u00f3lar de prata, cos dese\u00f1os e as lendas iguais aos da impresi\u00f3n adxunta para o medio d\u00f3lar e numerada co 2, substitu\u00edndo as palabras 'medio d\u00f3lar' por 'un d\u00f3lar'\". Nun novo escrito de Linderman a Pollock do 21 de febreiro de 1878 dille: \"te\u00f1o que declarar, para a s\u00faa informaci\u00f3n, que \u00e9 a mi\u00f1a intenci\u00f3n, no caso de que o proxecto de lei da prata se converta en lei, solicitar que o Secretario do Tesouro aprobe os cu\u00f1os preparados por Morgan\".\nA produci\u00f3n das moeda dun d\u00f3lar cos dese\u00f1os de Morgan e cos cu\u00f1os gravados por el comezou o 11 de marzo de 1878 e estendeuse, con interrupci\u00f3ns, ata 1921. Por mor da s\u00faa popularidade, esta moeda co\u00f1\u00e9cese adoito no \u00e1mbito numism\u00e1tico como \"d\u00f3lar Morgan\".\nOutros traballos.\n\u00c1 parte do d\u00f3lar Morgan, foi autor de diversos dese\u00f1os e probas numism\u00e1ticas finalmente non adoptadas de moedas norteamericanas. Ademais, a Morgan d\u00e9beselle o reverso da moeda de medio d\u00f3lar conmemorativo da Exposici\u00f3n Mundial Colombina de Chicago de 1893. \nComo medallista, foi o responsable de m\u00e1is dunha trintena de creaci\u00f3ns, partricularmente na s\u00faa etapa nos Estados Unidos. "}
{"id": "481797", "revid": "88215", "url": "https://gl.wikipedia.org/wiki?curid=481797", "title": "Folk galego", "text": ""}
{"id": "481798", "revid": "865", "url": "https://gl.wikipedia.org/wiki?curid=481798", "title": "Helvetia (grupo musical)", "text": "Helvetia \u00e9 unha banda estadounidense de rock experimental e alternativo procedente de Seattle, Washington. Jason Albertini iniciou Helvetia tras a disoluci\u00f3n de Duster, grupo no que tocaba a bater\u00eda. Albertini \u00e9 o \u00fanico membro permanente de Helvetia, que est\u00e1 sostida por unha banda ao vivo que vai rotando, na que tocaron C. Dove Amber, Jim Roth, Scott Plouf, Zeke Howard e Samantha Stidham. "}
{"id": "481803", "revid": "88215", "url": "https://gl.wikipedia.org/wiki?curid=481803", "title": "Sigue... e dalle", "text": " \nSigue... e dalle \u00e9 o cuarto \u00e1lbum de estudio da banda galega de rock Z\u00ebnzar.\nFoi publicado en 2006."}
{"id": "481804", "revid": "88215", "url": "https://gl.wikipedia.org/wiki?curid=481804", "title": "Sigue... e d\u00e1lle", "text": ""}
{"id": "481805", "revid": "25871", "url": "https://gl.wikipedia.org/wiki?curid=481805", "title": "Camaleoninos", "text": "A dos camaleoninos (Chamaeleoninae) \u00e9 unha subfamilia de r\u00e9ptiles da orde dos escamosos, suborde dos lacertilios e infraorde dos iguanios, unha das d\u00faas nas que se subdivide a familia dos camale\u00f3nidos (a outra \u00e9 a dos brooquesiinos).\nTaxonom\u00eda.\nDescrici\u00f3n.\nA subfamilia foi descrita en 1986 polos herpet\u00f3logos alem\u00e1ns Charles J. Klaver e Wolfgang B\u00f6hme.\nEtimolox\u00eda.\nO nome cient\u00edfico, \"Chamaeleoninae\", est\u00e1 formado, como \u00e9 a norma, sobre a base da ra\u00edz do nome do x\u00e9nero tipo, \"Chamaeleon\", coa adici\u00f3n do sufixo do lat\u00edn cient\u00edfico \"-inae\", propio das subfamilias de animais.\nControversias taxon\u00f3micas.\nNa primeira clasificaci\u00f3n de Klaver e B\u00f6hme, a subfamilia dos \"Brookesiinae\" inclu\u00eda os x\u00e9neros \"Brookesia\" e \"Rhampholeon\", as\u00ed como os dous x\u00e9neros que despois se separaron deles (\"Palleon\" e \"Rieppeleon\"), mentres que a dos \"Chamaeleoninae\" inclu\u00eda os x\u00e9neros \"Bradypodion\", \"Calumma\", \"Chamaeleo\", \"Furcifer\" e \"Trioceros\", as\u00ed como outros x\u00e9neros despois divididos (\"Archaius\", \"Nadzikambia\" e \"Kinyongia\"). Por\u00e9n, nese momento, a validez desta clasificaci\u00f3n en d\u00faas subfamilias foi obxecto de moitos debates, considerando que a maior\u00eda dos estudos filoxen\u00e9ticos apoiban a idea de que os camale\u00f3ns pigmeos da subfamilia dos \"Brookesiinae\" non son un grupo monofil\u00e9tico.\nPor\u00e9n, en 2015, Glaw reformulou a divisi\u00f3n subfamiliar situando s\u00f3 os x\u00e9neros \"Brookesia\" e \"Palleon\" dentro da subfamilia dos \"Brookesiinae\", situ\u00e1ndose todos os demais x\u00e9neros na dos \"Chamaeleoninae\".\nPor outro lado, antigamente \"Trioceros\" consider\u00e1base como un subx\u00e9nero de \"Chamaeleo\", at\u00e9 que Tilbury &amp; Tolley (2009) elev\u00e1rono \u00e1 categor\u00eda de x\u00e9nero. Desde ent\u00f3n, d\u00faas novas especies foron descritas no x\u00e9nero \"Trioceros\", por Krause &amp; B\u00f6hme (2010), e Stipala \"et al\". (2011). Estas d\u00faas novas especies non foron publicadas en combinaci\u00f3n co nome xen\u00e9rico \"Chamaeleo\", o que sup\u00f3n un problema para a citaci\u00f3n destes nomes na Wikipedia, a non ser que \"Trioceros\" sexa tratado como un x\u00e9nero pleno, seguindo Tilbury &amp; Tolley (2009).\nClasificaci\u00f3n.\nNa actualiade, na subfmilia reco\u00f1\u00e9cene os dez x\u00e9neros seguintes:\nPor outra parte, o Sistema Integrado de Informaci\u00f3n Taxon\u00f3mica (ITIS), s\u00f3 reco\u00f1ece oito:"}
{"id": "481806", "revid": "72012", "url": "https://gl.wikipedia.org/wiki?curid=481806", "title": "Chamaeleoninae", "text": ""}
{"id": "481811", "revid": "89787", "url": "https://gl.wikipedia.org/wiki?curid=481811", "title": "Pippi Mediaslongas nos Mares do Sur", "text": "Pippi Mediaslongas nos Mares do Sur (en ) \u00e9 unha novela de Astrid Lindgren publicada en 1948. \u00c9 a continuaci\u00f3n de \"Pippi Mediaslongas\", publicada en 1945, e \"Pippi Mediaslongas embarca\", publicada en 1946. Est\u00e1 ambientado despois dos acontecementos do libro orixinal e c\u00e9ntrase arredor das novas aventuras e experiencias de Pippi. Neste libro conf\u00edrmase que a misteriosa desaparici\u00f3n do pai de Pippi \u00e9 que foi declarado rei dunha illa de nativos.\nFoi traducido \u00f3 galego por David \u00c1lvarez Mart\u00ednez e publicado pola editorial Kalandraka no ano 2019."}
{"id": "481812", "revid": "23204", "url": "https://gl.wikipedia.org/wiki?curid=481812", "title": "Pippi L\u00e5ngstrump i S\u00f6derhavet", "text": ""}
{"id": "481813", "revid": "23204", "url": "https://gl.wikipedia.org/wiki?curid=481813", "title": "\u00dast\u00ed nad Labem", "text": "\u00dast\u00ed nad Labem \u00e9 unha cidade do noroeste da Rep\u00fablica Checa, capital da rexi\u00f3n administrativa de \u00dasteck\u00fd. At\u00f3pase a 30 quil\u00f3metros da fronteira alem\u00e1 e a 88 de Praga. No ano 2019 ti\u00f1a 92.952 habitantes, sendo a oitava cidade m\u00e1is poboada do pa\u00eds.\n\u00c9 un dos centros industriais m\u00e1is importantes do pa\u00eds, ademais de ter un dos portos fluviais m\u00e1is activos da rexi\u00f3n. \u00c9 tam\u00e9n un importante nodo ferroviario.\nEtimolox\u00eda.\nO nome de \u00dast\u00ed nad Labem prov\u00e9n da lingua checa antiga, en concreto das palabras \"ustie\" (\"desembocadura\") e \"Labe\" (r\u00edo Elba). Literalmente significa \"Desembocadura sobre o r\u00edo Elba\", en referencia \u00e1 uni\u00f3n dos r\u00edos B\u00edlina e Elba. \nO nome en checo foi latinizado coma \"Usk Super Albium\" e posteriormente xermanizado coma \"Aussig\" ou \"Au\u00dfig\". Logo da independencia de Checoslovaquia en 1918, a cidade era co\u00f1ecida en ingl\u00e9s coma \"Aussig\", a\u00ednda que tam\u00e9n era com\u00fan o nome de \"Aussyenad\" e \"Oust\u00ed Nad Labem\".\nOs habitantes adoitan usar a forma curta \u00dast\u00ed para referirse \u00e1 cidade."}
{"id": "481814", "revid": "1410", "url": "https://gl.wikipedia.org/wiki?curid=481814", "title": "Primeiro ministro de Eslovenia", "text": " O primeiro ministro de Eslovenia, oficialmente presidente do Goberno da Rep\u00fablica de Eslovenia (en ), \u00e9 o xefe de goberno de Eslovenia.\nHoubo novo primeiros ministros dende que o pa\u00eds se converteu nun sistema parlamentario en 1989 e se independizou en 1991.\nO primeiro ministro \u00e9 nomeado polo presidente logo de consultar cos partidos representados na Asemblea Nacional. \u00c9 elixido formalmente por maior\u00eda simple da Asemblea Nacional. Se ning\u00fan candidato recibe maior\u00eda, deberase realizar un novo voto antes de 14 d\u00edas. Se ning\u00fan candidato recibe maior\u00eda tras esta rolda, o presidente deber\u00e1 disolver a lexislatura e convocar novas elecci\u00f3ns parlamentarias a non ser que a Asemblea Nacional acepte celebrar unha terceira rolda. Se ning\u00fan candidato \u00e9 elixido despois dunha terceira rolda, a lexislatura dis\u00f3lvese automaticamente \u00e1 espera de novas elecci\u00f3ns.\nNa pr\u00e1ctica, dado que o primeiro ministro debe comandar unha maior\u00eda da Asemblea Nacional para gobernar, acostuma a ser o l\u00edder do partido maioritario na Asemblea Nacional ou o l\u00edder do socio maior na coalici\u00f3n de goberno. A Asemblea Nacional s\u00f3 pode retirar o seu apoio a un primeiro ministro mediante unha moci\u00f3n de censura construtiva, \u00e9 dicir, unha moci\u00f3n de censura que non ten efecto sen que o futuro sucesor te\u00f1a o apoio dunha maior\u00eda da c\u00e1mara. O primeiro ministro \u00e9 tam\u00e9n presidente do Consello de Seguridade Nacional.\nElecci\u00f3n.\nO primeiro ministro \u00e9 elixido pola Asemblea Nacional de Eslovenia.\nPrimeira rolda.\nDespois das elecci\u00f3ns parlamentarias, a nova Asemblea Nacional re\u00fanese na sesi\u00f3n constitutiva (normalmente ao redor de 2-3 semanas despois das elecci\u00f3ns), logo de que se formen os novos grupos parlamentarios. Despois de que se formen todos os grupos (normalmente dentro duns poucos d\u00edas), o presidente da Rep\u00fablica re\u00fanese cos l\u00edderes dos grupos para consultas. Durante as consultas, o presidente da Rep\u00fablica tenta identificar a un candidato que poida obter unha maior\u00eda absoluta na Asemblea Nacional (46 votos). Despois das consultas, o presidente da Rep\u00fablica pode propo\u00f1er oficialmente un candidato ao presidente da Asemblea Nacional, isto debe realizarse dentro dos 30 d\u00edas posteriores \u00e1 sesi\u00f3n constitutiva. A asemblea debe votar o candidato en 7 d\u00edas, pero non antes das 48 horas tras a proposta. O candidato ten que presentar o seu proxecto de goberno ante a Asemblea Nacional antes da votaci\u00f3n. Cando o primeiro ministro \u00e9 elixido, comeza a formaci\u00f3n dun novo goberno.\nSegunda rolda.\nSe non sae elixido primeiro ministro, ter\u00e1 lugar a segunda rolda. Despois de novas consultas, o presidente da Rep\u00fablica pode propor un novo candidato ou o mesmo candidato de novo dentro dos 14 d\u00edas seguintes \u00e1 votaci\u00f3n da primeira rolda. Na segunda rolda os grupos parlamentarios tam\u00e9n poden propo\u00f1er un candidato. Se hai m\u00e1is dun candidatos proposto, a Asemblea Nacional votar\u00e1 primeiro ao candidato proposto polo presidente da Rep\u00fablica, e s\u00f3 se ese candidato non \u00e9 elixido a Asemblea votar\u00e1 os outros candidatos na orde de presentaci\u00f3n das propostas. Prec\u00edsase maior\u00eda absoluta para ser elixido primeiro ministro (46 votos). Se o primeiro ministro \u00e9 elixido, comeza a formaci\u00f3n dun novo goberno.\nSe a Asemblea Nacional volve a fallar ao elixir primeiro ministro, o presidente da Rep\u00fablica disolver\u00e1 a Asemblea Nacional e convocar\u00e1 elecci\u00f3ns r\u00e1pidas, a menos que a Asemblea Nacional decida, dentro das 48 horas seguintes \u00e1 votaci\u00f3n, celebrar unha terceira rolda de elecci\u00f3ns.\nTerceira rolda.\nNa terceira rolda o primeiro ministro \u00e9 elixido por maior\u00eda relativa (maior\u00eda dos deputados presentes). Na Asemblea Nacional da terceira rolda v\u00f3tase por todos os candidatos da primeira e segunda volta, e se ning\u00fan dos candidatos recibe maior\u00eda de votos, ent\u00f3n v\u00f3tanse novas propostas, comezando pola proposta do presidente da Rep\u00fablica e logo os demais na orde de presentaci\u00f3n das candidaturas. Se o primeiro ministro \u00e9 elixido, comeza a formaci\u00f3n dun novo goberno, se non, o presidente disolve a Asemblea Nacional e te\u00f1en lugar as elecci\u00f3ns r\u00e1pidas.\nXuramento do cargo.\nO primeiro ministro toma oficialmente posesi\u00f3n despois de que todos os seus ministros fagan o xuramento do cargo ante a Asemblea Nacional, logo da elecci\u00f3n do goberno con maior\u00eda relativa na Asemblea Nacional. O primeiro ministro xura o cargo despois da s\u00faa elecci\u00f3n.\nO primeiro ministro e os ministros prestan o mesmo xuramento segundo o artigo 104 da Constituci\u00f3n: \"Xuro que vou cumprir a orde constitucional, que actuarei segundo a mi\u00f1a conciencia e que farei todo o que poida para o ben de Eslovenia\".\nLista de primeiros ministros de Eslovenia.\nReino dos Serbios, Croatas e Eslovenos.\nConservadores:\nRep\u00fablica de Eslovenia.\nDem\u00f3cratas cristi\u00e1ns:\nLiberais:\nConservadores:\nSocialdem\u00f3cratas:"}
{"id": "481815", "revid": "89787", "url": "https://gl.wikipedia.org/wiki?curid=481815", "title": "Carlos Valc\u00e1rcel Riveiro", "text": "Carlos Valc\u00e1rcel Riveiro, nado en Mourente (Pontevedra) o 3 de setembro de 1972, \u00e9 profesor na Universidade de Vigo, experto en Ling\u00fc\u00edstica Francesa, Did\u00e1ctica das linguas estranxeiras e Lexicograf\u00eda.\nTraxectoria.\nProfesor de Did\u00e1ctica do Franc\u00e9s na Facultade de Ciencias da Educaci\u00f3n e do Deporte de Pontevedra na Universidade de Vigo, \u00e9 Doutor en Filolox\u00eda Rom\u00e1nica dende 2007. Imparte docencia en varios mestrados, entre os que se atopa o Mestrado Erasmus Mundus en Lexicograf\u00eda (EMLex), \u00e9 membro da rede de Lexicograf\u00eda RELEX e do grupo de investigaci\u00f3n dos proxectos PORTLEX, MultiGenera e MultiComb.\nAs s\u00faas \u00e1reas de interese son m\u00faltiples e variadas: \u00e9 experto en Socioling\u00fc\u00edstica, traballa na \u00e1rea do PLN e avoga pola implantaci\u00f3n das ferramentas inform\u00e1ticas en todos os \u00e1mbitos da Ciencia (especialmente no campo da Ling\u00fc\u00edstica e da Lexicograf\u00eda) e da Docencia. Proba diso son os seus traballos no eido da Lexicograf\u00eda colaborativa, al\u00e9n dos seus esforzos por promover a participaci\u00f3n de persoas expertas e alumnado en iniciativas como as edici\u00f3ns do HACKFEST: (2018) e Dicionariando (2019).\n\u00c9 compositor e vocalista no grupo de m\u00fasica electr\u00f3nica Projecto Mourente."}
{"id": "481816", "revid": "98629", "url": "https://gl.wikipedia.org/wiki?curid=481816", "title": "Neon Genesis Evangelion (manga)", "text": " \u00e9 unha adaptaci\u00f3n \u00f3 manga do anime hom\u00f3nimo creada por Yoshiyuki Sadamoto (gui\u00f3n e ilustraci\u00f3n) e o cofundador de Gainax Hideaki Anno (traballo orixinal) publicada por Kadokawa Shoten. A s\u00faa publicaci\u00f3n comezou na entrega de febreiro de \"Sh\u014dnen Ace\" en decembro de 1994 e rematou en xu\u00f1o de 2013. Est\u00e1 composto por 96 cap\u00edtulos ou \"stages\" recompilados en 14 volumes. A\u00ednda que se publicou inicialmente antes do debut do anime co fin de promocionalo, co tempo foi rapidamente adiantado pola serie de televisi\u00f3n e s\u00f3 conclu\u00edu logo de 16 anos despois do filme \"\".\nHistoria.\n\"Neon Genesis Evangelion\" foi creada despois dunha reuni\u00f3n entre Hideaki Anno e King Records en 1993. A\u00ednda que primeiro concibiuse o anime, anticipouse a publicaci\u00f3n da manga. A idea era aumentar o interese do p\u00fablico sobre a inminente serie de televisi\u00f3n mentres esta a\u00ednda se atopaba en produci\u00f3n. Debido a varios atrasos, finalmente esta \u00faltima emitiuse o 4 de outubro de 1995, dez meses despois da estrea do manga .\nPara ent\u00f3n, a trama do manga de Sadamoto xa alcanzara a batalla contra Ramiel, arco argumental que logo corresponder\u00eda \u00f3s tres primeiros volumes e os seis primeiros episodios do anime. Por\u00e9n, a serie rapidamente adiantar\u00eda \u00f3 manga, xa que os \"stages\" correspondentes \u00f3 episodio 8 e \u00f3 cuarto tomo non ser\u00edan publicados at\u00e9 un ano despois de rematar o anime. Sadamoto continuar\u00eda traballando lentamente no manga mentres divid\u00eda o seu tempo xunto a outros proxectos, publicando aproximadamente un novo volume (un dos 12 planeados inicialmente) cada un ano e medio.\nMalia que o manga estivo activo durante m\u00e1is de 15 anos, s\u00f3 se publicaron 13 tomos. A raz\u00f3n d\u00e9bese a que mentres a periodicidade aparente era un novo \"stage\" cada edici\u00f3n mensual da revista \"Sh\u014dnen Ace\", o ritmo real de Sadamoto era irregular. Por exemplo, pasaron dous anos entre a publicaci\u00f3n no Xap\u00f3n do volume cuarto e quinto.\nEn 2008 anunciouse que o manga \"Neon Genesis Evangelion\" estaba a chegar \u00f3 seu final. En xullo de 2009 foi trasladado a \"Young Ace\", unha nova revista seinen da editorial Shoten. Seguiu public\u00e1ndose at\u00e9 a entrega de xaneiro de 2010, cando Sadamoto paralizou a s\u00faa publicaci\u00f3n para poder dedicarse a traballar de cheo no filme de \"Rebuild of Evangelion\". A edici\u00f3n de decembro de 2010 de \"Young Ace\" anunciou que renovar\u00eda en \"inverno\" (inicios de 2011) e logo a entrega de abril de 2011 anunciou que o pr\u00f3ximo \"stage\" ser\u00eda publicado o 4 dese mesmo mes.\nO 12 de febreiro de 2012 publicouse a primeira metade do \"stage\" 90, o cal volveu narrar o Terceiro Impacto visto no episodio 26' de \"\" e \u00e9 supostamente o derradeiro cap\u00edtulo. O 2 de maio de 2012 Kadokawa Shoten anunciou que o d\u00e9cimo terceiro volume do manga ser\u00eda publicado o 2 de novembro do mesmo ano. En resposta Anime News Network sinalou que \"nin Sadamoto nin Kadokawa confirmaron que o volume 13 ser\u00e1 o \u00faltimo\". Finalmente, en xu\u00f1o de 2013, logo de 18 anos de publicaci\u00f3n e interrupci\u00f3ns, publicouse o \u00faltimo cap\u00edtulo da serie. Posteriormente, anunciouse a recompilaci\u00f3n do d\u00e9cimo cuarto e \u00faltimo volume con material orixinal extra para o 20 de novembro de 2014."}
{"id": "481818", "revid": "25871", "url": "https://gl.wikipedia.org/wiki?curid=481818", "title": "Broquesiinos", "text": "A dos brookesiinos (Brookesiinae) \u00e9 unha subfamilia de r\u00e9ptiles da orde dos escamosos, suborde dos lacertilios e infraorde dos iguanios, unha das d\u00faas nas que se subdivide a familia dos camale\u00f3nidos (a outra \u00e9 a dos camaleoninos).\nTaxonom\u00eda.\nDescrici\u00f3n.\nA subfamilia foi descrita en 1986 polos herpet\u00f3logos alem\u00e1ns Charles J. Klaver e Wolfgang B\u00f6hme.\nEtimolox\u00eda.\nO nome cient\u00edfico, \"Brookesiinae\", est\u00e1 formado, como \u00e9 a norma, sobre a base da ra\u00edz do nome do x\u00e9nero tipo, \"Brookesia\", coa adici\u00f3n do sufixo do lat\u00edn cient\u00edfico \"-inae\", propio das subfamilias de animais.\nControversias taxon\u00f3micas.\nNa primeira clasificaci\u00f3n de Klaver e B\u00f6hme, a subfamilia dos \"Brookesiinae\" inclu\u00eda os x\u00e9neros \"Brookesia\" e \"Rhampholeon\", as\u00ed como os dous x\u00e9neros que despois se separaron deles (\"Palleon\" e \"Rieppeleon\"), mentres que a dos \"Chamaeleoninae\" inclu\u00eda os x\u00e9neros \"Bradypodion\", \"Calumma\", \"Chamaeleo\", \"Furcifer\" e \"Trioceros\", as\u00ed como outros x\u00e9neros despois divididos (\"Archaius\", \"Nadzikambia\" e \"Kinyongia\"). Por\u00e9n, nese momento, a validez desta clasificaci\u00f3n en d\u00faas subfamilias foi obxecto de moitos debates, considerando que a maior\u00eda dos estudos filoxen\u00e9ticos apoiban a idea de que os camale\u00f3ns pigmeos da subfamilia dos \"Brookesiinae\" non son un grupo monofil\u00e9tico.\nPor\u00e9n, en 2015, Glaw reformulou a divisi\u00f3n subfamiliar situando s\u00f3 os x\u00e9neros \"Brookesia\" e \"Palleon\" dentro da subfamilia dos \"Brookesiinae\", situ\u00e1ndose todos os demais x\u00e9neros na dos \"Chamaeleoninae\".\nClasificaci\u00f3n.\nNa actualiade, na subfmilia reco\u00f1\u00e9cene os dous x\u00e9neros seguintes:\nCaracter\u00edsticas, distribuci\u00f3n e h\u00e1bitat.\nOs brookesiinos son camale\u00f3ns moi pequenos, xa que o seu tama\u00f1o oscila entre os 23 e os 29 mm de \"Brookesia micra\" at\u00e9 os 9 cm da maior\u00eda das especies. A s\u00faa cola \u00e9 rudimentaria, e normalmente s\u00f3 alcanza uns mil\u00edmetros de lonxitude, non \u00e9 pr\u00e9nsil como a dos camale\u00f3ns vrdadeiros (a subfamilia dos camaeleoninos). Caracter\u00edzanse polas s\u00faas cores apagadas, principalmente pardas ou verdes, en contraste cos seus parentes, que adoitan teren cores m\u00e1is vivas.\nEnc\u00f3ntranse na \u00c1frica central e Madagascar. Te\u00f1en h\u00e1bitos terrestres ou poden atoparse nos niveis m\u00e1is baixos de zonas arbustivas."}
{"id": "481819", "revid": "72012", "url": "https://gl.wikipedia.org/wiki?curid=481819", "title": "Brookesiinae", "text": ""}
{"id": "481821", "revid": "88215", "url": "https://gl.wikipedia.org/wiki?curid=481821", "title": "Primeiro Ministro de Eslovenia", "text": ""}
{"id": "481822", "revid": "109216", "url": "https://gl.wikipedia.org/wiki?curid=481822", "title": "Chamaeleo", "text": "Chamaeleo \u00e9 un x\u00e9nero de r\u00e9ptiles da orde dos escamosos, suborde dos lacertilios e infraorde dos iguanios, o tipo da familia dos camale\u00f3nidos e da subfamilia dos camaleoninos.\nO x\u00e9nero comprende numerosas especies, a maior\u00eda delas distrub\u00eddas na \u00c1frica subsahariana, pero algunhas tam\u00e9n est\u00e1n presentes no norte de \u00c1frica, no sur de Europa e no sur de Asia oriental, at\u00e9 a India e Sri Lanka.\nTaxonom\u00eda.\nDescrici\u00f3n.\nO x\u00e9nero foi descrito en 1768 polo m\u00e9dico\u200b e naturalista austr\u00edaco Josephus Nicolaus Laurenti, na s\u00faa obra \"Specimen Medicum, Exhibens Synopsin Reptilium Emendatam cum Experimentis circa Venena\", sobre a funci\u00f3n do veleno nos r\u00e9ptiles e anfibios. Neste importante libro sobre herpetolox\u00eda definiu trinta x\u00e9neros de r\u00e9ptiles, mentres que na 10\u00aa edici\u00f3n do \"Systema Naturae\", de Linnaeus, publicada en 1758, defin\u00edanse s\u00f3 dez x\u00e9neros.\nEtimolox\u00eda.\nO nome cient\u00edfico \"Chamaeleo\" deriva do lat\u00edn \"ch\u0103mael\u0115\u014dn\", tirado do grego antigo \u03c7\u03b1\u03bc\u03b1\u03b9\u03bb\u03ad\u03c9\u03bd \"chamail\u00e9\u014dn\", voz formada polos elementos \u03c7\u03b1\u03bc\u03b1\u03af \"chama\u00ed\", \"en terra\", \"polo chan\", e \u03bb\u03ad\u03c9\u03bd \"l\u00e9\u014dv\", \"le\u00f3n\". Literalmente: \"le\u00f3n da terra\".\nControversias taxon\u00f3micas.\n\"Chamaeleo\" \u00e9 o x\u00e9nero tipo da familia dos camale\u00f3nidos e da subfamilia dos camaleoninos. Moitos x\u00e9neros desta subfamilia (\"Bradypodion\", \"Calumma\", \"Furcifer\", \"Kinyongia\", \"Nadzikambia\" e \"Trioceros\") estiveron no pasado inclu\u00eddos en \"Chamaleo\", pero agora consid\u00e9ranse x\u00e9neros distintos.\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos:\nClasificaci\u00f3n.\nNa actualidade reo\u00f1\u00e9cense no x\u00e9nero as 14 especies seguintes:\nCaracter\u00edsticas.\nAs especies do \"Chamaeleo\" son de movementos lentos, e poden mover os ollos de maneira independente. Poden cambiar de cor. Te\u00f1en unha ligua longa e unha cola pr\u00e9nsil. Os machos son xeralmente m\u00e1is grandes e coloridos que as femias. Adoitan medir entre 15 e 40 cm (sen contar a cola).\nComportamento.\nA gran maior\u00eda son arbor\u00edcolas e poden ser encontrados normalmente en \u00e1rbores e arbustos, pero hai algunhas especies, como \"Chamaeleo namaquensis\", que son principalmente terrestres. Todas as especies son ov\u00edparas."}
{"id": "481824", "revid": "89787", "url": "https://gl.wikipedia.org/wiki?curid=481824", "title": "Cyrus McCormick", "text": "Cyrus Hall McCormick, nado en Shenandoah Valley (Virxinia) o 15 de febreiro de 1809 e finado en Chicago o 13 de maio de 1884, foi un inventor estadounidense, fundador da empresa \"McCormick Harvesting Machine Company\", que se converteu en parte de International Harvester Company en 1902.\nMcCormick foi considerado de xeito simplista como o inventor \u00fanico da segadora mec\u00e1nica. Por\u00e9n, foi un dos varios enxe\u00f1eiros de dese\u00f1o que produciron modelos con \u00e9xito na d\u00e9cada de 1830. A s\u00faa obra constru\u00eduse sobre m\u00e1is de d\u00faas d\u00e9cadas de traballo por parte do seu pai, Robert McCormick Jr., ademais de coa axuda de Jo Anderson, escravo propiedade da familia. Tam\u00e9n desenvolveu con \u00e9xito unha empresa moderna, que fabricada, empaquetaba e vend\u00eda os seus propios produtos.\nTraxectoria.\nCyrus Hall McCormick naceu no rancha da familia McCormick no condado de Rockbridge (Virxinia), no lado oeste das Blue Ridge Mountains. Os seus pais foron Robert McCormick (1780\u20131846) e Mary Ann Hall McCormick (1780\u20131853), ambos eran de orixe irland\u00e9s, presbiterianos de relixi\u00f3n cristi\u00e1 protestante da provincia do Ulster.\nFoi o m\u00e1is vello de oito fillos e recibiu moi pouca ou ningunha educaci\u00f3n formal.\nNon obstante, a plantaci\u00f3n dos McCormick manti\u00f1a un n\u00famero de escravos, cada membro da familia tivo a obriga de participar nas tarefas produtivas, principalmente durante as \u00e9pocas de colleita. Dende novo, Cyrus McCormick prefiriu e propuxo o emprego de m\u00e1quinas para aliviar a dureza do traballo no campo e facelo m\u00e1is eficiente. Durante a s\u00faa adolescencia dese\u00f1ou e patentou aparatos que reduc\u00edan a carga de traballo para os que laboraban a terra. Despois intentou vender algunhas das s\u00faas invenci\u00f3ns, mais non tivo maior \u00e9xito neses intentos. Finalmente por fin logrou levar a cabo as s\u00faas ideas, tendo un grande \u00e9xito e foi quen de constru\u00edr un verdadeiro emporio industrial.\nAs m\u00e1quinas que constru\u00edu e patentou, particularmente aquela que empregou cordeis de agave para enfardar a palla ou o feo que resultaban das colleitas de trigo.\nDurante os catro \u00faltimos anos da s\u00faa vida, McCormick estivo paral\u00edtico logo de que un infarto paralizase as s\u00faas pernas; foi incapaz de falar nos seus dous \u00faltimos anos. Faleceu na s\u00faa casa de Chicago o 13 de maio de 1884. Foi enterrado no cemiterio de Graceland. Foi sobrevivido pola s\u00faa vi\u00fava, Nettie, que continuou as s\u00faas actividades cristi\u00e1s e de caridade, nos Estados Unidos e no estranxeiro, entre 1890 e a s\u00faa morte en 1923."}
{"id": "481828", "revid": "865", "url": "https://gl.wikipedia.org/wiki?curid=481828", "title": "Grandaddy", "text": "Grandaddy \u00e9 unha banda estadounidense de indie rock procedente de Modesto, California. O grupo formouse no ano 1992 e estivo composto por Jason Lytle, Aaron Burtch, Jim Fairchild, Kevin Garcia e Tim Dryden, ata a morte de Garcia en 2017 tras un ictus.\nTras varios discos e casetes autoeditados a banda asinou con Will Records nos Estados Unidos e despois con Big Cat Records, subsidiaria de V2 Records, no Reino Unido, asinando posteriormente un contrato exclusivo con V2. A meirande parte das gravaci\u00f3ns do grupo foron obra de Lytle, que traballou principalmente en estudios caseiros.\nGrandaddy editou catro \u00e1lbums de estudio antes de separarse en 2006, dedic\u00e1ndose os seus membros \u00e1s s\u00faas carreiras en solitario e a outros proxectos musicais. Grandaddy reformouse en 2012 realizando unha serie de aparici\u00f3ns ao vivo e publicando o seu quinto \u00e1lbum, \"Last Place\", en marzo de 2017. Garcia morreu o 2 de maio dese ano."}
{"id": "481830", "revid": "865", "url": "https://gl.wikipedia.org/wiki?curid=481830", "title": "Rough Day at the Orifice", "text": "Rough Day at the Orifice \u00e9 o segundo \u00e1lbum de estudio da banda estadounidense de noise rock Arab on Radar, publicado en novembro de 1998 a trav\u00e9s do selo Op Pop Pop."}
{"id": "481834", "revid": "5863", "url": "https://gl.wikipedia.org/wiki?curid=481834", "title": "Ana Seijas Baranauskas", "text": ""}
{"id": "481848", "revid": "5863", "url": "https://gl.wikipedia.org/wiki?curid=481848", "title": "Galicitas", "text": ""}
{"id": "481849", "revid": "89787", "url": "https://gl.wikipedia.org/wiki?curid=481849", "title": "Neon Genesis Evangelion (franqu\u00eda)", "text": " \u00e9 unha franqu\u00eda xaponesa creada por Hideaki Anno e propiedade de Khara. A franqu\u00eda bas\u00e9ase nunha historia de acci\u00f3n mecha postapocal\u00edptica, que conta os esforzos dunha organizaci\u00f3n paramilitar chamada NERV que loita contra seres host\u00eds chamados Anxos, usando m\u00e1quinas xigantes humanoides chamadas Evangelions (ou EVAs) que son pilotados por un grupo escollido de adolescentes. As obras derivadas do manga e o anime orixinais desv\u00edanse deste tema central en diferentes graos, centr\u00e1ndose nas interacci\u00f3ns rom\u00e1nticas dos personaxes, historias paralelas que non aparecen na obra orixinal, ou reinterpretaci\u00f3ns dos conflitos das obras orixinais.\nO manga \"Neon Genesis Evangelion\" estreouse en Sh\u014dnen Ace en decembro de 1994 como un xeito de xerar interese pola estrea inminente da serie. O anime \"Neon Genesis Evangelion\" foi escrito e dirixido por Hideaki Anno e estreouse orixinalmente dende outubro de 1995 at\u00e9 marzo de 1996. A serie foi innovadora, afondando en temas relixiosos, psicol\u00f3xicos e filos\u00f3ficos nun contexto mecha. Houbo certo debate sobre o controvertido final da serie de televisi\u00f3n. En resposta, fix\u00e9ronse dous filmes para acehgar un final alternativo \u00e1 historia: ', estreado en marzo de 1997, e ' estreado en xullo de 1997. \"Morte\" \u00e9 unha compilaci\u00f3n de anacos de episodios, con algunhas imaxes novas, e \"Renacemento\" son os primeiros 30 minutos de \"O final de Evangelion\".\nA popularidade da serie fixo que a historia dese o salto a numerosos formatos, inclu\u00edndo videoxogos, drama radiof\u00f3nicos, audiolibros, unha novela, m\u00e1quinas pachinko e unha tetralox\u00eda de filmes titulados \"Rebuild of Evangelion\". Outras obras derivadas son ', ' e \"\". En xu\u00f1o de 2018, era a d\u00e9cimo s\u00e9tima franqu\u00eda con maior recadaci\u00f3n de t\u00f3dolos tempos, cunhas ganancias estimadas de 14,9 bill\u00f3ns de d\u00f3lares."}
{"id": "481852", "revid": "98629", "url": "https://gl.wikipedia.org/wiki?curid=481852", "title": "Kaworu Nagisa", "text": ", cuxo nome real era , \u00e9 un personaxe de ficci\u00f3n da franqu\u00eda \"Neon Genesis Evangelion\". \u00c9 o quinto neno e d\u00e9cimo s\u00e9timo Anxo, Tabris. \u00c9 enviado a Nerv por Seele en substituci\u00f3n da piloto da Unidade 02 logo de que a sincronizaci\u00f3n de Asuka Langley Soryu caese en picado. Kaworu Nagisa entra na Terminal Dogma para regresar con Ad\u00e1n, pero pouco despois descobre que en realidade o ser que est\u00e1 al\u00ed \u00e9 en realidade Lilith, polo cal lle pide a Shinji Ikari que o destr\u00faa. Aparece en \"\" durante o Terceiro Impacto, comunic\u00e1ndose con Shinji como Ad\u00e1n xunto con Rei como Lilith no que respecta \u00e1 elecci\u00f3n de aceptar ou rexeitar a Instrumentalidade.\nMalia que aparece durante moi pouco tempo na serie (aparece en s\u00f3 dous episodios antes do final, e \u00e9 mencionado no episodio seguinte), Kaworu converteuse nun personaxe popular e reco\u00f1ec\u00edbel, en parte debido \u00f3 seu atractivo sexual. Un enquisa de \"Newtype\" de 2010 clasificouno como o segundo personaxe masculino m\u00e1is popular do anime dende a d\u00e9cada de 1990."}
{"id": "481853", "revid": "23204", "url": "https://gl.wikipedia.org/wiki?curid=481853", "title": "Ikuto Yamashita", "text": ", nado na prefectura de Gifu en 1965, \u00e9 un artista manga e dese\u00f1ador xapon\u00e9s.\nTraxectoria.\nGraduouse na Universidade de Artes de Nagoia. A s\u00faa obra m\u00e1is representativa no manga \u00e9 \"Dark Whisper\" (serializado en Dengeki Daioh). No campo do anime, \u00e9 o dese\u00f1ador de mecha da serie \"Neon Genesis Evangelion\" (xunto con Hideaki Anno) e Sent\u014d Y\u014dsei Yukikaze. Os dese\u00f1os para Yukikaze foron debuxados orixinalmente como unha recreaci\u00f3n, \u00f3 igual que os de \"Sent\u014d Y\u014dsei Sh\u014djo tasuke te! Mave-chan\".\nAl\u00e9n de \"Evangelion\", tam\u00e9n fixo dese\u00f1os mecha para outros proxectos de Gainax como \"Gunbuster\" e \"\". Tam\u00e9n foi o dese\u00f1ador mec\u00e1nico para \"Blue Submarine 6\"."}
{"id": "481854", "revid": "98629", "url": "https://gl.wikipedia.org/wiki?curid=481854", "title": "Y\u014dji Enokido", "text": ", nado na prefectura de Shiga o 27 de setembro de 1963, \u00e9 un guionista e novelista xapon\u00e9s. Escribiu gui\u00f3ns para series e filmes como \"Sailor Moon\", \"Neon Genesis Evangelion\", \"Revolutionary Girl Utena\", \"FLCL\", \"RahXephon\", \"Melody of Oblivion\", \"Ouran High School Host Club\", \"Nodame Cantabile\", \"Redline\", \"Star Driver\", \"Captain Earth\", \"Bungo Stray Dogs\" e \"The Dragon Dentist\". Tam\u00e9n escribiu tres volumes da novelizaci\u00f3n de \"FLCL\", que se estrearon nos Estados Unidos por Tokyopop dende 2008 at\u00e9 2009. Antes de convertirse en guionista, era un empregado da empresa Nippon Telenet Corporation que se centraba en servizos de comunicaci\u00f3n por computador persoal MSX."}
{"id": "481855", "revid": "23204", "url": "https://gl.wikipedia.org/wiki?curid=481855", "title": "Takeshi Honda (animador)", "text": " nado na prefectura de Ishikawa o 12 de marzo de 1968 \u00e9 un animador, dese\u00f1ador e director de animaci\u00f3n xapon\u00e9s.\nHonda graduouse na Academia de Dese\u00f1o de Toquio e uniuse \u00f3 equipo orixinal de Gainax. En Gainax, Honda debutou como supervisor de debuxo con 22 anos. O seu debut como dese\u00f1ador de personaxes foi na serie \"Metal Fighter Miku\", e continuou na animaci\u00f3n, supervisando e dese\u00f1ando personaxes para numerosas series de televisi\u00f3n e videoxogos."}
{"id": "481857", "revid": "98629", "url": "https://gl.wikipedia.org/wiki?curid=481857", "title": "Hope for Men", "text": "Hope for Men \u00e9 o \u00e1lbum de estudio da banda estadounidense de noise rock Pissed Jeans, publicado o 5 de xu\u00f1o de 2007 a trav\u00e9s do selo Sub Pop. As letras de moitas das canci\u00f3ns tratan sobre temas mundanos, como comer xeado ou facer \u00e1lbums de recortes, en forte contraste coas voces fren\u00e9ticas e cos instrumentos tocados a un volume moi alto. Os temas \"Scrapbooking\" e \"The Jogger\" son esencialmente canci\u00f3ns faladas, este \u00faltimo cun fondo de guitarra estrepitoso."}
{"id": "481858", "revid": "89787", "url": "https://gl.wikipedia.org/wiki?curid=481858", "title": "Mahiro Maeda", "text": "Mahiro Maeda (\u524d\u7530 \u771f\u5b8f \"Maeda Mahiro\") \u00e9 un director de anime, dese\u00f1ador de personaxes e animador xapon\u00e9s. Helen McCarthy en \"500 Essential Anime Movies\" descr\u00edbeo como \"un dos visualizadores m\u00e1is imaxinativos do anime\". Tam\u00e9n traballou no dese\u00f1o e a arte de \"\" (2015), o cal ga\u00f1ou seis Premios \u00d3scar.\nTraxectoria.\nFoi un dos principais contribuidores do estudio de anime GONZO durante moitos anos, sendo o director de \"Blue Submarine No. 6\", ' e '.\nFoi o creador dos dese\u00f1os de dous dos \"Anxos\" de \"Neon Genesis Evangelion\". Tam\u00e9n colaborou na produci\u00f3n e o dese\u00f1o mec\u00e1nico de series como , \"The Vision of Escaflowne\" e \"Last Exile\". Foi o dese\u00f1ador dos invasores en \"Gate Keepers 21\"."}
{"id": "481859", "revid": "89787", "url": "https://gl.wikipedia.org/wiki?curid=481859", "title": "Gigantopithecus", "text": "Gigantopithecus (do grego antigo \u03b3\u03af\u03b3\u03b1\u03c2 \"gigas\" \"xigante\", e \u03c0\u03af\u03b8\u03b7\u03ba\u03bf\u03c2 \"pithekos\" \"mono\") \u00e9 un x\u00e9nero extinto de Hominoidea que existiu probablemente dende hai nove mill\u00f3ns de anos ata hai 100.000 anos, durante o mesmo per\u00edodo no que o \"Homo erectus\" se ter\u00eda dispersado, no que hoxe \u00e9 a India, Vietnam, a China e Indonesia, o cal sit\u00faa \u00f3 \"Gigantopithecus\" no mesmo espazo xeogr\u00e1fico e temporal de moitas outras especies de Hominini. O rexistro f\u00f3sil do primate suxire que a especie \"Gigantopithecus blacki\" foi a meirande especie de primate que xamais existiu, chegando a medir m\u00e1is de 3 metros e cun peso estimado de 540-600 kg, malia que hai expertos que suxiren que poder\u00eda ter sido moito m\u00e1is pequeno, de 1,8-2 metros de altura e un peso de 180-300 kg. Base\u00e1ndose na secuaci\u00f3n de p\u00e9ptidos, os seus parentes vivos m\u00e1is achegados son os orangut\u00e1ns."}
{"id": "481864", "revid": "1131", "url": "https://gl.wikipedia.org/wiki?curid=481864", "title": "Bile (mito)", "text": "Bile ou Bil\u00e9 \u00e9 un personaxe do \"Lebor Gab\u00e1la \u00c9renn\", un compendio medieval sobre os mitos fundacionais dos irlandeses (ou gaels) e que tam\u00e9n est\u00e1 presente nas xenealox\u00edas de John O'Hart, que se basean nesa tradici\u00f3n. \u00c9 descrito como rei de Galicia, un devanceiro dos gaels, fillo de Breog\u00e1n e pai de Milesius, tam\u00e9n chamado \"M\u00edl Esp\u00e1ine\". M\u00edl Esp\u00e1ine \u00e9 o suposto devanceiro de t\u00f3dolos irlandeses. Malia que isto \u00e9 considerado como un mito, a teor\u00eda da conquista de Irlanda por pobos provenientes da pen\u00ednsula Ib\u00e9rica en tempos prehist\u00f3ricos concorda cun estudo xen\u00e9tico elaborado en 2006 na Universidade de Oxford, que conclu\u00edu que a maior\u00eda da poboaci\u00f3n das illas brit\u00e1nicas \u00e9 descendente de granxeiros e pescadores neol\u00edticos orixinarios das rexi\u00f3ns norte\u00f1as da pen\u00ednsula Ib\u00e9rica."}
{"id": "481868", "revid": "865", "url": "https://gl.wikipedia.org/wiki?curid=481868", "title": "Skin Graft Records", "text": "Skin Graft Records (oficialmente escrito como SKiN GRAFT Records) \u00e9 un selo discogr\u00e1fico independente especializado en no wave e noise rock, baseado orixinalmente en Chicago, Illinois. O selo \u00e9 en gran parte responsable de enxendrar o x\u00e9nero \"now wave\", unha versi\u00f3n actualizada do movemento no wave de finais dos 70 e principios dos 80.\nHistoria.\nNo ano 1986, SKiN GRAFT foi creada por Mark Fischer e Rob Syers como unha editorial a pequena escala de c\u00f3mics bizarros e fanzines. Entre os seus c\u00f3mics estaban \"The Kidz\" e \"Cynicalmanson\".\nO primeiro disco do selo foi editado a finais do ano 1991. O fundador Mark Fischer dixo do selo no 2000, \"Skin Graft \u00e9 unha compa\u00f1\u00eda de c\u00f3mics que saca discos\". A mascota da discogr\u00e1fica \u00e9 'Hot Satan\" un sinxelo dia\u00f1o de debuxos animados, normalmente amosando cornos heavy.\nEntre os artistas que gravaron co selo at\u00f3panse Dazzling Killmen, Koenjihyakkei, Brise-Glace (con Jim O'Rourke), Cheer-Accident, The Strangulated Beatoffs, Zeek Sheck, The Chinese Stars, The Flying Luttenbachers, Lake of Dracula, Gorge Trio, Colossamite, Shorty, U.S. Maple, ZZZZZ, Made In Mexico, Melt-Banana, Quintron, Flossie and the Unicorns, Yona-Kit, You Fantastic!, Ruins, Space Streakings, Zeni Geva, AIDS Wolf, Mount Shasta, Arab on Radar, Yowie, Athletic Automaton e PRE.\nMantendo as orixes do selo, moitos lanzamentos musicais de SKiN GRAFT (particularmente 7\" e LPs) incl\u00faen mini c\u00f3mics como insertos. O selo tam\u00e9n usou empaquetados pouco convencionais nalg\u00fans dos seus lanzamentos. As primeiras copias en vinilo do disco de estrea de U.S. Maple foron empaquetadas en follas met\u00e1licas, e o EP sen t\u00edtulo de 1988 de Colossamite vi\u00f1a con \"frisbees\" de 5 polgadas de varias cores.\nDende 1994 ata 1998, e en 2002, SKiN GRAFT comisionou os festivais OOPS(!) Fests, contando con moitas das s\u00faas bandas, xunto con espect\u00e1culos paralelos e varios estilos de arte improvisado."}
{"id": "481870", "revid": "89787", "url": "https://gl.wikipedia.org/wiki?curid=481870", "title": "Tera Melos", "text": "Tera Melos \u00e9 unha banda estadounidense procedente de Sacramento, California, que incorpora moitos estilos de rock, ambient electr\u00f3nico e estruturas de canci\u00f3ns pouco convencionais. No presente \u00e9 un tr\u00edo (anteriormente era un cuarteto), conformado polo guitarrista, teclista e vocalista Nick Reinhart, o baixista Nathan Latona, e o bater\u00eda John Clardy. Tera Melos toca un tipo de m\u00fasica caracterizada por patr\u00f3ns r\u00edtmicos con cambios r\u00e1pidos, din\u00e1mica \"start-stop\", improvisaci\u00f3n, \"tapping\" de guitarra a d\u00faas mans, pontes abertas estendidas, e o uso de pedais de efectos e samplers. A\u00ednda que a banda evitou xeralmente a etiqueta de math rock, consid\u00e9ranse recentes innovadores do x\u00e9nero."}
{"id": "481871", "revid": "865", "url": "https://gl.wikipedia.org/wiki?curid=481871", "title": "Furniture", "text": "Furniture \u00e9 o cuarto EP da banda estadounidense de post-hardcore Fugazi, publicado o 8 de outubro de 2001 a trav\u00e9s do selo Dischord Records. Foi gravado en xaneiro e febreiro de 2001, ao mesmo tempo da gravaci\u00f3n do derradeiro \u00e1lbum do grupo, \"The Argument\".\nAs canci\u00f3ns \"Furniture\" e \"Hello Morning\" datan de finais dos anos 80, sendo \"Furniture\" interpretada no primeiro concerto do grupo en 1987. Partes de \"Number 5\" te\u00f1en a s\u00faa orixe en \"Turkish Disco\", unha canci\u00f3n gravada como unha demo en 1997 e publicada en \"Instrument Soundtrack\" en 1999."}
{"id": "481874", "revid": "89787", "url": "https://gl.wikipedia.org/wiki?curid=481874", "title": "Chamaeleo chamaeleon", "text": "Chamaeleo chamaeleon, co\u00f1ecido vulgarmente como camale\u00f3n com\u00fan, \u00e9 unha especie de r\u00e9ptil da orde dos escamosos, suborde dos lacertilios, infraorde dos iguanios, familia dos camale\u00f3nidos e subfamilia dos camaleoninos. \u00c9 a especie tipo da familia e a subfamilia citadas.\nXunto co camale\u00f3n africano, \"C. africanus\", \u00e9 unha das d\u00faas \u00fanicas especies existentes de camale\u00f3nidos cunha \u00e1rea de dispersi\u00f3n que se estende a Europa.\nTaxonom\u00eda.\nDescrici\u00f3n.\nA especie foi descrita en 1758 por Linnaeus, na 10\u00aa edici\u00f3n do seu \"Systema Naturae\", baixo o nome de \"Lacerta chamaeleon\". \nVariaci\u00f3ns taxon\u00f3micas.\nEn 1768 o m\u00e9dico\u200b e naturalista austr\u00edaco Josephus Nicolaus Laurenti inclu\u00eduna dentro do x\u00e9nero \"Chamaeleo\", descrito por este autor nese mesmo ano, co nome de \"Chamaeleo parisiensium\". M\u00e1is tarde, polo principio de antig\u00fcidade das leis de nomenclatura zool\u00f3xica, foi reclasificado co nome actual.\nEtimolox\u00eda.\nTanto o nome xen\u00e9rico como o espec\u00edfico derivan do lat\u00edn \"ch\u0103mael\u0115\u014dn\", tirado do grego antigo \u03c7\u03b1\u03bc\u03b1\u03b9\u03bb\u03ad\u03c9\u03bd \"chamail\u00e9\u014dn\", voz formada polos elementos \u03c7\u03b1\u03bc\u03b1\u03af \"chama\u00ed\", \"en terra\", \"polo chan\", e \u03bb\u03ad\u03c9\u03bd \"l\u00e9\u014dv\", \"le\u00f3n\". Literalmente: \"le\u00f3n da terra\".\nSin\u00f3nimos.\nAdemaais do nome actualmente v\u00e1lido, a especie co\u00f1ceuse, entre outros, polo sin\u00f3nimos seguintes:\nSubespecies.\nNa actualidade reco\u00f1\u00e9cense, dentro da especie, as catro seguintes subespecies:\nCaracter\u00edsticas.\n \nO camale\u00f3n com\u00fan, como outros membros da s\u00faa familia, vive en h\u00e1bitats arb\u00f3reos mov\u00e9ndose nas \u00e1rbores e nos arbustos cos seus p\u00e9s, provistos de cinco dedos, unidos en grupos de dous ou tres a cada lado, para agarrarse \u00e1s p\u00f3las; tam\u00e9n utiliza a s\u00faa cola pr\u00e9nsil para manter o equilibrio e a estabilidade.\nOs camale\u00f3ns com\u00fans, como todas as especie do seu x\u00e9nro, dist\u00ednguense polos seus p\u00e9s zigod\u00e1ctilos, as s\u00faas longas linguas, moi modificadas, rapidamente protr\u00e1ctiles (que poden proxectarse moito cara a f\u00f3ra da boca) e a s\u00faa marcha balance\u00e1ndose, e unha cola pr\u00e9nsil. Os ollos poden moverse independentemente o un do outro, pero para apuntar a unha presa, c\u00e9ntranse cara a adiante en coordinaci\u00f3n, permitindo unha visi\u00f3n estereosc\u00f3pica ao animal.\nOs seus movementos adoitan seren pausados, a mi\u00fado cun lixeiro movemento de balanceo para evitar ser detectado polos seus depredadores. Por\u00e9n, o animal pode moverse m\u00e1is rapidamente cando est\u00e1 involucrado nunha disputa territorial. Polo xeral, son animais solitarios que mante\u00f1en un territorio e s\u00f3 toleran membros do sexo oposto durante a temporada de apareamento. \nA lonxitud media do camale\u00f3n com\u00fan macho \u00e9 de 20 a 40 cm; as femias adoitan seren notabelmente m\u00e1is grandes. A s\u00faa coloraci\u00f3n \u00e9 vari\u00e1bel, entre amarela/marr\u00f3n, verde e marr\u00f3n escura. Calquera que sexa a cor de fondo, presenta d\u00faas li\u00f1as de cor clara ao longo dos flancos. Presentan unha pequena barba de escamas e algunhas outras pequenas escamas duras na parte superior das costas. \nMoitos supo\u00f1en que os cambios de cor experimentados polo camale\u00f3n son o resultado do seu intento de camuflarse, cando en realidade cambia a s\u00faa cor como resposta aos est\u00edmulos de luz e temperatura, e como unha expresi\u00f3n das s\u00faas emoci\u00f3ns. A mi\u00fado, cando o atrapan para a s\u00faa an\u00e1lise, pode volverse de cor m\u00e1is escuro. A s\u00faa coloraci\u00f3n tam\u00e9n \u00e9 importantes para a comunicaci\u00f3n entre especies, especialmente durante a temporada de apareamento.\nAlimentaci\u00f3n.\nO camale\u00f3n com\u00fan \u00e9 basicamente insect\u00edvoro, capturando insectos sixilosamente coa r\u00e1pida proxecci\u00f3n da s\u00faa longa lingua protr\u00e1ctil, que ten unha expansi\u00f3n terminal pega\u00f1enta que agarra e se adhire \u00e1 s\u00faa presa. S\u00e1bese que os adultos comen camale\u00f3ns xoves e se observou que tam\u00e9n comen froitos (probalelmente como fonte de auga).\nReproduci\u00f3n.\nO camale\u00f3n com\u00fan \u00e9 sexualmente maduro cando te\u00f1en un ano de idade. As femias fan unha ni\u00f1ada cada ano. As femias m\u00e1is grandes po\u00f1en m\u00e1is ovos, e son m\u00e1is atractivas para os machos, que pelear\u00e1n entre eles por unha destas femias. A temporada de apareamento vai desde mediados de xullo at\u00e9 mediados de setembro. Para reproduciese os animais descenden a niveis m\u00e1is baixos de vexetaci\u00f3n, ou mesmo ao solo, para buscaren parella. Os ovos p\u00f3\u00f1ense no solo e tardan de 10 a 12 meses en incubarse. Os animais adultos, especialmente os machos, comer\u00e1n as cr\u00edas que encontren cerca.\nDistribuci\u00f3n e h\u00e1bitat.\nDistribuci\u00f3n.\nEsta especie \u00e9 aut\u00f3ctona do norte de \u00c1frica (Marrocos, Alxeria, Tunisia, Libia e Exipto), no Oriente Medio (Israel, L\u00edbano, Siria, sur de Turqu\u00eda, Iraq, Ir\u00e1n, Xordania, Arabia Saudita e o Iemen) e nalg\u00fans pa\u00edses do sur de Europa (sur de Portugal e de Espa\u00f1a), Grecia (Creta, Samos) e Chipre. \nNa pen\u00ednsula It\u00e1lica est\u00e1 presente no sur da Calabria, onde \u00e9 al\u00f3ctona.\nO seu status en Sicilia \u00e9 algo incerto: a\u00ednda que este camale\u00f3n citouse durante moito tempo na fauna siciliana, onde se introduciu e rexistrou na illa desde 1832, parece non ter durado, e s\u00f3 informes espor\u00e1dicos cit\u00e1rona contra o final do s\u00e9culo XX.\nIntroduciduse con \u00e9xito noutras illas gregas, Canarias e Malta.\nH\u00e1bitat.\nOs seus h\u00e1bitats naturais son os bosques temperados e as zonas de vexetaci\u00f3n arbustiva de tipo mediterr\u00e1neo, plantaci\u00f3ns e xard\u00edns rurais.\nC\u00f3mpre destacar que o camale\u00f3n com\u00fan \u00e9 o \u00fanico r\u00e9ptil europeo con h\u00e1bitos arbor\u00edcolas.\nNa pen\u00ednsula Ib\u00e9rica.\nA diferenza do que ocorre no norte de \u00c1frica, a maior parte da \u00e1rea ocupada por \"C. chamaeleon\" na pen\u00ednsula Ib\u00e9rica coincide con \u00e1reas sometidas a un forte impacto humano. Nalg\u00fans casos, as maiores densidades desta especie enc\u00f3ntranse en hortos e pequenos cultivos, onde os campesi\u00f1os consideran beneficiosa a s\u00faa presenza e trasladan activamente exemplares dun sitio a outro no seu proveito. Este, por exemplo, foi a orixe das poboaci\u00f3ns que existiron no sur de Do\u00f1ana onde, a mediados do s\u00e9culo XX, os poboadores das cabanas das Marismillas tra\u00edan regularmente camale\u00f3ns desde a outra beira do r\u00edo Guadalquivir para liberalos nos seus hortos, nun intento de controlar pos\u00edbeis pragas de insectos. Noutros casos, as poboaci\u00f3ns de \"C. chameleon\" conc\u00e9ntranse en zonas urbanizadas asociadas ao turismo de praia, onde con frecuencia son capturados e mantidos en catividade, non sendo raro que cando os veraneantes volven \u00e1s s\u00faas localidades de residencia habitual leven consigo alg\u00fan exemplar, convert\u00e9ndose ent\u00f3n nun vector efectivo de dispersi\u00f3n.\nAmeazas.\n\"Chamaeleo chamaeleon\" est\u00e1 ameazado localmente pola perda de h\u00e1bitat debido \u00e1 urbanizaci\u00f3n e o desenvolvemento de instalaci\u00f3nes tur\u00edsticas, a intensificaci\u00f3n das actividades agr\u00edcolads, a depredaci\u00f3n por animais dom\u00e9sticos, as mortes accidentais nas estradas e a recolecci\u00f3n ilegal de animais. Poden usarse para remedios ou como talism\u00e1ns no norte de \u00c1frica (non en Exipto). Capt\u00faranse animais ilegalmente para o mercado internacional de mascotas, que se ofrecen aos turistas nos mercados locais. En Turqu\u00eda, os incendios forestais tam\u00e9n son unha ameaza.\nAcci\u00f3ns para a s\u00faa protecci\u00f3n.\nO camal\u00f3n com\u00fan est\u00e1 inclu\u00eddo no Anexo II do Convenio de Berna para aconservaci\u00f3n da vida silvestre e do medio natural de Europa (1979), e no Ap\u00e9ndice II da CITES. A s\u00faa \u00e1rea de dispersi\u00f3n incl\u00fae moitas zonas protegidas, especialmente en Marrocos. En Espa\u00f1a cre\u00e1ronse barreiras nun intento de previr a mortalidade nas estradas.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que \na \u00e1rea de distribuci\u00f3n desta especie \u00e9 moi ampla, que tolera relativamente ben a modificaci\u00f3n do seu h\u00e1bitat, que se presume que a s\u00faa poboaci\u00f3n \u00e9 grande, e que \u00e9 pouco prob\u00e1bel que dimin\u00faa o suficientemente r\u00e1pido como para situala nunha categor\u00eda ameazada, cualifica o seu status como \"LC\" (pouco preocupante)."}
{"id": "481876", "revid": "72012", "url": "https://gl.wikipedia.org/wiki?curid=481876", "title": "Camale\u00f3n com\u00fan", "text": ""}
{"id": "481877", "revid": "89787", "url": "https://gl.wikipedia.org/wiki?curid=481877", "title": "Partisan Records", "text": "Partisan Records \u00e9 un selo discogr\u00e1fico independente con oficinas nos \u00c1nxeles, Londres e Cidade de M\u00e9xico, ademais de Nova York, onde Tim Putnam e Ian Wheeler fundaron a compa\u00f1\u00eda en 2007. Inicialmente a compa\u00f1\u00eda dirix\u00edase dende o apartamento de Putnam en Brooklyn, e trasladouse en 2009 \u00e1s s\u00faas oficinas en Williamsburg, onde a\u00ednda est\u00e1n. O \u00e1lbum de Holy Sons \"Decline of the West\" foi o primeiro lanzamento do selo, un exitoso traballo ao que lle seguiu ao pouco tempo o lanzamento do traballo de Deer Tick \"War Elephant\".\nEn 2008, mentres traballaba como encargado nocturno no local The Knitting Factory en Manhattan, o CEO de Knitting Factory Entertainment, Morgan Margolis, achegouse a Putnam para formar unha asociaci\u00f3n estrat\u00e9xica con Partisan. Xuntos reeditaron o cat\u00e1logo de Fela Kuti e reviviron o seu selo, Knitting Factory Records, que tam\u00e9n incl\u00fae a outros membros da familia Kuti, como Femi Kuti e Seun Kuti.\nPartisan cultivou unha n\u00f3mina de artistas ecl\u00e9ctica e diversa, abarcando bastantes x\u00e9neros musicais, priorizou unha filosof\u00eda amigable cos artistas, e acadou o reco\u00f1ecemento internacional. En 2018 conseguiron un top 5 nas listas do Reino Unido e un nomeamento aos BRIT Awards con \"Joy as an Act of Resistance\" de Idles, e en 2019 obtiveron o seu primeiro nomeamento para un Grammy con \"Deran\" de Bombino.\nPutnam no presente traballa como presidente de Partisan, e Wheeler xestiona a revista online The Talkhouse, que fundou en 2015 e comparte unha oficina con Partisan."}
{"id": "481881", "revid": "865", "url": "https://gl.wikipedia.org/wiki?curid=481881", "title": "Vagrant Records", "text": "Vagrant Records \u00e9 un selo discogr\u00e1fico estadounidense baseado en California. Foi fundada en 1995 por Rich Egan e Jon Cohen. A discogr\u00e1fica c\u00e9ntrase no rock, pero conta con artistas doutros moitos x\u00e9neros como folk, soul, electr\u00f3nica e pop. \u00c9 o selo de m\u00fasicos como The 1975, Death Spells, Eels, Edward Sharpe and the Magnetic Zeroes, CRUISR, Active Child, PJ Harvey, School of Seven Bells, Black Rebel Motorcycle Club, James Vincent McMorrow, Black Joe Lewis, Wake Owl, Blitzen Trapper e Bombay Bicycle Club. Orixinalmente Vagrant Records centrouse sobre todo en bandas emo como Dashboard Confessional, Saves the Day, The Get Up Kids, Senses Fail e Alkaline Trio.\nEn 2014 Vagrant foi mercada por BMG Rights Management. O cofundador Jon Cohen converteuse ent\u00f3n no vicepresidente executivo de m\u00fasica gravada de BMG, ata que deixou a compa\u00f1\u00eda en setembro de 2017."}
{"id": "481884", "revid": "865", "url": "https://gl.wikipedia.org/wiki?curid=481884", "title": "Bonnie &quot;Prince&quot; Billy", "text": "William \"Will\" Oldham, nado o 15 de xaneiro de 1970, m\u00e1is co\u00f1ecido polo seu nome art\u00edstico Bonnie \"Prince\" Billy, \u00e9 un cantautor e actor estadounidense. Dende 1993 ata 1997 actuou e gravou baixo variaci\u00f3ns do nome Palace, como Palace Brothers, Palace Songs e Palace Music. Despois de publicar material co seu nome propio adoptou o de Bonnie \"Prince\" Billy para a meirande parte do seu material aparecido despois de 1998.\nBiograf\u00eda.\nOldham naceu o 15 de xaneiro de 1970 en Louisville, Kentucky. Viviu nesa cidade ata que se graduou no J. Graham Brown School no ano 1988, e ent\u00f3n estudou durante un breve per\u00edodo de tempo na Brown University mentres fac\u00eda carreira na m\u00fasica e no cine. Oldham est\u00e1 casado coa artista t\u00e9xtil Elsa Hansen e tiveron un fillo no ano 2018."}
{"id": "481885", "revid": "98629", "url": "https://gl.wikipedia.org/wiki?curid=481885", "title": "Campionato Mundial de F\u00f3rmula 1 de 2021", "text": "O Campionato Mundial da FIA de F\u00f3rmula 1 de 2021 foi a 72\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA). Est\u00e1 reco\u00f1ecido pola F\u00e9d\u00e9ration Internationale de l'Automobile (FIA), o \u00f3rgano reitor do automobilismo internacional, como a clase m\u00e1is alta de competici\u00f3n para coches de carreiras de rodas abertas. O campionato disputouse en vinte e dous Grandes Premios, que se celebraron en todo o mundo. Pilotos e equipos competiron polos t\u00edtulos de Campi\u00f3n do Mundo de Pilotos e Campi\u00f3n do Mundo de Construtores, respectivamente.\nMax Verstappen de Red Bull Racing ga\u00f1ou o campionato por primeira vez na s\u00faa carreira. Lewis Hamilton de Mercedes quedou subcampi\u00f3n; Mercedes ga\u00f1ou o t\u00edtulo de construtor por oito veces seguidas.\nEquipos e pilotos confirmados.\nOs seguintes equipos e pilotos competiron no Campionato Mundial de F\u00f3rmula 1 de 2021. Todos os equipos competiron cos pneum\u00e1ticos subministrados por Pirelli. Cada equipo est\u00e1 obrigado a presentar polo menos dous pilotos, un por cada un dos dous coches obrigatorios. \nCambios de equipo.\nMcLaren anunciou que deixar\u00edan de empregar unidades de potencia Renault para usar outras constru\u00eddas por Mercedes, retomando a asociaci\u00f3n McLaren-Mercedes que durou entre e . Racing Point ser\u00e1 co\u00f1ecido como Aston Martin. O cambio de nome f\u00edxoo o copropietario do equipo Lawrence Stroll que investiu na marca Aston Martin. Renault co\u00f1ecerase como Alpine, asumindo o nome de A marca de veh\u00edculos deportivos de Renault. \nCambios de pilotos.\nSebastian Vettel deixar\u00e1 a Ferrari ao final do campionato . O catro veces Campi\u00f3n do mundo de pilotos logo de correr para o equipo durante seis tempadas. O asento de Vettel ocuparao Carlos Sainz, que deixa de McLaren. Daniel Ricciardo deixa Renault para fichar con McLaren onde substituir\u00e1 a Sainz. Ricciardo ser\u00e1 substitu\u00eddo polo bicampi\u00f3n do mundo Fernando Alonso, que pilotar\u00e1 na primeira tempada de Alpine, despois de correr por \u00faltima vez en para McLaren.\nSebastian Vettel firmou con Aston Martin, onde substit\u00fae a Sergio P\u00e9rez. P\u00e9rez, que antes asinara un contrato para pilotar Aston Martin ata o , fichou por Red Bull Racing onde substit\u00fae a Alexander Albon. Albon pasa a ser o piloto de probas e reserva de Red Bull Racing para a tempada 2021.ref name=\":6\"&gt;&lt;/ref&gt; P\u00e9rez converteuse no primeiro piloto desde Mark Webber en en unirse ao equipo sen pasar antes polo Red Bull Junior Team.\nRomain Grosjean e Kevin Magnussen, que correran para Haas desde e respectivamente, deixaron o equipo a finais de 2020. O piloto ruso de F\u00f3rmula 2 Nikita Mazepin debe ocupar un dos asentos do equipo, mentres que o outro ser\u00e1 cuberto polo piloto alem\u00e1n de F\u00f3rmula 2 Mick Schumacher, fillo do sete veces campi\u00f3n do mundo Michael Schumacher.\nYuki Tsunoda, que terminou terceiro no Campionato de F\u00f3rmula 2 de 2020, debutara na F\u00f3rmula 1 con Scuderia AlphaTauri, substitu\u00edndo a Daniil Kvyat. Tsunoda converterase no primeiro Piloto xapon\u00e9s de F\u00f3rmula Un desde Kamui Kobayashi en .\nCambios a metade de tempada.\nDurante o Gran Premio dos Pa\u00edses Baixos, Kimi R\u00e4ikk\u00f6nen deu positivo en coronavirus. Foi substitu\u00eddo en Alfa Romeo Racing polo piloto de reserva Robert Kubica, que correra por \u00faltima vez no Gran Premio de Abu Zabi de 2019, pilotando para Williams. R\u00e4ikk\u00f6nen tam\u00e9n foi substitu\u00eddo por Kubica no posterior Gran Premio de Italia.\nLista de carreiras previstas.\nO calendario 2021 consta de vinte e tres eventos, suxeitos \u00e1 confirmaci\u00f3n da terceira rolda que ter\u00e1 lugar en maio, \u00e1 confirmaci\u00f3n do calendario revisado polo Consello Mundial de Automobilismo da FIA e os Regulamentos COVID-19 establecidos polos gobernos locais e o Formula One Group.\nPlanific\u00e1ronse as seguintes roldas, pero pospux\u00e9ronse ou cancel\u00e1ronse en resposta \u00e1 Pandemia de COVID-19:\nExpansi\u00f3n e cambios do calendario.\nLiberty Media, o titular dos dereitos comerciais da F1, anunciou que haber\u00eda marxe para que o calendario de 2021 se expandise m\u00e1is al\u00e1 das vinte e d\u00faas carreiras do calendario . A normativa deportiva modificouse para permitir un m\u00e1ximo de vinte e cinco Grandes Premios ao ano.\nEst\u00e1n previstos outros cambios no calendario tras a interrupci\u00f3n do campionato 2020 provocada pola pandemia da COVID-19:\nCambios de calendario debido \u00e1 pandemia da COVID-19.\nO calendario orixinal aprobado polo Consello Mundial de Automobilismo da FIA inclu\u00eda o Gran Premio da China, que deb\u00eda ter lugar o 11 de abril. Non obstante, o evento posp\u00faxose debido \u00e1s restrici\u00f3ns de viaxes relacionadas coa pandemia de COVID-19. O Gran Premio da Emilia-Roma\u00f1a no Aut\u00f3dromo Enzo e Dino Ferrari en Imola, que inicialmente estaba destinado a ser un Gran Premio \u00fanico no 2020, mant\u00edvose no seu lugar. Ademais, o Gran Premio de Australia, que ti\u00f1a que disputarse o 21 de marzo como Gran Premio inaugural do campionato, posp\u00faxose ao 21 de novembro por mor da pandemia. Cambi\u00e1ronse as datas para S\u00e3o Paulo, Arabia Saudita e Gran Premio de Abu Zabi para acomodalo. O 28 de abril de 2021, o Gran Premio do Canad\u00e1 cancelouse por segundo ano consecutivo por mor da pandemia da COVID-19 e substitu\u00eduse polo Gran Premio de Turqu\u00eda, que inicialmente estaba previsto para ser un Gran Premio \u00fanico no 2020. O 14 de maio de 2021, o Gran Premio de Turqu\u00eda aprazouse debido \u00e1s restrici\u00f3ns de viaxe impostas a Turqu\u00eda polo Reino Unido. Como resultado, o Gran Premio de Francia avanzou unha semana e o Gran Premio de Estiria engad\u00eduse ao calendario no seu lugar, que orixinalmente ti\u00f1a a intenci\u00f3n de ser unha carreira puntual en 2020. O 4 de xu\u00f1o de 2021, o Gran Premio de Singapur, que ti\u00f1a que celebrarse orixinalmente o 3 de outubro, cancelouse debido a problemas de seguridade e lox\u00edstica provocados pola pandemia da COVID-19, e substitu\u00eduse polo Gran Premio de Turqu\u00eda. O 18 de agosto de 2021, o Gran Premio do Xap\u00f3n cancelouse por segundo ano consecutivo debido \u00e1 pandemia da COVID-19.\nCambios na regulaci\u00f3n.\nRegulamento financeiro.\nO campionato deber\u00e1 introducir un l\u00edmite orzamentario, cos equipos limitados a gastar un m\u00e1ximo de 145 mill\u00f3ns de d\u00f3lares ao ano e os equipos deber\u00e1n presentar os seus gastos anuais. Haber\u00e1 restrici\u00f3ns adicionais que dictar\u00e1n como se poder\u00e1 gastar os cartos dos premios. O l\u00edmite s\u00f3 se aplicar\u00e1 aos gastos relacionados co rendemento do coche, que permanecer\u00e1 en vigor ata 2026. No caso de que un equipo incumpra a normativa financeira, o equipo pode ser sancionado nunha combinaci\u00f3n de tres formas diferentes. Por unha infracci\u00f3n de procedemento, os equipos deber\u00e1n ser multados caso por caso. Por superar os orzamentos anuais, os equipos poden recibir unha serie de castigos que incl\u00faen deducir puntos do campionato, reducir o tempo das probas, prohibici\u00f3n de participar na carreira ou, nos casos m\u00e1is graves, os equipos poder\u00edan ser descalificados do campionato.\nRegulamento t\u00e9cnico.\nComo o deporte funciona en ciclos de sete anos, o Campionato do Mundo de 2021 ver\u00e1 unha revisi\u00f3n da normativa t\u00e9cnica. Os pilotos foron consultados sobre o desenvolvemento das normas t\u00e9cnicas, que foron deliberadamente feitos para ser restritivos e evitar que os equipos desenvolvan dese\u00f1os radicais que limiten a capacidade dos pilotos de adiantar. A FIA creou un grupo de traballo especializado, ou un comit\u00e9 de enxe\u00f1eiros, encargado de identificar e pechar brechas na normativa antes da s\u00faa publicaci\u00f3n.\nAerodin\u00e1mica.\nA normativa t\u00e9cnica permitir\u00e1 a reintroducci\u00f3n de efecto solo. Isto coincidir\u00e1 coa simplificaci\u00f3n das carrozar\u00edas dos coches, facendo que a parte inferior do coche sexa a fonte principal de agarre aerodin\u00e1mico. Con isto pret\u00e9ndese reducir as turbulencias de aire na estela dos coches para permitir que os pilotos se sigan m\u00e1is de preto mantendo un nivel similar de carga aerodin\u00e1mica en comparaci\u00f3n con anos anteriores. Outros cambios posteriores na aerodin\u00e1mica te\u00f1en como obxectivo limitar a capacidade dos equipos para controlar o fluxo de aire arredor das rodas dianteiras e reducir a\u00ednda m\u00e1is a estela aerodin\u00e1mica dos autom\u00f3biles. Cifras publicadas polo Grupo de Traballo revelaron que cando un coche con especificaci\u00f3ns do segu\u00eda outro coche ti\u00f1a apenas o 55% dos seus niveis normais de carga aerodin\u00e1mica dispo\u00f1ible, un coche con especificaci\u00f3ns de 2021 cando siga a outro coche ter\u00e1 ata o 86% dos seus niveis normais de carga aerodin\u00e1mica.\nUnidades de potencia.\nAs discusi\u00f3ns sobre a normativa sobre motores de 2021 comezaron en 2017 e finaliz\u00e1ron en maio de 2018. A normativa proposta consist\u00eda en eliminar a recuperaci\u00f3n de calor residual (MGU-H) para simplificar a tecnolox\u00eda empregada no motor aumentando o l\u00edmite m\u00e1ximo de revoluci\u00f3ns en 3000 rpm. Outras propostas denominadas \"plug-and-play\" obrigarian por normativa aos fornecedores de motores a facer que os compo\u00f1entes do motor sexan compatibles de xeito universal, permitindo aos equipos obter os seus compo\u00f1entes de varios provedores. As propostas dese\u00f1\u00e1ronse para simplificar a tecnolox\u00eda do motor e facer o deporte m\u00e1is atractivo para os novos participantes. Non obstante, como ning\u00fan novo provedor de unidades de potencia se comprometera a entrar no deporte a partir do 2021, os provedores existentes propo\u00f1eron manter a f\u00f3rmula da unidade de potencia existente nun intento de reducir os custos xerais de desenvolvemento.\nCompo\u00f1entes normalizados.\nO deporte pretende introducir unha serie de compo\u00f1entes normalizados a partir de 2021, coa normativa que esixe que os compo\u00f1entes est\u00e1ndar estean en vigor ata 2024. Estes compo\u00f1entes normalizados incl\u00faen a caixa de cambios e o sistema de combustible.\nPneum\u00e1ticos.\nO campionato pasar\u00e1 de rodas de 13 polgadas a 18 polgadas. Prop\u00faxose orixinalmente prohibir o uso de quentadores de pneum\u00e1ticos, mantas el\u00e9ctricas dese\u00f1adas para manter os pneum\u00e1ticos \u00e1 temperatura \u00f3ptima de funcionamento cando non se usan, a\u00ednda que esta decisi\u00f3n reverteuse despois da oposici\u00f3n do fornecedor de pneum\u00e1ticos Pirelli. Os quentadores de pneum\u00e1ticos converteranse nun equipo normalizado, con todos os equipos usando o mesmo produto.\nRegulamentos deportivos.\nOs equipos ter\u00e1n que permitir que un piloto que competira en menos de dous Grandes Premios substit\u00faa a un dos seus pilotos de carreira nunha sesi\u00f3n de pr\u00e1cticas do venres. A\u00ednda que estas regras est\u00e1n destinadas a dar a oportunidade a pilotos que non pertencen \u00e1 F\u00f3rmula Un de probar un coche de F\u00f3rmula Un, a regra di que os equipos satisf\u00e1n este requisito se un dos seus pilotos habituais est\u00e1 na s\u00faa tempada de debut. \nEstrutura da fin de semana da carreira.\nPara a tempada 2021 a fin de semana da carreira debe reducirse. Segundo o regulamento preexistente, unha fin de semana de carreira abrangue catro d\u00edas no que o xoves antes da carreira estaba reservado para medios de comunicaci\u00f3n, promoci\u00f3n e escrutinio; Non obstante, baixo a nova normativa, todos os eventos do xoves trasladaranse \u00e1 ma\u00f1\u00e1 do venres, reduc\u00edndose os tempos entre as actividades do venres.\nPneum\u00e1ticos.\nDesde 2011, Pirelli \u00e9 o fornecedor oficial de pneum\u00e1ticos do campionato de F\u00f3rmula 1. Para a tempada 2021, Pirelli empregara 5 compostos para pista seca, dos cales elixiranse 3 para cada Gran Premio.\nOs compostos identif\u00edcanse cos c\u00f3digos C1 a C5, sendo C1 o m\u00e1is duro e C5 o m\u00e1is brando. Para o afeccionado, s\u00f3 se empregar\u00e1n as denominaci\u00f3ns \"Duro\", \"Medio\" e \"Brando\" para todos Grandes premios independentemente dos compostos seleccionados, a\u00ednda que Pirelli tam\u00e9n facilitar\u00e1 a elecci\u00f3n exacta dos compostos secos.\nResultados.\nPilotos.\nPuntuaci\u00f3n: os puntos out\u00f3rganse aos 10 finalistas clasificados.\nSistema de puntuaci\u00f3n.\nContin\u00faa o sistema 25-18-15-12-10-8-6-4-2-1 utilizado desde o , e os pilotos que logren a volta r\u00e1pida reciben un punto de bonificaci\u00f3n, e o mesmo se aplicar\u00e1 ao construtor do piloto que logre a volta r\u00e1pida. O punto s\u00f3 se outorga se o piloto remata a carreira dentro dos 10 primeiros.\nPara obter puntos completos, o vencedor da carreira deber\u00e1 completar polo menos o 75% da distancia programada. Os medios puntos adxudicaranse se o vencedor percorre menos do 75% da distancia da carreira sempre que se disputen polo menos d\u00faas voltas. No caso de empate na conclusi\u00f3n do campionato, util\u00edzase un sistema de conteo regresivo como desempate, o mellor resultado do piloto usase para decidir a clasificaci\u00f3n.\nIntroducido en 2021, os pilotos disputaran unha cualificaci\u00f3n en formato de carreira curta (\"sprint\") o s\u00e1bado durante tres Grandes Premios. Os tres mellores colocados desta carreira puntuaran."}
{"id": "481886", "revid": "865", "url": "https://gl.wikipedia.org/wiki?curid=481886", "title": "Will Oldham", "text": ""}
{"id": "481888", "revid": "89787", "url": "https://gl.wikipedia.org/wiki?curid=481888", "title": "Fearless Records", "text": "Fearless Records \u00e9 un selo discogr\u00e1fico estadounidense fundado no ano 1994. Fearless est\u00e1 baseado en Culver City, California, e \u00e9 co\u00f1ecido sobre todo polos seus primeiros momentos pop punk capturados nos lanzamentos \"Fearless Flush Sampler\" e \"Punk Bites\", ademais de edici\u00f3ns adicionais de bandas como Bigwig e Dynamite Boy, e posteriormente Sugarcult, Plain White T's, The Aquabats, Amely e lanzamentos post-hardcore de At the Drive-In e Anatomy of a Ghost. Por\u00e9n, o selo experimentou con diferentes estilos nos \u00faltimos anos. Artistas como Blessthefall, The Word Alive, Ice Nine Kills, Mayday Parade, Pierce The Veil e The Color Morale amos\u00e1ronse como bandas de post-hardcore, metalcore e rock alternativo xurdidas nos \u00faltimos anos. Os lanzamentos de Fearless Records eran distribu\u00eddos a nivel nacional por RED Distribution, pero e maio de 2015 o selo foi mercado por Concord Music Group e dende ent\u00f3n a s\u00faa m\u00fasica \u00e9 distribu\u00edda por Universal Music Group."}
{"id": "481892", "revid": "98629", "url": "https://gl.wikipedia.org/wiki?curid=481892", "title": "Defense Meteorological Satellite Program", "text": "Defense Meteorological Satellite Program ou, abreviadamente, DMSP, \u00e9 un programa de sat\u00e9lites meteorol\u00f3xicos militares dos Estados Unidos.\nHistoria.\nA orixe do programa est\u00e1 na necesidade de co\u00f1ecer a distribuci\u00f3n nubosa sobra a Uni\u00f3n Sovi\u00e9tica como apoio ao programa de sat\u00e9lites esp\u00eda CORONA de principios dos anos 1960. O incipiente sistema de sat\u00e9lites meteorol\u00f3xicos civ\u00eds TIROS non se adecuaba \u00e1s necesidades militares, polo que a Oficina Nacional de Reco\u00f1ecemento (NRO) comezou o desenvolvemento de sat\u00e9lites espec\u00edficos para o seu fin. Co tempo o programa ampliou as s\u00faas funci\u00f3ns e deu cobertura a operaci\u00f3ns militares \u00f3 longo do planeta.\nInicialmente o programa foi co\u00f1ecido como DSAP (\"Defense Satellite Application Program\") e os primeiros sat\u00e9lites s\u00f3 se comezaron a denominar \"DMSP\" de maneira retrospectiva, despois de que o programa se renomeara oficialmente en 1973.\nOs sat\u00e9lites DMSP div\u00eddense en familias ou \"bloques\" segundo a tecnolox\u00eda que usaban e a \u00e9poca na que foron lanzados. P\u00f3dense dividir en ata 11 bloques.\nBloques.\nDSAP-1.\nCo\u00f1ecidos tam\u00e9n como P-35, foron a primeira serie de sat\u00e9lites militares dos Estados Unidos. O programa foi inicialmente co\u00f1ecido tam\u00e9n coas designaci\u00f3ns P-698BH e P-417. Os sat\u00e9lites eran m\u00e1is pequenos e lixeiros que os sat\u00e9lites civ\u00eds TIROS. Con forma de poliedro de 10 lados, 53 cm de altura e 58 cm de di\u00e1metro, pesaban entre 45 e 55 kg. Estabiliz\u00e1banse mediante xiro a unhas 12 r.p.m., co eixo de xiro perpendicular ao plano orbital grazas a un sistema de torque magn\u00e9tico. A bordo levaban unha c\u00e1mara de televisi\u00f3n coa que tomar imaxes da superficie terrestre, que eran gardadas en cinta magn\u00e9tica para logo ser transmitidas a estaci\u00f3ns terrestres. Os sat\u00e9lites DSAP-1 eran lanzados a unha \u00f3rbita heliosincr\u00f3nica. Inicialmente us\u00e1ronse foguetes Scout X-2M e Scout X-3M, pero dado o pobre resultado (perd\u00e9ronse tres sat\u00e9lites de cinco lanzamentos) pasouse a usar foguetes Thor Agena D e posteriormente Thor Burner 1.\nLanz\u00e1ronse un total de 11 sat\u00e9lites DSAP-1 entre 1962 e 1965, dos cales 4 non chegar\u00edan a \u00f3rbita.\nDSAP-2.\nO segundo bloque de sat\u00e9lites DMSP s\u00f3 tivo tres membros, dos cales un non chegou a \u00f3rbita. Os tres foron lanzados entre 1965 e 1966 mediante foguetes Thor Burner 1. Trat\u00e1base de sat\u00e9lites DSAP-1 modificados con radi\u00f3metros infravermellos mellorados.\nDSAP-3.\nS\u00f3 houbo un sat\u00e9lite DSAP-3, lanzado mediante un foguete Thor Burner 1 o 20 de maio de 1965 e chegando a \u00f3rbita con \u00e9xito. Era un DSAP-2 modificado para probar de maneira experimental o acceso t\u00e1ctico a informaci\u00f3n meteorol\u00f3xica. Probouse para recibir datos nunha estaci\u00f3n terrestre cerca de Saig\u00f3n.\nDSAP-4A.\nA familia DSAP-4A supuxo un salto cualitativo no programa. Lanz\u00e1ronse catro entre 1966 e 1967, todos con \u00e9xito, mediante Thor Burner 2. Eran lixeiramente m\u00e1is grandes que os seus predecesores, con 76 cm de di\u00e1metro, 73 cm de altura e uns 79 kg de peso. Tam\u00e9n se estabilizaban mediante xiro. Levaban d\u00faas c\u00e1maras de televisi\u00f3n a bordo e un radi\u00f3metro infravermello de alta resoluci\u00f3n para medir perfiles de altura das nubes. A cinta grabadora de abordo ti\u00f1a maior capacidade que nos sat\u00e9lites anteriores e era capaz de proporcionar informaci\u00f3n meteorol\u00f3xica t\u00e1ctica en tempo real a grupos m\u00f3biles en terra ou a buques no mar.\nDSAP-4B.\nA sexta versi\u00f3n de sat\u00e9lites DMSP eran lixeiramente m\u00e1is grandes que os seus predecesores e proporcionaban unha maior cobertura meteorol\u00f3xica. Lanz\u00e1ronse tres unidades entre 1968 e 1969, todas sobre foguetes Thor Burner 2. Fabricouse unha cuarta unidade que non chegou a lanzarse e que foi doada ao Museo da Ciencia e da Industria de Chicago.\nDSAP-5A.\nUnha versi\u00f3n mellorada dos anteriores modelos. Lanz\u00e1ronse tres entre 1970 e 1971, todos exitosos, mediante foguetes Thor Burner 2.\nDMSP-5B.\nLanz\u00e1ronse cinco sat\u00e9lites desta versi\u00f3n de maneira exitosa, todas entre 1971 e 1974 mediante Thor Burner 2.\nDMSP-5C.\nLanz\u00e1ronse tres unidades entre 1974 e 1976 desta versi\u00f3n mellorada, co \u00faltimo dos sat\u00e9lites acabando nunha \u00f3rbita incorrecta por fallo da terceira etapa. Os tres foron lanzados usando Thor Burner 2A.\nDMSP-5D1.\nEsta versi\u00f3n foi tam\u00e9n co\u00f1ecido como AMS (\"Advanced Meteorological Satellite\"). Foi a primeira versi\u00f3n na que os sat\u00e9lites estabiliz\u00e1banse nos tres eixos en lugar de mediante xiro e integraban a propulsi\u00f3n no bus, consistente nun motor Star 37XE e un Star 37S. A alimentaci\u00f3n el\u00e9ctrica era producida por un panel solar de oito segmentos. Lanz\u00e1ronse cinco, entre 1976 e 1980, co \u00faltimo non chegando a \u00f3rbita a causa do malfuncionamento do foguete.\nDMSP-5D2.\nVersi\u00f3n m\u00e1is grande que os 5D1. Foron lanzados nove entre 1982 e 1997, oito mediante Atlas E/F e un mediante Titan II SLV, todos con \u00e9xito.\nDMSP-5D3.\nO bloque m\u00e1is recente e \u00faltimo da programa \u00e9 unha versi\u00f3n mellorada dos 5D3. Integran un \u00fanico motor Star 37XFP e o seu instrumento principal \u00e9 a c\u00e1mara \"Operational Linescan System\" (OLS). Tam\u00e9n levan a bordo un sondador de microondas, un detector ultravioleta, un fot\u00f3metro, un detector de plasma, un espectr\u00f3metro e un detector de l\u00e1ser. Os dous primeiros membros foron lanzados mediante Titan II SLV, mentres que un terceiro foi lanzado mediante un Delta 4M e os dous \u00faltimos mediante Atlas 5, todos entre 1999 e 2014. "}
{"id": "481894", "revid": "72012", "url": "https://gl.wikipedia.org/wiki?curid=481894", "title": "DMSP", "text": ""}
{"id": "481900", "revid": "43337", "url": "https://gl.wikipedia.org/wiki?curid=481900", "title": "Liberec", "text": "Liberec (en alem\u00e1n: \"Reichenberg\") \u00e9 unha cidade do norte da Rep\u00fablica Checa, capital da rexi\u00f3n do mesmo nome. No ano 2019 ti\u00f1a 104.445 habitantes, sendo a quinta cidade m\u00e1is poboada do pa\u00eds. At\u00f3pase a s\u00f3 uns poucos quil\u00f3metros da fronteira alem\u00e1 e polaca, e \u00e9 un enclave nas comunicaci\u00f3ns por tren e estrada na zona.\nHistoria.\nA primeira referencia escrita que menciona \u00e1 cidade data do ano 1352, Liberec non era m\u00e1is ca un vao sobre a ruta comercial norte-sur, un alto no cami\u00f1o despois do paso do monte Je\u0161t\u011bd. En 1577 convertese en cidade franca baixo o reinado do emperador Rodolfo II, mais despois \u00e9 cedida a Melchior von Redern. Os \"Redern\", se\u00f1ores de Liberec, deben exiliarse despois da s\u00faa derrota na Batalla da Monta\u00f1a Branca.\nNa d\u00e9cada de 1930 a cidade convirtiuse no centro da rexi\u00f3n dos Sudetes. Despois do Pacto de M\u00fanic, en 1938, a cidade pasou a formar parte da Alema\u00f1a nazi.\nDespois da segunda guerra mundial, a cidade volveu pertencer novamente a Checoslovaquia. A maior\u00eda da poboaci\u00f3n alem\u00e1 foi expulsada polos decretos de Bene\u0161 e a zona foi repoboada por checos.\nLiberec tam\u00e9n ten unha minor\u00eda xud\u00eda, cunha sinagoga de nova construci\u00f3n, e unha minor\u00eda grega, orixinaria dos refuxiados comunistas que se estableceron al\u00ed despois da guerra civil grega en 1949."}
{"id": "481904", "revid": "89787", "url": "https://gl.wikipedia.org/wiki?curid=481904", "title": "Carpark Records", "text": "Carpark Records \u00e9 un selo discogr\u00e1fico independente estadounidense baseada en Washington, D.C. A discogr\u00e1fica foi fundada no ano 1999 por Todd Hyman.\nHistoria.\nCarpark Records foi creada por Todd Hyman en novembro de 1999 na cidade de Nova York. No ano 2005 o selo mudouse a Washington, D.C.\nCarpark ten varios selos subsidiarios. Acute Records, creado en 2002, reedita discos de post-punk escuros baixo a gu\u00eda de Dan Selzer. Paw Tracks, creado en 2003, edita m\u00fasica de Animal Collective e dos artistas en solitario asociados coa banda Avey Tare e Panda Bear. Wax Nine \u00e9 outro selo filial de Carpack.\nCompany Records creouse en asociaci\u00f3n con Chaz Bear para Toro Y Moi.\nEn 2015 Carpark celebrou os seus 16 anos editando un \u00e1lbum recompilatorio con tem\u00e1tica baloncest\u00edstica."}
{"id": "481906", "revid": "22570", "url": "https://gl.wikipedia.org/wiki?curid=481906", "title": "Relapse Records", "text": "Relapse Records \u00e9 un selo discogr\u00e1fico independente dos Estados Unidos baseado en Upper Darby, Pensilvania. Foi fundado no ano 1990 por Matthew F. Jacobson e conta con moitos artistas de grindcore, death metal e sludge metal.\nHistoria.\nO selo foi creado por Matthew F. Jacobson no mes de agosto de 1990 no soto da casa dos seus pais en Aurora, Colorado. Os primeiros dous lanzamentos da discogr\u00e1fica foron sinxelos de 7 polgadas das bandas Velcro Overdose e Face of Decline, seguidos pouco despois por tres bandas de death metal que estar\u00edan entre as m\u00e1is grandes do selo, Deceased, Suffocation e Incantation.\nDespois diso, Jacobson familiarizouse con William Yurkiewicz Jr., que se converteu no seu socio no selo. Yurkiewicz fundara a s\u00faa propia discogr\u00e1fica, que pronto lanzar\u00eda \u00e1lbums das bandas General Surgery, Disrupt, Destroy, Misery e a propia banda de Yurkiewicz, Exit-13. Os dous uniron as s\u00faas forzas para crear Relapse Records, co obxectivo de liberar m\u00fasica extrema de alta calidade embalada profesionalmente.\nEn 1991 o selo moveu a s\u00faa sede a Millersville, Pensilvania. En 1992 o selo ampliou o seu alcance coa creaci\u00f3n da s\u00faa filial Release Entertainment, especializada en m\u00fasica experimental, ambient, industrial e noise. Cun crecemento continuado comezou a vender por correo e polo mi\u00fado convert\u00e9ndose ao pouco tempo no maior centro de distribuci\u00f3n underground de heavy metal dos Estados Unidos. O servizo de pedidos por correo transportaba unha gran variedade de gravaci\u00f3ns e mercadotecnia de m\u00fasica extrema, ademais de publicaci\u00f3ns de todo o mundo.\nAo longo dos anos Relapse continuou medrando e asinou contratos con artistas m\u00e1is influentes dun espectro m\u00e1is amplo de x\u00e9neros. En 1996 Relapse desvelou a Resound Music Resource Guide. Resound brindou aos fans un acceso directo \u00e1 lista de artistas do selo a trav\u00e9s de entrevistas e recensi\u00f3ns, ademais de formar parte do cat\u00e1logo de pedidos por correo.\nEn 1998 Relapse abriu unha oficina de promoci\u00f3ns en Berl\u00edn, ademais de conseguir un acordo de distribuci\u00f3n en Alema\u00f1a. No ano 2003, Relapse organizou un festival de m\u00fasica, o Relapse Contamination Festival, que tivo lugar os d\u00edas 18 e 19 de xaneiro no Trocadero Theatre de Filadelfia, Pensilvania e contou con varios artistas do selo. No ano 2000 Relapse mudouse a Upper Darby, \u00e1s aforas de Filadelfia, e comezou a pensar en abrir unha tenda f\u00edsica. En xu\u00f1o de 2001 o selo inaugurou a s\u00faa primeiros tenda de discos en Filadelfia.\nEn 2010 Relapse anunciou que chegara a un acordo co avogado de propiedade intelectual Eric Greif e Perseverance Holdings Ltd. para tomar o control do cat\u00e1logo de Chuck Schuldiner e dos nomes de Death e Control Denied a nivel internacional. O sexto \u00e1lbum de estudio de Death, \"Symbolic\" (1995), foi exclu\u00eddo do acordo xa que os dereitos sobre ese disco os mant\u00e9n Roadrunner Records."}
{"id": "481909", "revid": "1131", "url": "https://gl.wikipedia.org/wiki?curid=481909", "title": "Scotstoun Stadium", "text": "O Scotstoun Stadium \u00e9 un estadio polideportivo situado en Glasgow, Escocia (Reino Unido). Inaugurado en 1915, ten capacidade para 4.765 espectadores permanentes, ampli\u00e1beis at\u00e9 os 7.351 con bancadas supletorias. Actualmente \u00e9 o estadio local dos Glasgow Warriors do Pro14 de rugby."}
{"id": "481911", "revid": "1888", "url": "https://gl.wikipedia.org/wiki?curid=481911", "title": "Pablo L. Orosa", "text": "Pablo L\u00f3pez Orosa, nado en Oza-Cesuras en 1985 e finado o 16 de novembro de 2019, foi un xornalista e escritor galego.\nTraxectoria.\nEscribiu, tanto en galego como en castel\u00e1n, en diversos medios de prensa escrita como \"El Pa\u00eds\", \"Eldiario.es\" ou a revista \"Luzes\".\nO seu labor foi reco\u00f1ecido co premio de xornalismo solidario Memorial Joan Gomis pola, pola reportaxe intitulada \"La tregua de los zapatos\". Finou con 34 anos o 12 de novembro de 2019."}
{"id": "481912", "revid": "89787", "url": "https://gl.wikipedia.org/wiki?curid=481912", "title": "Anne Sullivan", "text": "Johanna Mansfield Sullivan Macy, nada en Feeding Hills (Massachusetts) o 14 de abril de 1866 e finada en Forest Hills, Nova York, o 20 de outubro de 1936, co\u00f1ecida como Anne Sullivan, foi unha mestra estadounidense, c\u00e9lebre por ser a instrutora e acompa\u00f1ante de Helen Keller.\nAos cinco anos, Sullivan contraeu tracoma, enfermidade da vista, que a deixou semicega e sen habilidades para ler ou escribir. Recibiu educaci\u00f3n como estudante na Escola Perkins para cegos, onde se graduou, e converteuse en mestra de Keller aos vinte anos.\nTraxectoria.\nAnne Sullivan naceu nunha familia pobre en Feeding Hills, no estado de Massachusetts. Segundo o seu certificado de bautismo, o seu nome era Johanna Mansfield Sullivan, mais cham\u00e1rona Anne ou Annie dende o seu nacemento. Os seus pais eran Thomas Sullivan e Alice Cloesy, que chegaran aos Estados Unidos dende Irlanda, como consecuencia da gran fame irlandesa. Sullivan tivo dous irm\u00e1ns m\u00e1is novos, Mary e Jimmie. Anne Sullivan contraeu aos cinco anos unha doenza chamada tracoma, que deteriorou progresivamente a s\u00faa vista.\nA nai de Sullivan padec\u00eda de tuberculose e faleceu cando Anne ti\u00f1a oito anos. O seu pai abandonou os nenos dous anos despois por medo a non ser quen de crialos el s\u00f3. Anne e o seu irm\u00e1n m\u00e1is novo, James (Jimmie), foron enviados ao sobrepoboado hospicio de Tewksbury, Massachusetts e a s\u00faa irm\u00e1n Mary marchou cunha t\u00eda. Jimmie ti\u00f1a un problema na cadeira e morreu de tuberculose catro meses despois da s\u00faa chegada. Anne permaneceu no hospicio trala morte de Jimmie e someteuse a d\u00faas operaci\u00f3ns na vista sen \u00e9xito.\nDespois dun tempo, os parentes non pod\u00edan continuar co coidado dos nenos, e Anne non pod\u00eda atender o seu pai porque era incapaz de escribir, ler ou coser, as\u00ed que os enviou a un hospicio para nenos pobres do condado en Tewksbury. Al\u00ed faleceu Jimmie logo de dous ou tres meses afectado por unha tuberculose de cadeira.\nAnne comezou a estudar na escola Perkins para cegos o 7 de outubro de 1880. Al\u00ed conectou con varios profesores e fixo progresos na s\u00faa aprendizaxe. Mentres estaba al\u00ed, f\u00edxose amiga de Laura Bridgman, graduada de Perkins e primeira persoa xorda e cega educada al\u00ed. Dela aprendeu o alfabeto manual. Nesta \u00e9poca tam\u00e9n tivo varias operaci\u00f3ns que melloraron significativamente a s\u00faa visi\u00f3n. En xu\u00f1o de 1886 graduouse con honores aos vinte anos.\nHelen Keller.\nO ver\u00e1n seguinte da graduaci\u00f3n de Sullivan, o director da escola Perkins, Michael Anagnos, recibiu un aviso de Arthur Keller, que buscaba unha mestra para a s\u00faa filla cega e xorda de sete anos Helen. Anagnos inmediatamente recomendou a Sullivan para o posto, e comezou a traballar o 3 de marzo de 1887 na casa dos Keller en Tuscumbia, Alabama. Grazas a Sullivan, Helen puido comezar a entender a s\u00faa contorna. Sullivan fac\u00eda que Helen tocase as cousas e ent\u00f3n deletreaba o que era o obxecto na man de Helen. As\u00ed, Helen aprendeu a ler. Para que aprendese a ler, Sullivan conseguiulle un taboleiro especialmente dese\u00f1ado, con canais de modo que un lapis puidese formar letras. Para ensinarlle a falar, Sullivan pu\u00f1a a man de Helen na s\u00faa gorxa para que puidese sentir as vibraci\u00f3ns creadas ao pasaren os son pola gorxa. Sullivan fac\u00eda que Helen tratase de formar esas mesmas vibraci\u00f3ns.\nO seu discurso, non obstante, continuaba a ser confuso. Non foi ata anos despois que coa axuda da t\u00e9cnica dun profesor de voz e o apoio de Sullivan, Helen puido finalmente falar claramente. Keller foi \u00e1 Universidade Radcliffe, gradu\u00e1ndose con honores e publicou o seu primeiro libro en 1902, \"The Story of My Life\".\nSullivan e Keller viaxaron a Hollywood para filmar un filme baseado nas s\u00faas vidas, basicamente por interese econ\u00f3mico. O filme, titulado \"Deliverance\", foi un fracaso, mais isto non as desalentou para tratar de ga\u00f1ar a s\u00faa vida en espect\u00e1culos p\u00fablicos de vodevil.\nMorte.\nSullivan tivo problemas na vista case toda a s\u00faa vida, mais en 1935 quedou completamente cega nos dous ollos. O 15 de outubro de 1936, sufriu unha trombose coronaria, caeu en coma e faleceu cinco d\u00edas despois con setenta anos en Forest Hills, Nova York, con Keller agarrando a s\u00faa man. Sullivan foi incinerada e as s\u00faas cinzas foron enterradas nun memorial na Catedral Nacional de Washington. Foi a primeira muller reco\u00f1ecida deste xeito polos seus m\u00e9ritos. Cando Keller morreu en 1968 as s\u00faas cinzas foron colocadas xunto as de Sullivan.\nVida persoal.\nO 3 de maio de 1905, Sullivan casou co instrutor da Universidade Harvard e cr\u00edtico literario John Albert Macy (1877\u20131932), que axudara a Keller coas s\u00faas publicaci\u00f3ns. El mudouse con elas e viviron xuntos. Por\u00e9n, cos anos o matrimonio comezou a desintegrarse. Separ\u00e1ronse en 1914, a\u00ednda que no censo de 1920, Macy aparece como inquilino delas. Nunca se divorciaron oficialmente e segundo pasaron os anos, parece que el foi desaparecendo da s\u00faa vida. Sullivan nunca volveu casar."}
{"id": "481913", "revid": "6939", "url": "https://gl.wikipedia.org/wiki?curid=481913", "title": "Pablo L\u00f3pez Orosa", "text": ""}
{"id": "481914", "revid": "865", "url": "https://gl.wikipedia.org/wiki?curid=481914", "title": "Arista Records", "text": "Arista Records \u00e9 un selo discogr\u00e1fico estadounidense propiedade de Sony Music, unha subsidiaria de Sony Corporation of America, a divisi\u00f3n norteamericana do conglomerado xapon\u00e9s Sony. A discogr\u00e1fica anteriormente pertenc\u00eda ao grupo Bertelsmann Music Group. Arista foi fundada no ano 1974 por Clive Davis, que traballara antes para Columbia Records. Ata a s\u00faa desaparici\u00f3n en 2011 foi unha gran distribuidora e promotora de \u00e1lbums nos Estados Unidos e no Reino Unido.\nNo mes de xullo de 2018 Sony resucitou Arista Records con David Massey como presidente. Xunto con Columbia, RCA e Epic, Arista \u00e9 un dos catro selos principais de Sony."}
{"id": "481924", "revid": "47401", "url": "https://gl.wikipedia.org/wiki?curid=481924", "title": "Annie Sullivan", "text": ""}
{"id": "481962", "revid": "89787", "url": "https://gl.wikipedia.org/wiki?curid=481962", "title": "Clement Greenberg", "text": "Clement Greenberg, nado en Nova York o 16 de xaneiro de 1909 e finado na mesma cidade o 7 de maio de 1994, foi un influente cr\u00edtico de arte estadounidense moi relacionado co movemento abstracto no seu pa\u00eds. En particular, promoveu o movemento do expresionismo abstracto e tivo relaci\u00f3ns moi estreitas co pintor Jackson Pollock. Ocasionalmente escribiu baixo pseud\u00f3nimo de K. Hardesh.\nTraxectoria.\nPrimeiros anos.\nClement Greenberg naceu no barrio do Bronx en 1909. Os seus pai eran inmigrantes xudeus de clase media, e el era o m\u00e1is vello de tres fillos. Dende a s\u00faa infancia, Greenberg debuxaba compulsivamente, ata que na s\u00faa mocidade se centrou na literatura.\nGreenberg asistiu ao Erasmus Hall High School, a escola Marquand para nenos e \u00e1 Universidade de Syracuse, da que se graduou cun bacharelato en artes en 1930, cum laude. Durante os seguintes anos, viaxou polos Estados Unidos traballando no negocio de mercador\u00edas do seu pai, mais o traballo non era axeitado para as s\u00faas inclinaci\u00f3ns, as\u00ed que o deixou para traballar como tradutor. Greenberg casou en 1934, tivo un fillo o ano seguinte, e no seguinte estaba divorciado. En 1936, Greenberg tivo unha serie de empregos co goberno federal, dende a Administraci\u00f3n de Servizos Civ\u00eds ata a Administraci\u00f3n de Veteranos e finalmente da divisi\u00f3n de avaliaci\u00f3ns do servizo de aduanas en 1937. Nese momento comezou a escribir en serio, e pouco despois publicou nunha serie de pequenas revistas e xornais literarios.\n\"Kitsch\".\nDestacou por vez primeira como cr\u00edtico de arte co seu artigo \"Avant-Garde and Kitsch\", publicado por vez primeira no xornal \"Partisan Review\" de 1939. Neste artigo Greenberg afirmou que a vangarda e a arte moderna foi un medio de resistirse \u00e1 nivelaci\u00f3n da cultura producida pola propaganda capitalista. Greenberg apropiouse da palabra alem\u00e1 \"kitsch\" para describir este consumismo, a\u00ednda que as s\u00faas connotaci\u00f3ns cambiaron dende ent\u00f3n cara a unha noci\u00f3n m\u00e1is afirmativa de materiais de refugallo da cultura capitalista. A arte moderna, como a filosof\u00eda, explorou as condici\u00f3ns baixo as que se experimenta e se entende o mundo.\nExpresionismo abstracto.\nNos anos posteriores \u00e1 segunda guerra mundial, Greenberg considerou que os mellores artistas de vangarda estaban a xurdir nos Estados Unidos e non en Europa. Defendeu en particular a Jackson Pollock como o mellor pintor da s\u00faa xeraci\u00f3n, conmemorando os lenzos de \u00abpintura xestual\u00bb \"all over\". No artigo do ano 1955 titulado \"American-Type Painting\", Greenberg defendeu a obra dos expresionistas abstractos, entre eles Pollock, Willem de Kooning, Hans Hofmann, Barnett Newman, e Clyfford Still, como a seguinte etapa na arte moderna, afirmando que estes pintores estaban a avanzar cara a unha maior \u00e9nfase na \u00abplaneidade\u00bb do plano pict\u00f3rico. Greenberg afirmou que este car\u00e1cter plano separaba a s\u00faa obra da dos antigos mestres, que consideraban o car\u00e1cter plano do lenzo como un obst\u00e1culo para a pintura. Greenberg defendeu un m\u00e9todo de autocr\u00edtica que permitise que a pintura abstracta pasase de ser \u00abdecorativo papel pintado\u00bb a unha aut\u00e9ntica arte. Consideraba que os Estados Unidos se converteron no gardi\u00e1n da \u00abarte avanzada\u00bb. Encomiou movementos similares que estaban a ter lugar no estranxeiro e, despois do \u00e9xito da exposici\u00f3n de Painters Eleven en 1956 cos artistas abstractos estadounidenses na galer\u00eda Riverside de Nova York, viaxou a Toronto a ver a obra do grupo en 1957. Quedou particularmente impresionado polo potencial de pintores como William Ronald e Jack Bush, e m\u00e1is tarde trabaou unha \u00edntima amizade con Bush. Greenberg viu na obra post-Painters Eleven de Bush unha clara manifestaci\u00f3n do cambio dende o expresionismo abstracto cara \u00e1 pintura dos campos de cor e a abstracci\u00f3n l\u00edrica, un cambio que el reclamara na maior parte dos seus escritos da \u00e9poca.\nRexeitou o pop art da d\u00e9cada de 1960, unha tendencia claramente influ\u00edda pola cultura \"kitsch\". A s\u00faa oposici\u00f3n \u00e1s teor\u00edas posmodernas e aos movementos socialmente comprometidos dentro da arte levaron a que fose rexeitado por artistas e historiadores da arte posteriores.\nAbstracci\u00f3n postpict\u00f3rica.\nCo tempo, Greenberg preocupouse porque alg\u00fans expresionistas abstractos quedaran reducidos a un \u00abconxunto de manierismos\u00bb e buscou unha nova serie de artistas que alcanzasen unha certa pureza que revelase a veracidade do lenzo, e os aspectos bidimensionais do espazo (\u00abplaneidade\u00bb). Greenberg cu\u00f1ou a expresi\u00f3n \u00ababstracci\u00f3n postpict\u00f3rica\u00bb para distinguilos do expresionismo abstracto, ou abstracci\u00f3n pict\u00f3rica, tal como Greenberg prefer\u00eda chamala. A abstracci\u00f3n postpict\u00f3rica reaccionou contra a abstracci\u00f3n xestual e ramificouse en dous grupos, os pintores \"Hard-Edged\" como Ellsworth Kelly e Frank Stella, que exploraron as relaci\u00f3ns entre formas e bordos, e os pintores \"Color-Field\" como Helen Frankenthaler e Morris Louis, quen verteron pintura dilu\u00edda no lenzo sen imprimaci\u00f3n para explorar os aspectos da cor pura e flu\u00edda.\nNa cultura popular.\nGreenberg foi interpretado polo actor Jeffrey Tambor no filme de 2000 \"Pollock\", sobre a vida de Jackson Pollock."}
{"id": "481963", "revid": "72012", "url": "https://gl.wikipedia.org/wiki?curid=481963", "title": "Al\u00f3ctona", "text": ""}
{"id": "481965", "revid": "72012", "url": "https://gl.wikipedia.org/wiki?curid=481965", "title": "Aut\u00f3ctono", "text": ""}
{"id": "481966", "revid": "72012", "url": "https://gl.wikipedia.org/wiki?curid=481966", "title": "Aut\u00f3ctona", "text": ""}
{"id": "481968", "revid": "22570", "url": "https://gl.wikipedia.org/wiki?curid=481968", "title": "Su Hui", "text": "Su Hui (tradicional \u8607\u8559; simplificado \u82cf\u8559; pinyin S\u016b Hu\u00ec), foi unha poeta chinesa do per\u00edodo medio dos Dezaseis Reinos, que viviu no s\u00e9culo IV. O seu nome de cortes\u00eda \u00e9 Ruolan (tradicional \u82e5\u862d; simplificado \u82e5\u5170; pinyin Ru\u00f2l\u00e1n}. Su \u00e9 c\u00e9lebre polo seu extremadamente complexo poema en forma de pal\u00edndromo (\"huiwen\" \u56de\u6587), que aparentemente innovou este x\u00e9nero, ademais de producir o exemplo m\u00e1is complexo da historia.\nTraxectoria.\nA dinast\u00eda Jin (265\u2013420) unificara brevemente o imperio chin\u00e9s en 280, mais entre 291 e 306 tivo lugar unha guerra civil entre m\u00faltiples bandos no norte da China, devastando esa parte do pa\u00eds. Durante os primeiros trece anos foi unha loita polo poder entre pr\u00edncipes e duques. Ent\u00f3n, en 304, o l\u00edder da antigamente independente naci\u00f3n do Xiongnu do norte declaraon a independencia, baixo o acabado de declarar Gran Chanyu, Liu Yuan, m\u00e1is tarde pr\u00edncipe Han Zhao. Outros varios grupo de chineses non Han involucr\u00e1ronse no que se chama levantamento de Wu Hu. Contra 317 o \u00faltimo pr\u00edncipe Jin que continuaba, agora como emperador, gobernaba un imperio reducido \u00e1 antiga \u00e1rea do sur, e a antiga parte norte do imperio Jin fora dubdividido en varios estados independentes. En 351, fundouse o estado dos anteriores Qin e en 376 unificara con \u00e9xito o norte da China.\nSu Hui era poeta do reino dos anteriores Qin (351-394). Proced\u00edan dunha familia de literatos do actual condado de Fufeng, na provincia de Shaanxi. Era a terceira filla de Su Daozhi. Su Hui casou aos dezaseis anos (quince segundo a conta occidental), e foi a vivir co seu marido, Dou Tao, no que hoxe \u00e9 o distrito de Qinzhou, na provincia de Gansu, onde era o gobernador.\nPoema palindr\u00f3mico: \"Xuanji Tu\".\nSu Hui foi co\u00f1ecida por un poema importante e infrecuente. Foi descrito en fontes contempor\u00e1neas como tecido en brocado, tense que ler en c\u00edrculo e consiste en 112 ou tam\u00e9n 840 caracteres. No per\u00edodo Tang, cont\u00e1base a seguinte historia:\nOutra fonte, que denomina o poema \"Xuanji Tu\" (\"Cadro da esfera que xira\"), afirma que era un poema palindr\u00f3mico s\u00f3 comprensible para Dou, o que explicar\u00eda por que ningunha das fontes da era Tan o reimprimiu, e que cando el o leu, abandonou a vida no deserto e volveu a Su Hui.\nO texto do poema circulou continuamente na China medieval e nunca se perdeu, mais durante a dinast\u00eda Song volveuse raro. A versi\u00f3n de 112 caracteres estaba inclu\u00edda en fontes anteriores. Os primeiros fragmentos da versi\u00f3n de 840 caracteres datan dun texto do s\u00e9culo X de Li Fang. Varias copias do s\u00e9culo XIII foron atribu\u00eddas, falsamente, a famosas mulleres da dinast\u00eda Song. Na dinast\u00edan Ming o poema f\u00edxose bastante popular e os estudosos descubriron 7940 formas de lelo. Tam\u00e9n se menciona na historia \"Flores no Espello\". O poema est\u00e1 colocado como unha matriz de vinte e nove por vinte e nove caracteres, e pode ser lido cara a adiante ou atr\u00e1s, horizontal, vertical e diagonalmente, as\u00ed como por cadros de cores.\nDurante a dinast\u00eda Qing introduciuse o car\u00e1cter \u5fc3 (coraz\u00f3n) no centro do poema, as\u00ed que agora ten 841 caracteres.\nOutros poemas.\nCons\u00e9rvanse outros poemas atribu\u00eddos a Su Hui, mais parecen datar do per\u00edodo Ming."}
{"id": "481979", "revid": "89787", "url": "https://gl.wikipedia.org/wiki?curid=481979", "title": "Immersion", "text": "Immersion \u00e9 o quinto \u00e1lbum de estudio da cantante galega Guadi Galego. Sa\u00edu \u00e1 venda o 25 de outubro de 2019 baixo o selo de Altafonte Music. Foi editado en CD, vinilo e formato dixital.\n\"Immersion\" \u00e9 un traballo de revisi\u00f3n de once temas de tres dos seus discos anteriores en solitario, m\u00e1is un in\u00e9dito, cantados en sete linguas peninsulares diferentes: galego, castel\u00e1n, asturiano, \u00e9uscaro, catal\u00e1n, portugu\u00e9s e aran\u00e9s. Xa o v\u00eddeo da versi\u00f3n orixinal en galego de \"Reco\u00f1ec\u00e9ndome\" inclu\u00edra a lingua de sinais espa\u00f1ola \nGalard\u00f3ns.\nEn novembro de 2019, o disco foi galardoado co Premio \u00e1 Promoci\u00f3n da Realidade Pluriling\u00fce do Estado, un reco\u00f1ecemento concedido polos territorios de Espa\u00f1a con lingua propia."}
{"id": "481983", "revid": "88215", "url": "https://gl.wikipedia.org/wiki?curid=481983", "title": "Mamadou Kon\u00e9", "text": "Mamadou Kon\u00e9, nado en Bingerville o 25 de decembro de 1991, \u00e9 un futbolista marfil\u00e9s. Xoga de dianteiro e o seu equipo actual \u00e9 o K.A.S. Eupen belga.\nTraxectoria.\nO 19 de xullo de 2019 fichou polo Deportivo da Coru\u00f1a, cedido polo CD Legan\u00e9s por unha campa\u00f1a con opci\u00f3n de compra. Foi presentado en Abegondo uns d\u00edas m\u00e1is tarde.\nO 12 de agosto de 2020, Kon\u00e9 foi traspasado \u00f3 K.A.S. Eupen belga."}
{"id": "481988", "revid": "23204", "url": "https://gl.wikipedia.org/wiki?curid=481988", "title": "Chamaeleo africanus", "text": "Chamaeleo africanus, co\u00f1ecido vulgarmente como camale\u00f3n africano, \u00e9 unha especie de r\u00e9ptil da orde dos escamosos, suborde dos lacertilios, infraorde dos iguanios, familia dos camale\u00f3nidos e subfamilia dos camaleoninos.\nXunto co camale\u00f3n com\u00fan, \"Chamaeleo chamaeleon\", \u00e9 unha das d\u00faas \u00fanicas especies existentes de camale\u00f3nidos cunha \u00e1rea de dispersi\u00f3n que se estende a Europa.\nTaxonom\u00eda.\nSin\u00f3nimos.\nA especie co\u00f1eceuse tam\u00e9n, entre outros, polos sin\u00f3nimos seguintes: "}
{"id": "481989", "revid": "72012", "url": "https://gl.wikipedia.org/wiki?curid=481989", "title": "Escincomorfos", "text": ""}
{"id": "481991", "revid": "98629", "url": "https://gl.wikipedia.org/wiki?curid=481991", "title": "Fat Possum Records", "text": "Fat Possum Records \u00e9 un selo discogr\u00e1fico independente estadounidense baseado en Water Valley e Oxford, Mississippi. Nun principio Fat Possum centrouse case na totalidade en gravar a artistas de blues de Mississippi desco\u00f1ecidos (normalmente de Oxford ou Holly Springs, Mississippi). Recentemente Fat Possum asinou contratos con artistas de rock m\u00e1is novos. Fat Possum tam\u00e9n distrib\u00fae o cat\u00e1logo de Hi Records."}
{"id": "481993", "revid": "1131", "url": "https://gl.wikipedia.org/wiki?curid=481993", "title": "Portela da Canda", "text": "A Canda \u00e9 unha portela entre a serra Segundeira, ao norte, e a serra de Marab\u00f3n, ao sur, que comunica As Frieiras, na provincia de Ourense con Seabra, na provincia de Zamora. Est\u00e1 situada a unha altitude de 1.259 m. O cami\u00f1o que salva este alto \u00e9 unha pasaxe usada de vello na comunicaci\u00f3n entre Galicia e a Meseta.\nNeste punto cons\u00e9rvase un pequeno treito da primitiva estrada ZA-106, que foi substitu\u00edda pola nacional N-525 cando, en 1975, se abriu a variante entre Padornelo e A Canda, que pasou a acurtar o traxecto de 21 a 11,5 km. Dende 2003, a inauguraci\u00f3n do tramo entre Ourense e Benavente da autov\u00eda A-52 evita a subida ao porto grazas a un t\u00fanel de 450 m que fura o contraforte m\u00e1is meridional do Pico de Aguallal (da serra Segundeira), a uns poucos centos de metros da portela da Canda.\nToponimia.\nO fit\u00f3nimo galego A Canda ref\u00edrese a unha p\u00f3la de \u00e1rbore usada para alumear, a partir do lat\u00edn ."}
{"id": "482006", "revid": "89787", "url": "https://gl.wikipedia.org/wiki?curid=482006", "title": "Scincomorpha", "text": "A dos escincomorfos (Scincomorpha) \u00e9 unha infraorde de r\u00e9ptiles da orde dos escamosos e suborde dos lacertilios.\nTaxonom\u00eda.\nDescrici\u00f3n.\nA infraorde foi descrita en 1923 polo paleont\u00f3logo e zo\u00f3logo estadounidense, especializado en herpetolox\u00eda, Charles Lewis Camp, en \"Classification of the lizards\". \"Bulletin of the American Museum of Natural History\" 48: 289-481. \nEtimolox\u00eda.\nO nome cient\u00edfico \"Scincomorpha\" est\u00e1 formado sobre a base do nome do seu x\u00e9nero tipo, \"Scincus\", coa adici\u00f3n do sufixo do lat\u00edn cient\u00edfico \"-morpha\", feminino singular e neutro plural de \"-morphus\" \"-morfo\", derivado do grego antigo \u03bc\u03bf\u03c1\u03c6\u03ae \"morph\u0113\", \"forma\", \"figura\", especialmente do corpo, \"aspecto\", \"aparencia\". Lieralmente, \"os parecidos aos escincos\". \nSin\u00f3nimos.\nAdemais de polo nome actualmente v\u00e1lido, a infrorde co\u00f1eceuse tam\u00e9n polos sin\u00f3nimos:\nClasificaci\u00f3n.\nNa infraorde reco\u00f1\u00e9cenese xeralmente as sete familias seguintes:\nPor\u00e9n, segundo Stephen Blair Hedges (2014), s\u00f3 comprender\u00eda:\nCaracter\u00edsticas.\nAs principais caracter\u00edsticas dos scincomorfos son:\nRexistro f\u00f3sil.\nApareceron por primeira vez no rexistro f\u00f3sil hai uns 170 mill\u00f3ns de anos, durante o Xur\u00e1sico.\nFiloxenia.\nEstudos de biolox\u00eda molecular discuten a monofilia dos escincomorfos, e conforman o novo taxon dos \"Scinciformata\", que corresponde \u00e1 superfamilia anterior dos \"Scincoidea\", deixando f\u00f3ra aos lac\u00e9rtidos.\nO seguinte cladograma nostra as relaci\u00f3ns filoxen\u00e9ticas das familias dos \"Scincoidea\": "}
{"id": "482044", "revid": "27155", "url": "https://gl.wikipedia.org/wiki?curid=482044", "title": "Provirus", "text": "Un provirus \u00e9 un xenoma v\u00edrico que est\u00e1 integrado no ADN dunha c\u00e9lula h\u00f3spede. No caso de virus que infectan bacterias (bacteri\u00f3fagos), os provirus denom\u00ednanse xeralmente profagos. Un exemplo de virus eucariota que forma provirus e afecta os humanos \u00e9 o virus da inmunodeficiencia humana.\nEsta condici\u00f3n integrada dos virus pode ser un estado de replicaci\u00f3n lisox\u00e9nica do virus, ou un estado que persiste durante longos per\u00edodos de tempo en forma de infecci\u00f3ns virais inactivas ou dun elemento viral end\u00f3xeno. Nas infecci\u00f3ns virais inactivas o virus non se replica por si mesmo, sen\u00f3n por medio da replicaci\u00f3n da s\u00faa c\u00e9lula h\u00f3spede. Este estado perdura durante moitas xeraci\u00f3ns da c\u00e9lula h\u00f3spede.\nOs retrovirus end\u00f3xenos est\u00e1n sempre en estado de provirus. Cando un retrovirus (non end\u00f3xeno) invade unha c\u00e9lula, o ARN do retrovirus \u00e9 reversotranscrito a ADN por unha reversotranscriptase e despois \u00e9 inserido no xenoma do h\u00f3spede por unha integrase.\nUn provirus t\u00edpico non fai directamente novas copias do seu propio ADN mentres permanece integrado no xenoma h\u00f3spede por este mecanismo. No seu lugar, o que ocorre \u00e9 que \u00e9 replicado pasivamente xunto co xenoma do h\u00f3spede e as\u00ed pasa da c\u00e9lula orixinal \u00e1s c\u00e9lulas que descenden dela; todas as descendentes da c\u00e9lula infectada portan tam\u00e9n os provirus nos seus xenomas. Isto co\u00f1\u00e9cese como replicaci\u00f3n viral lisox\u00e9ncia. A integraci\u00f3n pode ter como resultado unha infecci\u00f3n latente ou unha infecci\u00f3n produtiva. Nunha infecci\u00f3n produtiva, o provirus \u00e9 transcrito a un ARN mensaxeiro que produce directamente novos virus, o cal \u00e1 s\u00faa vez infecta outras c\u00e9lulas por medio dun ciclo l\u00edtico. Unha infecci\u00f3n latente orix\u00ednase cando o provirus \u00e9 selencioso transcricionalmente en vez dun virus activo.\nUnha infecci\u00f3n latente pode converterse en produtiva en resposta a cambios nas condici\u00f3ns ambientais nas que se encontra o h\u00f3spedce ou da s\u00faa sa\u00fade; o provirus pode ser activado e empezar a transcrici\u00f3n do seu xenoma viral. Isto pode ter como resultado a destruci\u00f3n da s\u00faa c\u00e9lula h\u00f3spede porque a maquinaria de s\u00edntese de prote\u00ednas da c\u00e9lula \u00e9 utilizada para producir m\u00e1is virus.\nOs provirus poden constitu\u00edr aproximadamente o 8% do xenoma humano, no que se encontran en forma de retrovirus end\u00f3xenos herdados.\nO termo provirus non s\u00f3 se refire a retrovirus, sen\u00f3n tam\u00e9n se usa para describir outros virus que poden integrarse nos cromosomas do h\u00f3spede; outro exemplo son os virus adeno-asociados. \nNon s\u00f3 os virus eucariotas se integran nos xenomas dos seus h\u00f3spedes; moitos virus de bacterias e arqueas tam\u00e9n empregan esta estratexia de propagaci\u00f3n. Todas as familias de virus bacterianos con xenomas de ADN circular (monocatenario ou bicatenario) ou que replican os seus xenomas por medio dun intermediario circular (por exemplo, virus de ADN bicatenario con cola) te\u00f1en membros temperados."}
{"id": "482045", "revid": "98629", "url": "https://gl.wikipedia.org/wiki?curid=482045", "title": "Charles Lewis Camp", "text": "Charles Lewis Camp, nado en Jamestown (Dacota do Norte) o 12 de marzo de 1893 e finado en San Jose (California) o 14 de agosto de 1975, foi un paleont\u00f3logo, historiador e zo\u00f3logo estadounidense, especializado en herpetolox\u00eda.\nTraxectoria.\nSeu pai, que era xurista, participou na elaboraci\u00f3n da constituci\u00f3n do estado de Dacota do Norte. En 1895, a familia Camp mudouse ao sur de California. En 1908 Charles Lewis co\u00f1eceu a Joseph Grinnell (1877-1939), mentres buscaba f\u00f3siles na zona. Grinnell, que reco\u00f1eceu o interese de Camp pola historia natural e a paleontolox\u00eda, o contratou en nome da Universidade de California en Berkeley para participar nunha misi\u00f3n de investigaci\u00f3n na serra San Jacinto, no sur de California.\nCharles L. Camp comezou a estudar en Berkeley en 1911 e doou ao seu Museo Zool\u00f3xico unha rica colecci\u00f3n herpetol\u00f3xica. Completou os seus estudos na Universidade de Columbia, en Nova York, onde recibiu clases de William King Gregory (1876-1970). A primeira guerra mundial interrompeu os seus estudos, e completou o seu doutoramento en Columbia e no Museo Americano de Historia Natural coa axuda de Mary Cynthia Dickerson (1866-1923). Entre os estudantes que co\u00f1eceu est\u00e1n Gladwyn Kingsley Noble (1894-1940) e Alfred Sherwood Romer (1894-1973).\nCamp leu a s\u00faa tese de doutoramento en 1923, un traballo sobre a clasificaci\u00f3n dos lagartos. Uniuse ao cadro de persoal da Universidade de California en Berkeley, onde ensinou anatom\u00eda comparada desde 1922. \nParticipou en escavaci\u00f3ns nas \"Placerias Quarry\" en 1930. Nese ano foi trasladado ao departamento de paleontolox\u00eda da Universidade, onde tam\u00e9n dirixiu o Museo desde 1930 a 1949. \nEn 1923 describiu a infraorde dos Escincomorfos en \"Classification of the lizards\". \"Bulletin of the American Museum of Natural History\" 48: 289-481.\nDescubriu corenta esqueletos de \"Shonisaurus\" na d\u00e9cada de 1960, que agora est\u00e1n no Parque Estatal Berl\u00edn-Ictoosauros.\nCamp nomeou gran n\u00famero de especies de r\u00e9ptiles mari\u00f1os, como \"Shonisaurus\" e \"Plotosaurus\", as\u00ed como o dinosauro \"Segisaurus\", do que publicou a s\u00faa descrici\u00f3n en 1936.\nRetirouse en 1960.\nLabor como historiador.\nAdemais de cient\u00edfico, Camp foi tam\u00e9n un importante historiador da Am\u00e9rica occidental. Este aspecto da s\u00faa traxectoria refl\u00edctese principalmente en d\u00faas obras. A primeira \u00e9 a biograf\u00eda do pionero americano James Clyman, que Bernard De Voto denominou \"un dos media ducia de cl\u00e1sicos do campo\". O segundo traballo \u00e9 a terceira edici\u00f3n de \"The Plains and the Rockies\", publicada en 1953, que Camp anotou exhaustivamente. Foi galardoado en 1970 co Premio \"Memorial Henry Raup Wagner\", da California Historical Society.\nAbreviatura.\nA abreviatura Camp empr\u00e9gase para reco\u00f1ecer a Charles Lewis Camp como autoridade na descrici\u00f3n e taxonom\u00eda en zoolox\u00eda."}
{"id": "482046", "revid": "89787", "url": "https://gl.wikipedia.org/wiki?curid=482046", "title": "Stephen Blair Hedges", "text": "Stephen Blair Hedges (co\u00f1ecido tam\u00e9n como S. Blair Hedges) \u00e9 profesor de biolox\u00eda evolutiva e herpet\u00f3logo no Centro de Biodiversidade da Universidade Temple, Pensilvania, onde \u00e9 director e investiga a \u00e1rbore da vida.\nAsemais, lidera os esforzos de conservaci\u00f3n en Hait\u00ed e noutros lugares. Cofundou o Haiti National Trust.\nTraxectoria.\nHedges acadou o t\u00edtulo de \"Bachelor of Science\" (Licenciado en Ciencias) na Universidade George Mason, e posteriormente un mestrado e o doutoramento (Ph.D.) en Zoolox\u00eda na Universidade de Maryland. Antes de unirse \u00e1 Universidade Temple en 2014, foi profesor na Pennsylvania State University (Universidade Estatal de Pennsylvania).\nFoi un dos membros fundadores do Centro de Astrobiolox\u00eda da NASA. Publicou m\u00e1is de 277 obras revisadas por pares, inclu\u00edndo oito libros e monograf\u00edas. \nEn 2009 foi elixido \"Fellow\" (membro) da Asociaci\u00f3n Estadounidense para o Avance da Ciencia por \"revelar conexi\u00f3ns entre a evoluci\u00f3n biol\u00f3xica e a historia da Terra en diversos grupos de organismos\", e foi galardoado coa Medalla Acad\u00e9mica da Penn State Faculty 2011 por un logro excepcional nas Ciencias da vida e da sa\u00fade.\nInvestigaci\u00f3ns.\nHedges estudou as relaci\u00f3ns e o calendario dos grupos taxon\u00f3micos principais na \u00e1rbore filoxen\u00e9tica da vida empregando datos xen\u00f3micos. Esta investigaci\u00f3n levou a moitos descubrimentos, inclu\u00edndo unha orixe temper\u00e1 para as ordes de mam\u00edferos placentarios e as aves modernas, estimando cando os procariotas e os eucariotas fixeron as primeiras colonizaci\u00f3ns na Terra e a s\u00faa relevancia para o planeta, e as relaci\u00f3ns filoxen\u00e9ticas entre os r\u00e9ptiles e os mam\u00edferos insect\u00edvoros. \nAcu\u00f1ou a palabra \"timetree\" para unha \u00e1rbore filoxen\u00e9tica escalada no tempo, cofundou a base de datos \"TimeTree\" para explorar a escala de tempo da \u00e1rbore da vida e coeditou o libro \"Timetree da vida\". Hedges e o seu equipo crearon unha espiral da \u00e1rbore da vida en 2015 para visualizar as relaci\u00f3ns ao longo do tempo de 50 000 especies, e descubriron que a diversificaci\u00f3n e a especiaci\u00f3n son \u200b\u200brelativamente constantes ao longo do tempo e entre os grupos.\nHedges tam\u00e9n ten un programa de campo no Caribe onde estuda a evoluci\u00f3n e a bioxeograf\u00eda de anfibios e r\u00e9ptiles con datos xen\u00e9ticos, e mantivo unha base de datos de informaci\u00f3n sobre estas especies, o \"CaribHerp\". No seu traballo descubriu moitas especies novas e at\u00e9 agora nomeou 124 especies de r\u00e9ptiles, anfibios e bolboretas. Tam\u00e9n describiu tres das m\u00e1is pequenas especies de r\u00e9ptiles e anfibios, inclu\u00edda a r\u00e1 anana de monte Iberia (\"Eleutherodactylus iberia\"), o xeco \"Sphaerodactylus ariasae\", e a serpente \"Tetracheilostoma carlae\". Segundo el mesmo, as s\u00faas investigaci\u00f3ns foon descritas en 11 artigos no \"New York Times\".\nAcci\u00f3ns conservacionistas.\nO traballo de Hedges e o seu equipo en Hait\u00ed definiu puntos quentes de biodiversidade para o establecemento de tres parques nacionais neste pa\u00eds. Tam\u00e9n iniciou un programa de cr\u00eda en catividade para conservar dez especies de sapos en perigo de extinci\u00f3n no Zoo de Filadelfia. Xunto co CEO haitiano Philippe Bayard, fundou en P\u00e9tion-Ville o \"Haiti National Trust\", unha ONG de protecci\u00f3n ambiental\nReco\u00f1ecementos.\nEp\u00f3nimo.\nFoille dedicada a especie \"Eleutherodactylus blairhedgesi\" \nAbreviatura.\nA abreviatura Hedges empr\u00e9gase para reco\u00f1ecer a Stephen Blair Hedges como autoridade na descrici\u00f3n e taxonom\u00eda en zoolox\u00eda.\nVida persoal.\nHedges est\u00e1 interesado na arte renacentista, o que o levou a realizar varios estudos cient\u00edficos de obras de arte temper\u00e1s, inclu\u00eddo o desenvolvemento dun m\u00e9todo para datar impresi\u00f3ns antigas, e un estudo sobre a bioxeograf\u00eda hist\u00f3rica dos escaravellos a partir dos buratos que fac\u00edan nos libros antigos. "}
{"id": "482053", "revid": "5132", "url": "https://gl.wikipedia.org/wiki?curid=482053", "title": "Federaci\u00f3n Irlandesa de Rugby", "text": ""}
{"id": "482055", "revid": "1131", "url": "https://gl.wikipedia.org/wiki?curid=482055", "title": "ENCIGA", "text": ""}
{"id": "482056", "revid": "1505", "url": "https://gl.wikipedia.org/wiki?curid=482056", "title": "Lagarto", "text": ""}
{"id": "482058", "revid": "1505", "url": "https://gl.wikipedia.org/wiki?curid=482058", "title": "Camale\u00f3n", "text": ""}
{"id": "482061", "revid": "89787", "url": "https://gl.wikipedia.org/wiki?curid=482061", "title": "Edward Said", "text": "Edward Wadie Said (en |w\u00e6di\u02d0\u0295 s\u00e6\u0295i\u02d0d|, Idw\u0101rd Wad\u012b\u02bf Sa\u02bf\u012bd), nado en Xerusal\u00e9n o 1 de novembro de 1935 e finado en Nova York o 24 de setembro de 2009, foi un profesor de literatura na Universidade de Columbia, intelectual e fundador do campo dos estudos poscolonialistas. Palestino-estadounidense nado no Mandato brit\u00e1nico de Palestina, era cidad\u00e1n estadounidense a trav\u00e9s do seu pai, veterano do ex\u00e9rcito estadounidense.\nTraxectoria.\nSaid foi educado no canon occidental, en escolas brit\u00e1nicas e estadounidenses, e aplicou a s\u00faa educaci\u00f3n e perspectiva bicultural para iluminar os espazos de entendemento cultural e pol\u00edtico entre o mundo occidental e o mundo oriental, especialmente sobre o conflito israel\u00ed-palestino no pr\u00f3ximo oriente. As s\u00faas principais influencias foron Antonio Gramsci, Frantz Fanon, Aim\u00e9 C\u00e9saire, Michel Foucault e Theodor Adorno.\nComo cr\u00edtico cultural, \u00e9 co\u00f1ecido polo seu libro \"Orientalism\" (1978), cr\u00edtica das representaci\u00f3ns culturais que son a base do orientalismo, como o mundo occidental percibe Oriente. O modelo de Said da an\u00e1lise textual transformou o discurso acad\u00e9mico dos investigadores na teor\u00eda literaria, a cr\u00edtica literaria e os estudos do pr\u00f3ximo oriente, como os estudosos examinan, describen e definen as culturas que est\u00e1n a ser estudadas. Como texto fundacional, \"Orientalism\" foi controvertido entre os investigadores dos estudos orientais, a filosof\u00eda e a literatura.\nComo intelectual, Said foi un membro controvertido do Consello Nacional Palestino, porque criticou publicamente a Israel e os pa\u00edses \u00e1rabes, especialmente a pol\u00edtica e a pol\u00edtica cultural dos r\u00e9ximes musulm\u00e1ns que actuaron contra os intereses nacionais dos seus pobos. Said avogou polo establecemento dun estado palestino para asegurar as pol\u00edticas de igualdade e os dereitos humanos dos palestinos en Israel, inclu\u00eddo o dereito de retorno \u00e1 s\u00faa patria. Definiu a relaci\u00f3n oposta ao \"status quo\" como a xurisdici\u00f3n do intelectual p\u00fablico, que ten que \"peneirar, xulgar, criticar, escoller, para que a escolla e a axencia volva ao individuo\".\nEn 1999, co seu amigo Daniel Barenboim, cofundou a West\u2013Eastern Divan Orchestra, con sede en Sevilla, que comprende m\u00fasicos novos israel\u00eds, palestinos e \u00e1rabes. Ademais de estudoso, Said era tam\u00e9n pianista, e coescribiu o libro \"Parallels and Paradoxes: Explorations in Music and Society\" (2002), compilaci\u00f3n das s\u00faas conversas sobre a m\u00fasica.\nSaid faleceu de leucemia o 24 de setembro de 2003.\nHonores e premios.\nAdemais de honras e pertenzas a instituci\u00f3ns e organizaci\u00f3ns de prestixio de todo o mundo, Said recibiu uns vinte graos universitarios de honra no transcurso da s\u00faa vida profesional como acad\u00e9mico, cr\u00edtico e home de letras. Entre os premios que lle foron concedidos est\u00e1 o premio Bowdoin da Universidade Harvard. Recibiu o Lionel Trilling Book Award en d\u00faas ocasi\u00f3ns, o premio Wellek da American Comparative Literature Association e o primeiro Spinoza Lens Prize. En 2001, Said recibiu o Lannan Literary Award e en 2002, o Premio Pr\u00edncipe de Asturias da Concordia. Foi o primeiro cidad\u00e1n estadounidense que recibiu o premio Al Owais (por investigaci\u00f3ns culturais e cient\u00edficas, 1996\u20131997). A s\u00faa autobiograf\u00eda \"Out of Place\" (1999) recibiu tres premios, New Yorker Book Award para non ficci\u00f3n (1999), o Anisfield-Wolf Book Award para non ficci\u00f3n (2000) e o Morton Dauwen Zabel Award de literatura."}
{"id": "482062", "revid": "47401", "url": "https://gl.wikipedia.org/wiki?curid=482062", "title": "Arco de triunfo de l'\u00c9toile", "text": ""}
{"id": "482063", "revid": "12452", "url": "https://gl.wikipedia.org/wiki?curid=482063", "title": "Bas\u00edlica de Santa Sof\u00eda", "text": ""}
{"id": "482064", "revid": "47401", "url": "https://gl.wikipedia.org/wiki?curid=482064", "title": "Capitolio de Washington", "text": ""}
{"id": "482065", "revid": "47401", "url": "https://gl.wikipedia.org/wiki?curid=482065", "title": "Catedral de Notre Dame", "text": ""}
{"id": "482066", "revid": "47401", "url": "https://gl.wikipedia.org/wiki?curid=482066", "title": "Catedral de San Marcos", "text": ""}
{"id": "482068", "revid": "5132", "url": "https://gl.wikipedia.org/wiki?curid=482068", "title": "Copa de Campi\u00f3ns Europea de Rugby", "text": ""}
{"id": "482070", "revid": "5132", "url": "https://gl.wikipedia.org/wiki?curid=482070", "title": "Copa de Europa de rugby", "text": ""}
{"id": "482071", "revid": "5132", "url": "https://gl.wikipedia.org/wiki?curid=482071", "title": "Seis Naci\u00f3ns", "text": ""}
{"id": "482073", "revid": "89787", "url": "https://gl.wikipedia.org/wiki?curid=482073", "title": "Fairuz", "text": "Nuhad Haddad (en ), nada en Yabal al Arz, o 21 de novembro de 1935, \u00e9 unha cantante e actriz libanesa co\u00f1ecida como Fairuz (en \u00e1rabe: \u0641\u064a\u0631\u0648\u0632), Fairouz ou Fayrouz. Os seus seguidores ch\u00e1mana \"embaixadora das estrelas\", \"embaixadora dos \u00e1rabes\", \"veci\u00f1a da L\u00faa\" e \"a voz dos anxos\". A s\u00faa carreira comezou a mediados de 1945.\nFairuz \u00e9 cronoloxicamente a segunda cantante \u00e1rabe m\u00e1is aclamada, xa que a primeira foi a cantante exipcia Umm Kulthum (1904-1975) ata a d\u00e9cada de 1970.\nTraxectoria.\n1935-1950.\nNuhad Haddad naceu o 20 de novembro de 1935 nunha modesta familia de relixi\u00f3n siria ortodoxa. Wadi Haddad, pai de Fairuz, era orixinario da cidade de Mardin (Turqu\u00eda) e estableceuse no L\u00edbano despois de casar con Lisa al-Bustani, nai de Fairuz, libanesa maronita. A familia mudouse ao barrio de Zuqaq al-Blatt en Beirut, residindo nun s\u00f3 cuarto dunha casa de pedra fronte \u00e1 escola do Patriarcado liban\u00e9s. Wadi traballaba nunha imprenta pr\u00f3xima e Lisa como ama de casa f\u00edxose cargo dos seus catro fillos: Nuhad, Yusef, Huda e Amal.\nNuhad era unha nena t\u00edmida que non ti\u00f1a moitos amigos na escola. Estaba moi apegada \u00e1 s\u00faa avoa que viv\u00eda en Debbiyye, unha aldea nas monta\u00f1as do L\u00edbano na que adoitaba pasar o ver\u00e1n. Nuhad adoraba a vida sinxela da aldea. Durante o d\u00eda, axudaba a s\u00faa avoa coas tarefas dom\u00e9sticas onde adoitaba cantar mentres as realizaba. Polas noites, Nouhad sentaba \u00e1 luz das candeas xunto \u00e1 s\u00faa avoa, para que lle contase historias da s\u00faa viaxe aos Estados Unidos.\n\u00c1 idade de 10 anos, Nouhad xa era reco\u00f1ecida na s\u00faa escola pola s\u00faa fermosa voz. Gust\u00e1balle cantar con regularidade durante os festivais e as vacaci\u00f3ns escolares. En febreiro de 1950, nun dos festivais escolares capturou a atenci\u00f3n de Mohammed Fleifel, un co\u00f1ecido m\u00fasico e profesor do conservatorio de m\u00fasica do L\u00edbano, quen se atopaba entre os espectadores. Estaba moi impresionado pola s\u00faa voz e o seu rendemento e aconselloulle que se inscribise no conservatorio. Ao principio, o pai mostrouse remiso a enviar \u00e1 s\u00faa filla ao conservatorio, con todo deixou a Nouhad asistir \u00e1s clases no conservatorio cunha soa condici\u00f3n, que a acompa\u00f1ase o seu irm\u00e1n.\nMohammed Fleifel coidou e preparou a voz de Nouhad dunha forma paternal. Na pr\u00e1ctica, ensinoulle a recitaci\u00f3n dos versos do Cor\u00e1n (estilo co\u00f1ecido como \"Tajweed\"). Un d\u00eda, un destacado m\u00fasico liban\u00e9s, xefe do departamento de m\u00fasica na emisora de radio do L\u00edbano Halim El Roumi (pai da cantante Majida El Roumi) escoitou cantar a Nouhad. Quedou fondamente impresionado pola s\u00faa voz e observou que hab\u00eda unha rara flexibilidade que lle permit\u00eda cantar tanto temas orientais como occidentais de xeito admirable. Dende ese momento Halim El Roumi nomeou a Nouhad como unha das cantantes do coro na estaci\u00f3n de radio de Beirut e compuxo varias canci\u00f3ns para ela. Foi a\u00ed cando comezou a chamala \u201cFairuz\u201d, que en \u00e1rabe significa \"turquesa\".\nUn par de meses m\u00e1is tarde, Fairuz foi presentada aos irm\u00e1ns Rahbani, Assi e Mansour, quen tam\u00e9n traballaban na estaci\u00f3n de radio como m\u00fasicos. A qu\u00edmica foi instant\u00e1nea, e pouco despois, Assi empezou a compor canci\u00f3ns para Fairuz, unha das cales foi \u201cItab\u201d (a terceira canci\u00f3n que compuxo para ela), que foi un \u00e9xito inmediato en todo o mundo \u00e1rabe e estableceu a Fairuz como unha das m\u00e1is importantes cantantes na escena musical \u00e1rabe. Assi e Fairuz contraeron matrimonio o 23 de xaneiro de 1955 e Fairuz, posteriormente, converteuse \u00e1 ortodoxia grega, que era a relixi\u00f3n de Assi.\nFairuz tivo catro fillos: Ziad, m\u00fasico e compositor, Layal, Hali, que quedou paralizada dende a infancia por mor de meninxite, e Rima, fot\u00f3grafa e directora de cine.\nAs primeiras obras de Fairuz e dos irm\u00e1ns Rahbanis foron innovadoras mesturas dos modos orientais e estranxeiros (sobre todo de Am\u00e9rica do Sur, cunha m\u00fasica que estaba influenciada por Eduardo Bianco), que combinaba distintos tons vocais de Fairuz coa m\u00fasica po\u00e9tica e enxe\u00f1osa de Assi nas que expresaban o amor e a nostalxia da vida nas aldeas libanesas.\nFairuz levou a cabo o seu primeiro concerto a grande escala en 1957 como parte do Festival Internacional de Baalbek, patrocinado polo presidente liban\u00e9s Camille Chamoun. Interpretou musicais e operetas, esgotando todas as localidades durante anos, establec\u00e9ndose indiscutiblemente como a cantante m\u00e1is amada do L\u00edbano e como unha das cantantes m\u00e1is populares do mundo \u00e1rabe.\nD\u00e9cada de 1960.\nFairuz converteuse na \u201cPrimeira Dama da canci\u00f3n libanesa\u201d durante a d\u00e9cada de 1960. Nese per\u00edodo, os irm\u00e1ns Rahbani escribiron e compuxeron centos das s\u00faas m\u00e1is famosas canci\u00f3ns, a maior parte das s\u00faas operetas, e tres filmes. En 1969, sendo moi popular a m\u00fasica de Fairuz prohibiuse nas radios do L\u00edbano durante seis meses por orde do goberno liban\u00e9s porque se negou a cantar nun concerto privado en honra do presidente alxeriano Houari Boum\u00e9dienne durante a s\u00faa visita ao L\u00edbano. A pesar diso, a popularidade de Fairuz aumentou a\u00ednda m\u00e1is xa que ela deixou claro que non canta para unha soa persoa, xa sexa rei ou presidente, sen\u00f3n que ela sempre cantar\u00eda para o pobo.\nD\u00e9cada de 1970.\nEn 1971, Fairuz logrou ser internacionalmente famosa despois da s\u00faa xira por Am\u00e9rica do Norte e Am\u00e9rica Latina, sendo recibida con moito entusiasmo polos inmigrantes dos pa\u00edses \u00e1rabes. Moitos consideran a d\u00e9cada de 1970 como a fase m\u00e1is importante da s\u00faa carreira xa que contaba co m\u00e1ximo potencial da s\u00faa voz, as\u00ed como a abundancia na produci\u00f3n musical dos irm\u00e1ns Rahbani.\nDurante a guerra civil libanesa (1975-1990), Fairuz nunca tentou abandonar o L\u00edbano para vivir no estranxeiro como fixeron moitos libaneses, a\u00ednda que non realizou ning\u00fan concerto m\u00e1is no seu pa\u00eds coa excepci\u00f3n da opereta \"Petra\", que se realizou nas partes occidental e oriental da ent\u00f3n dividida Beirut en 1978.\nA Fairuz do\u00edalle moito ver os libaneses morrer en mans de estranxeiros, e a\u00ednda m\u00e1is, matarse entre eles mesmos. Por este motivo e pola destruci\u00f3n que se estaba producindo no fermoso e pr\u00f3spero L\u00edbano, Fairuz non quixo cantar m\u00e1is no seu pa\u00eds.\nA cantante manti\u00f1a fogares en ambos os sectores da dividida Beirut, ning\u00fan deles cun refuxio antia\u00e9reo. A direcci\u00f3n dos bombardeos determinaba en cal viv\u00eda. Nunha entrevista realizada no Cairo en 1989, contou que unha das s\u00faas casas foi alcanzada por un m\u00edsil.\nCon todo, durante ese per\u00edodo continuou con grande \u00e9xito as xiras e os concertos internacionais.\nNovamente no ano 1976 negouse a cantar para o xa de Ir\u00e1n Mohammad Reza Pahlevi e tampouco aceptou a petici\u00f3n do presidente Elias Sarkis de cantar aos reis e os xefes de estado reunidos no Cairo.\nD\u00e9cada de 1980.\nNa d\u00e9cada de 1980 presentouse no Royal Festival Hall de Londres, batendo a marca do mesmo. O xornal brit\u00e1nico \"Daily Mail\" escribiu:\nTralo divorcio art\u00edstico entre Fairuz e os irm\u00e1ns Rahbani en 1979, Fairuz comezou a traballar xunto ao seu fillo, o compositor Ziad Rahbani, o seu amigo, o letrista Joseph Harb, e o compositor Philemon Wehbe. Xuntos, produciron novos \u00e1lbums que foron un enorme \u00e9xito, demostrando que Fairuz continuaba a evolucionar e afirmarse como a m\u00e1xima diva da canci\u00f3n no mundo \u00e1rabe.\nJoseph Harb escribiu para Fairuz algunhas das s\u00faas mellores letras e poemas mentres que Philemon Wehbe ofreceu a s\u00faa m\u00fasica atemporal puramente oriental, que era apreciada polas masas. Ziad, pola contra, renovou o repertorio de Fairuz e incorporou canci\u00f3ns de jazz.\nNo ano 1985 deu o seu \u00faltimo gran concerto en Siria, no anfiteatro romano da cidade de Bosra, xa que ata o 2008 non regresou a Siria. O concerto foi considerado por varios medios como o maior concerto dado no mundo \u00e1rabe, e reuniu entre os espectadores sentados e os que quedaron f\u00f3ra do anfiteatro unhas 150.000 persoas.\nD\u00e9cada de 1990.\nNa d\u00e9cada de 1990, Fairuz produciu tres discos e realizou unha serie de concertos a grande escala, en particular o hist\u00f3rico concerto celebrado en Beirut en setembro de 1994 para p\u00f3r en marcha o renacemento do distrito centro da cidade que fora arrasada pola guerra civil. Nesa \u00e9poca gravou a canci\u00f3n \"Li Beirut\", tomando como melod\u00eda o adagio do \"Concerto de Aranjuez\" do espa\u00f1ol Joaqu\u00edn Rodrigo. Ela participou no Festival Internacional de Baalbek en 1998 despois de vinte e cinco anos de ausencia, onde interpretou os temas m\u00e1is destacados que presentara nos anos 1960 e 1970.\nNo ano 1998 Fairuz regresou a Cartago, en Tunisia, despois de 30 anos de ausencia, para dar un concerto ante 13.000 persoas. A Fairuz outorg\u00f3uselle o m\u00e1ximo galard\u00f3n cultural no palacio presidencial durante devandita visita. As ganancias do concerto foron doadas na s\u00faa totalidade a obras sociais. Antes de abandonar o pa\u00eds, deixou a seguinte mensaxe ao pobo de Tunisia:\nOutro grande \u00e9xito foi o concerto no MGM Grand Garden Area de Las Vegas (1999), coa asistencia de m\u00e1is de 16\u00a0000 inmigrantes \u00e1rabes, na s\u00faa maior\u00eda libaneses que acudiron \u00e1 cidade dende todo o continente americano e Europa. O concerto tivo lugar o s\u00e1bado 15 de maio de 1999, d\u00eda que foi proclamado oficialmente polo alcalde da cidade como \"Fairuz Day\" (\"D\u00eda de Fairuz\") en honra \u00e1 s\u00faa brillante presentaci\u00f3n e ademais a cantante recibiu a chave da cidade.\nD\u00e9cada de 2000.\nDo mesmo xeito que na d\u00e9cada anterior, Fairuz continuou a traballar exclusivamente co seu fillo Ziad Rahbani. O \u00e1lbum \"Wala Keef\", foi unha das s\u00faas \u00faltimas produci\u00f3ns no ano 2002. A\u00ednda que deixou claro que a s\u00faa arte sempre foi aberta e ten moitas caras, polo que non se nega a traballar con outros artistas, \u00e9 o seu fillo Ziad quen a achega aos demais artistas.\nDesde ent\u00f3n Fairuz realizou concertos no Festival Internacional de Beiteddine (L\u00edbano), de 2000 a 2003, nos Estados Unidos (2003), Montreal (2005), Dubai, Abu Zabi (2006), Atenas (2007), Damasco (2008), Bahrain (2009), Beirut (2010) ou Amsterdam (2011).\nA s\u00faa \u00faltima presentaci\u00f3n en Damasco no 2008, causou gran controversia no L\u00edbano debido \u00e1 tensa relaci\u00f3n manti\u00f1an o seu pa\u00eds con Siria, ata o punto de que o parlamento liban\u00e9s solicitou que suspendese a s\u00faa presentaci\u00f3n. Por\u00e9n, Fairuz rexeitou esas presi\u00f3ns e fiel \u00e1s s\u00faas convicci\u00f3ns realizou os concertos programados. Fairuz ao momento de atravesar co seu autom\u00f3bil a fronteira Siria foi recibida por 7000 seguidores que gritaban o seu nome d\u00e1ndolle a benvida tras vinte anos de ausencia. Canles de radio e televisi\u00f3n, os organismos de radiodifusi\u00f3n por sat\u00e9lite sirio, restaurantes, caf\u00e9s e todos os xornais centr\u00e1ronse en Fairuz e no seu lendario regreso. Despois de realizar a presentaci\u00f3n da obra \"Sah En-Naum\" (\"Como amenciches?\"), deixou a seguinte mensaxe ao pobo sirio:\nDende 2010.\nO seu \u00faltimo concerto do ano 2010, os d\u00edas 7 e 8 en Biel, Beirut reuniu m\u00e1is de 7000 espectadores, entre os que contaban numerosas celebridades da zona como a cantante libanesa Najwa Karam, o actor exipcio Adel Imam e Julia Boutros, e unha gran cantidade de diplom\u00e1ticos e embaixadores. No concerto interpretou entre outras as canci\u00f3ns do seu novo disco do 2010 titulado \"Eh fi amal\", que incl\u00fae canci\u00f3ns novas e antigas, compostas polo seu fillo Ziad e algunhas outras dos irm\u00e1ns Rahbani con arranxos de Ziad. A canci\u00f3n hom\u00f3nima ten ritmo de vals.\nDurante o ano 2011 deu unha serie de concertos no mes de decembro, interpretando melod\u00edas dalg\u00fans das panxoli\u00f1as m\u00e1is famosas, que pertencen ao disco \"Fairuz in a Christmas Concert\" do ano 1986. Este incl\u00fae a versi\u00f3n \u00e1rabe de \"Jingle Bells\", \"Lailit aid\" (\"Noite de festa\"), \"Talj Talj\" (Neve, neve) composta polos irm\u00e1ns Rahbani, e outras obras de Georg Friedrich H\u00e4ndel, Georges Bizet, Franz Xaver Gruber etc.\nA s\u00faa \u00fanica aparici\u00f3n no 2012, foi durante o Venres Santo, no mosteiro de santo El\u00edas en Chouayya. No transcurso do ano 2013, apareceu no Venres Santo no mosteiro de San Xo\u00e1n Bautista de Doma.\nEn decembro de 2013 difundiuse por varios medios \u00e1rabes e xornais en varios idiomas, a noticia na que o seu fillo Ziad Rahbani afirmara que a s\u00faa nai ti\u00f1a simpat\u00eda polo l\u00edder do grupo xi\u00ed Hesbul\u00e1, Hasan Nasrallah. Fairuz nunca fixo p\u00fablica as s\u00faas opini\u00f3ns pol\u00edticas, nin prestou atenci\u00f3n ao que puidese dicirse, sen\u00f3n que a s\u00faa resposta foi sempre o silencio. Nesta ocasi\u00f3n tampouco deu ningunha clase de aclaraci\u00f3n.\nA s\u00faa \u00fanica aparici\u00f3n durante o ano 2014, foi nun v\u00eddeo feito en memoria do seu esposo, Assi Rahbani, gravado entre os cedros das monta\u00f1as do L\u00edbano, en que canta o Avemar\u00eda de Schubert en \u00e1rabe. En 2015 s\u00f3 apareceu o s\u00e1bado 4 de abril nun v\u00eddeo denominado \"Ifrahi Xa Bayta Aniya\", un himno bizantino co\u00f1ecido como \"Himno da Resurrecci\u00f3n de L\u00e1zaro\", tradicional da Igrexa Ortodoxa de Antioqu\u00eda.\nDurante o ano 2017 fixo a s\u00faa aparici\u00f3n o domingo de resurrecci\u00f3n, 14 de abril, nun v\u00eddeo que dura pouco m\u00e1is de cinco minutos, en que canta as \"Benaventuranzas\" en \u00e1rabe, titulado \"Fi Malakoutika\" (\"No teu reino celestial\").\nFixo unha segunda e curta aparici\u00f3n o d\u00eda 13 de xullo, presentando un fragmento falado e cantado dunha das canci\u00f3ns do seu novo \u00e1lbum \"Bebalee\" ( \u0628\u0628\u0627\u0644\u064a ,\"Na mi\u00f1a mente\"). Neste caso a canci\u00f3n \"Imagine\" de John Lennon cantada en \u00e1rabe. O \u00e1lbum foi lanzado oficialmente o d\u00eda 21 de setembro de 2017 e das dez canci\u00f3ns que cont\u00e9n, a maior\u00eda son cl\u00e1sicos internacionais cantados en \u00e1rabe adaptadas pola s\u00faa filla Rima Rahbani, como \"Imagine\", \"B\u00e9same mucho\", \"Comme d'habitude\", \"Pour qui veille l\u2019\u00e9toile\" e \"No llores por m\u00ed Argentina\"."}
{"id": "482074", "revid": "47401", "url": "https://gl.wikipedia.org/wiki?curid=482074", "title": "Fairouz", "text": ""}
{"id": "482075", "revid": "47401", "url": "https://gl.wikipedia.org/wiki?curid=482075", "title": "Conflito israel\u00ed-palestino", "text": ""}
{"id": "482076", "revid": "85894", "url": "https://gl.wikipedia.org/wiki?curid=482076", "title": "V\u00edctor Moldes Carro", "text": "V\u00edctor Moldes Carro, nado en Campa\u00f1\u00f3 (Pontevedra) en 1886 e finado en Monte Porreiro o 17 de abril de 1937, foi un comerciante e pol\u00edtico galego.\nTraxectoria.\nVeci\u00f1o de Casaldarado (L\u00e9rez), era propietario dunha tenda de ultramarinos. Membro da Sociedade de agricultores de L\u00e9rez, foi vogal da Federaci\u00f3n Agraria Comarcal en 1920. Nomeado presidente da federaci\u00f3n, durante o seu mandato tivo lugar en Pontevedra un Congreso Agrario os d\u00edas 25 e 26 de maio de 1935. Tam\u00e9n foi presidente da patronal do gremio de ultramarinos. Participou na campa\u00f1a electoral das elecci\u00f3ns de febreiro de 1936 dando mitins do Frente Popular. Logo do golpe de Estado do 18 de xullo de 1936 estivo fuxido polos arredores de Pontevedra. Despois foi fuxindo a Padr\u00f3n e volveu por Vilanovi\u00f1a, onde estivo varios d\u00edas, regresando a L\u00e9rez onde a s\u00faa muller lle levou a nova de que o sacerdote Leandro del R\u00edo Carnota prometera que se se entregaba e lle daba cartos \u00e1 Garda C\u00edvica salvar\u00eda a vida. Presentouse no mosteiro e foi detido o 12 de setembro. Ingresou na prisi\u00f3n provisional da Escola Normal de Pontevedra. Xulgado polo delito de rebeli\u00f3n en consello de guerra con Manuel Buj\u00e1n, Jos\u00e9 Acu\u00f1a, Claudio Magdalena, Albino S\u00e1nchez e Constantino G\u00f3mez o 16 e 17 de febreiro de 1937, foi condenado a morte. Foi executado as sete da ma\u00f1\u00e1 do 17 de abril, no km 1 da Avenida do Uruguai. Tam\u00e9n lle foron incautados os seus bens.\nVida persoal.\nCasou con Elisa Ruibal Cons, e foi pai de Chicha, V\u00edctor, Jos\u00e9, Ramiro e Manuel Moldes Ruibal."}
{"id": "482078", "revid": "27155", "url": "https://gl.wikipedia.org/wiki?curid=482078", "title": "Pr\u00f3fago", "text": ""}
{"id": "482080", "revid": "89787", "url": "https://gl.wikipedia.org/wiki?curid=482080", "title": "Jaime Manzur Londo\u00f1o", "text": "Jaime Manzur Londo\u00f1o, nado na Guinea Ecuatorial no ano 1937 e finado en Bogot\u00e1 o 10 de novembro de 2019, foi un director de teatro, actor e monicrequista colombiano cunha traxectoria de preto de 60 anos.\nTraxectoria.\nManzur naceu en Guinea Ecuatorial en 1937 pero viviu dende cativo na cidade de Armenia, no departamento do Quind\u00edo, Colombia.Comezou a interesarse polo folclore e o teatro na cidade de Medell\u00edn, logo de inscribirse no Ballet Nacional desa cidade. Inicialmente traballou como bailar\u00edn, mais co paso do tempo empezou a salientar noutras artes como a direcci\u00f3n esc\u00e9nica, a pintura, a actuaci\u00f3n e a elaboraci\u00f3n de monicreques, chegando a crear arredor de 700 deles \u00f3 longo da s\u00faa traxectoria art\u00edstica.\nDurante a s\u00faa carreira como director de teatro e actor, estivo ligado directamente a varias agrupaci\u00f3ns folcl\u00f3ricas e teatrais como o Ballet Cl\u00e1sico de Armenia, a Compa\u00f1\u00eda de Monicreques Jaime Manzur, o Ballet Cl\u00e1sico de Medell\u00edn, a Fundaci\u00f3n Amigos da arte, a Agrupaci\u00f3n L\u00edrica de Armenia e a Fundaci\u00f3n Jaime Manzur, coa que dende 1980 presentou unha diversidade de obras at\u00e9 os seus derradeiros anos de carreira.\nEntre os seus reco\u00f1ecementos salientan d\u00faas bolsas da UNESCO para Investigaci\u00f3n Esc\u00e9nica (1984 e 1986), a Medalla \u00f3 M\u00e9rito Art\u00edstico outorgada en 1992 pola Alcald\u00eda de Bogot\u00e1 e o Premio \u00e1 Vida Art\u00edstica entregado polo Goberno Nacional de Colombia en 1997. O seu irm\u00e1n \u00e9 o pintor David Manzur.\nPasamento.\nManzur finou o 11 de novembro de 2019 logo de sufrir un aneurisma cerebral durante unha presentaci\u00f3n teatral no Teatro Colsubsidio da cidade de Bogot\u00e1. Foi trasladado de urxencia \u00e1 cl\u00ednica Marly, onde morreu. A s\u00faa fundaci\u00f3n atop\u00e1base presentando a obra \"La Leyenda del Beso\"."}
{"id": "482081", "revid": "5863", "url": "https://gl.wikipedia.org/wiki?curid=482081", "title": "Xos\u00e9 Abeal L\u00f3pez", "text": ""}
{"id": "482082", "revid": "98629", "url": "https://gl.wikipedia.org/wiki?curid=482082", "title": "Earthquake Bird", "text": "Earthquake Bird \u00e9 un filme estadounidense de 2019 escrito e dirixido por Wash Westmoreland. Bas\u00e9ase na novela hom\u00f3nima de Susanna Jones. Est\u00e1 protagonizada de Alicia Vikander, Riley Keough, Naoki Kobayashi e Jack Huston.\nEstreouse internacionalmente no Festival de Cinema de Londres o 10 de outubro de 2019. Estreouse nos cinemas o 1 de novembro de 2019, antes da estrea dixital o 15 de novembro de 2019 a trav\u00e9s de Netflix."}
{"id": "482084", "revid": "5863", "url": "https://gl.wikipedia.org/wiki?curid=482084", "title": "Abeal L\u00f3pez", "text": ""}
{"id": "482085", "revid": "23204", "url": "https://gl.wikipedia.org/wiki?curid=482085", "title": "Condado de Ivry", "text": "O condado de Ivry era unha xurisdici\u00f3n feudal de Normand\u00eda, realmente un se\u00f1or\u00edo a\u00ednda que ao estar gobernado por condes aparece nomeado como condado. A familia de Ivry ten unha xenealox\u00eda complicada e incerta. \nA casa condal tivo a s\u00faa orixe en Esperlengo de P\u00eetres, casado con Sprota, que antes fora concubina ou esposa de Guillerme I, o duque de Normand\u00eda, e da que tivo polo menos catro fillos, dos cales tres foron mulleres e un var\u00f3n, co\u00f1ecido como Ra\u00fal de Ivry, que foi o primeiro conde de Bayeux ao redor do ano 1000. Casou con Aubrea de Caville ou Cacheville e foi ela quen constru\u00edu o castelo de Ivry; Cando quixo expulsar ao seu marido do castelo, este matouna. Tiveron cinco fillos: \nO duque de Normand\u00eda trala expropiaci\u00f3n nomeou vizcondes en Bayeux. A familia de Ivry continuou polo seu lado xeralmente asociada ao se\u00f1or\u00edo ou \u00e1 baron\u00eda de Ivry. A trav\u00e9s de Aubera (casado cun tal Roberto de Ivry) ou de Roger, fillos de Hugo, seguiron e xurdiron os fillos dun deles, Roberto III, que era se\u00f1or en 1060, e o seu irm\u00e1n Roger, mencionado en 1089. Ascelino I Go\u00ebl aparece m\u00e1is tarde como preboste de Ivry e foi o pai de Roberto III o Loiro, morto en data desco\u00f1ecida pero despois de 1118, e de Guillerme I Louvel falecido despois de 1153. Este tivo un fillo de nome Galerano I, a partir do que parecen crearse d\u00faas ramas. A primeira titulada Bar\u00f3ns de Ivry contin\u00faa con Roxerio I, Guillerme II, Roberto II, Xo\u00e1n, Carlos, Guillerme III e Carlos III ata 1426. A segunda contin\u00faa con Roberto IV (m. 1213), Galerano II (que en 1221 se declarou vasalo do rei de Francia), Roberto V, (m. 1270), o seu irm\u00e1n Galerano III (m. 1282), Roberto VI, e un familiar, chamado Roberto VIII Robinet, finado en 1323, se\u00f1or en 1318. "}
{"id": "482087", "revid": "5863", "url": "https://gl.wikipedia.org/wiki?curid=482087", "title": "Jos\u00e9 Abeal L\u00f3pez", "text": ""}
{"id": "482088", "revid": "5863", "url": "https://gl.wikipedia.org/wiki?curid=482088", "title": "Jos\u00e9 Abeal", "text": ""}
{"id": "482089", "revid": "5863", "url": "https://gl.wikipedia.org/wiki?curid=482089", "title": "J. Abeal L\u00f3pez", "text": ""}
{"id": "482090", "revid": "5863", "url": "https://gl.wikipedia.org/wiki?curid=482090", "title": "Henrique del Bosque Zapata", "text": ""}
{"id": "482092", "revid": "85894", "url": "https://gl.wikipedia.org/wiki?curid=482092", "title": "Od\u00f3n I de Tolosa", "text": "Od\u00f3n I de Tolosa (Eudes na s\u00faa forma en franc\u00e9s), nado c. 875 e finado en 919, foi conde de Tolosa e de Rouergue (886 - 919), marqu\u00e9s de Gotia e conde de Albi \"ius uxoris\", \u00e9 dicir, o da s\u00faa muller (860 - 919). \nTraxectoria.\nFillo de Ram\u00f3n I de Tolosa e Berta do Maine. \u00c1 morte de Bernardo Plantapilosa no 886, recibiu os condados de Tolosa, N\u00eemes, Quercy e Roergue que aquel lle usurpara ao seu pai. Casou o ano 860 con Garsenda de Albi, condesa de Albi, filla do conde Armengol de Albi, coa que tivo tres fillos: "}
{"id": "482094", "revid": "865", "url": "https://gl.wikipedia.org/wiki?curid=482094", "title": "BMG", "text": ""}
{"id": "482098", "revid": "624", "url": "https://gl.wikipedia.org/wiki?curid=482098", "title": "Ra\u00fal III de Valois", "text": "Ra\u00fal III de Valois tam\u00e9n chamado Ra\u00fal III de Vexin (por ser da casa condal de Vexin, a\u00ednda que nunca foi conde de Vexin) ou Ra\u00fal de Mantes, finado en 1060, foi conde de Valois. Era fillo de Gautier II o Branco (m. despois de 1017], conde de Vexin e de Amiens. Foi conde entre 1017/1024 e 1038. \nTraxectoria.\n\u00c1 morte do seu pai, para preservar o patrimonio familiar, os dous fillos mais vellos (Ra\u00fal e Dreux) compartiron os condados. Dreux, o grande, recibiu o Vexin e Amiens e seguiu sendo fiel ao rei Capeto, mentres que Ra\u00fal obtivo o Valois e achegouse ao conde de Blois, m\u00e1is tarde conde de Troyes e Meaux. Durante o seu goberno, o conde de Vermandois apoderouse do condado de Montdidier (excepto Coucy e Ramerupt), pero Ra\u00fal III arrebatoullo. \nCasou con Adela de Breteuil, filla de Gildu\u00edno, se\u00f1or de Breteuil, vizconde de Chartres, e de Emmelina. Tiveron a: "}
{"id": "482100", "revid": "85894", "url": "https://gl.wikipedia.org/wiki?curid=482100", "title": "Constantino G\u00f3mez Rodr\u00edguez", "text": "Constantino G\u00f3mez Rodr\u00edguez, nado en Pontevedra o 15 de decembro de 1911 e finado en Monte Porreiro o 17 de abril de 1937, foi un mestre e pol\u00edtico galego.\nTraxectoria.\nMestre nacional de Setecoros (Valga) e veci\u00f1o de Pontevedra. Afiliado \u00e1s Juventudes Socialistas. Logo do golpe de Estado do 18 de xullo de 1936 formou parte do grupo de persoas armadas que estiveron no goberno civil de Pontevedra. Logo foi detido. Xulgado polo delito de rebeli\u00f3n en consello de guerra con Manuel Buj\u00e1n, Jos\u00e9 Acu\u00f1a, V\u00edctor Moldes, Claudio Magdalena e Albino S\u00e1nchez o 16 e 17 de febreiro de 1937, foi condenado a morte. Foi executado as sete da ma\u00f1\u00e1 do 17 de abril, no km 1 da Avenida do Uruguai."}
{"id": "482101", "revid": "72012", "url": "https://gl.wikipedia.org/wiki?curid=482101", "title": "S. Blair Hedges", "text": ""}
{"id": "482102", "revid": "98629", "url": "https://gl.wikipedia.org/wiki?curid=482102", "title": "Od\u00f3n I de Borgo\u00f1a", "text": "Od\u00f3n I de Borgo\u00f1a \"Od\u00f3n Borrel\", nado en 1058 e finado en Tarso, actual Turqu\u00eda en 1103, foi duque de Borgo\u00f1a (1079 - 1103). \nTraxectoria.\nOrixes familiares.\nNado en 1058, foi o segundo fillo do infante de Borgo\u00f1a, Henrique de Borgo\u00f1a e a s\u00faa muller Sibila de Barcelona. Era neto por li\u00f1a paterna do duque Roberto I de Borgo\u00f1a e Helia de Semur, e por li\u00f1a materna do conde de Barcelona Berenguer Ram\u00f3n I e Ermesenda de Carcasona. Foi irm\u00e1n do duque de Borgo\u00f1a Hugo I de Borgo\u00f1a, ao que sucedeu. \nMatrimonio e descendencia.\nCasou en 1080 con Sibila de Borgo\u00f1a, filla do conde Guillerme I de Borgo\u00f1a. Desta uni\u00f3n naceron: \nDucado de Borgo\u00f1a.\nEn 1079 recibiu o ducado de Borgo\u00f1a de mans do seu irm\u00e1n m\u00e1is vello, Hugo I, que renunciou ao condado para se retirar \u00e1 vida contemplativa. \nLoitou xunto ao rei Filipe I de Francia contra as revoltas internas da nobreza e, posteriormente, participou en varias incursi\u00f3ns na Pen\u00ednsula Ib\u00e9rica contra os musulm\u00e1ns. \nNon participou na Primeira Cruzada, pero despois viaxou a Terra Santa, morrendo na cidade de Tarso o 23 de marzo de 1103."}
{"id": "482103", "revid": "5863", "url": "https://gl.wikipedia.org/wiki?curid=482103", "title": "Ibrahim Frantz Fanon", "text": ""}
{"id": "482106", "revid": "109216", "url": "https://gl.wikipedia.org/wiki?curid=482106", "title": "\u010cesk\u00e9 Bud\u011bjovice", "text": "\u010cesk\u00e9 Bud\u011bjovice (abreviado como Bud\u011bjovice; en alem\u00e1n: Budweis) \u00e9 unha cidade do sur da Rep\u00fablica Checa, capital da rexi\u00f3n de Bohemia Meridional. En 2019 ti\u00f1a 94.014 habitantes, sendo a s\u00e9tima cidade m\u00e1is poboada do pa\u00eds. \n\u00c9 co\u00f1ecida por ser a sede da cervexar\u00eda Bud\u011bjovick\u00fd Budvar."}
{"id": "482107", "revid": "43337", "url": "https://gl.wikipedia.org/wiki?curid=482107", "title": "Budweis", "text": ""}
{"id": "482108", "revid": "89787", "url": "https://gl.wikipedia.org/wiki?curid=482108", "title": "Napalm Records", "text": "Napalm Records \u00e9 un selo discogr\u00e1fico independente austr\u00edaco centrado no heavy metal e no hard rock. Orixinalmente Napalm centrouse principalmente en bandas de black metal como Abigor e Summoning, e de folk metal como Falkenbach e Vintersorg. Posteriormente o selo ampliou a s\u00faa n\u00f3mina engadindo bandas de metal g\u00f3tico, metal sinf\u00f3nico, power metal, doom metal, metalcore e nu metal, ademais dos artistas de stoner rock Monster Magnet, Karma to Burn e Brant Bjork. Napalm ten a s\u00faa propia editorial chamada Iron Avantgarde Publishing."}
{"id": "482110", "revid": "5132", "url": "https://gl.wikipedia.org/wiki?curid=482110", "title": "Aviva Premiershp", "text": ""}
{"id": "482112", "revid": "23204", "url": "https://gl.wikipedia.org/wiki?curid=482112", "title": "Acanthodactylus", "text": "Acanthodactylus, \u00e9 un x\u00e9nero de r\u00e9ptil orde dos escamosos, suborde dos lacertilios, infraorde dos escincomorfos e familia dos lac\u00e9rtidos, que comprende unhas 40 especies.\nH\u00e1bitat e distribuci\u00f3n.\nH\u00e1bitat.\nO h\u00e1bitat dos lagartos do x\u00e9nero \"Acanthodactylus\" \u00e9 moi vari\u00e1bel, e a\u00ednda que prefiren rexi\u00f3ns secas e con pouca vexetaci\u00f3n, como dunas e praias, matogueiras, zonas rochosas, desertos e semidesertos, non est\u00e1n estritamente vinculadas aos terreos \u00e1ridos, polo que non \u00e9 raro atopalos en diversos contornos como en prader\u00edas.\nDistribuci\u00f3n.\nAs especies deste x\u00e9nero son propias do norte de \u00c1frica, sur de Europa o oeste da Asia, desde o deserto do S\u00e1hara e a pen\u00ednsula Ib\u00e9rica polo oeste e, a trav\u00e9s da pen\u00ednsula Ar\u00e1biga, at\u00e9 Afganist\u00e1n e a India occidental polo leste."}
{"id": "482114", "revid": "98629", "url": "https://gl.wikipedia.org/wiki?curid=482114", "title": "Lacerta agilis", "text": "Lacerta agilis, \u00e9 unha especie de r\u00e9ptil orde dos escamosos, suborde dos lacertilios, infraorde dos escincomorfos e familia dos lac\u00e9rtidos, da que \u00e9 a s\u00faa especie tipo.\nTaxonom\u00eda.\nDescrici\u00f3n.\nA especie foi descrita en 1758 por Linnaeus na 10\u00aa edici\u00f3n do seu \"Systema Naturae\".\nEtimolox\u00edas.\nPara a do x\u00e9nero, ver \"Lacerta\".\nO ep\u00edteto espec\u00edfico, \"agilis\", Linnaeus tomouno do adxectivo latino \"agilis, -e\", \"lixeiro\", \"\u00e1xil\", \"veloz\", \"activo\", en alusi\u00f3n a unha das (supostas) caracter\u00edsticas deste animal.\nSin\u00f3nimos.\nAdemais de polo seu nome hoxe v\u00e1lido, a especie co\u00f1eceuse, entre outros, polos sin\u00f3nimos:\nSubespecies.\nDentro da especie moitos autores distinguen as subespecies:\nPor\u00e9n, The Reptile Database admit as seguintes:\nCaracter\u00edsticas.\n\"Lacerta agilis\" \u00e9 unha lagarta de patas dim\u00f3rficas sexualmente. Os adultos miden at\u00e9 os 9 cm desde o foci\u00f1o at\u00e9 \u00e1 cloaca, sendo a s\u00faa lonxitude total de at\u00e9 25 cm. O seu tronco \u00e9 algo repoludo, sendo a cabeza e a patas curtas, cos dedos dos p\u00e9s das posteriores moito m\u00e1is longos que os das anteriores. A s\u00faa coloraci\u00f3n e moi vari\u00e1bel, presentando en xeral o dorso con grandes manchas escuras e claras, cunha li\u00f1a vertebral clara normlmente interrompida. No centro do dorso ten unha banda moi patente de escamas estreitas ben diferenciadas das demais. Exhibe un colar de bordos serrado formado por de 7 a 1 escamas. Os machos te\u00f1en os flancos de cor verde, que se fai moi intenso na \u00e9poca da reproduci\u00f3n, na primavera, esvaec\u00e9ndose de novo a finais do ver\u00e1n. Os xuven\u00eds son de cor parda versosa con rechamantes ocelos claros rodeados dunha \u00e1rea con tonalidade m\u00e1is escura. \nDiferenzas intraespec\u00edficas.\nNas subespecies m\u00e1is occidentais \"L. a. agilis\" e \"L. a. argus\", a franxa dorsal \u00e9 delgada e interrompida, ou non est\u00e1 presente en absoluto. Isto dase particularmente nesta \u00faltima subespecie, que tam\u00e9n incl\u00fae unha fase de cor vermella ou parda sen marcas dorsais. Nestas d\u00faas subespecies, s\u00f3 os flancos dos machos v\u00f3lvense verdes na \u00e9poca de apareamento, pero nas subespecies orientais, especialmente en \"L. a. exigua\", os machos poden seren totalmente verdes, incluso f\u00f3ra da \u00e9poca de reproduci\u00f3n.\nBiolox\u00eda.\nContrariamente ao que suxire o seu ep\u00edteto cient\u00edfico, \"Lacerta agilis\" \u00e9 unha especie relativamente torpe. Escava galer\u00edas entre as ra\u00edces das matas ou debaixo dunha pedra; os machos defenden doutros machos o seu pequeno territorio; nestes tobos hibernan desde outubro at\u00e9 marzo ou abril. A c\u00f3pula ten lugar no mes de maio, po\u00f1endo as femias catro semanas despois at\u00e9 17 ovos, que adoitan agocharen baixo unha pedra. Contra finais de agosto nacen as pequenas lagartas, que superan apenas os 5 cm de lonxitude. \nCando unha femia se aparea con dous ou m\u00e1is machos, pode producirse unha competencia de esperma dentro do tracto reprodutor da femia. A selecci\u00f3n activa da esperma por parte das femias parece ocorrer dun xeito que mellora a forma f\u00edsica destas. Neste proceso selectivo, os espermatozoides dos machos que est\u00e1n m\u00e1is afastados xeneticamente da femia \u00fasanse preferentemente para a fecundaci\u00f3n, m\u00e1is que o esperma de parentes pr\u00f3ximos. Esta preferencia pode mellorar a aptitude da descendencia ao reducir a depresi\u00f3n endog\u00e1mica.\nDistribuci\u00f3n e h\u00e1bitat.\nDistribuci\u00f3n.\nA s\u00faa \u00e1rea de dispersi\u00f3n comprende a maior parte de Europa, desde o sur de Inglaterra e de Suecia at\u00e9 o nordeste da pen\u00ednsula Ib\u00e9rica e os Balc\u00e1ns, e da Asia Central, onde chega a altas altitudes (3 500 m), a\u00ednda que se encontra practicamente ausente en gran parte da Espa\u00f1a, o sur de Francia e en toda Italia. Nestas zona a s\u00faa distribuci\u00f3n adoita ser desigual.\nH\u00e1bitat.\nNa maior parte da s\u00faa distribuci\u00f3n europea e asi\u00e1tica pode encontrarse en todo tipo de terreos, incluso en terras de cultivo e xard\u00edns, na pen\u00ednsula Ib\u00e9rica, onde s\u00f3 se atopa nois vales altos dos Pireneos centrais, est\u00e1 restrinxida a prados e zonas de matogueiras preto de bosques de alta monta\u00f1a, chegando at\u00e9 os 2 000 m de altitude.\nAmeazas.\nEsta especie est\u00e1 ameazada pola perda de h\u00e1bitat debido \u00e1 urbanizaci\u00f3n, a conversi\u00f3n de parte deste para usos agr\u00edcolas (especialmente a perda de sebes e outros h\u00e1bitats axeitados), o desenvolvemento tur\u00edstico costeiro e alpino e a perda de pr\u00e1cticas forestais tradicionais. Moitos animais morren en estradas en partes da s\u00faa \u00e1rea de distribuci\u00f3n (por exemplo, en Austria). Crese que algunhas poboaci\u00f3ns en Suecia padecen deformaci\u00f3ns por consanguinidade (depresi\u00f3n endog\u00e1mica ou depresi\u00f3n de consanguinidade) debido \u00e1 s\u00faa distribuci\u00f3n fragmentada. Hai algunha predaci\u00f3n de animais por gatos nas zonas urbanas. Os h\u00e1bitats abertos, que esta especie require, est\u00e1n a ser cubertos de vexetaci\u00f3n. \u00c9 unha especie ameazada en gran parte do noroeste da s\u00faa \u00e1rea, inclu\u00eddo o Reino Unido, Escandinavia e o norte de Alema\u00f1a.\nEstado de conservaci\u00f3n.\nSegundo a Uni\u00f3n Internacional para a Conservaci\u00f3n da Natureza e dos Recursos Naturais (UICN) tendo en conta que \"Lacerta agilis\", debido \u00e1 s\u00faa moi ampla \u00e1rea de distribuci\u00f3n, \u00e1 s\u00faa tolerancia a un grao de modificaci\u00f3n do seu h\u00e1bitat nalgunhas partes da s\u00faa \u00e1rea de dispersi\u00f3n, e \u00e1 presunta gran poboaci\u00f3n (a\u00ednda que est\u00e1 en descenso en partes da s\u00faa \u00e1rea de dipersi\u00f3n, en xeral \u00e9 pouco prob\u00e1bel que descenda o suficientemente r\u00e1pido (30 % ou m\u00e1is) para poder clasificala nunha categor\u00eda ameazada a nivel global, polo que aval\u00eds o seu status como \"LC\" (pouco preocuante). Por\u00e9n, numerosas subpoboaci\u00f3ns est\u00e1n ameazadas.\nNeste \u00faltimo aspecto c\u00f3mpre sinalar que en Francia esta lagarta est\u00e1 estritamente protexida pola lei. E en Espa\u00f1a est\u00e1 considerada como especie en perigo de extinci\u00f3n. "}
{"id": "482121", "revid": "23204", "url": "https://gl.wikipedia.org/wiki?curid=482121", "title": "Festival Internacional de Cine de Mar del Plata", "text": ""}
{"id": "482122", "revid": "98629", "url": "https://gl.wikipedia.org/wiki?curid=482122", "title": "Baldu\u00edno II de Hainaut", "text": "Baldu\u00edno II de Hainaut, nado en 1056 e finado en Asia Menor en 1098 preto de Nicea, foi conde de Hainaut e Valenciennes (1071-1098) e se\u00f1or de Beaumont (Hainaut) \u00e1 morte da s\u00faa nai Riquilda de Hainaut. Era fillo de Baldu\u00edno VI, conde de Flandres, e de Riquilda, condesa de Hainaut. \nTraxectoria.\nA\u00ednda era un adolescente \u00e1 morte do seu pai e a s\u00faa nai exerceu a rexencia de Flandres e Hainaut en nome do seu irm\u00e1n m\u00e1is vello Arnoldo III. Pero as ambici\u00f3ns da nai e o seu goberno tir\u00e1nico provocaron un ano despois unha rebeli\u00f3n que dexenerou nunha guerra civil. Arnoldo morreu nunha batalla preto de Cassel e Roberto o Frison, o t\u00edo de Baldu\u00edno e Arnoldo, converteuse no conde de Flandres. Baldu\u00edno sucedeu ao seu falecido irm\u00e1n como Conde de Hainault e pretendente de Flandres. Riquilda recibiu axuda do bispo de Liexa, do que se reco\u00f1ecera feudataria por Hainaut, pero foi derrotada outra vez en Broqueroie. Baldu\u00edno tivo que renunciar a Flandres en 1085, pero foi reco\u00f1ecido como Conde de Hainaut. \nEn 1095, cando foi o chamamento do papa Urbano II no Concilio de Clermont, tomou a cruz e marchou \u00e1 primeira cruzada despois de asistir ao torneo de Anchin xunto a Manass, bispo Cambrai, Radbodo, bispo de Noyon, Lamberto, bispo de Arras, os abades de Hasnon, Crespin e Anchin e outros 300 cabaleiros. \nO antagonismo co conde de Flandres fixo que marchase co ex\u00e9rcito de Godofredo de Bouillon, en lugar do de Roberto II de Flandres (fillo e sucesor de Roberto en Frisia). Tras a captura de Antioqua, foi enviado nunha embaixada a Constantinopla xunto con Hugo I, conde de Vermandois . Foi sorprendido, atacado e asasinado nunha emboscada dos turcom\u00e1ns preto de Nicea. \nMatrimonio e fillos.\nCasou en 1084 con Ida de Lovaina (m. 1139), filla de Henrique II, conde de Lovaina e Bruxelas e de Adela de Betuwe. Tiveron a: "}
{"id": "482125", "revid": "89787", "url": "https://gl.wikipedia.org/wiki?curid=482125", "title": "Amergin Gl\u00faingel", "text": "Amergin Gl\u00faingel (\"xeonllos brancos\"), en irland\u00e9s moderno Amhairghin Gl\u00fangheal ou tam\u00e9n co\u00f1ecido como Gl\u00fanmar (\"xeonllo grande\") \u00e9 un bardo, dru\u00edda, xu\u00edz dos milesianos e bisneto de Breog\u00e1n segundo o ciclo mitol\u00f3xico irland\u00e9s. \u00c9 un dos sete fillos de M\u00edl Esp\u00e1ine, e tomou parte na conquista milesiana de Irlanda e na derrota dos Tuatha D\u00e9 Danann en vinganza polo seu parente Ite, quen foi asasinado polos tres reis dos Tuatha D\u00e9 Danann, Mac Cuill, Mac Cecht e Mac Gr\u00e9ine. Desembarcaron no estuario de Inber Sc\u00e9ne, chamado as\u00ed pola muller de Amergin, Sc\u00e9ne, quen morreu no mar. As tres ra\u00ed\u00f1as dos Tuatha D\u00e9 Danann, (Banba, \u00c9riu e F\u00f3dla), d\u00e9rolles permiso a Amergin e \u00f3 seu pobo a asentarse en Irlanda. Cada unha das irm\u00e1s pediulle a Amergin que chamase \u00e1 illa polo seu nome, o cal fixo: \u00c9riu \u00e9 a forma orixinal do actual \u00c9ire, mentres que Banba e F\u00f3dla son empregados como nomes po\u00e9ticos para Irlanda, como Albion para a illa de Gran Breta\u00f1a.\nLenda.\nOs milesianos conquistaron a illa participando nunha batalla contra os tres reis, os seus dru\u00eddas e os seus guerreiros. Amergin actuou como xu\u00edz imparcial nas contendas, establecendo as regras dos acordos. Os milesianos acordaron abandonar a illa e retirarse unha curta distancia de regreso \u00f3 oc\u00e9ano, m\u00e1is al\u00f3 da novena onda, un l\u00edmite m\u00e1xico. Despois dun sinal, mov\u00e9ronse cara a praia, mais os dru\u00eddas dos Tuatha D\u00e9 Danann invocaron unha treboada m\u00e1xica para evitar que chegasen a terra. Por\u00e9n, Amergin cantou unha canci\u00f3n invocando o esp\u00edrito de Irlanda que se co\u00f1ece como \"A Canci\u00f3n de Amergin\", podendo levar o barco a terra con seguridade. Houbo grandes perdas en \u00e1mbolos dous bandos, con m\u00e1is dunha batalla importante, mais os milesianos acadaron a vitoria. Os tres reis dos Tuatha D\u00e9 Danann foron asasinados en combate singular polos tres fillos de M\u00edl que sobreviviron a treboada, \u00c9ber Finn, \u00c9rim\u00f3n e Amergin. \nAmergin dividiu a illa entre os seus dous irm\u00e1ns, tomando \u00c9ber Finn a parte sur de Irlanda e \u00c9rim\u00f3n a norte. Ese mesmo ano \u00c9rim\u00f3n derrotou a \u00c9ber nunha batalla e conseguiu o reinado de toda a illa, e dous anos despois asasinou a Amergin noutra batalla. A tradici\u00f3n local de Drogheda localiza o seu lugar de enterramento baixo Millmount.\nAlg\u00fan poemas galeses de tem\u00e1tica mitol\u00f3xica atrib\u00faenlle \u00f3 poeta gal\u00e9s Taliesin no \"Libro de Taliesin\" atributos compartidos con Amergin.\nA canci\u00f3n de Amergin (\"Amhr\u00e1n Amhairghin\").\nO grupo de folk galego Luar na Lubre publicou o 5 de xu\u00f1o de 2012 o \u00e1lbum \"Mar Maior\", cuxo primeiro tema \"A invocaci\u00f3n de Amerg\u00edn\", interpretado por Bieito Romero e Carme R. Alonso, est\u00e1 baseado no relato m\u00edtico do \"Lebor Gab\u00e1la \u00c9renn\". A canci\u00f3n \u00e9 unha traduci\u00f3n \u00f3 galego da canci\u00f3n de Amergin.\nO poema foi traducido ao ingl\u00e9s por Robert Graves, quen dic\u00eda que a educaci\u00f3n po\u00e9tica inglesa non deber\u00e1 comezar polos Contos de Canterbury, nin pola Odisea, nin polo X\u00e9nese, sen\u00f3n coa Canci\u00f3n de Amergin."}
{"id": "482126", "revid": "23204", "url": "https://gl.wikipedia.org/wiki?curid=482126", "title": "Gl\u00fanmar", "text": ""}
{"id": "482127", "revid": "23204", "url": "https://gl.wikipedia.org/wiki?curid=482127", "title": "Amhairghin Gl\u00fangheal", "text": ""}
{"id": "482128", "revid": "23204", "url": "https://gl.wikipedia.org/wiki?curid=482128", "title": "Amergin", "text": ""}
{"id": "482129", "revid": "65337", "url": "https://gl.wikipedia.org/wiki?curid=482129", "title": "Colecci\u00f3n Numism\u00e1tica Nacional dos Estados Unidos", "text": "A Colecci\u00f3n Numism\u00e1tica Nacional \u00e9 un gabinete de moedas e medallas de titularidade p\u00fablica dos Estados Unidos, que forma parte da parte do Museo Nacional de Historia Americana, do Instituto Smithsoniano.\nFondos e exposici\u00f3n.\nTr\u00e1tase dunha das colecci\u00f3ns numism\u00e1ticas m\u00e1is grandes do mundo e abrangue non s\u00f3 moedas e medallas sen\u00f3n tam\u00e9n billetes, probas numism\u00e1ticas, documentos e outros elementos relacionados. Ten un fondo de arredor de 1.600.000 obxectos, entre eles 450.000 moedas, medallas e condecoraci\u00f3ns, e 1.100.000 exemplares de billetes.\nUns 26.000 obxectos dos que compo\u00f1en a colecci\u00f3n foron doados \u00e1 Colecci\u00f3n Numism\u00e1tica Nacional o 16 de xaneiro de 1978 polo banco Chase Manhattan, logo da clausura do museo numism\u00e1tico desta instituci\u00f3n bancaria (\"Chase Manhattan Money Museum\") en 1977.\nAta 2004, a exposici\u00f3n na que se integraba a colecci\u00f3n era a \u00fanica sobrevivente da disposici\u00f3n orixinaria do Museo Nacional de Historia Americana de 1964. A finais de 2004, aquela exposici\u00f3n foi clausurada e a colecci\u00f3n regresou \u00e1s c\u00e1maras acoirazadas do Instituto Smithsoniano. Hoxe s\u00f3 se amosan ao p\u00fablico unhas poucas decenas das s\u00faas pezas m\u00e1is representativas.\nPezas m\u00e1is salientables.\nEntre as pezas que forman parte da colecci\u00f3n c\u00f3mpre destacar as seguintes:"}
{"id": "482130", "revid": "65337", "url": "https://gl.wikipedia.org/wiki?curid=482130", "title": "Colecci\u00f3n Numism\u00e1tica Nacional dos EEUU", "text": ""}
{"id": "482131", "revid": "23204", "url": "https://gl.wikipedia.org/wiki?curid=482131", "title": "Definitely, Maybe", "text": "Definitely, Maybe \u00e9 un filme rom\u00e1ntico de 2008 escrito e dirixido por Adam Brooks. Est\u00e1 protagonizado por Ryan Reynolds, Isla Fisher, Rachel Weisz, Elizabeth Banks, Abigail Breslin e Kevin Kline. Ambientado na cidade de Nova York durante a d\u00e9cada de 1990, o filme vai sobre un asesor pol\u00edtico que tenta axudar \u00e1 s\u00faa filla de once anos a entender o seu inminente divorcio cont\u00e1ndolle unha historia sobre o seu pasado rom\u00e1ntico."}
{"id": "482132", "revid": "48203", "url": "https://gl.wikipedia.org/wiki?curid=482132", "title": "Marjan \u0160arec", "text": "Marjan \u0160arec, nado o 2 de decembro de 1977, \u00e9 un pol\u00edtico, actor e c\u00f3mico esloveno que exerce como o 9\u00ba e actual primeiro ministro de Eslovenia. \nComezou a s\u00faa carreira como c\u00f3mico, entrando despois na pol\u00edtica. Foi elixido d\u00faas veces alcalde de Kamnik, participou nas elecci\u00f3ns presidenciais de 2017 (perdendo fronte a Borut Pahor en segunda volta) e entrou na Asemblea Nacional nas elecci\u00f3ns xerais en 2018 co seu partido Lista de Marjan \u0160arec. O 17 de agosto de 2018 converteuse en primeiro ministro de Eslovenia. \nTraxectoria.\nDespois de rematar o bacharelato en 1996, \u0160arec graduouse como actor na Academia de Teatro, Radio, Cine e Televisi\u00f3n de Liubliana no 2001. Nos anos seguintes participou activamente na televisi\u00f3n nacional eslovena, aparecendo no programa de radio Radio Ga-Ga e no programa de televisi\u00f3n Hri-bar. Traballaba principalmente como humorista sat\u00edrico sobre temas pol\u00edticos. Durante este tempo, f\u00edxose famoso o seu personaxe \"Ivan Serpentin\u0161ek\", un malhumorado habitante rural da Alta Carniola. Tam\u00e9n realizou imitaci\u00f3ns de persoas famosas, entre elas o expresidente de Eslovenia Janez Drnov\u0161ek, Karel Erjavec, Osama bin Laden, Fidel Castro, Anton Rop, Jelko Kacin, Janez Jan\u0161a, Andrej Bajuk e outros. Tam\u00e9n traballou como xornalista e editor. \nCarreira pol\u00edtica.\nPol\u00edtica local.\nTras as elecci\u00f3ns locais de 2010, \u0160arec ocupou o cargo de alcalde de Kamnik, un concello do norte de Eslovenia. Despois de rematar segundo na primeira rolda, ga\u00f1ou a segunda volta. Tras ser membro do partido en Eslovenia Positiva de Zoran Jankovi\u0107, \u0160arec entrou nas elecci\u00f3ns locais de 2014 coa s\u00faa propia lista pol\u00edtica e foi reelixido na primeira volta con case dous terzos dos votos. Tras converterse en cargo electo, \u0160arec abandonou os seus personaxes e comprometeuse plenamente ao traballo de alcalde. \nCampa\u00f1a presidencial.\nEn maio de 2017, \u0160arec anunciou que se presentar\u00eda \u00e1s pr\u00f3ximas elecci\u00f3ns presidenciais, que ter\u00e1n lugar o 22 de outubro. A pesar de que os medios lle recordaban a s\u00faa carreira como actor, \u0160arec afirmou ir completamente en serio coa candidatura, xa que \"a funci\u00f3n do presidente deber\u00eda ser tratada como seria\". Criticando ao presidente Borut Pahor por tratar as funci\u00f3ns presidencial como se fose unha celebridade, \u0160arec foi visto como un candidato potencialmente forte, que pod\u00eda atraer \u00e1 xeraci\u00f3n m\u00e1is nova de electores e votantes inclin\u00e1ndose cara ao lado esquerdo do espectro pol\u00edtico. Na primeira volta das elecci\u00f3ns, \u0160arec ga\u00f1ou o 25% dos votos, o que implicou ir a unha segunda volta contra Pahor o 12 de novembro, na que perdeu por pouco. \nPrimeiro ministro de Eslovenia.\nEn xu\u00f1o de 2018, \u0160arec presentouse \u00e1s elecci\u00f3ns parlamentarias co partido Lista de Marjan \u0160arec. O partido ga\u00f1ou o 12,6% dos votos, obtendo 13 deputados. Deste xeito o LM\u0160 converteuse no segundo maior partido da Asemblea Nacional. O 17 de agosto de 2018, foi elixido novo primeiro ministro de Eslovenia."}
{"id": "482136", "revid": "89787", "url": "https://gl.wikipedia.org/wiki?curid=482136", "title": "A c\u00e1mara do sangue e outros relatos", "text": "A c\u00e1mara do sangue e outros relatos (en ; ou sinxelamente The Bloody Chamber) \u00e9 unha colecci\u00f3n de ficci\u00f3n curta escrita pola escritora inglesa Angela Carter. Foi publicada orixinalmente no Reino Unido en 1979 por Gollancz e ga\u00f1ou o Premio Cheltenham de Literature. T\u00f3dalas historias comparten entre elas estar baseadas en contos de fadas ou no folclore. Por\u00e9n, Carter declarou:\nFoi traducida \u00f3 galego por Mar\u00eda Reim\u00f3ndez e foi publicada pola editorial Urco Editora no ano 2019."}
{"id": "482137", "revid": "23204", "url": "https://gl.wikipedia.org/wiki?curid=482137", "title": "The Bloody Chamber and Other Stories", "text": ""}
{"id": "482138", "revid": "23204", "url": "https://gl.wikipedia.org/wiki?curid=482138", "title": "The Bloody Chamber", "text": ""}
{"id": "482139", "revid": "5863", "url": "https://gl.wikipedia.org/wiki?curid=482139", "title": "O mundo en que viv\u00edn", "text": "O mundo en que viv\u00edn (en ) \u00e9 un libro de Ilse Losa de 1949 que fala dunha nena xud\u00eda que pasou parte da s\u00faa infancia cos av\u00f3s. Rose vive no tempo da Alema\u00f1a Hitleriana e, como \u00e9 xud\u00eda, \u00e9 perseguida polos nazis. O libro relata a persecuci\u00f3n dos xudeus e o nazismo dunha forma inocente, pois \u00e9 visto polos ollos de Rose, unha nena. A historia est\u00e1 baseada na vida de Ilse Losa, que tivo que abandonar o seu pa\u00eds igual que Rose.\nFoi traducido \u00f3 galego por Anxo Tarr\u00edo e foi publicada pola editorial H\u00e9rcules de Ediciones no ano 2019."}
{"id": "482140", "revid": "23204", "url": "https://gl.wikipedia.org/wiki?curid=482140", "title": "O Mundo em Que Vivi", "text": ""}
{"id": "482141", "revid": "98629", "url": "https://gl.wikipedia.org/wiki?curid=482141", "title": "David Mascato", "text": "David Mascato Garc\u00eda, nado no Grove o 13 de outubro de 1975, \u00e9 un fisioterapeuta e deportista galego retirado, que competiu en pirag\u00fcismo nas modalidades de augas tranquilas e marat\u00f3n. Foi tres veces subcampi\u00f3n do mundo e disputou dous Xogos Ol\u00edmpicos (Sydney 2000 e Atenas 2004), nos que conseguiu dous diplomas ol\u00edmpicos. \nTraxectoria.\nComezou no pirag\u00fcismo aos 11 anos, cando probou ese deporte no Club Breog\u00e1n do Grove. Gustoulle e deixou os outros deportes que practicaba. En 1993 foi campi\u00f3n do mundo j\u00fanior en Copenhague nos C1 1000 metros e subcampi\u00f3n en C2 1000 metros, e en 1997 foi cuarto no C1 500m dos Xogos Mediterr\u00e1neos celebrados en Bari. Campionato Mundial de Pirag\u00fcismo en Augas Tranquilas de 1994, en Cidade de M\u00e9xico, onde finalizou en oitava posici\u00f3n na proba de C1 1000 metros. Catro anos despois, no Mundial de Szeged, logrou un quinto posto no C2 1000 metros, formando parella co tam\u00e9n grovense Alfredo Bea. \nAo ano seguinte ga\u00f1ou a s\u00faa primeira medalla internacional, no Campionato de Europa de Pirag\u00fcismo en Augas Tranquilas, celebrado en Zagreb, ao finalizar terceiro xunto a Bea no C2 500m, mentres que nos 1000 metros remataron quintos. Tam\u00e9n quintos chegaron \u00e1 meta no C2 1000 do Mundial dese mesmo ano, en Mil\u00e1n, mentres que foron cuartos nos 500. \nNo Europeo do ano 2000, en Poznan, participaron en tres distancias do C2 (200, 500 e 1000 metros) rematando en s\u00e9tima, oitava e novena posici\u00f3n respectivamente. Ese ano participou nos seus primeiros Xogos Ol\u00edmpicos, en Sydney. Competiu xunto a Alfredo Bea no C2 nas distancias de 500 e 1000 metros, logrando un diploma na primeira delas, ao finalizaren en cuarto lugar, \u00e1s portas das medallas. \nEn 2001 competiu en catro categor\u00edas no Europeo celebrado en Mil\u00e1n. Logrou d\u00faas medallas xunto a Alfredo Bea: unha prata en C2 1000 e un bronce en C2 500. Ademais competiu nesas mesmas distancias no equipo de C4 formado por eles dous m\u00e1is David Cal e Jos\u00e9 Manuel Crespo, finalizando en s\u00e9tima e sexta posici\u00f3n. No Mundial dese ano, en Polonia, volveu colgarse outra medalla, unha prata no C2 1000 metros. Ao ano seguinte participou no Europeo en Szeged e no Mundial en Sevilla, sen lograr subir ao podio e obtendo tres quintos postos. \nEn 2003 quedou cun sexto e un s\u00e9timo posto no Mundial de Gainesville, nos Estados Unidos. Ademais de en augas tranquilas, ese ano participou na modalidade de marat\u00f3n, logrando xunto a Bea en Valladolid a medalla de prata no Campionato Mundial de Pirag\u00fcismo en Marat\u00f3n. Ao ano seguinte participou nos seus segundos Xogos, en Atenas 2004. Rematou cun s\u00e9timo posto no C2 1000, mentres que nos 500 metros non logrou meterse na final. \nA s\u00faa seguinte medalla chegou en 2008, no Mundial de marat\u00f3n celebrado na Rep\u00fablica Checa, onde ga\u00f1ou o bronce formando parella con \u00c1ngel Rivademar. Ao ano seguinte, co mesmo compa\u00f1eiro ga\u00f1ou a prata no Campionato Europeo de Pirag\u00fcismo en Marat\u00f3n, en Polonia, ao chegaren \u00e1 meta segundos por detr\u00e1s de \u00d3scar Gra\u00f1a e Ram\u00f3n Ferro. Repetiron prata no Mundial dese ano en Portugal. En 2010 competiu no Europeo de Augas Tranquilas celebrado na localidade asturiana de Trasona, no equipo de C4 formado por el, Tono Campos, Diego Romero e Dami\u00e1n Ramos. Finalizaron en s\u00e9timo lugar. \nVida persoal.\nDiplomouse en Maxisterio en Educaci\u00f3n f\u00edsica e obtivo o Grao en Fisioterapia da Universidade de Vigo. Est\u00e1 casado coa pirag\u00fcista Teresa Portela, seis veces ol\u00edmpica e medallista en Toquio 2020, xunto \u00e1 que rexenta unha cl\u00ednica de fisioterapia no Grove. Te\u00f1en unha filla, Naira, nada en 2014.\nReco\u00f1ecementos.\nEn 2010 foi galardoado coa medalla de bronce da Real Orde do M\u00e9rito Deportivo. En 2011 foi nomeado fillo predilecto do Grove."}
{"id": "482142", "revid": "88215", "url": "https://gl.wikipedia.org/wiki?curid=482142", "title": "David Mascato Garc\u00eda", "text": ""}
{"id": "482144", "revid": "89787", "url": "https://gl.wikipedia.org/wiki?curid=482144", "title": "Martin Eden", "text": "Martin Eden \u00e9 unha novela de 1909 escrita polo autor estadounidense Jack London. Conta a historia dun mozo proletario e autodidacta e a s\u00faa loita por converterse en escritor. O tema central do desenvolvemento art\u00edstico de Eden sit\u00faa a novela dentro da tradici\u00f3n do \"K\u00fcnstlerroman\", un x\u00e9nero no cal se narra a creaci\u00f3n e o desenvolvemento dun artista. Foi publicada orixinalmente de forma serializada na revista \"The Pacific Monthly\" dende setembro de 1908 at\u00e9 setembro de 1909 e posteriormente foi publicado en formato libro por Macmillan en setembro de 1909.\nFoi traducida \u00f3 galego por Celia Recarey e foi publicada pola editorial Irm\u00e1s Carton\u00e9 no ano 2019."}
{"id": "482147", "revid": "75439", "url": "https://gl.wikipedia.org/wiki?curid=482147", "title": "Aki Shimazaki", "text": "Aki Shimazaki, nada en 1954 en Gifu, no Xap\u00f3n, \u00e9 unha novelista e tradutora canadense. Mudouse \u00f3 Canad\u00e1 no ano 1981, vivindo en Vancouver e Toronto. Vive en Montreal, onde ensina xapon\u00e9s e dende 1991 publica as s\u00faas novelas en franc\u00e9s.\nA s\u00faa segunda novela, \"Hamaguri\", ga\u00f1ou o Premio Ringuet en 2000. A s\u00faa cuarta obra, \"Wasurenagusa\", ga\u00f1ou o premio de literatura canadense xaponesa en 2002. A s\u00faa quinta obra, \"Hotaru\", ga\u00f1ou o Premio do Gobernador Xeral de 2005 \u00e1 mellor ficci\u00f3n en franc\u00e9s. Os seus libros foron traducidos \u00f3 ingl\u00e9s, \u00f3 xapon\u00e9s, \u00f3 alem\u00e1n, \u00f3 h\u00fangaro, \u00f3 italiano, \u00f3 ruso e \u00f3 galego."}
{"id": "482148", "revid": "23204", "url": "https://gl.wikipedia.org/wiki?curid=482148", "title": "L'autre monde ou les \u00e9tats et empires de la Lune", "text": ""}
{"id": "482150", "revid": "89787", "url": "https://gl.wikipedia.org/wiki?curid=482150", "title": "Como se fai unha rapaza", "text": "Como se fai unha rapaza (en ) \u00e9 unha novela de 2014 escrita pola autora e xornalista Caitlin Moran, publicada orixinalmente por Ebury Press. \u00c9 unha novela semiautobiogr\u00e1fica cuxa protagonista, Johanna Morrigan, ten unha orixe semellante \u00e1 da escritora. A novela conta a historia de Johanna na s\u00faa viaxe de converterse en Dolly Wilde, xornalista musical, o seu crecemento e o seu esperta sexual. A secuela de \"Como se fai unha rapaza\" foi publicada en 2018, titulada \"How to Be Famous\".\nFoi traducida \u00f3 galego por Estela Villar Nogueira e foi publicada pola editorial Rinoceronte Editora no ano 2018."}
{"id": "482151", "revid": "23204", "url": "https://gl.wikipedia.org/wiki?curid=482151", "title": "How to Build a Girl", "text": ""}
{"id": "482152", "revid": "23204", "url": "https://gl.wikipedia.org/wiki?curid=482152", "title": "Michela Murgia", "text": "Michela Murgia, nada o 3 de xu\u00f1o de 1972 e finada o 10 de agosto de 2023, foi unha novelista e pol\u00edtica sarda. No ano 2010 ga\u00f1ou o Premio Campiello pola s\u00faa novela \"Acabadora\", publicada en galego no ano 2018 pola editorial Rinoceronte Editora.\nPasamento.\nMurgia morreu en Roma o 10 de agosto de 2023, logo de loitar contra un cancro renal fase catro. Ti\u00f1a 51 anos."}
{"id": "482155", "revid": "89787", "url": "https://gl.wikipedia.org/wiki?curid=482155", "title": "Maus (novela gr\u00e1fica)", "text": "Maus \u00e9 unha novela gr\u00e1fica creada polo debuxante estadounidense Art Spiegelman, orixinalmente publicada de forma serializada dende 1980 at\u00e9 1991. Representa a Spiegelman entrevistando \u00f3 seu pai sobre as s\u00faas experiencias como xudeu polaco e sobrevivente do Holocausto. A obra emprega t\u00e9cnicas do posmodernismo e representa \u00f3s xudeus como ratos, \u00f3s alem\u00e1ns como gatos e \u00f3s polacos como porcos. A cr\u00edtica considerou \"Maus\" como unhas memorias, unha biograf\u00eda, unha historia, unha ficci\u00f3n, unha autobiograf\u00eda ou unha mestura de x\u00e9neros. En 1992, converteuse na primeira novela gr\u00e1fica en ga\u00f1ar o Premio Pulitzer.\nFoi traducida \u00f3 galego por vez primeira en 2008 (labor a cargo de Diego Garc\u00eda Cruz) e publicada pola editorial balear Inrev\u00e9s. En 2017 a editorial Rinoceronte volver\u00eda traducir (traballo que fixo Estela Villar Nogueira) e publicar a obra."}
{"id": "482157", "revid": "89787", "url": "https://gl.wikipedia.org/wiki?curid=482157", "title": "O mago de Lublin", "text": "O mago de Lublin (en ; \"Der kuntsnmakher fun Lublin\") \u00e9 unha novela do autor Isaac Bashevis Singer. Malia que foi orixinalmente escrita en lingua yiddish, foi publicada primeiro en ingl\u00e9s en 1960 nos Estados Unidos por Noonday, e en 1961 no Reino Unido por Secker &amp; Warburg. En 1971, o libro foi publicado en yiddish por Hamenorah.\nFoi traducida \u00f3 galego por Mois\u00e9s Barcia Rodr\u00edguez e foi publicada pola editorial Rinoceronte Editora no ano 2019."}
{"id": "482158", "revid": "89787", "url": "https://gl.wikipedia.org/wiki?curid=482158", "title": "Khor Virap", "text": "O Khor Virap (en , que quere dicir \"alxube profundo\" \u00e9 un mosteiro que se atopa na chaira de Ararat, en Armenia, moi preto da fronteira con Turqu\u00eda, a uns 8 km \u00f3 sur de Artashat, na Provincia de Ararat, dentro do territorio do antigo Artaxata. O mosteiro foi sede dun seminario teol\u00f3xico e foi a residencia dos armenios cat\u00f3licos."}
{"id": "482159", "revid": "23204", "url": "https://gl.wikipedia.org/wiki?curid=482159", "title": "Der kuntsnmakher fun Lublin", "text": ""}
{"id": "482160", "revid": "88215", "url": "https://gl.wikipedia.org/wiki?curid=482160", "title": "Campionato Europeo de Pirag\u00fcismo en Augas Tranquilas", "text": "O Campionato Europeo de Pirag\u00fcismo en Augas Tranquilas \u00e9 a m\u00e1xima competici\u00f3n europea de pirag\u00fcismo en augas tranquilas. \n\u00c9 organizado anualmente pola Asociaci\u00f3n Europea de Pirag\u00fcismo (ECA). Celebrouse por primeira vez en 1933 en Praga baixo o auspicio da Federaci\u00f3n Internacional de Pirag\u00fcismo. En 1997 retom\u00e1ronse os Campionatos de Europa e agora te\u00f1en lugar anualmente. \nA pirag\u00fcista con m\u00e1is t\u00edtulos nos Campionatos de Europa \u00e9 a h\u00fangara Katalin Kov\u00e1cs, que conta con 29 medallas de ouro, 17 medallas de prata e 2 medallas de bronce no seu haber. Entre os homes, o n\u00famero de vitorias est\u00e1 liderado polo alem\u00e1n Ronald Rauhe, que ga\u00f1ou os campionatos europeos en 16 ocasi\u00f3ns. \nT\u00e1boa de medallas (1997 - 2018).\nA seguinte t\u00e1boa recolle todas as medallas ga\u00f1adas por cada naci\u00f3n desde a edici\u00f3n de 1997. As probas de exhibici\u00f3n non est\u00e1n inclu\u00eddas. Actualizado ata o Campionato Europeo de 2018.\nPirag\u00fcistas m\u00e1is laureados.\nNa seguinte t\u00e1boa rec\u00f3llense os pirag\u00fcistas que obtiveron m\u00e1is medallas dende a edici\u00f3n de 1997 (actualizado ata o Campionato de 2018)."}
{"id": "482161", "revid": "88215", "url": "https://gl.wikipedia.org/wiki?curid=482161", "title": "Campionato de Europa de Pirag\u00fcismo en Augas Tranquilas", "text": ""}
{"id": "482166", "revid": "65337", "url": "https://gl.wikipedia.org/wiki?curid=482166", "title": "Medio d\u00f3lar colombino", "text": "O medio d\u00f3lar colombino \u00e9 unha moeda de prata dese valor facial cu\u00f1ada pola Casa de Moeda dos Estados Unidos en 1892 e en 1893, con motivo da Exposici\u00f3n Mundial Colombina, celebrada en Chicago en 1893 para conmemorar o IV centenario da descuberta de Am\u00e9rica por Cristovo Col\u00f3n. Tr\u00e1tase da primeira moeda conmemorativa dos Estados Unidos e tam\u00e9n a primeira dese pa\u00eds que representou un personaxe hist\u00f3rico.\nA moeda xurdiu do desexo dos organizadores da Exposici\u00f3n Mundial Colombina de recibir financiamento federal para completar a construci\u00f3n da infraestrutura feiral. O Congreso garantiulles unha asignaci\u00f3n e permitiulles que esta fose en forma de moedas de medio d\u00f3lar conmemorativas, que os lexisladores e os organizadores prev\u00edan comercializar cunha prima. Un dos encargados da mostra, James Ellsworth, propuxo que o dese\u00f1o da nova moeda estivese baseado nun retrato que posu\u00eda, obnra de Lorenzo Lotto, que se considerou que representaba a Cristovo Col\u00f3n. Os esbozos iniciais do gravador xefe da Casa da Moeda dos Estados Unidos, Charles E. Barber, non resultaron satisfactorios e os organizadores da mostra propuxeron un dese\u00f1o do artista Olin Levi Warner que, tras ser modificado por Barber e polo seu axudante, o gravador auxiliar George T. Morgan, foi aprobado pola Casa da Moeda.\nCu\u00f1\u00e1ronse inicialmente arredor de cinco mill\u00f3ns de pezas, unha cantidade que finalmente foi superior \u00e1 demanda, polo que aproximadamente a metade delas se fundiron novamente sen chegar a sa\u00edr \u00e1 circulaci\u00f3n. Por\u00e9n, a emisi\u00f3n non arranxou os problemas financeiros da mostra, xa que se venderon menos de 400.000 moedas, das que se obtivo a correspondente prima, e outros dous mill\u00f3ns de pezas se puxeron en circulaci\u00f3n, onde permaneceron ata a d\u00e9cada de 1950. \nEspecificaci\u00f3ns.\nAs caracter\u00edsticas que definen o medio d\u00f3lar colombino son as seguintes:\nHistoria.\nContexto: a Exposici\u00f3n Mundial Colombina.\nEn 1890, o Congreso aprobou unha normativa pola que se lle outorgou o patrocinio federal a unha exposici\u00f3n conmemorativa do 400 aniversario da primeira viaxe de Cristovo Col\u00f3n ao Novo Mundo.\u200b A lexislaci\u00f3n establec\u00eda a creaci\u00f3n dunha Comisi\u00f3n da Exposici\u00f3n Mundial Colombina para supervisar a mostra e a instituci\u00f3n en Chicago da Compa\u00f1\u00eda da Exposici\u00f3n Mundial Colombina (co\u00f1ecida como \"A Compa\u00f1\u00eda\"), para xestionar a construci\u00f3n das infraestruturas da exposici\u00f3n. \nO lugar escollido para a mostra foi un terreo de 2,77 quil\u00f3metros cadrados nas beiras do lago Michigan. Os edificios foron de estilo neocl\u00e1sico, con influencias das arquitecturas grega e romana, e constru\u00eddos dunha mestura de xeso branco e c\u00e1nabo que semellaba m\u00e1rmore.\u200b\u200b O presidente Benjamin Harrison invitou a toda a poboaci\u00f3n a participar; estiveron representados todos os estados dos EEUU e moitos pa\u00edses estranxeiros constru\u00edron tam\u00e9n os seus propios pavill\u00f3ns.\nProleg\u00f3menos.\nOs esforzos para promover unha moeda conmemorativa para a exposici\u00f3n comezaron cara a xaneiro de 1892. Esta posibilidade foi defendida moi decididamente polo industrial James Ellsworth, encargado do Comit\u00e9 de Artes Liberais da Compa\u00f1\u00eda da Exposici\u00f3n Mundial Colombina (\"The Company:\" \"A Compa\u00f1\u00eda\" ), que se encargaba da construci\u00f3n das infraestruturas. Ellsworth adquirira hab\u00eda pouco tempo un retrato do s\u00e9culo XVI obra de Lorenzo Lotto, de algu\u00e9n que daquela se considerou que era Cristovo Col\u00f3n, e quer\u00eda que o dese\u00f1o da moeda estivese baseado naquel retrato. Foi asesorado neste asunto polo escritor e xornalista William Eleroy Curtis, que tam\u00e9n foi un dos encargados da exposici\u00f3n. En abril de 1892, os partidarios da cu\u00f1axe conmemorativa conseguiron o apoio do director da Casa da Moeda, Edward O. Leech, que proxectou unha moeda caracterizada por un retrato de Col\u00f3n nunha das s\u00faas faces e unha lenda aca\u00edda na outra. Curtis era moi consciente das dificultades que houbera para a realizaci\u00f3n da moeda de medio d\u00f3lar de prata da serie Barber en 1891, dese\u00f1ada polo gravador xefe da Casa da Moeda, Charles E. Barber. A proposta das moedas conmemorativas recibiu moitas cr\u00edticas e Curtis aconsellou a Ellsworth que tomase o control do proceso do seu dese\u00f1o para garantir o seu \u00e9xito e o uso do retrato de Lotto. Ningunha moeda dos Estados Unidos amosara ata a data o retrato dunha persoa, a\u00ednda que si o da personificaci\u00f3n da Liberdade.\nEn maio de 1892, parec\u00eda que cumpr\u00edan fondos adicionais para completar os edificios da exposici\u00f3n. A Compa\u00f1\u00eda vendera acci\u00f3ns e a cidade de Chicago emitira bonos para o pagamento da exposici\u00f3n, mais os custos da construci\u00f3n foran claramente infravalorados. A Compa\u00f1\u00eda pediu unha subvenci\u00f3n de cinco mill\u00f3ns de d\u00f3lares ao Goberno federal para completar as obras. Cando o Congreso se opuxo a unha asignaci\u00f3n directa, os que a apoiaban propuxeron que os cinco mill\u00f3ns de d\u00f3lares fosen en forma de moedas de medio d\u00f3lar que puidesen venderse tam\u00e9n en lembranza do evento. Est\u00e1base a propor que os Estados Unidos emitisen por primeira vez unha moeda conmemorativa. Os organizadores previron que as moedas poder\u00edan venderse ao p\u00fablico ao dobre do seu valor facial. A prata poder\u00eda provir da fundici\u00f3n das moedas obsoletas e gastadas cu\u00f1adas nese metal que xa recollera o Tesouro dos EEUU, polo que ao Goberno non se lle xerar\u00edan m\u00e1is que os custos da produci\u00f3n. Durante o debate sobre esta partida orzamentaria, o senador de Iowa William B. Allison argumentou acerca das moedas: \"non ser\u00e1n s\u00f3 lembranzas dese d\u00eda e para esta xeraci\u00f3n, sen\u00f3n que ser\u00e1n transmitidas [...] aos 200 mill\u00f3ns que habitar\u00e1n aqu\u00ed no futuro. Os cativos chorar\u00e1n por elas e os vellos as pedir\u00e1n\". O senador de Ohio John Sherman advert\u00eda de que \"a grande cantidade de medios d\u00f3lares acabar\u00eda co seu valor como recordo\". Finalmente, o Congreso aprobou mediante unha lei do 5 de agosto de 1892 un orzamento de 2,5 mill\u00f3ns no canto dos cinco mill\u00f3ns. \nEn xullo de 1892, Curtis enviou unha fotograf\u00eda do cadro de Lotto a Leech, que consultou con Barber e respondeulle que o gravador non \u00eda utilizar para unha moeda o retrato de algu\u00e9n ollando cara a adiante. Como Barber pod\u00eda cu\u00f1ar a moeda con Col\u00f3n de perfil, Curtis arranxouno procurando un escultor de Washington, pouco co\u00f1ecido, Ulric Stonewall Jackson Dunbar, para crear un busto baseado no cadro a expensas da Compa\u00f1\u00eda. Cando este se finalizou, envi\u00f3uselle a Barber a Filadelfia, onde Barber realizou uns esbozos o 15 de agosto, que logo lle presentou ao director en funci\u00f3ns da ceca, Robert E. Preston, xa que Leech estaba de vacaci\u00f3ns. Preston enviounos \u00e1s autoridades da exposici\u00f3n en Chicago. Ellsworth amosoullos aos artistas que traballaban na exposici\u00f3n e tam\u00e9n \u00e1 prensa. Os artistas criticaron os esbozos e os xornais suxeriron que parec\u00edan representar m\u00e1is ben un profesor co cabelo longo que o c\u00e9lebre mari\u00f1o. Esta controversia, unida ao debate p\u00fablico sobre se o cadro representaba verdadeiramente a Col\u00f3n, provocou que Ellsworth acabase por rexeitar o uso daquel cadro.\nPreparativos.\nA principios de agosto, o artista Frank Millet propuxo que o director de decorados da exposici\u00f3n, Olin Warner, dese\u00f1ase a moeda. Warner realizou un perfil de Col\u00f3n que non estaba baseado no retrato de Lotto. Para o reverso puxo a \"Santa Mar\u00eda\", a nao capit\u00e1 de Col\u00f3n, sobre d\u00faas esferas que representaban os hemisferios, a\u00ednda que sen o mapa dos continentes. A proposta de Warner foi eloxiada polos escultores que traballaban no recinto da exposici\u00f3n. Edward O. Leech, director da ceca, tam\u00e9n participou ao regreso das s\u00faas vacaci\u00f3ns o 26 de agosto, envi\u00e1ndolles aos organizadores da exposici\u00f3n unha xilograf\u00eda baseada na medalla oficial espa\u00f1ola do IV Centenario do Descubrimento de Am\u00e9rica, realizada por Bartolom\u00e9 Maura, e acordou co Departamento de Estado que adquirise unha na embaixada estadounidense en Madrid. Logo de comprada, a medalla espa\u00f1ola pasou a formar parte da colecci\u00f3n p\u00fablica de moedas dos EEUU (\"National Numismatic Collection\"), que forma parte dos fondos do Instituto Smithsoniano.\nA ceca estadounidense estaba disposta a cederlle \u00e1 Compa\u00f1\u00eda o dese\u00f1o (Ellsworth retirou a s\u00faa decisi\u00f3n de non permitir o uso da s\u00faa pintura a fins de agosto), pero o Comit\u00e9 de Finanzas da Compa\u00f1\u00eda non puido tomar unha decisi\u00f3n acerca do dese\u00f1o que finalmente se usar\u00eda. Warner continuou a traballar nas insignias que levar\u00edan os directores da exposici\u00f3n na cerimonia conmemorativa de outubro de 1892, a\u00ednda que a exposici\u00f3n comezou en maio de 1893. Estas insignias inclu\u00edan un c\u00edrculo cun retrato de Col\u00f3n en relevo, baseado no retrato de Lotto e cando se remataron falouse da posibilidade de usalas como base para o dese\u00f1o do medio d\u00f3lar. A Compa\u00f1\u00eda tam\u00e9n considerou a posibilidade de dese\u00f1ar unha con tres barcos e outra cun s\u00f3 barco e unha representaci\u00f3n do hemisferio occidental. Os rexistros tam\u00e9n testemu\u00f1an que a Compa\u00f1\u00eda valorou realizar unha moeda que tivese no reverso un edificio da exposici\u00f3n.\nOs encargados da exposici\u00f3n solicitaron unha reuni\u00f3n cos funcionarios da Casa da Moeda para sentar as bases do dese\u00f1o. A Compa\u00f1\u00eda estaba nunha mala situaci\u00f3n financeira e precisaba os cartos da venda das moedas. Leech acordou enviar a Barber a Chicago e al\u00ed reuniuse co Comit\u00e9 Financeiro o 23 de setembro de 1892, onde se acordou que o anverso se basear\u00eda finalmente no dese\u00f1o das insignias e o reverso no dese\u00f1o da nao de Warner.\nA insignia carec\u00eda das inscrici\u00f3ns requiridas para as moedas, polo que Barber cambiou o dese\u00f1o, para o rodear cunha lenda. A nao do reverso non estaba o suficientemente detallada na versi\u00f3n de Warner. Barber solicitoulle a Ellsworth unha fotograf\u00eda da nao que se exhibir\u00eda na exposici\u00f3n e logo envioulle o seu dese\u00f1o do reverso a George T. Morgan. O xefe de gravadores rexeitara a idea de Ellsworth de usar o retrato de Lotto e escribiulle varias veces en outubro sobre o proxecto. O 17 de outubro, Barber finalizou as probas e o 31 dese mesmo mes fix\u00e9ronse as primeiras probas de cu\u00f1axe. Leech dixo que eran as moedas m\u00e1is fermosas xamais cu\u00f1adas pola Casa da Moeda. O director da ceca xa axustara as m\u00e1quinas o ano anterior para fabricar as moedas da serie Barber, polo que non interveu na cu\u00f1axe e marchou o d\u00eda 9 de novembro a unha conferencia sobre numism\u00e1tica en Bruxelas.\nO 11 de novembro, Charles Barber envioulle a Ellsworth l\u00e1minas de impresi\u00f3ns da derradeira versi\u00f3n da moeda e este amosouse compracido polo seu aspecto. O gravador xefe, Charles Barber, realizoulles os \u00faltimos axustes directamente \u00e1s pezas mec\u00e1nicas coas que se \u00edan cu\u00f1ar as moedas, no canto de realizar modificaci\u00f3ns sobre pezas padr\u00f3n de gran tama\u00f1o para facer despois outras m\u00e1is pequenas nun torno de reduci\u00f3n, coas que realizar a cu\u00f1axe final. Este xeito de traballar, na peza final, era o que segu\u00eda habitualmente o seu pai, William Barber, que fora o seu predecesor no cargo. Barber engadiulle ao dese\u00f1o o seu monograma (\"B\"), que se acha sobre a letra \"B\" da palabra da lenda do anverso, e tam\u00e9n o de Morgan (\"M\"), situado nun aparello da embarcaci\u00f3n no reverso.\nEmisi\u00f3n e lanzamento.\nO xornal \"Chicago Tribune\" describiu como se cu\u00f1aron as primeiras moedas de medio d\u00f3lar colombino na ceca de Filadelfia (pertencente \u00e1 Casa da Moeda dos EEUU) o 19 de novembro de 1892:\nOs numism\u00e1ticos Anthony Swiatek e Walter Breen, na s\u00faa enciclopedia sobre as primeiras moedas conmemorativas, suxeriron que a primeira moeda non fora defectuosa nin se destru\u00edra, sen\u00f3n que se lle dera a Ellsworth, un destacado coleccionista de moedas norteamericanas que ti\u00f1a entre as s\u00faas rarezas dous exemplares do d\u00f3lar de 1804. Consideraron pouco probable que os experimentados traballadores da ceca usasen un cu\u00f1o defectuoso para facer aquela primeira cu\u00f1axe e, m\u00e1is ben, Ellsworth ter\u00eda conseguido a peza coa aprobaci\u00f3n de Bosbyshell.\nO 15 de decembro, a Casa da Moeda enviou a Chicago cinco barr\u00eds coas novas moedas, cada un dos cales conti\u00f1a 10.000 pezas. En cada barril hab\u00eda cinco bolsas con mil moedas cada unha, a\u00ednda que nun deles, unha bolsa s\u00f3 ti\u00f1a catro moedas e tam\u00e9n unha caixa de puros con catro sobres coas moedas n\u00fameros 1, 400, 1.492 e 1892, do primeiro d\u00eda de produci\u00f3n. Os barr\u00eds foron levados inicialmente ao Subtesouro de Chicago e o 19 de decembro \u00e1s 10 da noite sa\u00edron cara ao cuarto 404 do edificio \"Rand McNally\", que era a sede da organizaci\u00f3n da exposici\u00f3n. Al\u00ed, Harlow N. Higinbotham, presidente da Compa\u00f1\u00eda da Exposici\u00f3n, abriu o barril cun mazo e un cicel, colleu a caixa de puros, puxo tres das moedas (as n\u00fameros 400, 1.492 e 1.892) nos seus envases e meteunos no peto. Colleu deseguido a moeda n\u00famero 1 e, para publicitar a s\u00faa venda, amosoulla a unha multitude reunida e comprouna publicamente dando por ela un cheque de 10.000 d\u00f3lares. Aquela primeira moeda foi doada ao Museo Colombino, que acababa de crearse e que posteriormente pasou a chamarse Museo Field. \nA Compa\u00f1\u00eda da Exposici\u00f3n puxo as moedas \u00e1 venda por un d\u00f3lar e o primeiro env\u00edo foi vendido en pouco tempo \u00e1s persoas que fixeran cola para as adquirir, \u00e1s que as pediran por correo e \u00e1s que as encargaran nos bancos locais que ti\u00f1an asignaci\u00f3ns delas. Non houbo ning\u00fan envase oficial para as moedas e foron distribu\u00eddas en varios tipos de envoltorios e polos diferentes bancos.\nGran parte da prensa da \u00e9poca centrouse no feito de que os medios d\u00f3lares se vendesen polo dobre do valor co que se cu\u00f1aran. O xornal \"Colorado Sun\" publicou: \"a xente da Feira Mundial cre que fai algo bo vendendo os seus cinco mill\u00f3ns de medios d\u00f3lares de recordo cunha prima. A propensi\u00f3n de Chicago a especular co futuro non pode ser restrinxida\". O \"Philadelphia Call\" coincid\u00eda: \"quizais a proposta de vender as moedas de 50 centavos de recordo da Feira Mundial por un d\u00f3lar sexa unha evidencia de que os visitantes poden esperar un aumento xeral dos prezos en Chicago\". \nO dese\u00f1o tam\u00e9n foi obxecto de comentarios na prensa. O xornal \"Philadelphia Ledger\" suxer\u00eda: \"se non se soubese por adiantado quen \u00e9 o personaxe que aparece na imaxe do medio d\u00f3lar colombino, o observador medio non saber\u00eda se intenta representar a Daniel Webster ou a Henry Ward Beecher\". O peri\u00f3dico \"The Boston Globe\" apuntaba: \"a primeira impresi\u00f3n da nova moeda colombina de recordo leva inevitablemente \u00e1 expresi\u00f3n de que Col\u00f3n non era un home ben parecido\". O \"Galveston Daily News\" opinaba as\u00ed sobre as novas moedas de medio d\u00f3lar:\nComercializaci\u00f3n e uso.\nEllsworth recortou un artigo que criticaba a nova moeda e envioullo a Barber e a Warner. Barber respondeu enfadado cunha r\u00e9plica de cinco p\u00e1xinas e suxeriu que os xornais de Chicago non publicasen \"as opini\u00f3ns de persoas que demostran tanta e tan deplorable ignorancia\". Warner reaccionou con resignaci\u00f3n e argumentou que non vira a\u00ednda a nova moeda, a\u00ednda que \"aposto a que non se parece ao modelo\". A principal obxecci\u00f3n dos cr\u00edticos foi que Barber fixera un relevo menos pronunciado que o da insignia de Warner para se asegurar de que as novas moedas tivesen os mesmos est\u00e1ndares das restantes en circulaci\u00f3n e que se puidesen empillar axeitadamente. O cr\u00edticos consideraron isto innecesario, xa que as moedas \u00edan ser m\u00e1is ben recordos e non tanto moedas circulantes.\nEmit\u00edronse algunhas moedas cun brillo e un acabamento especiais, a modo de probas numism\u00e1ticas, por suxesti\u00f3n de Barber e o superintendente Bosbyshell. Decidiuse que fosen repartidas entre Ellsworth e o presidente da Compa\u00f1\u00eda, Higinbotham. Estas probas numism\u00e1ticas de 1892 foron as cen primeiras e as n\u00fameros 400, 1.492 e 1.892. O n\u00famero total de moedas nesa condici\u00f3n excepcional datadas en 1893 non se co\u00f1ece: na obra \"A Guide Book of United States Coins\", de Richard S. Yeoman, ap\u00fantase que se fixeron de tres a cinco probas con esa data. Pola s\u00faa banda, a numism\u00e1tica Ira Goldberg, nun artigo de 2011, asegura que foron menos de dez. A primeira destas probas numism\u00e1ticas con data de 1893 pasou \u00e1s mans da Sociedade Hist\u00f3rica de Chicago.\nA Casa da Moeda considerou oportuno inclu\u00edr o medio d\u00f3lar colombino nos nas series anuais de probas numism\u00e1ticas que comercializaba para os coleccionistas, pero naqueles tempos estas series vend\u00edanse s\u00f3 uns centavos por riba do seu valor facial. C\u00f3mpre ter en conta que o medio d\u00f3lar colombino se vend\u00eda individualmente por un d\u00f3lar, co que a inclusi\u00f3n nas series anuais supor\u00eda unha desvalorizaci\u00f3n no mercado. Finalmente, as autoridades da ceca decidiron non inclu\u00edlo nas series de moedas de proba para evitar ese problema.\nLogo do mill\u00f3n de moedas que, aproximadamente, se cu\u00f1aron en 1892, co comezo do novo ano as novas moedas foron xa datadas en 1893, ano en que a produci\u00f3n chegou ata arredor de catro mill\u00f3ns de pezas. A cantidade total de medios d\u00f3lares colombinos foi de 5.002.105, o que exced\u00eda a cantidade autorizada. En febreiro de 1893, as vendas caeron notablemente. A Compa\u00f1\u00eda da Exposici\u00f3n depositou 2.000.000 de moedas de medio d\u00f3lar nos bancos de Chicago para asegurar os pr\u00e9stamos. En marzo, o Congreso incautouse de 1.141.700 destas moedas para cubrir os custos adiantados polo Goberno.\nDurante a exposici\u00f3n promocionouse a venda dos medios d\u00f3lares colombinos de diferentes xeitos. Entre outras cousas, constru\u00eduse con estas moedas unha maqueta do edificio do Tesouro de Washington que med\u00eda 6,1 m de longo e 1,2 m de alto. As moedas pod\u00edan ser compradas al\u00ed pero entregar\u00edanse cando a exposici\u00f3n terminase. Cando a exposici\u00f3n pechou, en outubro, quedou unha gran cantidade de moedas en poder dos organizadores da exposici\u00f3n, do Tesouro e dos bancos de Chicago. Soamente se venderon 358.645 moedas ao prezo dun d\u00f3lar.\nLogo do pechamento da exposici\u00f3n, xurdiu a cuesti\u00f3n de que facer coas 4.600.000 moedas que non se venderan. Os organizadores non quer\u00edan que pasasen a ser di\u00f1eiro corrente, para preservar o prezo especial pagado polos que as adquiriran. As moedas restantes da Compa\u00f1\u00eda da Exposici\u00f3n foron reenviadas \u00e1 Casa da Moeda, onde se fundiron: as taxas nese concepto foron perdoadas mediante unha lei do Congreso. As moedas que ti\u00f1a o Tesouro ofrec\u00e9ronse en venda ao seu valor nominal a partir de outubro de 1894 e no momento en que os compradores comezaron a escasear foron postas en circulaci\u00f3n. Tam\u00e9n entrou en circulaci\u00f3n o mill\u00f3n de moedas que ti\u00f1an os bancos de Chicago. A\u00ednda que se fundiron 2.501.700 pezas (todas coa data de 1893), o resto quedou nas mans do p\u00fablico. O comerciante de moedas e historiador da numism\u00e1tica Q. David Bowers indica que cando el empezou, sendo novo, a coleccionar moedas, na d\u00e9cada de 1950, as pezas colombinas estaban entre as m\u00e1is com\u00fans do s\u00e9culo XIX que se manti\u00f1an en circulaci\u00f3n. Na d\u00e9cada de 1930 as moedas que se conservaban novas, sen mostras de circulaci\u00f3n, pasaron a venderse polo prezo orixinal dun d\u00f3lar. Os prezos empezaron a subir cando a moeda de prata foi substitu\u00edda por outra de metal com\u00fan na d\u00e9cada de 1960. Na edici\u00f3n de 2018 do cat\u00e1logo de Yeoman, as moedas en estado de conservaci\u00f3n \"case sen circular\", con pouco sinal de uso, estaban valoradas en 25 d\u00f3lares e as moedas totalmente inalteradas e en condici\u00f3ns excepcionais poder\u00edan chegar mesmo aos 700 d\u00f3lares.\nUnha raz\u00f3n da escaseza de vendas e do mal estados de moitos dos exemplares que se conservan \u00e9 que cando a exposici\u00f3n estaba aberta empezou o que se co\u00f1ece como P\u00e1nico de 1893, unha das peores crises na historia dos EEUU. Os cincuenta centavos que se pagaban de prima na compra da moeda pod\u00edan supor a diferenza entre a comida dunha familia enteira ou a falta de alimento. Foi frecuente que os que compraran medios d\u00f3lares colombinos antes da crise decidiran gastar esas moedas en lugar de gardalas como recordo."}
{"id": "482169", "revid": "23204", "url": "https://gl.wikipedia.org/wiki?curid=482169", "title": "Ulrich Beck", "text": "Ulrich Beck, nado en Stolp o 15 de maio de 1944 e finado en M\u00fanic o 1 de xaneiro de 2015, foi un soci\u00f3logo alem\u00e1n, profesor da Universidade de M\u00fanic e da London School of Economics.\nEstudou aspectos como a modernizaci\u00f3n, os problemas ecol\u00f3xicos, a individualizaci\u00f3n e a globalizaci\u00f3n. Nos seus \u00faltimos anos embarcouse tam\u00e9n na exploraci\u00f3n das condici\u00f3ns cambiantes do traballo nun mundo de crecente capitalismo global, de perda de poder dos sindicatos e de flexibilizaci\u00f3n dos procesos do traballo, unha teor\u00eda arraigada no concepto de cosmopolitismo. Tam\u00e9n contribu\u00edu con novos conceptos \u00e1 sociolox\u00eda alem\u00e1, inclu\u00edda a chamada \u00absociedade do risco\u00bb e a \u00abmodernidade reflexiva\u00bb.\nCaracter\u00edsticas da \"sociedade do risco\".\nBeck define a sociedade do risco como a fase de desenvolvemento da sociedade moderna onde os riscos sociais, pol\u00edticos, econ\u00f3micos e industriais tenden cada vez m\u00e1is a escapar das instituci\u00f3ns de control e protecci\u00f3n da sociedade industrial.\nP\u00f3dense distinguir oito caracter\u00edsticas destacadas:\nO seu pensamento.\nP\u00f3dese ver como ao longo das s\u00faas obras Beck se sit\u00faa nunha posici\u00f3n cr\u00edtica, enfront\u00e1ndose \u00e1s correntes do posmodernismo. Desta maneira, e xunto con Giddens, Bauman e Scott Lash, defende a sociolox\u00eda reflexiva, para non abandonar a an\u00e1lise cr\u00edtica fronte aos problemas actuais. Beck ach\u00e9gase aos problemas da nova sociedade, que non son os mesmos que describ\u00eda a sociolox\u00eda das sociedades precedentes, e atopa unha fonte de incerteza, inseguridade e riscos. A sociedade posmoderna asume unha carga de risco na s\u00faa propia identidade que encerra unha grave contradici\u00f3n: o perigo de supervivencia da especie. A \"rendibilidade\" do sistema corre o risco da incerteza; non parte da asunci\u00f3n da seguridade e dun escenario sustentable en termos ecol\u00f3xicos, sen\u00f3n que co\u00f1ece que existen marxes de perigo para a especie cunha cobertura que non \u00e9, paradoxalmente, prioritaria nun sistema guiado pola obtenci\u00f3n de beneficios e unha representaci\u00f3n ret\u00f3rica da racionalidade que oculta a racionalidade. Os medios de comunicaci\u00f3n te\u00f1en un papel moi importante na representaci\u00f3n dos riscos e a procura de soluci\u00f3ns, aumentando o poder e o control social. O pensamento de Beck est\u00e1 marcado polas constantes dunha sociedade sometida a fortes riscos e a procesos de individualizaci\u00f3n. Para el a actualidade f\u00f3rmase coas noticias das cat\u00e1strofes ecol\u00f3xicas, as crises financeiras, o terrorismo, as guerras preventivas.\nBeck distingue unha primeira modernizaci\u00f3n, que discorre ao longo da industrializaci\u00f3n e a creaci\u00f3n da sociedade de masas, dunha \"segunda modernizaci\u00f3n\", propia dunha sociedade que tende \u00e1 globalizaci\u00f3n e est\u00e1 en constante desenvolvemento tecnol\u00f3xico. Na era industrial a estrutura cultural e social era a familia, pero logo ese n\u00facleo rompe dando lugar \u00e1 individualizaci\u00f3n, aument\u00e1ndose a incerteza do individuo na sociedade de risco. Parece ser que isto \u00e9 produto do neoliberalismo econ\u00f3mico, e non s\u00f3 afecta o plano persoal, sen\u00f3n tam\u00e9n \u00e1s instituci\u00f3ns.\nCon respecto ao seu pensamento no campo da pol\u00edtica, di que non \u00e9 preciso redactar novas normas, sen\u00f3n que hai que adaptar as existentes \u00e1 realidade social e \u00e1s necesidades do momento. D\u00e9bese, segundo Beck, contrarrestar o excesivo peso do mercado e os seus efectos, e ampliar o c\u00edrculo social e cultural do individuo, co obxectivo de alcanzar un equilibrio e diminu\u00edr a incerteza. Ademais, ve necesario que os antigos estados nacionais cambien e comecen un proceso de cohesi\u00f3n internacional e cooperaci\u00f3n, reco\u00f1ecendo a diversidade e individualidades, para poder abordar preparados esta segunda modernidade.\nRecepci\u00f3n e cr\u00edtica.\nA\u00ednda que Ulrich Beck foi un dos pioneiros en adaptar o asunto do risco \u00e1s categor\u00edas sociol\u00f3xicas existentes, alg\u00fans autores critican a s\u00faa postura por considerala \"alarmista\". Niklas Luhmann suxire que Beck non distingue conceptualmente a diferenza entre ameaza e risco. Mentres a primeira \u00e9 imposta ao suxeito sen ningunha posibilidade de evitar os seus efectos, o risco at\u00f3pase determinado por unha decisi\u00f3n previa por medio da cal os seus efectos poden ser evitados (continxencia). Os que na vida real toman as decisi\u00f3ns nunca enfrontan os riscos. Anthony Giddens, pola s\u00faa banda, prefire desenvolver unha idea de risco asociado \u00e1 fiabilidade. O suxeito non co\u00f1ece a complexidade do mundo circundante nin as posibles consecuencias das s\u00faas decisi\u00f3ns. Pode decidir entregarse \u00e1 \"divindade\" anulando todos os riscos, ou confiar no sistema experto tomando a decisi\u00f3n e xerando un risco. Cass Sunstein argumenta que vivimos en sociedades onde os riscos parece que se multiplicaron, mais iso d\u00e9bese a certos rumbos cognitivos que maximizan certas situaci\u00f3ns \u00e1 vez que minimizan outras. Para Sunstein, a diferenza de Beck, existen os riscos obxectivos, que deben ser suxeitos a planificaci\u00f3n rigorosa, e os riscos subxectivos, a maior\u00eda deles constru\u00eddos irracionalmente."}
{"id": "482170", "revid": "98629", "url": "https://gl.wikipedia.org/wiki?curid=482170", "title": "Dolores Cacuango", "text": "Dolores Cacuango Quilo, nada en Cayambe o 26 de outubro de 1881 e finada en Yanahayco o 23 de abril de 1972, foi unha activista ecuatoriana pioneira no campo da loita polos dereitos dos ind\u00edxenas e labregos no seu pa\u00eds, tam\u00e9n co\u00f1ecida como Mam\u00e1 Dulu. Fundou en 1944 a Federaci\u00f3n Ecuatoriana de Indios (FEI) coa axuda do Partido Comunista de Ecuador e en 1946 xunto a Luisa G\u00f3mez de la Torre a primeira escola biling\u00fce (quechua-espa\u00f1ol). \u00c9 unha das referentes m\u00e1is co\u00f1ecidas da esquerda ecuatoriana e unha das referentes do feminismo ecuatoriano a principios do s\u00e9culo XX xunto a Tr\u00e1nsito Amagua\u00f1a.\nTraxectoria.\nDolores Cacuango naceu no latifundio de San Pablo Urcu preto de Cayambe (provincia de Pichincha) en 1881. Os seus pais, Andrea Quilo e Juan Cacuango, foron indios \"ga\u00f1anes\", nome que recib\u00edan as persoas que traballaban en facendas sen soldo. Creceu no campo xunto aos seus pais, sen asistir \u00e1 escola debido \u00e1 falla de recursos econ\u00f3micos. Nunca aprendeu a ler nin a escribir, o que resultou un factor motivante para mellorar o acceso \u00e1 educaci\u00f3n da comunidade ind\u00edxena. Aprendeu a falar castel\u00e1n na cidade de Quito, lugar onde traballou como empregada dom\u00e9stica a moi curta idade.\nUnha das influencias na vida pol\u00edtica de Cacuango foi Juan Albamocho, un ind\u00edxena que sol\u00eda disfrazarse de mendigo e pedir caridade, sentaba ao p\u00e9 dos despachos dos avogados e escoitaba o que conversaban. Unha tarde, Albamocho regresou \u00e1 s\u00faa comunidade en Cayambe e exclamou berrando \"Si houbo lei para os ind\u00edxenas\". Dende ent\u00f3n, a comunidade ind\u00edxena desexaba co\u00f1ecer os seus dereitos, para poder defenderse dos continuos maltratos dos tenentes pol\u00edticos e dos curas parroquiais.\nA s\u00faa primeira acci\u00f3n que a situou no liderado ind\u00edxena foi a principios de 1926 cando Dolores ti\u00f1a xa 44 anos. Foi no contexto dunha rebeli\u00f3n popular en Cayambe dirixida polo indio Jes\u00fas Gualavis\u00ed e impulsada polo Sindicato de Traballadores Campesi\u00f1os de Juan Montalvo. Dolores formaba parte dun grupo de mulleres que promoveron folgas en distintas facendas da zona. Destacou pola s\u00faa capacidade de conduci\u00f3n e os seus discursos pronunciados en quechua e en castel\u00e1n.\u200b\nEn 1927 casou con Luis Catucuamba, foron vivir a Yanahuayco, pr\u00f3ximo a Cayambe. Traballaron na agricultura e tiveron nove fillos; oito deles morreron a curta idade por doenzas intestinais causadas pola falta de hixiene e salubridade da zona. O \u00fanico fillo que sobreviviu foi Luis Catucuamba. En 1946 chegou a ser educador de ind\u00edxenas na s\u00faa vila natal, pois a s\u00faa nai quixo que axudase o seu pobo.\nOs \u00faltimos anos de Cacuango foron penosos. Perdeu forzas, sufriu paraplex\u00eda, perdeu peso, estaba cansa e deixou de visitar as comunidades e organizaci\u00f3ns. Faleceu en 1971 con 89 anos. No momento do seu pasamento acompa\u00f1\u00e1bana o seu esposo, o seu fillo, a s\u00faa nora e a s\u00faa amiga Mar\u00eda Luisa.\nActivismo.\nDolores Cacuango foi unha activa impulsora da fundaci\u00f3n de escolas biling\u00fces en colaboraci\u00f3n con Luisa G\u00f3mez de la Torre; fundou en 1946 a primeira escola biling\u00fce (quechua-espa\u00f1ol).\nNo \u00e1mbito pol\u00edtico, en 1944 participou na creaci\u00f3n da primeira organizaci\u00f3n ind\u00edxena en Ecuador que se denominou Federaci\u00f3n Ecuatoriana de Ind\u00edgenas (FEI) auspiciada polo Partido Comunista del Ecuador; aqu\u00ed ocupou a secretar\u00eda xeral.\nAdemais, liderou a apertura de escolas sindicais en Cayambe e, xunto a Rosa Lema, foi unha das mulleres de orixe ind\u00edxena m\u00e1is reco\u00f1ecidas no seu pa\u00eds a finais da d\u00e9cada de 1940.\nA Reforma Agraria foi ditada en outubro de 1973 co obxectivo de facer algunhas reformas no r\u00e9xime de posesi\u00f3n e usufruto da terra, para deter a ofensiva dos campesi\u00f1os rebeldes e precautelar a produtividade das facendas. Esta procuraba a integraci\u00f3n nacional, transformaci\u00f3n das condici\u00f3ns de vida do campesi\u00f1ado, redistribuci\u00f3n do ingreso agr\u00edcola e organizaci\u00f3n dun novo sistema social de empresa de mercado. A reforma agraria marcou o inicio dun proceso de \u201cterritorializaci\u00f3n\u201d sobre un importante espazo rural situado no Cant\u00f3n Cayambe, provincia de Pichincha. Dolores Cacuango dentro deste proceso foi unha figura clave que liderou a varios mozos ind\u00edxenas na rebeli\u00f3n contra o poder dos facendados e dos seus administradores e mordomos.\nDolores Cacuango viv\u00eda nunha pequena aldea preto de Cayambe, o que a motivou a participar liderando varias rebeli\u00f3ns en Cayambe para protexer os dereitos ind\u00edxenas. A causa disto cheg\u00e1rona a co\u00f1ecer como \"La Loca Dolores Cacuango\" (\"A tola Dolores Cacuango\"), xa que a tem\u00edan pola s\u00faa capacidade de liderado e o seu carisma que atra\u00eda grandes grupos ind\u00edxenas en Cayambe.\nNas s\u00faas incursi\u00f3ns polas comunidades \u00eda sempre acompa\u00f1ada polos indios de experiencia pol\u00edtica e por mozos que formaba no liderado. En 1964 o plan de axuda Alianza para o Progreso durante a presidencia de Galo Plaza buscaba a instauraci\u00f3n da reforma agraria; esta buscaba un cambio para que as leis que a mesma propu\u00f1a sexan respectadas polos facendados e pola oligarqu\u00eda. Dolores apoiou este plan liderando unha marcha en Quito con case dez mil indios de Cayambe, na que se dirixiu a todos os ecuatorianos ao dar un discurso no Teatro Universitario, xa que buscaba xustiza para os ind\u00edxenas con esta nova restauraci\u00f3n da reforma agraria.\nHomenaxe.\nA especie de avespa \"Aleiodes cacuangoi\" recibiu o seu nome por ela."}
{"id": "482176", "revid": "89787", "url": "https://gl.wikipedia.org/wiki?curid=482176", "title": "Federico Ayala Victoria", "text": "Federico Ayala Victoria, nado en Valencia e finado en Ferrol o 17 de abril de 1937, foi un militar e pol\u00edtico espa\u00f1ol.\nTraxectoria.\nComandante de Carabineiros en Ourense. Coa sublevaci\u00f3n do 18 de xullo de 1936 mant\u00edvose fiel ao goberno e xunto co gobernador civil intentou coordinar unha posible resistencia. Logo da proclamaci\u00f3n do estado de guerra o 20 de xullo, foi detido. Foi xulgado en Ferrol por rebeli\u00f3n militar e condenado a pena de morte. Foi executado no castelo de San Felipe o 17 de abril de 1937 e soterrado en Serantes."}
{"id": "482177", "revid": "98629", "url": "https://gl.wikipedia.org/wiki?curid=482177", "title": "Depresi\u00f3n endog\u00e1mica", "text": "Ch\u00e1mase depresi\u00f3n endog\u00e1mica \u00e1 perda de adaptaci\u00f3ns (vigor, viabilidade, fecundidade, etc.) producida pola perdida de variaci\u00f3n xen\u00e9tica debido \u00e1 homocigosidade, que impide a supervivencia da especie. \nExpresi\u00f3n dos alelos recesivos.\nSegundo Barret e Kohn, permite a expresi\u00f3n de alelos recesivos prexudiciais procedentes de ambos os proxenitores, xa que adoita producirse polo cruzamento xen\u00e9tico entre parentes pr\u00f3ximos.\nNos seres humanos.\nOs efectos biol\u00f3xicos da depresi\u00f3n endog\u00e1mica nos seres humanos est\u00e1n escurecidos polas influencias socioecon\u00f3micas e culturais no comportamento reprodutivo. Os estudos en poboaci\u00f3ns humanas demostraron que a idade ao casar, a duraci\u00f3n do matrimonio, o analfabetismo, o uso de anticonceptivos e a compensaci\u00f3n reprodutiva son os principais determinantes da aparente fertilidade, incluso en poboaci\u00f3ns cunha alta proporci\u00f3n de uni\u00f3ns consangu\u00edneas. Por\u00e9n, observ\u00e1ronse varios efectos pequenos sobre o aumento da mortalidade, intervalos entre partos m\u00e1is largos, e unha produtividade xeral reducida en poboaci\u00f3ns illadas. \nOs temores de Darwin.\nCharles Darwin foi un dos primeiros cient\u00edficos en demostrar os efectos da depresi\u00f3n endog\u00e1mica mediante a realizaci\u00f3n de numerosos experimentos con plantas. A esposa de Darwin, Emma, era a s\u00faa prima en primeiro grao, e el estaba preocupado polo impacto da endogamia no seus dez fillos, tres dos cales falecieron a idades inferiores aos dez anos, e outros tres non puideron enxendrar fillos."}
{"id": "482178", "revid": "72012", "url": "https://gl.wikipedia.org/wiki?curid=482178", "title": "Depresi\u00f3n de consanguinidade", "text": ""}
{"id": "482191", "revid": "78993", "url": "https://gl.wikipedia.org/wiki?curid=482191", "title": "Estatuto Vasco-Navarro", "text": ""}
{"id": "482205", "revid": "88215", "url": "https://gl.wikipedia.org/wiki?curid=482205", "title": "Cami\u00f1ando entre serpes", "text": " \nCami\u00f1ando entre serpes \u00e9 o s\u00e9timo \u00e1lbum de estudio da banda galega de rock Z\u00ebnzar.\nFoi publicado en 2015."}
{"id": "482221", "revid": "75439", "url": "https://gl.wikipedia.org/wiki?curid=482221", "title": "Vaise armar", "text": " \nVaise armar \u00e9 o sexto \u00e1lbum de estudio da banda galega de rock Z\u00ebnzar.\nFoi publicado en 2012 e contou con numerosas colaboraci\u00f3ns como as de Vituco Neira de Ruxe Ruxe, Mou de Dios ke te crew, Loli Nogueira, Pablo Dalama, Mario C\u00e9sar Vila ou Xavier Pardeiro \"O Reverendo\"."}
{"id": "482230", "revid": "23562", "url": "https://gl.wikipedia.org/wiki?curid=482230", "title": "Partidos da selecci\u00f3n de rugby de Espa\u00f1a", "text": "A selecci\u00f3n de rugby de Espa\u00f1a ten disputado os seguintes partidos:\n1940-1949.\nNing\u00fan partido."}
{"id": "482238", "revid": "89787", "url": "https://gl.wikipedia.org/wiki?curid=482238", "title": "Pilar D\u00edaz Otero", "text": "Mar\u00eda del Pilar D\u00edaz Otero, nada en Mugardos en 1967, e unha pol\u00edtica galega de Esquerda Unida.\nTraxectoria.\nAdestradora de balonm\u00e1n. Foi candidata \u00e1 alcald\u00eda e concelleira de Mugardos por Esquerda Unida. En agosto de 2016 Juan Domingo de Deus do PP deixou a alcald\u00eda de Mugardos tras prosperar unha moci\u00f3n de censura presentada conxuntamente por Esquerda Unida, Iniciativa Cidad\u00e1 de Mugardos (ICM) e Bloque Nacionalista Galego. Pilar foi elixida nova alcaldesa gobernando en coalici\u00f3n con ICM e BNG. En decembro de 2019 a alcald\u00eda volveu \u00f3 PP tras prosperar unha moci\u00f3n de censura apoiada polos tres concelleiros do PSdeG-PSOE."}
{"id": "482239", "revid": "1888", "url": "https://gl.wikipedia.org/wiki?curid=482239", "title": "Mar\u00eda del Pilar D\u00edaz Otero", "text": ""}
{"id": "482242", "revid": "23204", "url": "https://gl.wikipedia.org/wiki?curid=482242", "title": "Lacerta viridis", "text": "Lacerta viridis, \u00e9 unha especie de r\u00e9ptil orde dos escamosos, suborde dos lacertilios, infraorde dos escincomorfos e familia dos lac\u00e9rtidos.\n\u00c9 un lagarto de gran tama\u00f1o distribu\u00eddo entre Eslovenia e o leste de Austria at\u00e9 as costas do mar Negro de Ucra\u00edna e Turqu\u00eda. A mi\u00fado vese abraiante sobre rochas ou c\u00e9spedes ou se refuxia entre matogueiras.\nC\u00f3mpre non confundilo con \"Lacerta bilineata\" que at\u00e9 hai moi pouco tempo foi considerado como unha subespecie de \"Lacerta viridis\" (\"Lacerta viridis bilineata\"), pero que vive m\u00e1is ao oeste de Europa. (Ver mapa de distribuci\u00f3n de ambas as especies).\nTaxonom\u00eda.\nDescrici\u00f3n.\nA especie foi descrita en 1768 polo m\u00e9dico e naturalista austr\u00edaco, especializado en herpetolox\u00eda, Josephus Nicolaus Laurenti, na s\u00faa tese de doutoramento \"Specimen Medicum, Exhibens Synopsin \"(sic)\" Reptilium Emendatam cum Experimentis circa Venena\". Joan Thomae: Vienna, sobre a funci\u00f3n do veleno nos r\u00e9ptiles e anfibios, baixo o some de \"Seps viridis\".\nNeste importante libro sobre herpetolox\u00eda Laurenti definiu trinta x\u00e9neros de r\u00e9ptiles, mentres que na 10\u00aa edici\u00f3n do \"Systema Naturae\", de Linnaeus, publicada en 1758, defin\u00edanse s\u00f3 dez x\u00e9neros.\nEtimolox\u00edas.\nPara a do x\u00e9nero, ver \"Lacerta\".\nO ep\u00edteto espec\u00edfico, \"viridis\", Laurenti tomouno do lat\u00edn \"viridis, -e\", \"verde\", en alusi\u00f3n \u00e1 s\u00faa coloraci\u00f3n.\nSin\u00f3nimos.\nA especie co\u00f1eceuse tam\u00e9n, entre outros, polos sin\u00f3nimos:\nSubespecies.\nSegundo The Reptie Database reco\u00f1\u00e9cense as subespecies seguintes:\nControversia taxon\u00f3mica.\nA\u00ednda hai unha discusi\u00f3n en curso sobre se \"Lacerta viridis\" e \"Lacerta bilineata\" son especies separadas. Os datos apoian debilmente a s\u00faa separaci\u00f3n en d\u00faas especies, pero c\u00f3mpre facer m\u00e1is investigaci\u00f3ns. Os expertos da UICN seguen a tendencia recente de considerar a \"Lacerta viridis\" e \"L. bilineata\" como especies separadas, pero isto s\u00f3 est\u00e1 debilmente respaldado por datos xen\u00e9ticos. A taxonom\u00eda aceptada do \"complexo \"Lacerta viridis-bilineata\"\" require m\u00e1is investigaci\u00f3ns.\nO grupo \"lagartos verdes\", ou \"complexo \"Lacerta viridis\"-\"L. bilineata\"\".\nAmann \" et al \". (2001) identificaron unha zona de hibridaci\u00f3n de \"Lacerta viridis\" e \"L. bilineata\" no NE de Italia e na parte adxacente de Eslovenia, na que se pod\u00eda detectar un fluxo x\u00e9nico restrinxido e asim\u00e9trico, principalmente de leste a oeste.\nEste tipo de zona h\u00edbrida de \"species in statu nascendi\" permanecer\u00e1 restrinxido espacialmente, pero pode ser est\u00e1bel durante moito tempo, se se estabiliza mediante invasi\u00f3n e evasi\u00f3n, hibridaci\u00f3n e selecci\u00f3n equivalentes.\nOs h\u00edbridos mostran unha fertilidade reducida (Rikena 2002). Ser\u00eda un caso de depresi\u00f3n de consanguinidade.\nCaracter\u00edsticas.\n\"Lacerta viridis\" e un lagarto medianamente grande, algo m\u00e1is pequeno que o lagarto arnal (\"Timon lepidus\"), xa que os adultos miden at\u00e9 13\u00a0cm desde a punta do foci\u00f1o at\u00e9 a cloaca (at\u00e9 40\u00a0cm inclu\u00edndo a cola), de aspecto estilizado e coa cola moi longa e a cabeza relativamente curta. A coloraci\u00f3n das partes superiores, nos machos, \u00e9 vere con pequenas manchas escuras irregulares e de d\u00faas a catro li\u00f1as laterais brancas, m\u00e1is ou menos inerrompidas, e frecuentemente bordeadas de puntos negros; as partes inferiores son amareladas, sen manchas negras; a garganta \u00e9 azul. As femias te\u00f1en as partes superiores verdes ou pardas e, \u00e1s veces, a gorxa tam\u00e9n azulada. Os machos te\u00f1en a cabeza m\u00e1is grande que as femias, que te\u00f1en unha coloraci\u00f3n m\u00e1is uniforme, presentan a mi\u00fado entre d\u00faas a catro bandas claras bordeadas por puntos negros. Os xuven\u00eds adoitan ser verdes agrisados ou pardos, e tam\u00e9n exhiben de d\u00faas a catro li\u00f1as ou bandas laterais brancas.\nEste lagarto \u00e1s veces pode desprender a cola (autotom\u00eda) para evitar que o atrape un depredador. A cola pode rexenerarse e crecer m\u00e1is tarde.\nDistribuci\u00f3n e h\u00e1bitat.\nDistribuci\u00f3n.\nO lagarto verde oriental \u00e9 orixinario do sueste de Europa. A s\u00faa \u00e1rea de distribuci\u00f3n abarca o sur de Alema\u00f1a, Austria, Hungr\u00eda, Chequia, Eslovaquia, leste de Italia, Croacia, Bosnia e Hercegovina, Serbia, Montenegro, Albania, Grecia, o sur de Ucra\u00edna, Roman\u00eda, Bulgaria e o noroeste de Turqu\u00eda. Introduciuse no estado de Kansas, nos Estados Unidos.\nFix\u00e9ronse varios intentos para introducir esta especie na Gran Breta\u00f1a desde finais do s\u00e9culo XIX, e unha colonia (identificada como \"L. bilineata\") sobrevive en Bournemouth desde finais da d\u00e9cada de 1990.\nH\u00e1bitat.\nO seu h\u00e1bitat t\u00edpico son zonas de densa vexetaci\u00f3n arbustiva, bosques abertos, sebes, marxes de campos, terrapl\u00e9ns e matogueiras, en altitudes de at\u00e9 os 2 200 m. Na parte norte da s\u00faa \u00e1rea de ditribuci\u00f3n enc\u00f3ntrase en veigas arbustivas e na parte sur prefire lugares h\u00famidos.\nComportamento.\n\"Lacerta viridis\" vive non s\u00f3 en zonas de vexetaci\u00f3n baixa e densa, e g\u00f3stalle tomar o sol na ma\u00f1anci\u00f1a e no ser\u00e1n. Alim\u00e9ntase principalmente de insectos e outros pequenos invertebrados, pero \u00e1s veces tam\u00e9n come froitos, ovos de aves, cr\u00edas, lagartas e incluso ratos. En primavera, a femia pon de seis a vinte ovos que eclosionan aos dous ou catro meses. As cr\u00edas aao naceren son de cor marr\u00f3n p\u00e1lido e miden de 3 a 4\u00a0cm. Maduran sexualmente ao ano seguinte, momento no que duplican o seu tama\u00f1o.\nAmeazas.\nParece que non existen ameazas importantes para esta especie. Est\u00e1 ameazada localmente en partes da s\u00faa \u00e1rea de distribuci\u00f3n, especialmente no norte, pola perda de h\u00e1bitat, a forestaci\u00f3n e a depredaci\u00f3n por parte dos gatos. En Turqu\u00eda est\u00e1 ameazada localmente polo uso de pesticidas, o que provoca a ausencia de presas e a inxesti\u00f3n de presas contaminadas con pesticidas.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que a especie ten unha ampla \u00e1rea de distribuic\u00f3n e \u00e9 com\u00fan polo menos en parte desta \u00e1rea, que \u00e9 adapt\u00e1bel e que non se identificaron ameazas substanciais na maior parte da s\u00faa \u00e1rea de distribuci\u00f3n, cualifica o seu status como \"LC\" (pouco preoupante)). Por\u00e9n, en Turqu\u00eda pode verse afectada polo uso de pesticidas."}
{"id": "482252", "revid": "23204", "url": "https://gl.wikipedia.org/wiki?curid=482252", "title": "Lingua swazi", "text": ""}
{"id": "482256", "revid": "624", "url": "https://gl.wikipedia.org/wiki?curid=482256", "title": "Xo\u00e1n II de Montfort", "text": "Xo\u00e1n II de Montfort, tam\u00e9n chamado Xo\u00e1n da Breta\u00f1a, nado ao redor de 1294, en Henbont e finado no mesmo lugar o 26 de setembro de 1345, fillo de Artur II da Breta\u00f1a, duque da Breta\u00f1a, e de Iolanda de Dreux, condesa de Monfort-l'Amaury, foi conde de Montfort l'Amaury (1330 - 1345), conde de Richmond (1341 - 1342), e despois, duque pretendente da Breta\u00f1a (1341 - 1345). \nTraxectoria.\nPrimeiro fillo de Artur II da Breta\u00f1a e a s\u00faa segunda muller, Iolanda de Dreux, herdou da s\u00faa nai o t\u00edtulo de Conde de Montfort-l'Amaury e reclamou o t\u00edtulo de duque da Breta\u00f1a. \nGuerra de Sucesi\u00f3n.\nO 30 de abril de 1341 o duque Xo\u00e1n III da Breta\u00f1a morreu sen herdeiro masculino. O seu medio irm\u00e1n, Xo\u00e1n de Monfort, erixiuse como candidato \u00e1 sucesi\u00f3n, que tam\u00e9n foi reclamada por Xoana de Penthi\u00e8vre, sobri\u00f1a de Xo\u00e1n III e esposa de Carlos de Blois, o mesmo sobri\u00f1o do rei de Francia Filipe VI de Valois. Por suposto, o rei era favor\u00e1bel ao seu sobri\u00f1o e recibiu a s\u00faa homenaxe. \nA guerra, chamada Guerra de sucesi\u00f3n da Breta\u00f1a, comezou ent\u00f3n e durou uns vinte anos. Este conflito tam\u00e9n foi chamado \"Guerra das D\u00faas Xoanas\", do nome das d\u00faas duquesas en competici\u00f3n: Xoana de Penthi\u00e8vre e Xoana de Flandres, a muller de Xo\u00e1n de Montfort. \nDespois de ter conseguido tomar o tesouro ducal de Xo\u00e1n III da Breta\u00f1a, gardado en Limoges, Xo\u00e1n de Montfort, axudado por unha forza partidaria, apoderouse de Nantes e f\u00edxose reco\u00f1ecer como duque por unha asemblea minoritaria de se\u00f1ores bret\u00f3ns en maio de 1341. Grazas ao tesouro ducal, conseguiu contratar a mercenarios, o que lle permitiu apoderarse de Roazhon, Brest, An Alre, Kemper, Sant-Brieg, Dinan e Gwened. Carlos de Blois recorreu ao rei de Francia, que convocou a Xo\u00e1n de Montfort perante o Tribunal dos Pares reunido en Conflans en setembro de 1341 . Polo Decreto de Conflans, o Ducado da Breta\u00f1a foi loxicamente atribu\u00eddo a Carlos de Blois. Filipe VI de Francia confiscou ent\u00f3n a Xo\u00e1n de Montfort o seu condado de Montfort-l'Amaury (en territorio franc\u00e9s), as\u00ed como o vizcondado de Limoges (tam\u00e9n en terras de Francia). \nEn outubro de 1341 Carlos de Blois e o duque de Normand\u00eda Xo\u00e1n II de Normand\u00eda (futuro rei Xo\u00e1n II de Francia) reuniron un ex\u00e9rcito e penetraron na Breta\u00f1a. Conseguiron recuperar algunhas prazas fortes que perderan, inclu\u00eddo Naoned, que foi retomado o 21 de novembro de 1343 tras tres semanas de cerco. Xo\u00e1n de Montfort foi feito prisioneiro e logo levado a unha prisi\u00f3n no Louvre de Par\u00eds. Foi a s\u00faa muller Xoana quen continuou a loita armada. \nEn xaneiro de 1343, a trav\u00e9s do papa Clemente VI, a tregua de Malestroit hab\u00eda levar a paz e a liberaci\u00f3n de Xo\u00e1n de Montfort. Este \u00faltimo non foi liberado pero conseguiu escapar o 27 de marzo de 1345. Retomando a loita cos reforzos proporcionados polo rei Eduardo III de Inglaterra, cercou en van Kemper, pero enfermou e morreu en Henbont o 30 de abril de 1341. \nOs seus restos xacen na igrexa da Santa Cruz de Kemperle.\nMatrimonio e descendencia.\nCasou en Chartres en 1329 con Xoana (1295 - 1374) filla de Lu\u00eds I de Flandres, conde de Nevers, e de Xoana de Rethel, condesa de Rethel e tiveron: \nEmblem\u00e1tica.\nConde de Montfort-l'Amaury pola s\u00faa nai, herdou do seu pai Artur II, se non o ducado da Breta\u00f1a, polo menos as s\u00faas pretensi\u00f3ns no ducado. Tam\u00e9n herda o seu emblema e segundo Laurent Hablot rexeitou a modificaci\u00f3n introducida en 1316 polo seu irm\u00e1n Xo\u00e1n III da Breta\u00f1a, que cambiara o escudo de armas de Dreux-Breta\u00f1a non conservando m\u00e1is que o armi\u00f1o (destinadas a un uso longo na Breta\u00f1a). A pesar de fermosas miniaturas post-conflito que o amosan levando o escudo de armi\u00f1o plano, Xo\u00e1n de Montfort parece que portaba durante a s\u00faa vida un axadrezado de ouro e azul (que \u00e9 Dreux) con bordo de goles cargado con oito cachorros de le\u00f3n de prata cunha cola fendida (que son de Montfort), coa esquina do cant\u00f3n de armi\u00f1o."}
{"id": "482260", "revid": "624", "url": "https://gl.wikipedia.org/wiki?curid=482260", "title": "An Alre", "text": ""}
{"id": "482261", "revid": "624", "url": "https://gl.wikipedia.org/wiki?curid=482261", "title": "Henbont", "text": ""}
{"id": "482262", "revid": "624", "url": "https://gl.wikipedia.org/wiki?curid=482262", "title": "Kemper", "text": ""}
{"id": "482264", "revid": "624", "url": "https://gl.wikipedia.org/wiki?curid=482264", "title": "Sant-Brieg", "text": ""}
{"id": "482267", "revid": "25871", "url": "https://gl.wikipedia.org/wiki?curid=482267", "title": "Diana Navarro Oca\u00f1a", "text": ""}
{"id": "482272", "revid": "865", "url": "https://gl.wikipedia.org/wiki?curid=482272", "title": "Wolf Parade", "text": "Wolf Parade \u00e9 unha banda canadense de indie rock formada no ano 2003 en Montreal. O grupo publicou tres \u00e1lbums de estudio antes de estar cinco anos en hiato dende 2011. A banda anunciou o seu regreso en 2016, publicando un EP autotitulado en maio dese ano, e un cuarto \u00e1lbum de estudio, \"Cry Cry Cry\", en outubro de 2017."}
{"id": "482275", "revid": "89787", "url": "https://gl.wikipedia.org/wiki?curid=482275", "title": "Robert Jarvik", "text": "Robert Koffler Jarvik, nado en Midland (M\u00edchigan) o 11 de maio de 1946 \u00e9 un cient\u00edfico estadounidense, investigador e empresario co\u00f1ecido polo seu papel no desenvolvemento no coraz\u00f3n artificial Jarvik-7.\nTraxectoria.\nPrimeiros anos.\nRobert Jarvik naceu en Midland, M\u00edchigan, fillo de Norman Eugene Jarvik e Edythe Koffler Jarvik, e creceu en Stamford, Connecticut. \u00c9 sobri\u00f1o de Murray Jarvik, farmac\u00f3logo, que foi o coinventor do parche de nicotina.\nJarvik \u00e9 graduado da Universidade de Syracuse. Obtivo un grao de mestrado en enxe\u00f1ar\u00eda biom\u00e9dica pola Universidade de Nova York.\nTras ser admitido na escola de medicina da Universidade de Utah, Jarvik completou dous anos de estudo, e en 1971 foi contratado por Willem Johan Kolff, m\u00e9dico inventor neerland\u00e9s na mesma universidade, que produciu a primeira m\u00e1quina de di\u00e1lese, e que estaba a traballar noutros \u00f3rganos artificiais, inclu\u00eddo un coraz\u00f3n. Jarvik obtivo o doutoramento en medicina en 1976 pola universidade de Utah. Como cient\u00edfico m\u00e9dico, non completou un internado nin unha residencia e nunca se licenciou na pr\u00e1ctica m\u00e9dica.\nCarreira.\nJarvik uniuse ao programa de \u00f3rganos artificiais da Universidade de Utah en 1971, ent\u00f3n dirixido polo seu mentor Willem Johan Kolff. Nese tempo, o programa empregaba un coraz\u00f3n artificial pneum\u00e1tico dese\u00f1ado por Clifford Kwan-Gett que sustentara un animal no laboratorio durante dez anos. Kolff asignou a Jarvik para que dese\u00f1ase un novo coraz\u00f3n que superase os problemas do coraz\u00f3n de Kwan-Gett, que finalmente culminou co Jarvik-7.\nEn 1982, o equipo levou a cabo un implante de coraz\u00f3n artificial, o segundo da historia, trece anos despois de que Domingo Liotta e Denton Cooley realizasen o primeiro en 1969. William DeVries implantou en primeiro lugar o Jarvik-7 no dentista xubilado Barney Clark na Universidade de Utah o 2 de decembro de 1982. Clark requiriu visitas frecuentes ao hospital os seguintes 112 d\u00edas, tralo que faleceu. Durante as frecuentes conferencias de prensa para actualizar a situaci\u00f3n do paciente, con DeVries, informou o mundo da condici\u00f3n de Clark. Os seguintes varios implantes do coraz\u00f3n de Jarvik-7 foron dirixidas por Humana, unha gran compa\u00f1\u00eda de seguros de sa\u00fade. O segundo paciente, William J. Schroeder, sobreviviu 620 d\u00edas.\nEn 2006, Jarvik comezou a aparecer en anuncios televisivos para o medicamento para o colesterol Lipitor de Pfizer. Dous membros do congreso, como parte dunha campa\u00f1a contra a promoci\u00f3n por medio de famosos, comezaron unha investigaci\u00f3n sobre se os anuncios na televisi\u00f3n constitu\u00edan consellos m\u00e9dicos dados sen licenza da pr\u00e1ctica de medicina. Un anuncio mostraba a Jarvik remando, mais debido aos seguros e outras consideraci\u00f3ns, el non remaba, sen\u00f3n que se empregou un dobre de corpo. M\u00e1is tarde, Jarvik dixo que non tomara Lipitor ata que se converteu en voceiro da compa\u00f1\u00eda. O 25 de febreiro de 2008, Pfizer anunciou que \u00eda eliminar os seus anuncios con Jarvik.\nVida persoal.\nJarvik est\u00e1 casado coa columnista da revista \" Parade\" Marilyn vos Savant dende o 23 de agosto de 1987. En contra dalgunhas fontes, Jarvik non \u00e9 morm\u00f3n."}
{"id": "482276", "revid": "23204", "url": "https://gl.wikipedia.org/wiki?curid=482276", "title": "Chantal Akerman", "text": "Chantal Akerman, nada en Bruxelas o 6 de xu\u00f1o de 1950 e finada en Par\u00eds o 5 de outubro de 2015, foi unha directora de cinema e artista belga, profesora de cinema na European Graduate School. Os seus filmes est\u00e1n baseados en observaci\u00f3ns sobre a vida coti\u00e1, a necesidade de comer, a sexualidade, o illamento e a pol\u00edtica de exclusi\u00f3n no s\u00e9culo XX. Deuse a co\u00f1ecer ao gran p\u00fablico co filme \"Jeanne Dielman, 23 quai du Commerce, 1080 Bruxelles\" (1975), onde exemplifica o seu modo de evadir a narrativa convencional mediante a elipse. Nos \u00faltimos anos destacou as\u00ed mesmo na literatura.\nTraxectoria.\nAkerman naceu no seo dunha familia xud\u00eda practicante en Bruxelas. Os seus av\u00f3s e a s\u00faa nai foron enviados a Auschwitz e s\u00f3 se salvou a s\u00faa nai. A ansiedade materna e o exilio foron temas recorrentes na s\u00faa filmograf\u00eda.\nAkerman sinalou que tras ver aos quince anos \"Pierrot le Fou\" (1965) de Jean-Luc Godard, decidiu rodar ela mesma. Aos dezaoito entrou no Institut National Sup\u00e9rieur des Arts du Spectacle et des Techniques de Diffusion, centro de ensino de cinematograf\u00eda belga. Axi\u00f1a o abandonou e realizou unha curtametraxe en 35\u00a0mm en branco e negro cos seus aforros, \"Saute ma ville\" (1968), que dura trece minutos e ten como protagonista unha moza (ela mesma como actriz) e a s\u00faa relaci\u00f3n conflitiva coas cousas coti\u00e1s. En 1971, foi premiada no festival de Oberhausen. Ese mesmo ano trasladouse a Nova York, onde estivo ata 1972. Al\u00ed viu cinema independente, especialmente de Stan Brakhage, Jonas Mekas, Andy Warhol e Michael Snow. Obras de 1972, como \"Hotel Monterey\" e curtametraxes como \"La Chambre 1\" e \"La Chambre 2\", revelan a s\u00faa nova aprendizaxe. Iniciou ent\u00f3n unha colaboraci\u00f3n coa cineasta Babette Mangolte.\nEn 1973, Akerman regresou a B\u00e9lxica. En 1974, foi reco\u00f1ecida pola cr\u00edtica con \"Je tu il elle\", filme experimental sobre a agresi\u00f3n. O seu manifesto \u00e9 un cl\u00e1sico moderno. \"Jeanne Dielman, 23 quai du Commerce, 1080 Bruxelles\" (1975), eloxiado por \"The New York Times\" como \"a primeira obra mestra do feminino na historia do cinema\", trata dunha eficiente ama de casa que se ve obrigada a prostitu\u00edrse para poder vivir co seu fillo. Axi\u00f1a, en 1978, conclu\u00edu \"Les Rendez-vous d'Anna\", un filme que destacou pola s\u00faa beleza e precisi\u00f3n.\nEn 1991, presentou a s\u00faa longametraxe \"Nuit et jour\", onde inverte o d\u00fao d\u00eda e noite, \u00e9 a historia dun tr\u00edo amoroso, con dous mozos e unha moza, que viven nas s\u00faas relaci\u00f3ns de paix\u00f3n separadas en d\u00faas metades do d\u00eda, case sen durmir. O filme, como dixo Akerman, non ten nada que ver co modo de facer de Truffaut, mais hai unha homenaxe indirecta \u00e1 materia de \"Jules et Jim\" e outro expreso cun libro que leva un protagonista cun relato de Truffaut. Ese mesmo ano foi membro do xurado do 41.\u00ba Festival de Cinema de Berl\u00edn.\nAkerman sempre rexeitou, a pesar do car\u00e1cter escollido da s\u00faa obra, que o seu cinema se agoche en guetos. En 2011 presentou a s\u00faa versi\u00f3n da novela de Joseph Conrad, \"Almayer's Folly\".\nAkerman faleceu o 5 de outubro de 2015 en Par\u00eds; \"Le Monde\" informou de que se suicidou. Ti\u00f1a 65 anos. O seu \u00faltimo filme foi o documental \"No Home Movie\", unha serie de conversas coa s\u00faa nai pouco antes da morte desta. Do filme, Akerman dixo: \"penso que se eu soubese que \u00eda facer con isto, non me atrever\u00eda a facelo\". Segundo a irm\u00e1 de Akerman, fora hospitalizada pouco antes por depresi\u00f3n e volvera a Par\u00eds dez d\u00edas antes da s\u00faa morte."}
{"id": "482277", "revid": "865", "url": "https://gl.wikipedia.org/wiki?curid=482277", "title": "Tegan and Sara", "text": "Tegan and Sara \u00e9 unha banda canadense de indie pop formada no ano 1998 en Calgary, Alberta. Est\u00e1 composta polas irm\u00e1s xemelgas Tegan Rain Quin e Sara Keirsten Quin (nadas o 19 de setembro de 1980). \u00c1mbalas d\u00faas son compositoras e multiinstrumentistas.\nO d\u00fao leva publicados nove \u00e1lbums de estudio e numerosos EPs. A banda conseguiu unha nomeaci\u00f3n a un Grammy en 2012 polo seu traballo \"Get Along\". O seu noveno \u00e1lbum, \"Hey, I'm Just Like You\", foi editado o 27 de setembro de 2019. As s\u00faas memorias, \"High School\", foron publicadas o 24 de setembro de 2019."}
{"id": "482280", "revid": "72012", "url": "https://gl.wikipedia.org/wiki?curid=482280", "title": "Defense Satellite Application Program", "text": ""}
{"id": "482281", "revid": "72012", "url": "https://gl.wikipedia.org/wiki?curid=482281", "title": "P-417", "text": ""}
{"id": "482282", "revid": "72012", "url": "https://gl.wikipedia.org/wiki?curid=482282", "title": "P-698BH", "text": ""}
{"id": "482283", "revid": "72012", "url": "https://gl.wikipedia.org/wiki?curid=482283", "title": "P35-2", "text": ""}
{"id": "482284", "revid": "72012", "url": "https://gl.wikipedia.org/wiki?curid=482284", "title": "P35-3", "text": ""}
{"id": "482299", "revid": "23204", "url": "https://gl.wikipedia.org/wiki?curid=482299", "title": "Casa da Moeda dos Estados Unidos", "text": "A Casa da Moeda dos Estados Unidos (en ingl\u00e9s: \"United States Mint\" ou \"US Mint\") \u00e9 unha unidade do Departamento do Tesouro dos Estados Unidos responsable da produci\u00f3n da moeda do pa\u00eds, da direcci\u00f3n do seu comercio e do control dos movementos dos metais preciosos en lingotes ou amoedados.\nA \"US Mint\" non produce billetes, xa que a produci\u00f3n do papel moeda est\u00e1 encomendada \u00e1 Oficina de Gravado e Impresi\u00f3n.\nA instituci\u00f3n creouse en Fialdelfia en 1792 e de cami\u00f1o se uniron a ela outros centros de cu\u00f1axe, cuxas moedas se identifican con marcas de ceca propias. A Casa da Moeda dos Estados Unidos componse na actualidade de catro cecas: Filadelfia, Denver, San Francisco e West Point.\nHistoria.\nPrimeira \u00e9poca.\nA primeira autorizaci\u00f3n para o establecemento dunha casa de moeda nos Estados Unidos produciuse mediante unha resoluci\u00f3n do Congreso da Confederaci\u00f3n do 21 de febreiro de 1782, e en 1787 cu\u00f1ouse a primeira moeda de circulaci\u00f3n xeral dos Estados Unidos, un centavo de cobre (co\u00f1ecido como \"Fugio cent\") divisionario do d\u00f3lar Continental.\nA actual instituci\u00f3n foi creada polo Congreso dos Estados Unidos a trav\u00e9s da Lei da Moeda de 1792, e ao principio estaba adscrita ao Departamento de Estado, a\u00ednda que en 1799 se constitu\u00edu en axencia independente e, coa Lei da Moeda de 1873, pasou a depender do Departamento do Tesouro. En virtude da Lei de 1792, constru\u00eduse o primeiro edificio da ceca en Filadelfia, que daquela era a capital dos Estados Unidos; foi o primeiro edificio da Rep\u00fablica levantado baixo os auspicios da Constituci\u00f3n. No entanto, a sede da actual \"US Mint\" (s\u00f3 administrativa, non de produci\u00f3n) radica en Washington como capital federal. \nAdemais das actuais plantas produtivas de Filadelfia, Denver, San Francisco e West Point (e un dep\u00f3sito de metais preciosos en Fort Knox, Kentucky), ao longo da historia tivo outras cecas adscritas nas localidades de Carson City, Charlotte, Dahlonega, Nova Orle\u00e1ns e Manila, en Filipinas.\nInicialmente, na casa da moeda calquera cidad\u00e1n pod\u00eda transformar en moeda o seu ouro e a s\u00faa prata sen m\u00e1is custo engadido que o da refinaxe.\nO primeiro director da Casa da Moeda dos Estados Unidos foi o reputado cient\u00edfico David Rittenhouse, entre 1792 e 1795, e o primeiro xefe de cu\u00f1axe foi Henry Voigt, a quen se lle atrib\u00faen os dese\u00f1os das primeiras moedas estadounidenses. Outro posto salientable dentro da casa da moeda foi o de gravador xefe, que estivo ocupado por figuras tan salientables como William Barber, Charles E. Barber ou George T. Morgan.\nExpansi\u00f3n e cecas sucursais.\nCoa progresiva apertura de novas cecas sucursais durante o s\u00e9culo XIX a partir da orixinaria de Filadelfia en 1792, produciuse a necesidade de inclu\u00edr nas moedas marcas de ceca, co fin de identificar a s\u00faa procedencia. As primeiras destas cecas foron as establecidas en Charlotte, Carolina do Norte (1838-1861), Dahlonega, Xeorxia (1838-1861), e Nova Orle\u00e1ns, en Luisiana (1838-1909). As d\u00faas primeiras, con marcas \"C\" e \"D\", respectivamente, foron establecidas para a conversi\u00f3n en moeda dos importantes dep\u00f3sitos de ouro local, e cu\u00f1aron unicamente moedas deste metal. A Guerra Civil supuxo o pechamento definitivo de ambas as cecas. \nA ceca de Nova Orle\u00e1ns, con marca de ceca \"O\", estableceuse en 1838 e pechou tam\u00e9n ao principio da Guerra Civil (1861), a\u00ednda que foi reaberta en 1879, logo do per\u00edodo de reconstruci\u00f3n posterior \u00e1 guerra, ata que cesou a s\u00faa actividade en 1909. Durante os seus dous per\u00edodos de actividade, produciu moedas de ouro e de prata con once valores faciais diferentes, dez dos cales foron cu\u00f1ados simultaneamente, en 1851: en prata, moedas de tres, cinco e dez c\u00e9ntimos, as\u00ed como de cuarto, medio e un d\u00f3lar; e en ouro moedas de cinco, dez e vinte d\u00f3lares.\nEn 1864 proxectouse o establecemento dunha nova casa de moeda sucursal da \"US Mint\" en The Dalles, Oreg\u00f3n. A\u00ednda que chegou a iniciarse a construci\u00f3n do edificio que albergar\u00eda as s\u00faas instalaci\u00f3ns, esta det\u00edvose en 1870 e a ceca non chegou a producir moeda.\nEn 1870 inaugurouse unha nova ceca sat\u00e9lite en Carson City, Nevada, con marca de ceca \"CC\", que se mantivo operativa ata 1893, con tres anos de inactividade entre 1886 e 1888. Do mesmo xeito que as cecas de Charlotte e Dahlonega, a de Carson City abriuse para aproveitar a produci\u00f3n dunha grande vea de metal, neste caso de prata, atopada preto daquela localidade, o cal non foi \u00f3bice para cu\u00f1ar tam\u00e9n moedas de ouro.\nEn 1911 a Casa da Moeda dos Estados Unidos tivo unha muller como directora interina, Margaret Kelly, que se converteu na muller co maior soldo das que estaban na n\u00f3mina do Goberno. No seu breve pe\u00edodo estableceu que as mulleres ga\u00f1asen o mesmo que os homes no seo da instituci\u00f3n.\nEn 1920 abriuse a primeira ceca da \"US Mint\" f\u00f3ra do territorio continental dos Estados Unidos, en Manila, en Filipinas, que daquela estaba baixo administraci\u00f3n estadounidense. Esta ceca estivo activa ata 1941 (cunha pausa nos anos 1923 e 1924) e nela produc\u00edronse moedas con valores de un, cinco, dez, vinte e cincuenta centavos. As moedas norteamericanas cu\u00f1adas en Manila poden carecer de marca de ceca ou amosar a letra \"M\".\nAdemais das moedas para a s\u00faa circulaci\u00f3n xeral nas illas Filipinas, a ceca de Manila ocupouse, a partir do seu establecemento en 1920, da cu\u00f1axe de moedas de leprosar\u00eda para o seu uso no lazareto da illa Culi\u00f3n, que xa se vi\u00f1an producindo desde 1913 por unha compa\u00f1\u00eda privada.\nInstalaci\u00f3ns actuais.\nA Casa da Moeda dos Estados Unidos conta con catro cecas activas: Filadelfia, Denver, San Francisco e West Point. Ademais, forma parte tam\u00e9n da instituci\u00f3n un dep\u00f3sito de metais preciosos en Fort Knox, Kentucky.\nFiladelfia.\nA planta fabril m\u00e1is grande da ceca estadounidense \u00e9 a de Filadelfia, a cuarta das existentes nesta localidade ao longo da historia, que opera nunhas instalaci\u00f3ns inauguradas en 1969. \nA primeira ceca de Filadelfia establec\u00e9rase en 1792, cando Filadelfia era a\u00ednda a capital dos EEUU, e comezou a cu\u00f1ar en 1793. Ata 1980, as moedas procedentes desta cidade carec\u00edan de marcas de ceca (con s\u00f3 d\u00faas excepci\u00f3ns), e nese ano asign\u00f3uselle a esta ceca a marca \"P\", excepto para as moedas dun c\u00e9ntimo. \nAta 1968, a ceca de Filadelfia foi a responsable da cu\u00f1axe da pr\u00e1ctica totalidade das probas numism\u00e1ticas e das moedas especiais para coleccionistas. As\u00ed mesmo, nestas instalaci\u00f3ns \u00e9 onde se producen as matrices dos cu\u00f1os para as moedas estadounidenses e alberga os departamentos de gravado de cu\u00f1os e de dese\u00f1o da Casa da Moeda dos Estados Unidos.\nDenver.\nA ceca de Denver comezou a s\u00faa actividade en 1863 como oficina local de ensaio de metais, s\u00f3 cinco anos despois da descuberta de veas de ouro naquela zona. A comezos do s\u00e9culo XX este establecemento xa obti\u00f1a uns ingresos de cinco mill\u00f3ns de d\u00f3lares en dep\u00f3sitos de ouro e prata, e en 1906 converteuse nunha nova ceca da rede da Casa da Moeda dos Estados Unidos. \nDenver cu\u00f1a fundamentalmente moedas para a s\u00faa circulaci\u00f3n xeral, a\u00ednda que no pasado elaborou tam\u00e9n algunha moeda conmemorativa, como a de 10 d\u00f3lares en ouro dos Xogos Ol\u00edmpicos dos \u00c1nxeles de 1984. Esta ceca tam\u00e9n produce os seus propios cu\u00f1os, as\u00ed como outros para outras ramas da \"US Mint\". \nA pesar de que as cecas de Denver e de Dahlonega comparten a letra \"D\" como marca de ceca, en ning\u00fan momento chegaron a estar en actividade ao mesmo tempo, polo que non se produce ningunha ambig\u00fcidade neste aspecto.\nSan Francisco.\nA ceca de San Francisco abriu en 1854 para operar co ouro achado durante a Febre do Ouro de California, e utiliza un \"S\" como marca de ceca. En 1874 trasladouse a un segundo edificio, un dos poucos que sobreviviron tras o gran terremoto e o incendio de 1906, onde mantivo a s\u00faa actividade ata 1937, cando se trasladou \u00e1 planta que ocupa agora. A\u00ednda que a ceca pechou en 1955, reabriu unha d\u00e9cada m\u00e1is tarde durante a escaseza de moeda circulante de mediados da d\u00e9cada de 1960. \nEn 1968, a ceca de San Francisco f\u00edxose cargo da maior\u00eda das moedas de proba de Filadelfia. A partir de 1975, produce unicamente moedas de proba para coleccionistas, coa excepci\u00f3n da moeda circulante dun d\u00f3lar e unha parte da cu\u00f1axe de moedas dun centavo a principios dos anos 80 (estes centavos son indistinguibles dos cu\u00f1ados en Filadelfia).\nWest Point.\nA ceca sucursal de West Point foi a de implantaci\u00f3n m\u00e1is recente, xa que obtivo tal consideraci\u00f3n oficial en 1988. Ten os seus antecedentes nun anterior dep\u00f3sito de metais preciosos amoedados e en lingotes aberto en 1937, onde tam\u00e9n se cu\u00f1aran moedas dun c\u00e9ntimo entre 1973 e 1986, absolutamente indiferenciables dos de Filadelfia.\nNa ceca de West Point cu\u00f1ouse un bo n\u00famero de moedas conmemorativas e en condici\u00f3n de proba numism\u00e1tica para coleccionistas, identificables pola s\u00faa marca de ceca \"W\". En 1996, West Point produciu moedas de dez centavos (\"dimes\"), a\u00ednda que tam\u00e9n para o coleccionismo, non para circulaci\u00f3n. \nEsta sucursal da Casa da Moeda dos Estados Unidos en West Point a\u00ednda conserva en parte a s\u00faa misi\u00f3n inicial de dep\u00f3sito reservas de metais preciosos amoedados e en lingotes, e nas s\u00faas instalaci\u00f3ns prod\u00facense todas as moedas de colecci\u00f3n e investimento en metais como a prata, o ouro, o platino e o paladio da serie \"American Eagle\".\nFort Knox.\nA\u00ednda que non se encargue propiamente da cu\u00f1axe de moeda, o dep\u00f3sito de metais preciosos amoedados e en lingotes de Fort Knox, en Kentucky, \u00e9 outra das sucursais da Casa da Moeda dos Estados Unidos. O seu prop\u00f3sito principal \u00e9 o almacenamento das reservas destes metais existentes nos Estados Unidos.\nFunci\u00f3ns.\nA Casa de Moeda dos Estados Unidos leva a cabo uns amplos programas de mercadotecnia comercial. A li\u00f1a de produtos da entidade abrangue, ademais das moedas circulantes no pa\u00eds, outras series especiais de moedas de colecci\u00f3n, medallas nacionais, ouro cu\u00f1ado da serie \"American Eagle\", outras moedas de investimento e colecci\u00f3n en prata e platino, e tam\u00e9n moedas conmemorativas de acontecementos nacionais como o Bicentenario da Constituci\u00f3n. \nAs funci\u00f3ns da ceca son:\n\u00c9 de destacar, xa que logo, que a Casa da Moeda dos Estados Unidos non ten a encomenda de producir papel moeda, xa que esta \u00e9 unha responsabilidade da Oficina de Gravado e Impresi\u00f3n.\nA produci\u00f3n e venda de moedas circulantes e as restantes funci\u00f3ns da casa de moeda fin\u00e1ncianse a trav\u00e9s do Fondo da Empresa P\u00fablica da Casa da Moeda dos Estados Unidos, estabelecido en 1995. Todos os beneficios que poida obter este fondo que excedan os requiridos para o funcionamento da casa da moeda deber\u00e1n ser devoltos ao Tesouro.\nDa seguridade dos activos do Tesouro e outros do Goberno, as\u00ed como da dos visitantes e das persoas traballadoras en todas as instalaci\u00f3ns da \"US Mint\", enc\u00e1rgase un corpo especial de polic\u00eda denominado Polic\u00eda da Casa da Moeda dos Estados Unidos.\nMarcas de ceca.\nSeries anteriores.\nAs moedas cu\u00f1adas nas cecas sucursais da Casa dea Moeda dos Estados Unidos con anterioridade a 1908 amosan a s\u00faa marca de ceca nos seus reversos. A \u00fanica excepci\u00f3n produciuse nun per\u00edodo breve en 1838 e 1839, cando as de valores faciais m\u00e1is grandes, cu\u00f1adas en ouro e en prata, amosan as marcas de ceca de Dahlonega, Charlotte e Nova Orle\u00e1ns (D, C e O, respectivamente) nos seus anversos, por riba da data.\nEntre 1965 e 1967, cando a Casa da Moeda dos Estados Unidos se dedicou \u00e1 substituci\u00f3n das moedas de prata en circulaci\u00f3n por outras en metais b\u00e1sicos, prescindiuse temporalmente do uso das marcas de ceca, co gallo de disuadir os coleccionistas do acaparamento de moedas correspondentes a cada unha das cecas. Logo desa pausa, a partir de 1968 as marcas de ceca traslad\u00e1ronse aos anversos das moedas de cinco e de dez centavos, e de cuarto e de medio d\u00f3lar, e desapareceron nas moedas dun d\u00f3lar na s\u00faa reintroduci\u00f3n na circulaci\u00f3n en 1971.\nSerie circulante actual.\nNas actuais moedas en circulaci\u00f3n, a situaci\u00f3n das marcas de ceca difire considerablemente en cada tipo de moeda:\nO caso do \"P\" de Filadelfia.\nPor mor da escaseza de n\u00edquel durante a II de guerra mundial, a composici\u00f3n da moeda de cinco c\u00e9ntimos, dese metal, cambiouse para lle engadir prata. Para marcar este cambio, as moedas de cinco centavos cu\u00f1adas na ceca de Filadelfia, que ata ent\u00f3n nunca levaran marca de ceca, pasaron a amosar a inicial \"P\" por riba da c\u00fapula do edificio do reverso. O mesmo cambio sucedeu tam\u00e9n nas moedas de cinco centavos emitidas polas cecas de San Francisco e Denver. Esta situaci\u00f3n excepcional mant\u00edvose ata 1946, cando, acabada a guerra, a moeda de cinco centavos regresou \u00e1 s\u00faa composici\u00f3n habitual.\nA marca de ceca P para Filadelfia reapareceu en 1979 nas moedas dun d\u00f3lar da serie Susan B. Anthony. Posteriormente, en 1982 apareceu en todas as moedas de circulaci\u00f3n xeral excepto a dun c\u00e9ntimo, a cal, coa excepci\u00f3n de 2017, contin\u00faa sen amosar a marca de ceca nas moedas cu\u00f1adas en Filadelfia. Do mesmo xeito, os centavos cu\u00f1ados na d\u00e9cada de 1980 en San Francisco e en West Point tampouco levan marca ningunha, xa que a produci\u00f3n desta moeda neses anos se considerou como suplementaria da de Filadelfia (as moedas procedentes das tres cecas neses anos son indistinguibles).\nEn 2017, en conmemoraci\u00f3n do 225\u00ba aniversario da Casa da Moeda dos Estados Unidos, a marca de ceca P de Filadelfia colocouse extraordinariamente nos anversos das moedas dun centavo co busto de Lincoln por primeira vez en m\u00e1is dun s\u00e9culo de vida desta moeda."}
{"id": "482300", "revid": "65337", "url": "https://gl.wikipedia.org/wiki?curid=482300", "title": "Ceca dos Estados Unidos", "text": ""}
{"id": "482301", "revid": "65337", "url": "https://gl.wikipedia.org/wiki?curid=482301", "title": "Ceca dos EEUU", "text": ""}
{"id": "482302", "revid": "65337", "url": "https://gl.wikipedia.org/wiki?curid=482302", "title": "Casa da Moeda dos EEUU", "text": ""}
{"id": "482303", "revid": "65337", "url": "https://gl.wikipedia.org/wiki?curid=482303", "title": "US Mint", "text": ""}
{"id": "482304", "revid": "65337", "url": "https://gl.wikipedia.org/wiki?curid=482304", "title": "United States Mint", "text": ""}
{"id": "482305", "revid": "65337", "url": "https://gl.wikipedia.org/wiki?curid=482305", "title": "U. S. Mint", "text": ""}
{"id": "482306", "revid": "65337", "url": "https://gl.wikipedia.org/wiki?curid=482306", "title": "Ceca dos Pa\u00edses Baixos", "text": ""}
{"id": "482307", "revid": "65337", "url": "https://gl.wikipedia.org/wiki?curid=482307", "title": "Casa da Moeda de B\u00e9lxica", "text": ""}
{"id": "482308", "revid": "65337", "url": "https://gl.wikipedia.org/wiki?curid=482308", "title": "Casa da Moeda do Reino Unido", "text": ""}
{"id": "482309", "revid": "65337", "url": "https://gl.wikipedia.org/wiki?curid=482309", "title": "Ceca do Reino Unido", "text": ""}
{"id": "482310", "revid": "65337", "url": "https://gl.wikipedia.org/wiki?curid=482310", "title": "Casa de Moeda dos Estados Unidos", "text": ""}
{"id": "482311", "revid": "65337", "url": "https://gl.wikipedia.org/wiki?curid=482311", "title": "Casa de Moeda dos EEUU", "text": ""}
{"id": "482323", "revid": "1131", "url": "https://gl.wikipedia.org/wiki?curid=482323", "title": "Himno da URSS", "text": ""}
{"id": "482324", "revid": "85894", "url": "https://gl.wikipedia.org/wiki?curid=482324", "title": "Nilo Branco", "text": "O Nilo Branco ( [al-Nahr al-Abyad] ou \u0627\u0646\u0647\u0631\u0644 \u0627\u0644\u062c\u0628\u0644 [al-Nahr el-Jebel]) \u00e9 un longo r\u00edo do nord\u00e9s de \u00c1frica, que ao conflu\u00edr en Khart\u00fan co Nilo Azul (\"Nahr o Azraq\") d\u00e1 nacemento ao r\u00edo Nilo. Moitos xe\u00f3grafos cren que non se trata dun r\u00edo, sen\u00f3n dun tramo do r\u00edo Nilo que, ao pasar polo Sud\u00e1n, recibe o nome de Nilo Branco. O nome prov\u00e9n da coloraci\u00f3n debido \u00e1 arxila transportada na auga. En sentido estrito, Nilo Branco ref\u00edrese ao r\u00edo formado no lago No, na confluencia dos r\u00edos Bahr al Jabal e Bahr el Ghazal. En sentido amplo, Nilo Branco ref\u00edrese aos aproximadamente 3.700 quil\u00f3metros de r\u00edo que drenan desde o lago Vitoria no Nilo Branco propiamente dito. A s\u00faa conca \u00e9 de 1.849.988 km\u00b2 e o seu caudal medio de 878 m3\u22c5 s-1 Sup\u00f3n a achega permanente de auga m\u00e1is importante desta conca. O Nilo Branco discorre por tres pa\u00edses, Uganda, Sud\u00e1n do Sur e Sud\u00e1n; ademais as s\u00faas fontes discorren por Burundi, Ruanda e Tanzania e est\u00e9ndense igualmente a Kenya (polo lago Vitoria) e \u00e1 Rep\u00fablica Democr\u00e1tica do Congo (polo lago Alberte)."}
{"id": "482338", "revid": "17467", "url": "https://gl.wikipedia.org/wiki?curid=482338", "title": "Sabah Al-Ahmad Al-Jaber Al-Sabah", "text": ""}
{"id": "482340", "revid": "17467", "url": "https://gl.wikipedia.org/wiki?curid=482340", "title": "Jalifa bin Zayed Al Nahayan", "text": ""}
{"id": "482345", "revid": "89787", "url": "https://gl.wikipedia.org/wiki?curid=482345", "title": "59 Times the Pain", "text": "59 Times the Pain foi unha banda sueca de hardcore punk procedente de Fagersta, no condado de V\u00e4stmanland, e activa dende 1992 ata 2001.\nA banda fud\u00e1rona Magnus Larnhed (voz, guitarra), Michael Conradsson (baixo), Toni Virtanen (bater\u00eda) e Kai Kalliom\u00e4ki (guitarra). O nome do grupo est\u00e1 collido dunha canci\u00f3n de H\u00fcsker D\u00fc, do seu \u00e1lbum \"New Day Rising\". Kalliom\u00e4ki deixou a banda ao pouco tempo e foi substitu\u00eddo por Niklas Lundgren, que deixou a banda de hardcore Dislars, que posteriormente se converter\u00eda na m\u00e1is co\u00f1ecida Burst. A s\u00faa primeiro demo, \"Feeling Down\", chamou a atenci\u00f3n de Burning Heart Records, e en 1993 a banda asinou un contrato co selo. No ano seguinte 59 Times the Pain gravou o seu \u00e1lbum de estrea, \"Blind Anger &amp; Hate\".\nEn marzo de 1995 59 Times the Pain comezou a gravar o seu segundo traballo, \"More Out of Today\", no estudio Unisound en Finsp\u00e5ng. O \u00e9xito underground de \"More Out of Today\" e o seu sinxelo de estrea \"Blind Anger &amp; Hate\", permit\u00edndolle a 59 Times the Pain establecerse como unha banda exitosa.\nO seu cuarto \u00e1lbum, \"End of the Millennium\", foi publicado en marzo de 1999 , e o seu quinto e derradeiro traballo, \"Calling The Public\", apareceu no ano 2001. A banda tam\u00e9n colaborou con canci\u00f3ns en varios recompilatorios, como \"Short Music for Short People\" e \"Punk-O-Rama Vol. 4\", os dous publicados en 1999. 59 Times the Pain separouse en 2001. O 30 de xaneiro de 2008 anunciaron unha reuni\u00f3n para tocar no festival Groezrock en B\u00e9lxica."}
{"id": "482346", "revid": "88215", "url": "https://gl.wikipedia.org/wiki?curid=482346", "title": "Hamad bin Isa al-Jalifa", "text": ""}
{"id": "482361", "revid": "98629", "url": "https://gl.wikipedia.org/wiki?curid=482361", "title": "Margherita Dolcevita", "text": "Margherita Dolcevita \u00e9 unha novela de 2005 en lingua italiana de Stefano Benni publicada orixinalmente pola editorial Feltrinelli.\nFoi traducida \u00f3 galego por Mois\u00e9s Barcia Rodr\u00edguez e foi publicada pola editorial Rinoceronte Editora no ano 2019.\nSinopse.\nConta a historia de Margherita, unha rapaza de quince anos con moita imaxinaci\u00f3n e un lixeiro sobrepeso, que vive coa s\u00faa familia nas aforas da cidade, nun lugar poboado por xitanos, inmigrantes ilegais e outros personaxes que enriquecer\u00e1n as s\u00faas vivencias."}
{"id": "482362", "revid": "5863", "url": "https://gl.wikipedia.org/wiki?curid=482362", "title": "Jos\u00e9 Alfredo Bea Garc\u00eda", "text": ""}
{"id": "482363", "revid": "5863", "url": "https://gl.wikipedia.org/wiki?curid=482363", "title": "Alfredo Bea Garc\u00eda", "text": ""}
{"id": "482364", "revid": "5863", "url": "https://gl.wikipedia.org/wiki?curid=482364", "title": "Jos\u00e9 Alfredo Bea", "text": ""}
{"id": "482366", "revid": "98629", "url": "https://gl.wikipedia.org/wiki?curid=482366", "title": "Madre (filme de 2019)", "text": "Madre \u00e9 un filme espa\u00f1ol de 2019 dirixido por Rodrigo Sorogoyen. \u00c9 unha prolongaci\u00f3n da curtametraxe hom\u00f3nima de 2017 dirixida por Sorogoyen. Estreouse no Festival Internacional de Cinema de Venecia de 2019, onde Marta Nieto ga\u00f1ou o premio \u00e1 mellor actriz da secci\u00f3n Orizzonti.\nSinopse.\nElena perde o seu fillo de seis anos nunha praia en Francia, e agora vive al\u00ed, atrapada no tempo e loitando co seu pasado."}
{"id": "482368", "revid": "54334", "url": "https://gl.wikipedia.org/wiki?curid=482368", "title": "Volcano Suns", "text": "Volcano Suns foi unha banda estadounidense de rock alternativo procedente de Boston, Massachusetts, e formada polo bater\u00eda de Mission of Burma, Peter Prescott, no ano 1984.\nHistoria.\nA banda formouna na primavera de 1984 o antigo bater\u00eda de Mission of Burma e Molls Peter Prescott, sendo o \u00fanico membro orixinal de Volcano Suns que quedaba cando o grupo separouse en 1991. Os outros membros orixinais eran Gary Waleik e Steve Michener, que marchar\u00edan despois duns poucos meses, antes do lanzamento do primeiro \u00e1lbum do grupo, para formar Big Dipper. Prescott incorporou ent\u00f3n a Jeff Weigand ao baixo e a Jon Williams \u00e1 guitarra. Esta segunda formaci\u00f3n creou o \u00e1lbum de estrea da banda, \"The Bright Orange Years\" (1985), ademais do segundo, \"All-Night Lotus Party\" (1986), \u00e1mbolos dous editados a trav\u00e9s do desaparecido selo Homestead Records. En 1987 Bob Weston e Chuck Hahn substitu\u00edron a Weigand e Williams respectivamente para gravar \"Bumper Crop\", o seu derradeiro \u00e1lbum con Homestead. No traballo tam\u00e9n colaboraron Roger Miller tocando o piano e Gary Waleik o sitar.\nEn 1988 a banda asinou co selo de Greg Ginn SST Records para publicar o seu cuarto \u00e1lbum, \"Farced\". A formaci\u00f3n foi a mesma que no seu anterior traballo, inclu\u00edndo a Miller no piano e a Waleik no sitar. No ano 1989 chegou o seu lanzamento m\u00e1is experimental, \"Thing of Beauty\", tam\u00e9n a trav\u00e9s de SST, no cal David Kleiler (anteriormente na banda Sorry) substitu\u00edu a Chuck Hahn na guitarra. Esta ser\u00eda a derradeiros formaci\u00f3n de Volcano Suns. A bands moveuse ao selo independente baseado en Chicago Quarterstick Records para editar o seu derradeiro \u00e1lbum en 1991, \"Career in Rock\". O disco foi gravado por Steve Albini, que posteriormente traballar\u00eda con Bob Weston en Shellac."}
{"id": "482370", "revid": "89787", "url": "https://gl.wikipedia.org/wiki?curid=482370", "title": "Tres d\u00edas e unha vida", "text": "Tres d\u00edas e unha vida (en ) \u00e9 unha novela psicol\u00f3xica e negra en lingua francesa escrita por Pierre Lemaitre, publicada orixinalmente por Albin Michel o 22 de marzo de 2016. A novela tam\u00e9n foi publicada en franc\u00e9s dentro da colecci\u00f3n Le Livre de poche en marzo de 2017.\nFoi traducida \u00f3 galego por Mois\u00e9s Barcia Rodr\u00edguez e foi publicada pola editorial Rinoceronte Editora no ano 2019."}
{"id": "482371", "revid": "23204", "url": "https://gl.wikipedia.org/wiki?curid=482371", "title": "Trois jours et une vie", "text": ""}
{"id": "482372", "revid": "23204", "url": "https://gl.wikipedia.org/wiki?curid=482372", "title": "Ulvova myll\u00e4ri", "text": ""}
{"id": "482373", "revid": "12452", "url": "https://gl.wikipedia.org/wiki?curid=482373", "title": "The Curious Incident of the Dog in the Night-Time", "text": ""}
{"id": "482374", "revid": "98629", "url": "https://gl.wikipedia.org/wiki?curid=482374", "title": "Acabadora", "text": "Acabadora (en ) \u00e9 unha novela escrita por Michela Murgia e publicada orixinalmente en lingua italiana en maio de 2009 pola editorial Einaudi. En maio de 2010, a novela foi premiada co SuperMondello, o reco\u00f1ecemento m\u00e1is importante do premio Mondello e, en setembro dese mesmo ano, co premio Campiello.\nFoi traducida \u00f3 galego por Mois\u00e9s Barcia Rodr\u00edguez e foi publicada pola editorial Rinoceronte Editora no ano 2018.\nSinopse.\nA historia est\u00e1 ambientada na d\u00e9cada de 1950 nunha pequena vila da illa de Sarde\u00f1a, e conta a vida de Bonaria Urral, unha costureira que adopta a Maria, a filla dunha familia humilde."}
{"id": "482375", "revid": "23204", "url": "https://gl.wikipedia.org/wiki?curid=482375", "title": "Accabadora", "text": ""}
{"id": "482376", "revid": "98629", "url": "https://gl.wikipedia.org/wiki?curid=482376", "title": "Seda (novela)", "text": "Seda (en ) \u00e9 unha novela de 1996 do escritor italiano Alessandro Baricco.\nFoi traducida \u00f3 galego por Mar\u00eda Cristina Gonz\u00e1lez Pi\u00f1eiro e foi publicada pola editorial Rinoceronte Editora no ano 2006.\nSinopse.\nAmbientado no s\u00e9culo XIX, narra a historia dun comerciante franc\u00e9s chamado Herv\u00e9 Joncour, que viaxa acot\u00edo \u00f3 Xap\u00f3n \u2014 daquela, separado de Occidente\u2014 para adquirir ovos de vermes de seda co obxectivo de abastecer a industria t\u00e9xtil de Lavilledieu, a s\u00faa vila."}
{"id": "482377", "revid": "23204", "url": "https://gl.wikipedia.org/wiki?curid=482377", "title": "Seta (novela)", "text": ""}
{"id": "482379", "revid": "89787", "url": "https://gl.wikipedia.org/wiki?curid=482379", "title": "Nollywood", "text": "Nollywood \u00e9 o nome que popularmente recibe a industria cinematogr\u00e1fica de Nixeria, a segunda m\u00e1is grande do mundo, despois de Bollywood. Segundo o Censo Nacional de Filmes, un \u00f3rgano do Goberno nixeriano, cada ano prod\u00facense unha media de 1200 filmes, cun orzamento total duns 20 mill\u00f3ns de euros.\nA s\u00faa orixe at\u00f3pase nos vendedores de aparellos electr\u00f3nicos, que comezaron a facer filmes e ofrecelos como extra \u00e1 mercanc\u00eda. Realizaban todo o proceso: produci\u00f3n, gui\u00f3n, direcci\u00f3n, filmaci\u00f3n, montaxe, etc.\nThe Nolly Awards.\nThe Nolly Awards, nun comezo co\u00f1ecidos coma Nollywood Movies Awards, son os premios que buscan honrar as mellores produci\u00f3ns de Nollywood. A primeira edici\u00f3n celebrouse na cidade de Lagos o 2 de xu\u00f1o de 2012."}
{"id": "482383", "revid": "6939", "url": "https://gl.wikipedia.org/wiki?curid=482383", "title": "D\u00eda da infancia", "text": ""}
{"id": "482385", "revid": "75439", "url": "https://gl.wikipedia.org/wiki?curid=482385", "title": "Espectr\u00f3metro Magn\u00e9tico Alfa", "text": "O Espectr\u00f3metro Magn\u00e9tico Alfa (Apha Magnetic Spectrometer, AMS), \u00e9 un aparello cargado en maio de 2011 na Estaci\u00f3n Espacial Internacional capaz de rexistrar dez mil raios c\u00f3smicos cada minuto.\nCaracter\u00edsticas.\nForma parte do proxecto DArk MAtter. A versi\u00f3n instalada, AMS-02, est\u00e1 pensada para detectar e catalogar os raios na procura de claves para a comprensi\u00f3n da natureza fundamental da materia, antimateria, a orixe dos raios c\u00f3smicos e sinais da materia escura. O proxecto foi liderado polo Premio Nobel de F\u00edsica Samuel Ting, \u00e1 cabeza dun equipo que engloba m\u00e1is de 600 cient\u00edficos en 16 pa\u00edses.\nAMS-02 \u00e9 o paso seguinte do programa que lanzou un detector prototipo (AMS-01) no Space Shuttle en 1998. Dito experimento amosou un gran potencial, polo que foi continuado.\nNo 2019 \u00e9 reparado en \u00f3rbita mediante paseos espaciais dos astronauta Luca Parmitano (ESA) e Andrew Morgan (NASA) e o brazo rob\u00f3tico da ISS manexado por Jessica Meir (NASA).\nFicha t\u00e9cnica.\nOs datos son filtrados e comprimidos para a s\u00faa descarga no centro de operaci\u00f3ns POCC do CERN."}
{"id": "482386", "revid": "89787", "url": "https://gl.wikipedia.org/wiki?curid=482386", "title": "Philippe Kahn", "text": "Philippe Kahn, nado en Par\u00eds o 16 de marzo de 1952, \u00e9 un matem\u00e1tico, innovador tecnol\u00f3xico, empresario franc\u00e9s. Kahn est\u00e1 considerado como o creador do primeiro tel\u00e9fono con c\u00e1mara, como un pioneiro da tecnolox\u00eda port\u00e1til e como autor de ducias de patentes tecnol\u00f3xicas.\nTraxectoria.\nPrimeiros anos e educaci\u00f3n.\nKahn creceu en Par\u00eds. Naceu nunha familia de inmigrantes xudeus con medios modestos. A s\u00faa nai, Claire Monis, era unha supervivente de Auschwitz, violinista e tenente da resistencia francesa. O seu pai era un enxe\u00f1eiro mec\u00e1nico autodidacta con inclinaci\u00f3ns socialistas.\nKahn estudou matem\u00e1ticas no ETH Z\u00fcrich (Su\u00edza), cunha bolsa completa e na Universidade de Niza Sophia Antipolis (Francia). Obtivo un mestrado en matem\u00e1ticas e tam\u00e9n en musicolox\u00eda e interpretaci\u00f3n da frauta cl\u00e1sica no Conservatorio de Z\u00fcrich. Como estudante, Kahn desenvolveu software para o MICRAL, que est\u00e1 considerado polo Museo da Historia do Computador como o primeiro computador persoal baseado en microprocesadores.\nCompa\u00f1\u00edas tecnol\u00f3xicas.\nKahn fundou catro compa\u00f1\u00edas de software: Fullpower Technologies (2003), LightSurf Technologies (1998), Starfish Software (1994) e Borland (1982).\nKahn fundou Borland en 1982, e foi o seu CEO ata 1994. Nese tempo era o competidor de Microsoft e produc\u00eda compiladores de linguaxes de programaci\u00f3n e ferramentas para o desenvolvemento de software. O seu primeiro produto, Turbo Pascal, vend\u00edase por 49,95 d\u00f3lares nun momento en que as ferramentas de programaci\u00f3n custaban centos ou miles de d\u00f3lares. Kahn foi presidente, CEO e director de Borland e pasou Borland de non ter ingresos a valer cincocentos mill\u00f3ns de d\u00f3lares. Kahn e o consello de Borland non acordaron en que centrar a compa\u00f1\u00eda e en xaneiro de 1995, Kahn foi obrigado polo consello a dimitir do seu posto como CEO.\nStarfish Software foi fundada en 1994 por Philippe Kahn como descendente da unidade de negocios de Simplify de Borland e pola separaci\u00f3n de Kahn de Borland. TrueSync foi o primeiro sistema de sincronizaci\u00f3n Over-The-Air (OTA). Starfish foi adquirida con \u00e9xito por Motorola por 325 mill\u00f3ns de d\u00f3lares en 1998.\nKahn e a s\u00faa esposa Sofia cofundaron a compa\u00f1\u00eda de mensaxes multimedia LightSurf Technologies en 1998. En 2005, LightSurf foi adquirida por Verisign por 300 mill\u00f3ns de d\u00f3lares. Syniverse Technologies adquiriu Lightsurf de Verisign en 2009.\nFullpower, fundada en 2003, ofrece un ecosistema patentado para soluci\u00f3ns de internet das cousas con redes de sensores de apoio. A inspiraci\u00f3n dalg\u00fans dos seus produtos clave procede da paix\u00f3n de Kahn pola navegaci\u00f3n. Durante unha carreira que esix\u00eda aos navegantes a durmir menos dunha hora en cada per\u00edodo de vinte e catro horas, Kahn comezou a experimentar con biosensores e aceler\u00f3metros lineares de tres eixes que pod\u00edan detectar micromovementos e achegar recomendaci\u00f3ns. Kahn creou prototipos de rastrexadores de so\u00f1o que optimizaban as sestas de vinte e seis minutos para maximizar os beneficios do so\u00f1o e o tempo de navegaci\u00f3n.\nPrimeira c\u00e1mara nun tel\u00e9fono.\nEn 1997, Kahn creou a primeira c\u00e1mara nun tel\u00e9fono para compartir imaxes instantaneamente en redes p\u00fablicas. O \u00edmpeto por esta invenci\u00f3n foi o nacemento da filla de Kaha; ensamblou unha conexi\u00f3n entre un tel\u00e9fono m\u00f3bil e unha c\u00e1mara dixital e enviou as fotograf\u00edas en tempo real. Kahn dixo posteriormente: \"sempre quixen ten este traballo a tempo para compartir a fotograf\u00eda do nacemento da mi\u00f1a filla, mais non estaba seguro de que o fose facer. \u00c9 sempre o caso de que se non fose polo \u00faltimo minuto, nada se far\u00eda\".\nEn 2016 a revista \"Time\" inclu\u00edu a primeira fotograf\u00eda de Kahn co seu tel\u00e9fono na s\u00faa listaxe das cen fotos m\u00e1is influentes de todos os tempos. En 2017, Subconscious Films creou unha curtametraxe que recreaba o d\u00eda que Philippe compartiu instantaneamente a primeira fotograf\u00eda cun tel\u00e9fono no nacemento da s\u00faa filla Sophie.\nPatentes.\nKahn soliciou o recibiu noventa patentes, en campos que incl\u00faen os sensores de movemento, a tecnolox\u00eda port\u00e1til, os GPS, a telemedicina e a monitorizaci\u00f3n do so\u00f1o.\nDefensa dos dereitos dos homosexuais.\nBaixo a direcci\u00f3n de Kahn, Borland converteuse na primeira compa\u00f1\u00eda de software que ofreceu \u00e1s parellas de feito beneficios completos e foi un pioneiro nos dereitos dos homosexuais en Silicon Valley. Kahn foi un relator clave na conferencia sobre os dereitos dos homosexuais na conferencia no campus de Apple o 19 de outubro de 1993.\nVida persoal.\nKahn ten catro fillos. Os tres primeiros, Laura, Estelle e Samuel, son do seu primeiro matrimonio. Despois casou con Sonia Lee, coa que ten unha filla, Sophie. Sonia cofundou con el tres das compa\u00f1\u00edas de Kahn, Fullpower Technologies, LightSurf e Starfish Software.\nNavegaci\u00f3n e deportes.\nO foco de Philippe Kahn no medio natural levouno ao deporte da navegaci\u00f3n. O equipo de navegaci\u00f3n de Kahn, Pegasus Racing, compite en moitos campionatos do mundo cada ano. Navegante de augas abertas con m\u00e1is de dez cruzamentos transpac\u00edficos, Kahn ten o r\u00e9cord do Transpac dende San Francisco a Oahu, Hawai.\nAs s\u00faas faza\u00f1as en navegaci\u00f3n incl\u00faen a vitoria da divisi\u00f3n de 2009 con dous tripulantes da Transpacific Yacht Race dos \u00c1nxeles a Hawai, e estableceu o r\u00e9cord de Transpac en 7 d\u00edas e 19 horas, batendo o tempo previo de 10 d\u00edas e 4 horas.\nO fillo de Kahn, Samuel (\"Shark\"), tam\u00e9n navega dende neno. Na s\u00faa adolescencia ga\u00f1ou varias carreiras destacadas, como a Melges 24 de 2003 xusto despois de cumprir quince anos. Tam\u00e9n competiu contra o seu pai.\nFundaci\u00f3n Lee-Kahn.\nKahn e a s\u00faa esposa Sonia mante\u00f1en a Fundaci\u00f3n Lee-Kahn. Segundo a p\u00e1xina da fundaci\u00f3n, patrocina organizaci\u00f3ns locais e estatais non gobernamentais centradas en causas ambientais e traballa para mellorar o acceso ao coidado da sa\u00fade, a educaci\u00f3n e as artes."}
{"id": "482388", "revid": "5863", "url": "https://gl.wikipedia.org/wiki?curid=482388", "title": "Jordi \u00c9vole Requena", "text": ""}
{"id": "482391", "revid": "65337", "url": "https://gl.wikipedia.org/wiki?curid=482391", "title": "D\u00f3lar Continental", "text": "O d\u00f3lar Continental, tam\u00e9n co\u00f1ecido no mundo numism\u00e1tico como d\u00f3lar Fugio ou d\u00f3lar Franklin, foi a primeira moeda cu\u00f1ada nos Estados Unidos \u00e1 que se lle atrib\u00fae o valor facial dun d\u00f3lar. Estes primeiros d\u00f3lares emit\u00edronse en 1776 e cu\u00f1\u00e1ronse en peltre, a\u00ednda que se co\u00f1ecen tam\u00e9n alg\u00fans exemplares en lat\u00f3n e en prata.\nCaracterizaci\u00f3n.\nO d\u00f3lar Continental debe o dese\u00f1o tanto do anverso como do reverso a Benjamin Franklin. Estes motivos bas\u00e9anse nos escollidos polo Congreso Continental para a emisi\u00f3n dos valores fraccionais da \"moeda continental\" do 17 de febreiro de 1776, da autor\u00eda dese diplom\u00e1tico e cient\u00edfico estadounidense.\nEstas son as caracter\u00edsticas que definen o d\u00f3lar Continental:\nContexto: a \"moeda continental\".\nLogo do inicio da Guerra de Independencia dos Estados Unidos en 1775, o Congreso Continental comezou a emisi\u00f3n de papel moeda que se deu en co\u00f1ecer como \"Continental currency\" (\"moeda continental\"). Estes billetes ti\u00f1an o seu valor facial expresado en d\u00f3lares, con moi diversas denominaci\u00f3ns entre \u200b1\u20446 e 80 d\u00f3lares. A cantidade de di\u00f1eiro emitido neste papel moeda revolucionario alganzou os 241.552.780 d\u00f3lares.\nO papel moeda continental desvalorizouse gravemente durante a guerra, o que deu lugar a unha expresi\u00f3n en ingl\u00e9s com\u00fan nos Estados Unidos: \"not worth a continental\" (\"non valer un continental\"), similar a outras galegas como \"non valer unha cadela\" ou \"non valer un patac\u00f3n\", tam\u00e9n orixinadas sobre a base de denominaci\u00f3ns de moedas de pouco valor.\nO principal problema era a descoordinaci\u00f3n da pol\u00edtica monetaria entre o Congreso e os estados, que continuaban a emitir billetes de cr\u00e9dito. O historiador econ\u00f3mico Robert E. Wright escribiu: \"hai quen pensa que o papel moeda rebelde se desvalorizou porque a xente perdeu a s\u00faa confianza nel ou porque non estaba apoiado por bens tanxibles. Non tal. Simplemente, hab\u00eda demasiado\". O Congreso e os estados carec\u00edan da vontade ou dos medios para retirar os billetes de cr\u00e9dito en circulaci\u00f3n mediante a imposici\u00f3n de taxas ou a venda de bonos.\nOutro problema engadido foi que os brit\u00e1nicos libraron unha guerra econ\u00f3mica na que resultaron vitoriosos, baseada na falsificaci\u00f3n de papel moeda continental a grande escala, o que acentuou a s\u00faa desvalorizaci\u00f3n.\nA finais de 1778, o papel moeda continental manti\u00f1a entre \u200b1\u20445 e \u200b1\u20447 do seu valor facial. En 1780 baixaran xa a \u200b1\u204440. O Congreso intentou reformar o sitema monetario retirando os vellos billetes en circulaci\u00f3n por outros novos, a\u00ednda que non tivo \u00e9xito. En maio de 1781, o papel moeda continent perdera ata tal punto a s\u00faa utilidade que deixou de circular como di\u00f1eiro. Franklin sinalou que a desvalorizaci\u00f3n da moeda actuara, en efecto, como un imposto para o pagamento dos gastos da guerra.\nA experiencia negativa da inflaci\u00f3n galopante e o colapso destes d\u00f3lares continentais en papel levou os delegados da Convenci\u00f3n Constitucional dos Estados Unidos a inclu\u00edr a cl\u00e1usula do ouro e a prata na Constituci\u00f3n do pa\u00eds, para que os estados non puidesen emitir autonomamente billetes de cr\u00e9dito nin pagar d\u00e9bedas con outra cousa que non fose prata ou ouro.\nProduci\u00f3n.\nNeste contexo viu a luz a moeda dun d\u00f3lar co\u00f1ecida como d\u00f3lar Continental (\"Continental dollar\") que, segundo as \u00faltimas investigaci\u00f3ns, non ter\u00eda chegado a estar nunca en circulaci\u00f3n, sen\u00f3n que se tratar\u00eda unicamente dunha emisi\u00f3n de proba para unha posible moeda de d\u00f3lar en circulaci\u00f3n alternativa ao papel moeda continental.\nSegundo o numism\u00e1tico Eric P. Newman, a gravadora dos cu\u00f1os do d\u00f3lar Continetal foi Elisha Gallaudet. Por\u00e9n, outros autores, como Albert Frey, consideraron que as iniciais non se corresponden con esa gravadora, sen\u00f3n con Edward Getz.\nAlgunhas estimaci\u00f3ns apuntan a unha cantidade de 6.000 exemplares cu\u00f1ados e autores como Michael Hodder sit\u00faan a ceca en torno \u00e1 cidade de Nova York. M\u00e1is probablemente, a ceca puido estar en Filadelfia, tendo en conta que nesa cidade resid\u00eda Elisha Gallaudet, que al\u00ed ti\u00f1a a s\u00faa sede o Congreso Continental e que al\u00ed se realizaban tam\u00e9n as emisi\u00f3ns de papel moeda do tipo \"Continental Currency\".\nDe toda a produci\u00f3n cons\u00e9rvase arredor dun cento de exemplares cu\u00f1ados en peltre. Os historiadores apuntan a que a maior parte das moedas emitidas foron fundidas novamente por mor da demanda desa aliaxe en tempos de guerra.\n\u00c1 parte destes, co\u00f1\u00e9cense tam\u00e9n unhas cantas probas en lat\u00f3n. Tam\u00e9n hai algunhas probas en prata, un metal que resultar\u00eda esperable para unha moeda destas caracter\u00edsticas, a\u00ednda que a idea puidera ter sido rexeitada pola dif\u00edcil subministraci\u00f3n de prata nunha naci\u00f3n tan nova e en momentos tan convulsos.\nVariedades.\nDo mesmo xeito que outras emisi\u00f3ns monetarias dos primeiros tempos dos Estados Unidos, os cu\u00f1os cos que se elaboraron os d\u00f3lares de tipo Continental estaban feitos \u00e1 man, o que acrecentaba as probabilidades que que xurdisen pequenas diferenzas. Unha das variedades m\u00e1is salientables no reverso consiste nun erro na lenda dalg\u00fans exemplares, nos que se le no canto de . Noutros casos, a forma err\u00f3nea foi , que se intentou corrixir posteriormente nos cu\u00f1os, gravando un novo \"Y\" sobre o \"E\" e engadindo unha pequena figura ornamental para eliminar o \"Y\" orixinal.\nOutra das variedades, rar\u00edsima, constiste no engadido das que se cre que son as inciais da gravadora dos cu\u00f1os, Elisha Gallaudet, que aparece como EG FECIT (\"f\u00edxoo EG\") encima da data."}
{"id": "482392", "revid": "89787", "url": "https://gl.wikipedia.org/wiki?curid=482392", "title": "Rapeman", "text": "Rapeman foi unha banda estadounidense de noise rock fundada no ano 1987 e separada en 1989. Estaba composta por Steve Albini (anteriormente en Big Black) na guitarra e nas voces, David Wm. Sims (antes en Scratch Acid e The Jesus Lizard) no baixo e Rey Washam (antes en Scratch Acid e Big Boys) na bater\u00eda. O seu son tam\u00e9n foi descrito como post-hardcore."}
{"id": "482393", "revid": "65337", "url": "https://gl.wikipedia.org/wiki?curid=482393", "title": "D\u00f3lar continental", "text": ""}
{"id": "482401", "revid": "1131", "url": "https://gl.wikipedia.org/wiki?curid=482401", "title": "Apha Magnetic Spectrometer", "text": ""}
{"id": "482406", "revid": "89787", "url": "https://gl.wikipedia.org/wiki?curid=482406", "title": "Rifle Sport", "text": "Rifle Sport foi unha banda estadounidense de post-punk procedente de Minneapolis, Minnesota e activa entre os anos 1982 e 1995.\nA banda colleu o seu nome dun sal\u00f3n recreativo do centro de Minneapolis que estivo aberto dende os anos 40 ata os anos 60. Unha galer\u00eda de arte non relacionada coa banda, Rifle Sport Gallery, tam\u00e9n foi chamada as\u00ed polo sal\u00f3n recreativo e ocupou o seu vello espazo despois da formaci\u00f3 do grupo.\nO bater\u00eda e vocalista Todd Trainer posteriormente uniuse \u00e1 banda de Steve Albini, Shellac."}
{"id": "482408", "revid": "65337", "url": "https://gl.wikipedia.org/wiki?curid=482408", "title": "George Thomas Morgan", "text": ""}
{"id": "482415", "revid": "88215", "url": "https://gl.wikipedia.org/wiki?curid=482415", "title": "Husqvarna Motorcycles", "text": ""}
{"id": "482416", "revid": "1505", "url": "https://gl.wikipedia.org/wiki?curid=482416", "title": "Xerez (vi\u00f1o)", "text": ""}
{"id": "482418", "revid": "23204", "url": "https://gl.wikipedia.org/wiki?curid=482418", "title": "Munyurangabo", "text": "Munyurangabo \u00e9 un filme ruand\u00e9s de 2007 dirixido por Lee Isaac Chung. Foi filmado enteiramente en Ruanda con actores locais, e \u00e9 o primeiro filme narrativo en lingua ruanda. Estreouse na secci\u00f3n Un Certain Regard do Festival Internacional de Cinema de Cannes de 2007 o 24 de maio e ga\u00f1ou o gran premio do AFI Fest de 2007. O cr\u00edtico estadounidense Roger Ebert considerouno \"un fermoso e poderoso filme en cada fram - unha obra mestra\"."}
{"id": "482420", "revid": "98629", "url": "https://gl.wikipedia.org/wiki?curid=482420", "title": "Carlos II de Anjou", "text": "Carlos II de N\u00e1poles, chamado \"O Coxo\", nado en 1254 e finado en N\u00e1poles en 1309, foi rei de N\u00e1poles e Xerusal\u00e9n (titular) e Conde de Provenza (1285 - 1309). \nTraxectoria.\nOs seus t\u00edtulos oficiais eran rei de Xerusal\u00e9n e Sicilia, duque de Apulia, pr\u00edncipe de Capua, pr\u00edncipe de Acaia, conde de Anjou, de Provenza, de Forcalquier e de Piemonte. \nOrixes familiares.\nFillo e sucesor de Carlos I de Sicilia e da s\u00faa esposa, a condesa Beatriz de Provenza. Era neto por li\u00f1a materna de Ram\u00f3n Berenguer V de Provenza. \nO seu pai concedeulle o t\u00edtulo de pr\u00edncipe de Salerno e se\u00f1or de Lesina cando era moi novo (1266). \nO 25 de febreiro de 1271 foi nomeado vigairo xeral do reino ata o 3 de xu\u00f1o de 1272 e logo o 3 de marzo de 1276 ata marzo de 1277, e o 12 de xaneiro de 1283 brevemente. \nComandante da frota anxevina que se enfrontou aos catal\u00e1ns na batalla do Golfo de N\u00e1poles en 1284, onde foi feito prisioneiro. \nAcceso ao trono.\nA principios de 1285 morreu en Foggia Carlos I de Anjou e Carlos II \"o Coxo\" foi proclamado sucesor pero como a\u00ednda era prisioneiro dos catal\u00e1ns, exerceron a rexencia o seu sobri\u00f1o Roberto, conde de Artois e Xerardo de Parmo. Con todo foi proclamado senador unico de Roma e protector de Florencia. Carlos II foi liberado en virtude dos tratados de Oloron e de Canfranc e foi coroado en Rieti o 29 de maio de 1289, recibindo do papa o t\u00edtulo de \"Carlos de Palermo\" e o de rei de Sicilia (t\u00edtulo s\u00f3 nominal dado que Sicilia xa ti\u00f1a un rei catal\u00e1n). Asinouse unha tregua por dous anos. \nMatrimonio e descendencia.\nCasou en 1270 con Mar\u00eda de Hungr\u00eda, irm\u00e1 e herdeira do rei Ladislau IV e filla do rei Estevo V de Hungr\u00eda, con quen tivo catorce fillos: \nPol\u00edtica mediterr\u00e1nea.\nEn 1284, a frota catal\u00e1 de Ruggero di Lauria foi atacada preto de N\u00e1poles polos anxevinos ao mando de Carlos o \"Coxo\"; despois dun primeiro contacto Roger pretend\u00eda retirarse a Castellmare pero este parou e comezou a loitar no medio das augas do golfo de N\u00e1poles destru\u00edndo a frota anxevina o 5 de xu\u00f1o de 1284 na batalla do golfo de N\u00e1poles. Carlos \"o coxo\" foi feito prisioneiro. Ruggero di Lauria deixou o seu importante prisioneiro en Sicilia e foi a Calabria en agosto e conquistou unha parte dela. En 1285 asinouse o Tratado de Cefal\u00fa, o tratado entre Carlos II de Anjou e Pedro o Grande da Coroa de Arag\u00f3n, polo cal Carlos, prisioneiro de Pedro en Cefal\u00fa, renunciou \u00e1 illa de Sicilia en favor de Xaime, o futuro Xaime o Xusto da Coroa de Arag\u00f3n, e a cambio foi liberado. Tam\u00e9n se estableceu o matrimonio de Xaime cunha filla de Carlos, e o da princesa catal\u00e1, Violante, cun dos fillos de Carlos. A\u00ednda que Carlos o ratificou tras ser liberado, pero a\u00ednda en territorio catal\u00e1n, nin Francia nin o Papa reco\u00f1eceron o tratado. \nEn 1291 Acre foi conquistada polos musulm\u00e1ns o 28 de maio, o que supuxo a perda da s\u00faa \u00faltima posesi\u00f3n no reino de Xerusal\u00e9n, t\u00edtulo que se converteu en nominal. Pola s\u00faa banda Hugo de Sully, mantivo as posesi\u00f3ns en Albania contra os gregos e os serbios. \nEn febreiro de 1291 asinouse a paz de Tarasc\u00f3n entre o Condado de Valois e o Reino de Francia dun lado e a Coroa de Arag\u00f3n polo outro, polo que a casa de Valois renunciou aos reinos catal\u00e1ns que lle cedera o Papa e o rei Afonso reco\u00f1ec\u00edase feudatario do Papa, promet\u00eda ir \u00e1 cruzada e retir\u00e1balle a axuda ao seu irm\u00e1n Xaime I rei de Sicilia. Carlos II adheriuse ao tratado polo acordo de Brignols. Pouco despois (18 de xu\u00f1o) Afonso II morreu con s\u00f3 27 anos, e sucedeuno o seu irm\u00e1n Xaime I de Sicilia, dito \"O Xusto\", coa condici\u00f3n testamentaria de que o reino de Sicilia haba de pasar ao seu irm\u00e1n Frederico, cousa \u00e1 que o novo rei non fixo caso. Pouco despois retomouse a guerra contra N\u00e1poles que esixia a separaci\u00f3n das d\u00faas coroas. Ruggero di Lauria tivo a oportunidade de ga\u00f1ar m\u00e1is batallas en 1292, 1293 e 1294. \nEn 1294, Carlos II cedeu o Reino de Albania ao seu fillo Filipe de Tarento, casado con It\u00e1mar Comnena, filla do pr\u00edncipe Nic\u00e9foro Comneno de Epiro. \nA paz de Agnani.\nEn 1295 a paz de Anagni (xu\u00f1o) entre Francia, Valois, N\u00e1poles e Catalu\u00f1a-Arag\u00f3n puxo fin provisional \u00e1 loita. Xaime, que arranxara o seu enlace con Isabel de Castela, anulou este acordo e casou con Branca, filla de Carlos II, e renunciaba a Sicilia e Calabria; Roberto, fillo de Carlos II, casar\u00eda con Violante de Arag\u00f3n, filla de Pedro o Grande de Arag\u00f3n e irm\u00e1 de Xaime I de Sicilia. Ademais, o tratado establec\u00eda o regreso do Reino de Mallorca (sen a illa de Menorca) ao rei Xaime II de Mallorca. Carlos de Valois ratificaba a s\u00faa renuncia \u00e1 investidura papal dos reinos catal\u00e1ns e o Papa como desgravio cedia a investidura das illas de C\u00f3rsega e Sarde\u00f1a (baixo o control efectivo de X\u00e9nova e Pisa, pero das que o Papa ti\u00f1a o alto se\u00f1or\u00edo feudal) ao rei catal\u00e1n. Na illa de Sicilia o regreso dos anxevinos foi moi mal visto e preparronse a se opor. Ischia foi o primeiro territorio a onde regresaron os catal\u00e1ns. \nO parlamento siciliano reuniuse en Catania o 15 de xaneiro de 1296 e rexeitou a entrega do pa\u00eds a Carlos II. O rei Xaime II foi declarado sen dereito ao reino e en virtude do testamento do seu pai que o obrigaba a cedelo ao seu irm\u00e1n, este, Frederico, foi proclamado rei o 25 de marzo de 1296 e foi coroado en Palermo. \nContinuaci\u00f3n da guerra.\nCarlos reaccionou ante a coroaci\u00f3n de Frederico II de Sicilia declar\u00e1ndolle a guerra e preparando unha invasi\u00f3n de Sicilia co apoio de Xaime o Xusto, pero foi Frederico o que invadiu o territorio napolitano. Os catal\u00e1ns invadiron Sicilia e cercaron Siracusa, que resistiu, pero conquistaron Catania. O intento de levantar Calabria contra Frederico fracasou porque o gobernador Blasco de Alag\u00f3n o Vello derrotou a Ruggero di Lauria na batalla de Squillace. \nOs asediadores de Siracusa foron acurralados en Patti en 1298 e os socorros aos catal\u00e1ns ao mando do almirante Xo\u00e1n de Lauria foron rexeitados e finalmente quen conseguiu levantar o cerco de Patti foi Ruggero di Lauria pero tiveron que renunciar \u00e1 conquista de Siracusa. Roger derrotou aos sicilianos na batalla de Cabo Orlando o 4 de xullo de 1299, pero os sicilianos reconquistaron Catania. Libr\u00e1ronse as batallas de Falconara e Gagliano, vantaxosas para os sicilianos. A frota siciliana foi aniquilada polos catal\u00e1ns na batalla de Ponza o 14 de xu\u00f1o de 1300. \nEn 1301 as forzas de Carlos II asediaron Messina pero foron rexeitadas. Debido \u00e1 peste, arranxouse unha tregua dun ano. Cando se retomou a guerra, a guerrilla siciliana era tan activa que Carlos II tivo que negociar a paz. Asinouse a Paz de Caltabellotta en 1302 pola que Frederico foi reco\u00f1ecido rei vitalicio de Sicilia, a menos que obtivese ou ben o reino de Chipre ou ben o de Sarde\u00f1a; o t\u00edtulo de rei de Sicilia portariao Carlos II e Frederico s\u00f3 ser\u00eda rei de Trinacr\u00eda. Frederico renunciaba a Calabria e casaba con Leonor, filla de Carlos. \u00c1 morte de Frederico, o reino de Trinacria deber\u00eda pasar a Carlos II ou aos seus descendentes. \nToma de Florencia.\nTras este acordo, Carlos, que perdera o control de Florencia, puido dedicarse a recuperalo, que conseguiu pronto. M\u00e1is ao norte conquistou Alba, Asti e Mondovi no Piemonte (1303) e creou o condado do Piemonte que cedeu a Rinaldo di Leto en 1304. Xefe do partido g\u00fcelfo en Italia, unha filla s\u00faa, Beatriz, casou co g\u00fcelfo Azzo VIII de Este, se\u00f1or de Ferrara en 1305. Carlos aumentou a s\u00faa influencia na Lombard\u00eda e a Liguria. \nO seu fillo Filipe de Tarento recuperou os dereitos do seu t\u00edo Filipe (irm\u00e1n de Carlos II) e da s\u00faa muller Isabel de Villehardouin sobre o Principado de Acaia e foi proclamado pr\u00edncipe en 1307. \nMorreu o 5 de maio de 1309 e sucedeuno o seu fillo Roberto I de N\u00e1poles."}
{"id": "482422", "revid": "624", "url": "https://gl.wikipedia.org/wiki?curid=482422", "title": "Carlos II de N\u00e1poles", "text": ""}
{"id": "482426", "revid": "23204", "url": "https://gl.wikipedia.org/wiki?curid=482426", "title": "Kantaar", "text": "Kantaar \u00e9 un filme indio de 2019 en lingua konkani dirixido por Nilesh Malkar e producido por Janet Noronha. Est\u00e1 protagonizado por Jackie Shroff, Noel Sean e Ester Noronha. O filme conta sobre a vida en Goa, e atopar un prop\u00f3sito na vida. Despois do premiado \"Soul Curry\", \u00e9 a segunda colaboraci\u00f3n de Malkar e Jackie. A m\u00fasica do filme conta con Lorna interpretando algunhas canci\u00f3ns de jazz. Estreouse en Ravindra Bhavan, Margao, o 28 de xaneiro de 2019."}
{"id": "482440", "revid": "23204", "url": "https://gl.wikipedia.org/wiki?curid=482440", "title": "Marie-Anne de La Tr\u00e9moille", "text": "Marie-Anne de La Tr\u00e9moille, princesa dos Ursinos, nada en Par\u00eds en 1642 e finada en Roma o 5 de decembro de 1722, foi unha nobre francesa da corte de Filipe V de Espa\u00f1a. Era prima de Bonne de Pons (1641-1709), marquesa de Heudicourt e amante de Lu\u00eds XIV de Francia.\nTraxectoria.\nMarie-Anne era filla do arist\u00f3crata franc\u00e9s Lu\u00eds II de La Tr\u00e9mo\u00eflle, duque de Noirmoutier (1612\u20131666) e da s\u00faa esposa, Ren\u00e9e Julie Aubery de Tilleport. Casou en primeiras nupcias en 1659 con Adrien Blaise de Talleyrand-P\u00e9rigord, pr\u00edncipe de Chalais, que ingresou ao servizo do rei de Espa\u00f1a, a\u00ednda que despois foi feito prisioneiro en Portugal e morreu pouco despois da s\u00faa liberaci\u00f3n en Italia.\nVolveu casar en segundas nupcias (febreiro de 1675) co pr\u00edncipe romano Flavio degli Orsini, duque de Bracciano (1620\u20131698). O pr\u00edncipe era o xefe da poderosa familia Orsini, era pr\u00edncipe de Nerola e duque de Bracciano e ti\u00f1a a esperanza de obter favores financeiros de Lu\u00eds XIV co seu matrimonio, a pesar das s\u00faas moitas posesi\u00f3ns.\nAo enviuvar por segunda vez, decidiu gardar loito ao seu esposo en morado, polo que o cardeal de Bouillon, Emmanuel-Th\u00e9odose de La Tour d'Auvergne, que se atopaba en Roma e era achegado seu, se opuxo enerxicamente a ela. O motivo do afastamento foi que Bouillon instaurara a moda de que s\u00f3 o rei e os cardeais pod\u00edan levar loito en morado; por\u00e9n, tras un desacordo coa familia real s\u00f3 puido conseguir que os cardeais non volvesen levar loito. O seu irm\u00e1n, o abade Joseph-Emmanuel de La Tr\u00e9moille, adheriuse a esta oposici\u00f3n e a certos problemas da herdanza de Orsini, polo que a duquesa decidiu denuncialo ante a Inquisici\u00f3n. O cardeal de Bouillon apoiou o abade e enviouno a N\u00e1poles ata po\u00f1elo a salvo. Foi nese tempo en que a duquesa manti\u00f1a un litixio cun sobri\u00f1o do papa Inocencio XI, Livio Odescalchi, que pretend\u00eda ser herdeiro do difunto duque e a quen finalmente tivo que vender as propiedades e o ducado, asumindo as\u00ed o t\u00edtulo de Princesa dos Ursinos (Princesa Orsini).\nLu\u00eds XIV, de quen gozaba de plena confianza, encargoulle acompa\u00f1ar o mozo Filipe V a Espa\u00f1a cando este asumiu a coroa aos dezasete anos de idade, en 1700. Ela intrigara coa s\u00faa amiga, a duquesa Marie Christine de Noailles, para que puidese obter o favor do rei. Foi nomeada camareira maior de palacio da ra\u00ed\u00f1a Mar\u00eda Lu\u00edsa Gabriela coa encarga de dirixila e tutelala. Mostrou ent\u00f3n unha enorme ambici\u00f3n sen escr\u00fapulos e interveu en numerosas intrigas con camarillas francesas establecidas na corte. Lu\u00eds XIV ordenoulle regresar a Francia en 1704, mais axi\u00f1a volveu \u00e1 pen\u00ednsula e converteuse, xunto co ministro Orry, nunha das personaxes m\u00e1is decisivas da pol\u00edtica espa\u00f1ola.\nTodos os negocios do Estado pasaban polas manos desta h\u00e1bil e discreta axente do Rei Sol, que impulsou a Filipe V a manterse firme na Guerra de Sucesi\u00f3n e interveu nas negociaci\u00f3ns que precederon aos tratados de Utrecht (1713) e Rastatt (1714). Negociou tam\u00e9n as segundas nupcias do primeiro dos Borb\u00f3ns espa\u00f1ois con Isabel de Farnesio, considerada unha beata nula e submisa e, como descendente dunha pequena dinast\u00eda semirreal da feble Italia, sen ning\u00fan valor pol\u00edtico propio. Esta decisi\u00f3n foi tomada sen ser nin consultada con Versalles, o que molestou abondo a Lu\u00eds XIV e a madame de Maintenon para afastar a princesa do rei de Espa\u00f1a.\nO 23 de decembro de 1714, en v\u00e9speras do Nadal e ao pouco da chegada a Espa\u00f1a de Isabel, a princesa foi a recibila a Jadraque (Guadalajara) e a\u00ed, en lugar de recibir as grazad da nova ra\u00ed\u00f1a, foi expulsada de Espa\u00f1a ata a fronteira con Francia escoltada por cincuenta membros da Garda de Corps. \u00c1 s\u00faa sa\u00edda d\u00e9ronse grandes cambios en Espa\u00f1a, o seu posto de camareira maior foi ocupado pola condesa vi\u00fava de Altamira, o de caballerizo maior da ra\u00ed\u00f1a por Antonio del Giudice, o de embaixador de Espa\u00f1a en Francia polo duque de Saint-Agnan e outros tantos postos polo cardeal Francesco del Giudice, o duque de Veragua e o conde de Frigiliana.\nCando chegou a Par\u00eds, hospedouse na casa do seu irm\u00e1n, Antoine-Fran\u00e7ois de La Tr\u00e9moille, duque de Royan, para posteriormente, en marzo de 1715, visitar en Versalles a Lu\u00eds XIV, quen a pesar de todo lle concedeu unha pensi\u00f3n vitalicia. O 6 de agosto dese mesmo ano foi despedirse do moribundo rei de Francia en Marly, motivada pola r\u00e1pida ascensi\u00f3n do seu inimigo, o duque de Orle\u00e1ns.\nO 14 de agosto de 1715, partiu de Par\u00eds sen rumbo fixo impulsada polo temor a Orle\u00e1ns. Primeiro pensou en emigrar a Holanda, logo a Roma ou a Utrecht, mais finalmente se decidiu por X\u00e9nova. Logo de permanecer en X\u00e9nova, instalouse en Roma, onde estreitou a relaci\u00f3n co seu irm\u00e1n, o cardeal La Tr\u00e9moille, e se achegou ao triste intento de corte de Xacobe Francisco Eduardo Estuardo, pretendente xacobita ao trono ingl\u00e9s.\nLegado.\nA princesa dos Ursinos est\u00e1 reco\u00f1ecida por comezar a controlar o poder da igrexa e da inquisici\u00f3n, e por tratar de ordenar as finanzas. Tam\u00e9n se considera a introdutora da esencia de laranxa amarga como fragrancia de moda por empregala para perfumar as s\u00faas luvas e o seu ba\u00f1o. Dende ent\u00f3n, o nome de Neroli (ela era princesa de Nerola, no Lacio) usouse para describir esta esencia."}
{"id": "482441", "revid": "47401", "url": "https://gl.wikipedia.org/wiki?curid=482441", "title": "Princesa dos Ursinos", "text": ""}
{"id": "482446", "revid": "131329", "url": "https://gl.wikipedia.org/wiki?curid=482446", "title": "Gustav Fechner", "text": "Gustav Theodor Fechner, nado en Gro\u00df S\u00e4rchen o 19 de abril de 1801 e finado en Leipzig o 18 de novembro de 1887, foi un fil\u00f3sofo e psic\u00f3logo alem\u00e1n, co\u00f1ecido por formular en 1860 unha ecuaci\u00f3n para cuantificar a relaci\u00f3n entre un est\u00edmulo f\u00edsico e a sensaci\u00f3n asociada formula_1, onde formula_2 \u00e9 o valor da sensaci\u00f3n, formula_3 \u00e9 un dos est\u00edmulos, e formula_4 unha constante que var\u00eda de est\u00edmulo a est\u00edmulo. Esta ecuaci\u00f3n co\u00f1\u00e9cese como lei de Weber-Fechner.\nTraxectoria.\nFechner naceu en Gro\u00df S\u00e4rchen, preto de Bad Muskau, na Baixa Lusacia, onde o seu pai era cl\u00e9rigo. A pesar de que foi criado polo seu pai nun ambiente relixioso, posteriormente considerouse ateo.\nEn 1817 estudou medicina en Dresden e dende 1818 na Universidade de Leipzig, cidade en que pasou o resto da s\u00faa vida, e onde obtivo o seu doutoramento en 1835.\nEn 1834 foi nomeado profesor de f\u00edsica. Con todo, en 1839, contraeu unha enfermidade dos ollos mentres estudaba os fen\u00f3menos da cor e da visi\u00f3n, polo que tivo que renunciar \u00e1 s\u00faa actividade docente. Tras recuperarse, envorcouse no estudo da mente e as s\u00faas relaci\u00f3ns co corpo, dando conferencias p\u00fablicas sobre os temas tratados nos seus libros. Fechner ti\u00f1a un concepto do mundo animista, pensando que cada materia estaba dotada dun esp\u00edrito.\nEn 1860 publicou \"Elemente der Psychophysik\", momento a partir do cal a psicof\u00edsica quedou establecida como disciplina interesada en establecer as relaci\u00f3ns matem\u00e1ticas precisas entre os est\u00edmulos (medidos en escalas f\u00edsicas) e as sensaci\u00f3ns evocadas por eses est\u00edmulos (medidas en escalas de sensaci\u00f3n).\nContribuci\u00f3ns.\nGustav Fechner publicou artigos de qu\u00edmica e de f\u00edsica, e traduciu do franc\u00e9s obras sobre qu\u00edmica de Jean Baptiste Biot e de Louis Jacques Th\u00e9nard. Unha faceta diferente, mais esencial do seu car\u00e1cter m\u00f3strase nos seus poemas e pezas humor\u00edsticas, como \"Vergleichende Anatomie der Engel\" (1825), escrito baixo o pseud\u00f3nimo de \"Dr. Mises\".\nO traballo de Fechner que fixo \u00e9poca foi \"Elemente der Psychophysik\" (1860). Partindo das bases filos\u00f3ficas do monismo pensou que os feitos corporais e os feitos conscientes, a\u00ednda que uns non poden reducirse aos outros, son diferentes caras dunha mesma realidade. A s\u00faa orixinalidade radica en tratar de descubrir unha relaci\u00f3n matem\u00e1tica exacta entre eles. O m\u00e1is famoso resultado das s\u00faas investigaci\u00f3ns \u00e9 a lei co\u00f1ecida como a Lei de Weber-Fechner que se pode expresar da seguinte maneira:\nA\u00ednda que o principio \u00e9 correcto s\u00f3 dentro de certos l\u00edmites, a lei mostrouse inmensamente \u00fatil. A lei de Fechner implica que a sensaci\u00f3n \u00e9 unha funci\u00f3n logar\u00edtmica da intensidade f\u00edsica, o que non \u00e9 posible debido \u00e1 singularidade da funci\u00f3n logar\u00edtmica en cero. Polo tanto, S. S. Stevens propuxo a relaci\u00f3n da lei matematicamente m\u00e1is plausible da relaci\u00f3n entre a potencia da sensaci\u00f3n e a s\u00faa intensidade, no seu famoso artigo de 1961 (no que establec\u00eda a denominada funci\u00f3n potencial de Stevens) titulado \"\"T\"o Honor Fechner and Repeal His Law\" (\"En honra de Fechner e revogando a s\u00faa lei\").\nA f\u00f3rmula xeral de Fechner para conseguir un n\u00famero de unidades de calquera sensaci\u00f3n \u00e9 formula_1, onde formula_2 significa a sensaci\u00f3n, formula_3 o est\u00edmulo numericamente estimado, e formula_4 unha constante que debe determinarse por separado para cada experimento en funci\u00f3n da sensibilidade. O razoamento de Fechner foi criticado co argumento de que, a\u00ednda que os est\u00edmulos son compostos, as sensaci\u00f3ns non o son. \"Toda sensaci\u00f3n\", di William James, \"pres\u00e9ntase como unha unidade indivisible, e \u00e9 case imposible ler un significado claro na idea de que sexan c\u00famulos de unidades combinadas\".\nO efecto de cor Fechner.\nEn 1838, tam\u00e9n estudou a por ent\u00f3n misteriosa ilusi\u00f3n perceptiva do que se chama o efecto de cor de Fechner, polo que se perciben cores nun patr\u00f3n en branco e negro en movemento. En 1894 o xornalista e cient\u00edfico afeccionado brit\u00e1nico Charles Benham difundiu este efecto entre o p\u00fablico angloparlante a trav\u00e9s da invenci\u00f3n do denominado disco de Benham. Non se sabe se Fechner e Benham chegaron a co\u00f1ecerse persoalmente.\nA mediana en estat\u00edstica.\nEn 1878 Fechner publicou un artigo no que desenvolveu a noci\u00f3n estat\u00edstica da mediana. M\u00e1is tarde profundou en concepto de est\u00e9tica experimental, coa idea de determinar as formas e dimensi\u00f3ns dos obxectos esteticamente agradables. Utilizou principalmente as dimensi\u00f3ns das pinturas como base de datos. Na s\u00faa obra de 1876 \"Vorschule der Aesthetik\" (\"Escola de Est\u00e9tica\") empregou o m\u00e9todo de rangos de xu\u00edzos subxectivos extremos.\nXeralmente atrib\u00faese a Fechner a introduci\u00f3n da mediana na an\u00e1lise formal de datos.\nSinestesia.\nEn 1871 Fechner informou do primeiro estudo emp\u00edrico de suxeitos con fotismo (percepci\u00f3n de cores sen est\u00edmulo visual) mediante cart\u00f3ns de cores entre 73 sinest\u00e9sicos. O seu traballo foi seguido en 1880 polo de Francis Galton.\nCorpo caloso seccionado.\nUnha das especulaci\u00f3ns de Fechner sobre a conciencia concern\u00eda \u00e1 fisiolox\u00eda do cerebro. Xa na s\u00faa \u00e9poca se sab\u00eda que o cerebro \u00e9 sim\u00e9trico e bilateral, e que existe unha fonda divisi\u00f3n entre as d\u00faas metades que est\u00e1n unidas mediante unha banda de conexi\u00f3n de fibras chamadas o corpo caloso. Fechner especulou que se fose seccionado, se xerar\u00edan d\u00faas correntes separadas de conciencia, e a mente se converter\u00eda en d\u00faas. Con todo, Fechner cr\u00eda que a s\u00faa teor\u00eda non ser\u00eda nunca posta a proba, mais estaba equivocado. Durante a segunda metade do s\u00e9culo XX, Roger Sperry e Gazzaniga Michael traballaron en pacientes epil\u00e9pticos co corpo caloso seccionado e observaron que a idea de Fechner era correcta.\nHip\u00f3tese da secci\u00f3n \u00e1urea.\nFechner constru\u00edu dez rect\u00e1ngulos con diferentes proporci\u00f3ns entre largura e lonxitude, e pediu a numerosos observadores que escollesen a \"mellor\" e a \"peor\" forma de rect\u00e1ngulo. Estaba interesado en avaliar o atractivo visual dos rect\u00e1ngulos con diferentes proporci\u00f3ns. Os rect\u00e1ngulos escollidos como \"mellor\" polo maior n\u00famero de participantes ti\u00f1an unha proporci\u00f3n de 0,62 (entre 3:5 e 5:8). Isto chegou a ser co\u00f1ecido como o \"n\u00famero de ouro\" (ou n\u00famero \u00e1ureo) e referiuse \u00e1 relaci\u00f3n entre a largura e a lonxitude dun rect\u00e1ngulo que \u00e9 m\u00e1is atractiva \u00e1 vista. O psic\u00f3logo e fil\u00f3sofo Carl Stumpf interveu neste estudo como suxeito de probas.\nCon todo, a\u00ednda se mant\u00e9n unha certa controversia sobre o experimento en si, motivada porque se deu a co\u00f1ecer o feito de que Fechner descartou deliberadamente do estudo os resultados que non se axustaban \u00e1s s\u00faas necesidades, con numerosos matem\u00e1ticos (inclu\u00edndo ao astrof\u00edsico israel\u00ed Mario Livio) refutando o resultado do experimento.\nA distribuci\u00f3n normal dividida.\nNa s\u00faa publicaci\u00f3n p\u00f3stuma \"Kollektivmasslehre\" (\"Ensino colectivo de masas\") (1897), Fechner introduciu a distribuci\u00f3n normal dividida, para acoller as asimetr\u00edas que observara na distribuci\u00f3n de frecuencias emp\u00edricas en moitos campos. A distribuci\u00f3n foi redescuberta independentemente por varios autores que traballaban en diferentes campos."}
{"id": "482448", "revid": "47401", "url": "https://gl.wikipedia.org/wiki?curid=482448", "title": "Gustav Theodor Fechner", "text": ""}
{"id": "482451", "revid": "5863", "url": "https://gl.wikipedia.org/wiki?curid=482451", "title": "O ton muscular", "text": ""}
{"id": "482453", "revid": "5863", "url": "https://gl.wikipedia.org/wiki?curid=482453", "title": "Parque de San L\u00e1zaro, Ourense", "text": ""}
{"id": "482455", "revid": "72012", "url": "https://gl.wikipedia.org/wiki?curid=482455", "title": "Advanced Meteorological Satellite", "text": ""}
{"id": "482456", "revid": "72012", "url": "https://gl.wikipedia.org/wiki?curid=482456", "title": "AMS", "text": ""}
{"id": "482458", "revid": "98629", "url": "https://gl.wikipedia.org/wiki?curid=482458", "title": "Breaking Circus", "text": "Breaking Circus foi unha banda estadounidense de post-punk dos anos 80 baseada en Chicago e posteriormente en Minneapolis, fundada polo guitarrista e vocalista Steve Bj\u00f6rklund.\nHistoria.\nBj\u00f6rklund tocou a guitarra e cantou na banda de punk rock de Chicago Strike Under despois dun breve per\u00edodo no grupo Terminal Beach. Breaking Circus foi o seu seguinte proxecto, orixinalmente co baixista Bruce Lange e unha caixa de ritmos Roland TR-606. Breaking Circus asinou un contrato con Homestead Records para o seu primeiro lanzamento, o EP \"The Very Long Fuse\" (1985).\nEn 1986 Bj\u00f6rklund mudouse a Minneapolis e comezou a traballar co baixista de Rifle Sport Pete \"Flour\" Conway e co bater\u00eda e guitarrista Todd Trainer. Ese ano a banda publicou unha canci\u00f3n, \"Driving the Dynamite Truck\" no recompilatorio de Twin/Tone \"Big Hits of Mid-America Volume Four\", cunha formaci\u00f3n lixeiramente distinta ao estar Tony Pucci, de Man Sized Action, na bater\u00eda. Homestead Records publicou o \u00e1lbum \"The Ice Machine\", onde os cr\u00e9ditos aparec\u00eda nun inserto como un xogo de beber ao estilo do Monopoly.\nO guitarrista Phil Harder uniuse \u00e1 banda para unha xira nacional antes de que Breaking Circus regresase a casa para gravar outro \u00e1lbum que incluir\u00eda catro canci\u00f3ns de Bj\u00f6rklund, catro de Conway, e catro de Trainer. Cando a banda chegou ao estudio recibiron noticias de que Homestead s\u00f3 pagar\u00eda por seis das doce canci\u00f3ns que ti\u00f1an planeado gravar. Grav\u00e1ronse as catro canci\u00f3ns de Bj\u00f6rklund e unha de cada un dos outros membros, sendo publicadas como o EP \"Smokers' Paradise\" en 1987. A banda separouse en 1988."}
{"id": "482459", "revid": "865", "url": "https://gl.wikipedia.org/wiki?curid=482459", "title": "Red Fang", "text": "Red Fang \u00e9 unha banda estadounidense de heavy metal procedente de Portland, Oreg\u00f3n, e formada en 2005. Est\u00e1 composta polo guitarrista e vocalista Bryan Giles, o baixista e vocalista Aaron Beam, o guitarrista David Sullivan e o bater\u00eda John Sherman. O grupo leva publicados catro \u00e1lbums de estudio ata a data: \"Red Fang\" en 2009, \"Murder the Mountains\" en 2011, \"Whales and Leeches\" en 2013 e \"Only Ghosts\" en 2016."}
{"id": "482460", "revid": "865", "url": "https://gl.wikipedia.org/wiki?curid=482460", "title": "Dead Rider", "text": "Dead Rider, anteriormente co\u00f1ecida como D. Rider, \u00e9 unha banda estadounidense de rock experimental procedente de Chicago, Illinois. Fundada polo antigo guitarrista de U.S. Maple Todd Rittmann, no presente est\u00e1 composta por Rittmann na guitarra e nas voces principais, Andrea Faught na trompeta e nos teclados, Thymme Jones nos teclados, e Matt Espy na bater\u00eda."}
{"id": "482461", "revid": "865", "url": "https://gl.wikipedia.org/wiki?curid=482461", "title": "Oxbow", "text": "Oxbow \u00e9 unha banda estadounidense de rock experimental procedente de San Francisco, California. Fundada no ano 1989, a banda leva publicados sete \u00e1lbums de estudio ata a data."}
{"id": "482462", "revid": "72012", "url": "https://gl.wikipedia.org/wiki?curid=482462", "title": "Delta 4M", "text": ""}
{"id": "482463", "revid": "72012", "url": "https://gl.wikipedia.org/wiki?curid=482463", "title": "DMSP-5D3 F17", "text": ""}
{"id": "482464", "revid": "72012", "url": "https://gl.wikipedia.org/wiki?curid=482464", "title": "DMSP-5D3 F18", "text": ""}
{"id": "482465", "revid": "72012", "url": "https://gl.wikipedia.org/wiki?curid=482465", "title": "DMSP 19", "text": ""}
{"id": "482467", "revid": "23204", "url": "https://gl.wikipedia.org/wiki?curid=482467", "title": "Lista de personaxes das aventuras de Tint\u00edn", "text": "Esta \u00e9 a lista de personaxes de ficci\u00f3n en \"As aventuras de Tint\u00edn\", a serie de banda dese\u00f1ada do debuxante belga Herg\u00e9. Os personaxes aparecen ordenados alfabeticamente, agrupados polos personaxes principais, os antagonistas e os personaxes de apoio. Antes da lista, hai un \u00edndice de personaxes para cada un dos 24 \u00e1lbums.\nOs personaxes de apoio que Herg\u00e9 creou para a s\u00faa serie foron descritos como moito m\u00e1is desenvolvidos que o personaxe central, cada un imbu\u00eddo cunha forza de car\u00e1cter e profundidade de personalidade que se comparou coa dos personaxes de Charles Dickens. Herg\u00e9 empregou os personaxes de apoio para crear un mundo realista para establecer as aventuras dos seus protagonistas. Para mellorar o realismo e a continuidade, os personaxes rep\u00edtense ao longo da serie.\nDurante a ocupaci\u00f3n alem\u00e1 de B\u00e9lxica durante a segunda guerra mundial, e as restrici\u00f3ns posteriores que esta impuxo, Herg\u00e9 viuse obrigado a centrarse na caracterizaci\u00f3n para evitar representar situaci\u00f3ns pol\u00edticas problem\u00e1ticas. O p\u00fablico respondeu positivamente. Durante este per\u00edodo introduciuse todos os personaxes principais en cores, antagonistas vil\u00e1ns e unha repartici\u00f3n heroica de apoio. \nAntagonistas.\nAl Capone.\nAl Capone \u00e9 un xefe do crime de Chicago e o principal vil\u00e1n en \"Tint\u00edn no Congo\" e \"Tint\u00edn en Am\u00e9rica\". En \" Tint\u00edn no Congo \", realiza unha operaci\u00f3n criminal de contrabando de diamantes, tratando de controlar a produci\u00f3n de diamantes africanos. Ordena aos mat\u00f3ns enfrontarse a Tint\u00edn en \"Tint\u00edn en Am\u00e9rica\". O principal rival de Capone en Chicago \u00e9 Bobby Smiles.\nTint\u00edn arresta a 355 membros do Sindicato Central de Gangsters de Chicago de Capone. O propio Capone e capturado por Tintin e arrestado, pero el fuxe. \nO personaxe Al Capone est\u00e1 baseado na vida real de Al Capone de Chicago. Al Capone viviu en 1931 cando Herg\u00e9 o debuxou os seus c\u00f3mics. Ser\u00eda o \u00faltimo individuo da vida real en aparecer como un personaxe nas \"aventuras\" baixo os seus nome real.\nBobby Sorrisos.\nBobby Smiles \u00e9 un xefe de crime de Chicago cuxo rival \u00e9 Al Capone (\"Tint\u00edn en Am\u00e9rica\"). Sorrisos foxe de Chicago ao salvaxe oeste de Am\u00e9rica, e logra convencer aos nativos americanos para que se volvan contra Tint\u00edn. Finalmente \u00e9 capturado e levado \u00e1 xustiza. \nNa serie animada, Smiles traballa para Capone, m\u00e1is que contra el.\nGran xefe Keen-eyed-Mole.\nMole Chief Keed-eyed Mole \u00e9 o sachem dos p\u00e9s negros un dos pobos nativos americanos e \u00e9 convencido polo xefe do crime Bobby sorrisos que Tint\u00edn est\u00e1 intentando roubar a s\u00faa terra. Aborda a Tint\u00edn como \"paleface\" (rostro p\u00e1lido) e planea executalo empregando un tomahawk. Tint\u00edn ent\u00f3n lanza a resina ao xefe, que cre que foi feito por outros membros da tribo usando unha hondas, e esc\u00e1pase mentres todos intercambian golpes. Despois de dar unha volta, Mole ollos sombr\u00edos entende que Tint\u00edn descubriu a cova secreta despois de que Smiles falase con el. Decide deixar ao xornalista no burato e \u00e9 visto por \u00faltima vez ser obrigado a abandonar os militares despois dun descubrimento de petr\u00f3leo na zona.\nAllan Thompson.\nAllan Thompson, comunmente Allan, \u00e9 un secuaz criminal brit\u00e1nico-estadounidense e mari\u00f1eiro mercante, moitas veces implicado no contrabando. e outras actividades delituosas.\nOrixinalmente, Allan foi o compa\u00f1eiro traidor do capit\u00e1n Haddock en \"O caranguexo das tenaces de ouro\", mant\u00e9ndoo b\u00e9bedo e dirixindo o barco para o contrabando opio, Allan recibe ordes de Omar Ben Salaad. Aparece con car\u00e1cter retroactivo cando Herg\u00e9 redebuxou a aventura anterior \"Os xarutos do fara\u00f3n\", xa que non estaba no orixinal. Ao ano seguinte, Herg\u00e9 presentouno en \"Stock de coque\" asociado con Rastapopoulos, onde o seu barco \u00e9 usado na trata de escravos. No \"Voo 714 para Sidney\", \u00e9 o principal c\u00f3mplice de Rastapopoulos. aparece salvaxemente golpeado despois de escapar dos sondonesios, caus\u00e1ndolle a perda de todos os dentes. Escapa dunha erupci\u00f3n volc\u00e1nica e foxe nunha balsa de goma xunto aos outros delincuentes, pero el e os seus c\u00f3mplices son hipnotizados e obrigados a embarcar nunha nave espacial, lev\u00e1ndoos a un destino desco\u00f1ecido.\nAllan \u00e9 interpretado por Daniel Mays no filme de captura de pel\u00edculas \"As aventuras de Tint\u00edn\".\nTraficante de armas.\nO traficante de armas, que aparece en \"Os xarutos do fara\u00f3n\", \u00e9 un traficante de armas que rescata a Tint\u00edn dunha tormenta no mar, para logo entregalo a os seus inimigos cando Tint\u00edn descobre as s\u00faas armas de contrabando. Despois de que el e os seus homes se enteran de que Hern\u00e1ndez e Fern\u00e1ndez est\u00e1n a piques de abordar o seu barco, escapan.\nEst\u00e1 baseado no traficante franc\u00e9s na vida real Henry de Monfreid, un escritor e aventureiro ao que Herg\u00e9 admiraba inicialmente. Cando Herg\u00e9 soubo que Monfreid estaba a proporcionar armas para a guerra, a s\u00faa actitude sobre el cambiou. \nO faquir.\nO faquir \u00e9 un asceta vestido con taparrabos que aparece en \"Os xarutos do fara\u00f3n\" como membro de alto rango dunha rede de contrabando de opio. Dispara dardos empapados no perigoso zume de Rajaijah que tolea \u00e1s persoas. Entre os seus talentos est\u00e1n a hipnose, o truco da corda india e a escapolox\u00eda (ata o punto de que Tint\u00edn o ofende pensando que poder\u00eda amarralo). Finalmente \u00e9 capturado cando o l\u00edder golp\u00e9ao accidentalmente cunha rocha que estaba destinada a Tint\u00edn. Cando o \"Loto azul\" foi publicado orixinalmente en branco e negro, o faquir conta ao seu xefe por tel\u00e9fono como ten intenci\u00f3n de subornar a un garda do asilo para organizar o \"suicidio\" de Tint\u00edn. Tam\u00e9n se suxire que \u00e9 o presidente da xunta dos l\u00edderes encapuchados do cartel da droga.\nNa secuela \"O Loto Azul\", o faquir escapa da prisi\u00f3n e usa de novo os seus dardos para envelenar a un chin\u00e9s enviado para avisar a Tint\u00edn contra Mitsuhirato, outro l\u00edder dos contrabandistas. Na versi\u00f3n orixinal en branco e negro do t\u00edtulo, o faquir pode verse escapando polo bosque coa s\u00faa cerbatana despois de disparar o dardo ao chin\u00e9s. Non ten ningunha oportunidade, Tint\u00edn dille ao Maharaja de Gaipajama que non sair\u00e1 ata que sepa que o faquir \u00e9 incapaz de facerlle dano. Ao d\u00eda seguinte reciben un telegrama da polic\u00eda que anunciaba que o faquir fora recapturado."}
{"id": "482469", "revid": "76894", "url": "https://gl.wikipedia.org/wiki?curid=482469", "title": "Jaime Vargas (l\u00edder ind\u00edxena)", "text": ""}
{"id": "482476", "revid": "17467", "url": "https://gl.wikipedia.org/wiki?curid=482476", "title": "Chicago Fire Soccer Club", "text": ""}
{"id": "482478", "revid": "42580", "url": "https://gl.wikipedia.org/wiki?curid=482478", "title": "Chicago Fire Football Club", "text": ""}
{"id": "482481", "revid": "98629", "url": "https://gl.wikipedia.org/wiki?curid=482481", "title": "The Membranes", "text": "The Membranes \u00e9 unha banda inglesa de post-punk formada en Blackpool, Lancashire, no ano 1977. A s\u00faa primeira formaci\u00f3n estaba composta por John Robb (baixo), Mark Tilton (guitarra), Martyn Critchley (voces) e Martin Kelly (bater\u00eda). Critchley deixou o grupo ao pouco tempo, encarg\u00e1ndose Robb e Tilton das voces, e pasando Kelly moving aos teclados, incorpor\u00e1ndose Coofy Sid para facerse cargo da bater\u00eda.\nO seu primeiro lanzamento foi o flexi-disc \"Flexible Membrane\" en 1980, e nos seguintes once anos a banda publicar\u00eda seis \u00e1lbums de estudio. O seu primeiro sinxelo, \"Muscles\", foi sinxelo da semana na prensa musical brit\u00e1nica e un grande \u00e9xito nos clubs de Nova York. Kelly deixou a banda despois de \"Muscles\", sendo substitu\u00eddo na guitarra por Steve Farmery para o seu seguinte traballo, o EP \"Pin Stripe Hype\".\nA banda foi pioneira na escena do noise de vangarda de Big Black e Sonic Youth durante varios anos co seu aclamado sinxelo \"Spike Milligan's Tape Recorder\", o EP \"Death To Trad Rock\" e o seu \u00e1lbum \"The Gift of Life\". Estaban destinados a ser a primeira banda en asinar co selo de Alan McGee Creation Records, pero o acordo cancelouse cando McGee non puido permitirse pagar a s\u00faa factura do estudio polo sinxelo \"Spike Milligan's Tape Recorder\". A banda mudouse a Manchester en 1983, e o sinxelo \"Spike Milligan's Tape Recorder\" foi editado a trav\u00e9s do selo Criminal Damage, que tivo unha resposta positiva da cr\u00edtica a\u00ednda que os problemas de distribuci\u00f3n limitaron o seu impacto.\nTras The Membranes, Robb formar\u00eda Sensurround e posteriormente Goldblade.\nEn 2009 a banda reformouse despois de que My Bloody Valentine lles pedise participar no festival All Tomorrows Parties. The Membranes gravaron ent\u00f3n o aclamado \u00e1lbum \"Dark Matter/Dark Energy\" e tocaron en festivais por toda Europa. A banda foi aclamada pola prensa musical por unha serie de concertos que realizaron con coros en Estonia e Portugal, e co coro do British and Irish Modern Music Institute no Reino Unido."}
{"id": "482493", "revid": "1505", "url": "https://gl.wikipedia.org/wiki?curid=482493", "title": "Xari\u00e1", "text": ""}
{"id": "482499", "revid": "98629", "url": "https://gl.wikipedia.org/wiki?curid=482499", "title": "Agar (personaxe b\u00edblica)", "text": "Agar, ou Hagar, \u00e9 a muller coa que Abraham tivo o seu primeiro fillo, Ismael, consonte o relato da X\u00e9nese. Dela descenden os musulm\u00e1ns.\nA muller de Abraham, Sarai, non daba pre\u00f1ado e, pensando que xa \u00eda vella para ter fillos, pediulle ao seu home que se deitase coa s\u00faa serva Hagar para teren descendencia a trav\u00e9s dela. Abraham fixo tal, mais Hagar, vendo que concibira, comezou a desprezar a s\u00faa ama est\u00e9ril. Sarai, coa conivencia do seu esposo, pasou a maltraer a serva ata que se viu forzada a fuxir (Gn 16,1-6).\nVagando polo deserto, visitouna un anxo que lle dixo que volvese \u00e1 casa dos seus amos e se sometese a eles e asemade reveloulle que a descendencia do seu fillo, que hab\u00eda chamar Ismael, chegar\u00eda a ser incontable (Gn 16,7-12).\nFoi as\u00ed que a Abraham e Hagar naceulles Ismael (Gn 16,15), do que descenden os \u00e1rabes. Estes pobos \u00e1rabes (chamados tam\u00e9n ismaelitas ou agarenos), que na s\u00faa maior\u00eda profesan a relixi\u00f3n musulm\u00e1, consideran Hagar como a muller lex\u00edtima do patriarca Abraham e, polo tanto, descendentes seus a trav\u00e9s de Ismael.\nAnos despois, Deus conc\u00e9delle a Abraham outro fillo, desta volta con Sarai, que se chamar\u00e1 Isaac, que ter\u00e1 unha prole coa que Deus lle di selar unha alianza perpetua. Canto a Ismael, Abraham pr\u00e9galle a Deus que tam\u00e9n sexa xeneroso con el. Deus prom\u00e9telle que o beicer\u00e1, que lle dar\u00e1 moita fecundidade e o far\u00e1 pai dun gran pobo. Mais insiste: \"a mi\u00f1a alianza establecereina con Isaac, o fillo que che dar\u00e1 Sara de hoxe nun ano\", e a eles concede, en posesi\u00f3n perpetua, o pa\u00eds de Cana\u00e1n (Gn 17,1-8.15-21).\nEn nacendo Ismael, Sara \u2014Deus troc\u00e1ralle o nome de Sarai ao convertela en nai\u2014 non quixo que Hagar e mailo seu fillo seguisen cas s\u00faa e pediulle a Abraham que os botase f\u00f3ra. Deus mandou a Abraham facer como Sara dic\u00eda mais d\u00edxolle que non tivese d\u00f3 por eles, pois tam\u00e9n \"do fillo da escrava farei unha gran naci\u00f3n, por ser semente t\u00faa\". Abraham forneceu a Hagar de pan e auga e despediuna. Estando por segunda vez no deserto, volveu Hagar recibir a visita dun anxo que lle asegurou que Deus miraba por eles e que far\u00eda de Ismael unha gran naci\u00f3n (Gn 21, 1-3.9-21). Segundo a tradici\u00f3n isl\u00e1mica, foi Al\u00e1 quen pediu a Abraham que deixase marchar a Hagar e Ismael para fundar un gran pobo.\nOutras referencias na Biblia.\nEsta diferenza entre os fillos naturais e os fillos da promesa \u00e9 retomada por san Paulo na s\u00faa ep\u00edstola aos g\u00e1latas, nun momento no que os xudaizantes eran unha seita poderosa dentro do cristianismo primitivo que callara bastante entre este pobo. Moitos g\u00e1latas volv\u00edan daquela \u00e1 Lei Mosaica. A carta de Paulo revaloriza a reafirma o Evanxeo de Xesucristo, e no cap\u00edtulo cuarto fai un paralelismo entre a figura do Mes\u00edas do Novo Testamento e a alianza de Deus co seu pobo na pasaxe da X\u00e9nese sobre a descendencia de Sara e Hagar."}
{"id": "482500", "revid": "89787", "url": "https://gl.wikipedia.org/wiki?curid=482500", "title": "Robert Seethaler", "text": "Robert Seethaler, nado en Viena o 7 de agosto de 1966, \u00e9 un escritor, guionista e actor austr\u00edaco. Divide o seu tempo entre Berl\u00edn e Viena."}
{"id": "482501", "revid": "89787", "url": "https://gl.wikipedia.org/wiki?curid=482501", "title": "Zeni Geva", "text": "Zeni Geva \u00e9 unha banda xaponesa de noise rock composta polo cantante e guitarrista KK. Null e o bater\u00eda Tatsuya Yoshida. Formado en Toquio in 1987, o nome do grupo poder\u00eda traducirse aproximadamente como \"violencia de cartos\" (\"Zeni\" \u00e9 un vello termo xapon\u00e9s para referirse a cartos, e \"Geva\" v\u00e9n do alem\u00e1n \"Gewalt,\" que significa \"violencia\").\nA m\u00fasica de Zeni Geva pode ser diversa e experimental, incorporando elementos que van do death metal e o hardcore punk ata o math rock, rock psicod\u00e9lico, e noise rock. A s\u00faa m\u00fasica adoita a ser tecnicamente pouco ortodoxa, e foi comparada co rock progresivo: o cr\u00edtico Patrick Kennedy describe o seu \u00e1lbum de 1993 \"Desire for Agony\" como se \"Mot\u00f6rhead co\u00f1ecese a King Crimson\".\nO selo baseado en Chicago Skin Graft Records editou gran parte da m\u00fasica da banda en Am\u00e9rica do Norte, e o grupo publicou varios \u00e1lbums a trav\u00e9s do selo estadounidense Alternative Tentacles."}
{"id": "482502", "revid": "89787", "url": "https://gl.wikipedia.org/wiki?curid=482502", "title": "Rachel's", "text": "Rachel's foi un grupo estadounidense de m\u00fasica de c\u00e1mara formado en Louisville, Kentucky, no ano 1991. O antigo guitarrista de Rodan Jason Noble tocaba m\u00fasica en solitario e refer\u00edase a si mesmo como Rachel's pero comezou a colaborar co violinista Christian Frederickson e a pianista Rachel Grimes, que se converter\u00edan nos outros membros principais do grupo. O traballo da banda estivo fortemente influenciado pola m\u00fasica cl\u00e1sica, e particularmente inspiradona m\u00fasica minimalista de finais do s\u00e9culo XX. A pesar de que o n\u00facleo de Rachel's era o tr\u00edo mencionado, as gravaci\u00f3ns e actuaci\u00f3ns do grupo contaron cunha formaci\u00f3n cambiante de m\u00fasicos, que tocaban varios instrumentos de corda (inclu\u00edndo viola e cello) en combinaci\u00f3n con piano, guitarras, baixo el\u00e9ctrico e bater\u00eda. Unha influencia clave na m\u00fasica de Rachel's foi o compositor ingl\u00e9s Michael Nyman, a cuxa m\u00fasica se asemella tanto a instrumentaci\u00f3n como o estilo compositivo do grupo.\nUn perfil da banda est\u00e1 inclu\u00eddo no libro \"Second-Hand Stories: 15 Portraits of Louisville\" de Michael L. Jones.\nJason Noble morreu de cancro o 4 de agosto de 2012, e Edward Grimes morreu o 25 de marzo de 2017."}
{"id": "482510", "revid": "23204", "url": "https://gl.wikipedia.org/wiki?curid=482510", "title": "Fran\u00e7ois Marie Daudin", "text": "Fran\u00e7ois Marie Daudin, nado en Par\u00eds en 1774 ou o 25 de marzo de 1776 e finado na mesma cidade o 30 de novembro de 1803 ou en 1804, foi un zo\u00f3logo franc\u00e9s especializado en ornitolox\u00eda e herpetolox\u00eda.\nTraxectoria.\nFran\u00e7ois M\u00aa Daudin foi fillo de Fran\u00e7ois Daudin (1746-1811), se\u00f1or de Pouilly, conselleiro-corrector da C\u00e1mara de Contas de Par\u00eds, e de Marie Madeleine Louise Escallard de Bellengerie (1754-1790).\nUnha enfermidade que contraeu na infancia paralizou as s\u00faas extremidades inferiores. Por\u00e9n, puido observar sobre o terreo, e comezou a coleccionar esp\u00e9cimes mentres estudaba fisiolox\u00eda e historia natural, e acabou por dedicarse a esta \u00faltima.\nAs publicaci\u00f3ns de Daudin abarcan s\u00f3 cinco anos, de 1799 a 1803. Foi o autor dun \"Trait\u00e9 \u00e9l\u00e9mentaire et complet d'ornithologie...\" (1799-1800), que foi o primeiro manual aut\u00e9ntico de ornitolox\u00eda, no que combinaba a taxonom\u00eda binomial linneana e as descrici\u00f3ns anat\u00f3micas, fisiol\u00f3xicas e etol\u00f3xicas de Buffon. \u00c9 unha obra que permaneceu incompleta, pero que despois de ser criticada (especialmente por Cuvier) a\u00ednda se aprecia hoxe.\nTam\u00e9n publicou a \"Recueil de m\u00e9moires et de notes sur des esp\u00e8ces in\u00e9dites ou peu connues de mollusques, de vers et de zoophytes...\" en 1800 e, con Lac\u00e9p\u00e8de, as \"Tableaux des divisions... des Mammif\u00e8res et Tableaux des divisions... des Oiseaux\" en 1802.\nPero a s\u00faa verdadeira especializaci\u00f3n foi a herpetolox\u00eda. Publicou unha \"Histoire naturelle des Rainettes, des Grenouilles et des Crapauds...\", ilustarada con 38 l\u00e1minas (en 1803) e unha \"Histoire naturelle, g\u00e9n\u00e9rale et particuli\u00e8re, des Reptiles\", (en 8 volumes en oitavo, de 1801 a 1803), que completou a \"Histoire naturelle des Reptiles\" de Charles-Nicolas-Sigisbert Sonnini de Manoncourt (1751-1812) e Pierre Andr\u00e9 Latreille (1762-1833). O traballo de Daudin cont\u00e9n descrici\u00f3ns de 48 x\u00e9neros e 621 especies, algunhas novas para a ciencia (reco\u00f1\u00e9cense hoxe 10 anfibios e 43 r\u00e9ptiles descritos por Daudin), base\u00e1ndose no exame de m\u00e1is de 1 100 exemplares. \nFran\u00e7ois Daudin foi asistido pola s\u00faa muller, Ad\u00e9la\u00efde Genevi\u00e8ve de Gr\u00e9goire de Saint-Sauveur (1774-1803), que realizou 37 taboleiros de cada 100 que ilustran o libro. Os seus libros, publicados \u00e1s s\u00faas costas, foron un fracaso comercial, pero Daudin e a s\u00faa muller non viviron na miseria, grazas \u00e1 fortuna familiar. \nDaudin morreu de tuberculose, un mes despois de que falecera a s\u00faa muller, aos vinte e sete anos e tres meses de idade. A parella deixou a un fillo dun ano e medio, Fran\u00e7ois Louis Hyacinthe Daudin (1802-1889), que se estableceu no castelo familiar de Pouilly.\nTaxons descritos por Daudin.\nA pesar da s\u00faa curta vida, Daudin fixo unha grande achega duradeira \u00e1 taxonom\u00eda.\nAbreviatura.\nA abreviatura Daudin empr\u00e9gase para reco\u00f1ecer a Fran\u00e7ois Marie Daudin como autoridade na descrici\u00f3n e taxonom\u00eda en zoolox\u00eda."}
{"id": "482515", "revid": "65337", "url": "https://gl.wikipedia.org/wiki?curid=482515", "title": "Charles E. Barber", "text": "Charles Edward Barber, nado en Londres, Inglaterra, o 16 de novembro de 1840, e finado en Filadelfia, Pensilvania, o 18 de febreiro de 1917, foi un dese\u00f1ador e gravador de moeda, o sexto en ocupar o posto de gravador xefe da Casa da Moeda dos Estados Unidos, desde 1879 ata o seu falecemento.\nA carreira de Barber, sempre relacionada coa moeda, foi longa e frut\u00edfera, xa que el foi o responsable do dese\u00f1o da maior\u00eda das moedas producidas pola \"US Mint\" durante o seu per\u00edodo como gravador xefe, \u00e1 parte dunhas 30 medallas ao longo da s\u00faa vida. \nAdemais das series de moeda circulante para os EEUU, destacan entre as s\u00faas creaci\u00f3ns diversas moedas conmemorativas, algunhas delas en asociaci\u00f3n co seu gravador axudante George T. Morgan. Barber ocupouse dos anversos e Morgan dos reversos de varias destas moedas, como \u00e9 o caso do medio d\u00f3lar colombino ou o medio d\u00f3lar da Exposici\u00f3n Panam\u00e1-Pac\u00edfico de San Francisco, en 1915. Para pa\u00edses estranxeiros Barber dese\u00f1ou tam\u00e9n algunhas moedas, como a serie do d\u00f3lar hawaiano de 1883 e diversos valores en centavos de peso para Cuba en 1915.\nTraxectoria.\nVida familiar.\nCharles E. Barber era fillo de William Barber, quen o precedeu no posto de gravador xefe da Casa da Moeda dos Estados Unidos. O nome da s\u00faa nai era Anna Maria e Charles tivo un irm\u00e1n e d\u00faas irm\u00e1s.\nEn 1852 emigrou aos EEUU desde a s\u00faa Inglaterra natal xunto coa s\u00faa familia. \nEn 1869, cando ti\u00f1a 29 anos, foi nomeado gravador axudante da ceca de Filadelfia, unha das que compo\u00f1en a \"US Mint\". Once anos m\u00e1is tarde, o 20 de xaneiro de 1880, foi nomeado polo presidente Rutherford B. Hayes para suceder o seu pai no posto de gravador xefe. \nCharles Barber casou en primeiras nupcias con Martha E. Jones, quen faleceu en 1899. En 1902 contraeu novamente matrimonio, con Caroline Gaston (1846-1950), que ser\u00eda a s\u00faa muller ata a morte de Barber en 1917. Do seu primeiro matrimonio naceu unha filla en 1875, Anna May, que morreu en 1876. Dez anos m\u00e1is tarde, Charles e Martha tiveron unha segunda filla, chamada Edith (1886-1970), que custodiou os arquivos persoais do seu pai antes de pasar aos Arquivos Nacionais dos EEUU. \nViaxe por Europa.\nPor petici\u00f3n do presidente Roosevelt e do director da ceca estadounidense, George E. Roberts, Barber fixo en 1905 unha viaxe por Europa para visitar varias casas de moeda, nunha misi\u00f3n de intercambio de informaci\u00f3n, co obxectivo de observar e comentar as pr\u00e1cticas habituais nas cecas europeas e mellorar logo a eficiencia da \"US Mint\". Os informes que redactou \u00e1 s\u00faa volta para a s\u00faa entrega a Roberts, xunto con alg\u00fans apuntamentos aut\u00f3grafos do propio Barber, forman parte hoxe do acervo dos Arquivos Nacionais dos Estados Unidos.\nBarber soubo conciliar a perspectiva profesional da viaxe cunha vertente m\u00e1is familiar, xa que se compa\u00f1ou da s\u00faa segunda esposa, Caroline, e a s\u00faa filla Edith, que daquela ti\u00f1a 19 anos. No diario da viaxe escrito por esta \u00faltima det\u00e1llanse datos do seu itinerario, as\u00ed como diversas reflexi\u00f3ns persoais sobre o seu pai.\nPersonalidade e relaci\u00f3ns persoais.\nMalia terse escrito moito acerca da hostilidade existente entre Barber e o seu axudante Morgan, en recentes investigaci\u00f3ns quedou concluintemente refutada tal relaci\u00f3n, algo, por outra banda, esperable, \u00e1 vista dunha carreira conxunta na Casa de Moeda dos EEUU ao longo de 40 anos.\nAsemade, tam\u00e9n rexeitando algunha hip\u00f3tese en sentido contrario, a relaci\u00f3n persoal entre Barber e o presidente Theodore Roosevelt foi sempre cordial. Malia ser certo que Roosevelt quixo que a moeda dos EEUU nos inicios do novo s\u00e9culo tivese un aspecto m\u00e1is moderno, polo que solicitou tam\u00e9n propostas de dese\u00f1o doutros artistas externos \u00e1 \"US Mint\", iso non empanou a relaci\u00f3n entre ambos. Os descendentes de Barber pos\u00faen obxectos que proban unha c\u00e1lida relaci\u00f3n persoal.\nNo aspecto art\u00edstico, recibiu nalgunha ocasi\u00f3n cr\u00edticas pola escasa imaxinaci\u00f3n plasmada nos seus dese\u00f1os. Por\u00e9n, autores como R. W. Julian suxiren que Barber \"era quen de facer traballos magn\u00edficos cando se lle deixaban libres as mans\".\n\u00c9 unha evidencia que Charles Barber foi unha persoa respectada e apreciada dentro do Departamento do Tesouro e da Casa de Moeda dos Estados Unidos; ata tal punto que as bandeiras da ceca de Filadelfia ondearon a media hasta o d\u00eda do seu funeral, por decisi\u00f3n do director da instituci\u00f3n. Desde aquel momento, ning\u00fan outro funcionario da Casa da Moeda, independentemente do seu rango, volveu recibir honra semellante.\nCharles E. Barber morreu o 18 de febreiro de 1917 e foi soterrado tres d\u00edas m\u00e1is tarde xunto coa s\u00faa primeira esposa Martha e a s\u00faa filla Anna May no cemiterio Mount Peace, de Filadelfia.\nBarber foi sucedido por George T. Morgan como gravador xefe da Casa da Moeda dos Estados Unidos."}
{"id": "482516", "revid": "65337", "url": "https://gl.wikipedia.org/wiki?curid=482516", "title": "Charles Edward Barber", "text": ""}
{"id": "482517", "revid": "65337", "url": "https://gl.wikipedia.org/wiki?curid=482517", "title": "Charles Barber", "text": ""}
{"id": "482518", "revid": "23204", "url": "https://gl.wikipedia.org/wiki?curid=482518", "title": "Jets to Brazil", "text": "Jets to Brazil foi unha banda estadounidense de indie rock procedente de Brooklyn, Nova York. Foi fundada no ano 1997 por Blake Schwarzenbach (guitarra, teclados e voces) e Jeremy Chatelain (baixo). A banda publicou tres \u00e1lbums de estudio antes de separarse en 2003.\nHistoria.\nBlake Schwarzenbach, antigo l\u00edder de Jawbreaker, e Jeremy Chatelain, exvocalista de Handsome, fundaron Jets to Brazil en 1997 cando Schwarzenbach mudouse a Nova York tras a disluci\u00f3n de Jawbreaker. Os dous comezaron a traballar en gravaci\u00f3ns de catro pistas axudados por caixas de ritmos ata que o antigo bater\u00eda de Texas Is the Reason Chris Daly uniuse \u00e1 banda e ficharon por Jade Tree Records. A orixe do nome do grupo \u00e9 un p\u00f3ster que aparece no filme de 1961 \"Breakfast at Tiffany's\".\nO primeiro \u00e1lbum da banda, \"Orange Rhyming Dictionary\", foi editado por Jade Tree Records en outubro de 1998 con \u00e9xito de cr\u00edtica e p\u00fablico, seguido por unha longa xira con bandas como The Promise Ring. O seu segundo disco, \"Four Cornered Night\", lanzouse en setembro do ano 2000 con recensi\u00f3ns polo xeral positivas. \"Four Cornered Night\" foi o seu primeiro \u00e1lbum en contar co novo guitarrista Brian Maryansky, anteriormente en The Van Pelt. Con Maryansky no grupo Schwarzenbach puido encargarse tam\u00e9n de tocar os teclados. En outubro de 2002, Jets to Brazil publicou o seu terceiro e derradeiro \u00e1lbum, \"Perfecting Loneliness\", con recensi\u00f3ns positivas.\nNo outono de 2003, menos dun ano despois do lanzamento de \"Perfecting Loneliness\", a banda separouse por motivos non especificados.\nEn outubro de 2008 Schwarzenbach creou unha nova banda, The Thorns of Life, pero esta separouse en agosto de 2009. Pouco despois, Schwarzenbach uniuse ao bater\u00eda de Against Me! Kevin Mahon e \u00e1 baixista Caroline Paquita para formar Forgetters, que lanzou un \u00e1lbum e creou o seu propio selo discogr\u00e1fico, Too Small To Fail Records. En 2017 Schwarzenbach reuniuse con Jawbreaker.\nDaly reuniuse con Texas Is The Reason para dous concertos no Irving Plaza en Nova York en novembro de 2006 e nunha xira de reuni\u00f3n de 2012 a 2013.\nO 25 de marzo de 2019, durante a parte de preguntas e respostas dunha proxecci\u00f3n do documental de Jawbreaker \"Don't Break Down\", Schwarzenbach respostou unha pregunta sobre unha posible reuni\u00f3n de Jets To Brazil, dicndo que poder\u00eda suceder alg\u00fan d\u00eda pero que nese momento estaba centrado en Jawbreaker."}
{"id": "482519", "revid": "56817", "url": "https://gl.wikipedia.org/wiki?curid=482519", "title": "The Advantage", "text": "The Advantage \u00e9 unha banda estadounidense de rock procedente de Sacramento, California formada no ano 1998. O grupo est\u00e1 especializado en facer versi\u00f3ns da m\u00fasica de vellos xogos da videoconsola NES, un x\u00e9nero co\u00f1ecido como Nintendocore. A banda ch\u00e1mase as\u00ed polo joystick da NES do mesmo nome."}
{"id": "482521", "revid": "65337", "url": "https://gl.wikipedia.org/wiki?curid=482521", "title": "Uzeda", "text": "Uzeda \u00e9 unha banda italiana de rock alternativo fundado en Catania no ano 1987 polo vocalista Giovanna Cacciola, os guitarristas Agostino Tilotta e Giovanni Nicosia, o baixista Raffaele Gulisano e o bater\u00eda Davide Oliveri.\nSteve Albini co\u00f1eceu ao grupo despois do lanzamento do seu \u00e1lbum de estrea, \"Out of Colours\", e fix\u00e9ronse grandes amigos; dende ese momento Albini gravou todos os seus discos ag\u00e1s \"The Peel Sessions\".\nEn 1994 a banda foi convidada ao programa da BBC \"John Peel Show\", e desas gravaci\u00f3n publicouse un \u00e1lbum. Ao final dese ano Nicosia deixou a banda.\nDespois da xira de promoci\u00f3n de \"Different Section Wires\", a banda iniciou un longo hiato, e Cacciola e Tilotta formaron Bellini, xunto co bater\u00eda Damon Che de Don Caballero, e o baixista Matthew Taylor, editando o traballo \"Snowing Sun\" a trav\u00e9s de Monitor Records e Palace Records. Despois de que Damon Che fose substitu\u00eddo por Alexis Fleisig (Girls Against Boys), Bellini publicou \"Small Stones\" e \"The Precious Prize of Gravity\" a trav\u00e9s do selo Temporary Residence Limited. Durante este per\u00edodo Oliveri e Gulisano gravaron o \u00e1lbum de 2001 \"Aria\" con Gianna Nannini, ademais de m\u00fasica para os debuxos animados de Enzo D'Al\u00f2 \"Momo alla conquista del tempo\".\nEn 2006 Uzeda regresou cun novo \u00e1lbum, \"Stella\", gravado novamente por Steve Albini. En 2019 a banda publicou o seu derradeiro \u00e1lbum ata a data, \"Quocumque jeceris stabit\"."}
{"id": "482525", "revid": "98629", "url": "https://gl.wikipedia.org/wiki?curid=482525", "title": "Casa de Pavlov", "text": "A Casa de Pavlov (en ) \u00e9 un edificio de apartamentos da cidade de Volgogrado. Durante a segunda guerra mundial, foi defendido na Batalla de Stalingrado entre 1942 e 1943. Recibiu o seu nome do sarxento Yakov Pavlov, que mandaba o pelot\u00f3n que tomou o edificio e o defendeu durante a batalla.\nO edificio.\nA casa era un edificio de catro andares no centro da cidade de Stalingrado, constru\u00eddo en paralelo \u00e1 marxe do r\u00edo Volga e diante da Praza do 9 de xaneiro, unha gran praza cadrada cuxo nome prov\u00e9n do Domingo Sanguento. O edificio foi atacado polos alem\u00e1ns en setembro de 1942. Na noite do 28 de setembro, un pelot\u00f3n do 42\u00ba Rexemento da 13\u00aa Divisi\u00f3n da Garda recibiu a orde de coller o edificio e defendelo. O pelot\u00f3n estaba comandado polo xove suboficial Yakov Pavlov, que substitu\u00eda o seu oficial superior que estaba ferido. A\u00ednda que o conseguiron s\u00f3 catro homes sobreviviron ao combate. No soto, Pavlov descubriu a un pequeno grupo de rusos, civ\u00eds e militares, alg\u00fans deles feridos graves. Eles s\u00f3s conseguiron defender a praza ata que, d\u00edas despois, as tropas de reforzo forneceron metralladoras, fus\u00eds antitanque e morteiros. A gornici\u00f3n de vinte e cinco homes fortificou o per\u00edmetro do edificio con arame de espi\u00f1o e minas, preparando posici\u00f3ns de metralladoras e fus\u00eds antitanque nas fiestras. Para mellorar as comunicaci\u00f3ns e o abastecemento dentro do edificio, derrubaron os tabiques do soto e dos pisos superiores, ademais de escavar unha trincheira que os comunicaba con posici\u00f3ns sovi\u00e9ticas no exterior. As subministraci\u00f3ns chegaban a eles a trav\u00e9s da trincheira despois de atravesar o r\u00edo en bote, evitando os bombardeos alem\u00e1ns.\nO inconveniente sempre foi a subministraci\u00f3n de auga e comida. A falta de camas, os soldados abriron tubos de amianto para tratar de durmir neles, a pesar do fogo de metralladora alem\u00e1 d\u00eda e noite. Os asaltos alem\u00e1ns suced\u00edan ao longo do d\u00eda. Cada vez que os tanques alem\u00e1ns tentaban atravesar a praza, os homes de Pavlov concentraban fogo pesado contra eles dende o soto, as fiestras ou o tellado, deixando atr\u00e1s cad\u00e1veres e aceiro. Os alem\u00e1ns retir\u00e1banse unha e outra vez. Os defensores e civ\u00eds rusos que continuaban a vivir nos sotos resistiron dende o 23 de setembro ata o 25 de novembro de 1942, cando foron relevados polas forzas sovi\u00e9ticas ao contraataque.\nO destacamento de defensores da casa de Pavlov inclu\u00eda representantes dun gran n\u00famero de rep\u00fablicas sovi\u00e9ticas: o sarxento Pavlov e dous dos seus homes, Alexandrov e Afanasiev, eran rusos, Subgayda e Gluschenko, ucra\u00ednos, Mosiyashvili e Stephanashvili xeorxianos, Turganov uzbeko, Murzayev casaco, Turdiev taxico e Ramazanov t\u00e1rtaro.\nNos mapas de batalla do 62\u00ba Ex\u00e9rcito Sovi\u00e9tico, a casa en terra de ningu\u00e9n comezou a ser chamada \"Dom Pavlov\" (Casa de Pavlov) e converteuse nun lugar de apoio e referencia. Os sovi\u00e9ticos verificaban observaci\u00f3ns de movementos das tropas alem\u00e1s, reportando, por exemplo, tanques inimigos a 200 metros ao norte da Casa de Pavlov. Nos mapas alem\u00e1ns, o edificio foi marcado como un punto fortificado.\nSignificado simb\u00f3lico.\nA casa de Pavlov converteuse nun s\u00edmbolo da resistencia numantina da Uni\u00f3n Sovi\u00e9tica na Gran Guerra Patri\u00f3tica en xeral e na batalla de Stalingrado en particular.\nO xeneral Vassili Chuikov, comandante das forzas sovi\u00e9ticas en Stalingrado, declarou con sorna que os nazis perderon m\u00e1is soldados tentando tomar a casa de Pavlov que tomando Par\u00eds.\nFoi reconstru\u00edda despois da batalla e a\u00ednda se usa como edificio de apartamentos. Na parte oriental do edificio orientado ao Volga, lev\u00e1ntase un monumento formado polos ladrillos recollidos tras a batalla.\nPolas s\u00faas acci\u00f3ns en Stalingrado, Yakov Pavlov foi nomeado heroe da Uni\u00f3n Sovi\u00e9tica e recibiu a Orde de Lenin, a Orde da Revoluci\u00f3n de Outubro, d\u00faas Ordes da Estrela Vermella e outros reco\u00f1ecementos. Despois da guerra, uniuse ao Partido Comunista e foi elixido tres veces deputado no Soviet Supremo da Rep\u00fablica Socialista Federativa Sovi\u00e9tica de Rusia.\nO \u00faltimo membro do grupo de Pavlov, Kamoljon Turgunov morreu o 16 de marzo de 2015, aos 93 anos de idade."}
{"id": "482532", "revid": "865", "url": "https://gl.wikipedia.org/wiki?curid=482532", "title": "Ham Fisted", "text": "Ham Fisted \u00e9 o primeiro \u00e1lbum de estudio da banda estadounidense de rock alternativo Local H, publicado o 24 de xaneiro de 1995 a trav\u00e9s do selo Island Records. A\u00ednda que os temas \"Cynic\" e \"Mayonnaise and Malaise\" foron publicados como sinxelos, o \u00e1lbum non conseguiu entrar nas listas. A canci\u00f3n \"Feed\" apareceu na pel\u00edcula \"The Great White Hype\".\nListaxe de canci\u00f3ns.\nTodos os temas compostos por Scott Lucas e Joe Daniels."}
{"id": "482533", "revid": "75439", "url": "https://gl.wikipedia.org/wiki?curid=482533", "title": "Disparados \u00f3 futuro", "text": " \nDisparados \u00f3 futuro \u00e9 o primeiro \u00e1lbum da banda galega de rock Z\u00ebnzar.\nFoi publicado en 1997 e reeditado en 2005."}
{"id": "482534", "revid": "23204", "url": "https://gl.wikipedia.org/wiki?curid=482534", "title": "Beol-sae", "text": "Beol-sae (en ) \u00e9 un filme surcoreano de 2018 escrito e dirixido por Kim Bora. O filme debutou en competici\u00f3n no Festival Internacional de Cinema de Bus\u00e1n na secci\u00f3n de Correntes Novas en outubro de 2018, onde ga\u00f1ou o premio NETPAC e o premio da audiencia do KNN. Na 69\u00aa edici\u00f3n do Festival Internacional de Cinema de Berl\u00edn, \"Beol-sae\" foi galardoado co Gran Premio polo xurado internacional Generation 14plus na categor\u00eda de mellor filme.\nSinopse.\nSe\u00fal 1994, no ano en que a ponte Seongsu colapsou, Eunhee unha moza de 14 anos vaga pola cidade na busca do amor."}
{"id": "482535", "revid": "624", "url": "https://gl.wikipedia.org/wiki?curid=482535", "title": "Henrique II de Bar", "text": "Henrique II de Bar, nado c. 1190 e finado en Gaza o 13 de novembro de 1239, foi conde de Bar de 1214 a 1239. \nTraxectoria.\nEra fillo de Teobaldo I, conde de Bar, e de Isabel de Bar-sur-Seine. Casou en 1219 con Filipa de Dreux (1192 -1242), filla de Roberto II, conde de Dreux e Iolanda de Coucy, e tiveron a: \nAparece en documentos desde o 1202 e estivo asociado ao goberno do condado de Bar desde 1210. Participou en 1211 na cruzada albixense, sucedendo ao seu pai en 1214. De inmediato combateu polo rei de Francia Filipe II Augusto na batalla de Bouvines. \nCando a guerra de sucesi\u00f3n de Champa\u00f1a (1216 - 1221), apoiou activamente ao conde de Champa\u00f1a Teobaldo IV. Mant\u00edvose unha boa amizade durante anos entre os dous condes. \n\u00c1 morte do rei Lu\u00eds VIII o Le\u00f3n (1226), Teobaldo arrastrou a Henrique \u00e1 sublevaci\u00f3n contra a rexente Branca de Castela, pero fixeron a s\u00faa submisi\u00f3n o 2 de marzo de 1227 en Vend\u00f4me. \nTeobaldo e Henrique pelexaron finalmente arredor de 1229. O conde de Champa\u00f1a aliouse co duque de Lorena e Henrique, aliado co conde de Vaudemont Hugo II e co bispo de Toul, asolou Lorena en xaneiro de 1230. Teobaldo IV e Sim\u00f3n de Joinville invadiron e devastaron o Barrois, e logo Hugo IV, duque de Borgo\u00f1a, invadiu Champa\u00f1a. Branca de Castela tivo que intervir para restablecer a paz, que foi asinada en 1232. \nAliado cos habitantes de Metz e co duque de Lorena Mateo II, op\u00faxose a Xo\u00e1n I de Apremont no momento da Guerra dos Amigos de 1231 a 1234.\nTras ter doado como dote o Se\u00f1or\u00edo de Ligny \u00e1 s\u00faa filla Margarida, que casara con Henrique V de Luxemburgo, estableceuse que o se\u00f1or\u00edo quedar\u00eda baixo a soberan\u00eda feudal de Bar (1240); pero en 1256, Henrique de Luxemburgo rendeu unha homenaxe por Ligny a Teobaldo II de Navarra, conde de Champa\u00f1a e rei de Navarra. Seguiu unha guerra e a arbitraxe do rei Lu\u00eds IX de Francia (futuro San Lu\u00eds), se\u00f1or feudal dos condes de Champa\u00f1a e dos condes de Bar, devolveu Ligny a Henrique de Luxemburgo baixo a soberan\u00eda feudal orixinal (1268). \nHenrique fundou varias abad\u00edas e fixo importantes doaz\u00f3ns a outras. \nTomou a cruz en 1239 e acompa\u00f1ou a Teobaldo IV de Champa\u00f1a e Hugo IV desde Borgo\u00f1a ata Terra Santa. Morreu na batalla de Gaza en 1239. "}
{"id": "482537", "revid": "865", "url": "https://gl.wikipedia.org/wiki?curid=482537", "title": "Bellini (grupo musical)", "text": "Bellini \u00e9 unha banda internacional de indie rock/math rock formada por membros de Girls Against Boys, Soulside e Uzeda. O grupo foi chamado as\u00ed polo compositor italiano Vincenzo Bellini."}
{"id": "482538", "revid": "624", "url": "https://gl.wikipedia.org/wiki?curid=482538", "title": "Carlos I de Hungr\u00eda", "text": ""}
{"id": "482539", "revid": "624", "url": "https://gl.wikipedia.org/wiki?curid=482539", "title": "Dreux de Vexin", "text": "Dreux ou Drog\u00f3n de Vexin, nado ao redor de 990/1000 e finado o 2 de xullo de 1035, foi conde de Vexin e Amiens desde 1024 ata 1035. Era fillo de Gautier II de Vexin o Branco, conde de Vexin, de Amiens e de Valois e de Adela. \nTraxectoria.\n\u00c1 morte do seu pai, para preservar o patrimonio familiar, compartiu os condados co seu irm\u00e1n Ra\u00fal III de Vexin. \nDreux recibiu os condados de Vexin e Amiens e seguiu sendo fiel aos capetos, mentres que Ra\u00fal obtivo o de Valois e achegouse ao conde de Blois e de Troyes e de Meaux na Champa\u00f1a. O terceiro irm\u00e1n, Folque, xa era bispo de Amiens. \nAdemais da alianza capeta, Dreux II mantivo boas relaci\u00f3ns con Normand\u00eda, en li\u00f1a cos seus predecesores. Os fillos de Aethelred II e de Emma de Normand\u00eda refuxi\u00e1ronse en Rouen e, para reforzar unha alianza con Normand\u00eda, Dreux II casou en 1013 con Godgifu, filla de Aethelred e Emma. Tiveron a: \nEn 1035, acompa\u00f1ou ao duque de Normand\u00eda Roberto o Magn\u00edfico na peregrinaci\u00f3n a Xerusal\u00e9n, pero morreu ao seu regreso a Nicea en xu\u00f1o de 1035. . "}
{"id": "482541", "revid": "865", "url": "https://gl.wikipedia.org/wiki?curid=482541", "title": "Silkworm", "text": "Silkworm foi unha banda estadounidense de indie rock activa entre os anos 1987 e 2005. Os seus membros principais foron Tim Midyett, Andy Cohen e Michael Dahlquist.\nEn febreiro de 2013 editouse o documental \"Couldn't You Wait? The Story of Silkworm\",con entrevistas a Jeff Tweedy (Wilco), Steve Albini (Big Black, Electrical Audio), Stephen Malkmus (Pavement), Gerard Cosloy (Matador Records), Clint Conley (Mission of Burma) e outros notables admiradores da banda.\nA banda disolveuse no ano 2005 despois da morte de Michael Dahlquist."}
{"id": "482544", "revid": "98629", "url": "https://gl.wikipedia.org/wiki?curid=482544", "title": "Sponge", "text": "Sponge \u00e9 unha banda estadounidense de rock alternativo procedente de Detroit, M\u00edchigan, formado en 1991 por Vinnie Dombroski, Mike Cross, Tim Cross, Jimmy Paluzzi e Joey Mazzola. Dombroski e os irm\u00e1ns Cross eran membros fundadores da banda de hard rock Loudhouse, aos que posteriormente se lles uniu Mazzola pouco antes da s\u00faa desaparici\u00f3n."}
{"id": "482545", "revid": "27155", "url": "https://gl.wikipedia.org/wiki?curid=482545", "title": "Epixenoma", "text": "Un epixenoma consiste nun rexistro dos cambios qu\u00edmicos no ADN e prote\u00ednas histonas dun organismo; estes cambios poden ser transmitidos dun organismo \u00e1 s\u00faa descendencia por herdanza epixen\u00e9tica transxeneracional. Os cambios no epixenoma poden dar lugar a cambios na estrutura da cromatina e cambios na funci\u00f3n do xenoma.\nO epixenoma est\u00e1 implicado na regulaci\u00f3n da expresi\u00f3n x\u00e9nica, desenvolvemento, diferenciaci\u00f3n dos tecidos e supresi\u00f3n de elementos transpo\u00f1ibles. A diferenza do xenoma subxacente, que permanece en gran medida est\u00e1tico nun individuo, o epixenoma pode ser alterado drasticamente polas condici\u00f3ns do ambiente.\nCancro.\nActualmente a epixen\u00e9tica \u00e9 un campo activo na investigaci\u00f3n do cancro. Os tumores humanos sofren unha importante alteraci\u00f3n nos seus padr\u00f3ns de modificaci\u00f3n da metilaci\u00f3n do ADN e histonas. A paisaxe epixen\u00e9tica aberrante da c\u00e9lula cancerosa caracter\u00edzase por unha hipometilaci\u00f3n xen\u00f3mica global, hipermetilaci\u00f3n de promotores de illas CpG de xenes supresores de tumores, un c\u00f3digo de histonas alterado en xenes fundamentais e unha perda global de histonas H4 monoacetiladas e trimetiladas.\nProxectos de investigaci\u00f3n do epixenoma.\nComo preludio dun potencial Proxecto Epixenoma Humano, o Proxecto Piloto Epixenoma Humano ten como obxectivo identificar e catalogar as Posici\u00f3ns Variables de Metilaci\u00f3n (\"Methylation Variable Positions\", MVPs) no xenoma humano. Os avances na tecnolox\u00eda de secuenciaci\u00f3n permiten agora ensaiar estados espixen\u00f3micos de xenoma completo por m\u00faltiples metodolox\u00edas moleculares. Para investigar o epixenoma propux\u00e9ronse ou constru\u00edronse aparellos a micro e nanoescala.\nEn 2010 comezou unha iniciativa internacional para ensaiar epixenomas de referencia por medio do Consorcio Internacional do Epixenoma Humano (\"International Human Epigenome Consortium\", IHEC). Os membros do IHEC pretenden xerar polo menos 1000 epixenomas humanos (est\u00e1ndar) de referencia para diferentes tipos de tipos celulares humanos normais e relacionados con doenzas.\nProxecto Mapa de ruta epixen\u00f3mico.\nUn obxectivo do NIH Roadmap Epigenomics Project (Proxecto Mapa de ruta Epixen\u00f3mico do NIH) \u00e9 xerar epixenomas de referencia humanos a partir de individuos normais con boa sa\u00fade nunha gran variedade de li\u00f1as celulares, c\u00e9lulas e tecidos primarios. Os datos obtidos no proxecto, que se poden buscar e descargar do Atlas do Epixenoma Humano, son de cinco tipos, que ensaian diferentes aspectos do epixenoma e resultados dos estados epixen\u00f3micos (como a expresi\u00f3n x\u00e9nica):\nOs epixenomas de referencia de indviduos con boa sa\u00fade permitir\u00e1n acadar o segundo obxectivo do Proxecto Mapa de ruta Epixen\u00f3mico (\"Roadmap Epigenomics Project\"), que \u00e9 examinar as diferenzas epixen\u00f3micas que ocorren en estados de enfermidade como a enfermidade de Alzheimer."}
{"id": "482547", "revid": "89787", "url": "https://gl.wikipedia.org/wiki?curid=482547", "title": "Sofiia Gubaidulina", "text": "Sofia Asgatovna Gubaidulina (en , en ), nada en Chistopol (Tatarst\u00e1n) o 24 de outubro de 1931 \u00e9 unha compositora rusa de orixe t\u00e1rtara.\nTraxectoria.\nGubaidulina naceu en Chistopol (Rep\u00fablica Socialista Sovi\u00e9tica Aut\u00f3noma Tatar) nunha familia etnicamente mixta dun pai t\u00e1rtaro do volga e unha nai rusa. O seu mai, Asgat Masgudovich Gubaidulin, era enxe\u00f1eiro e a s\u00faa nai, Fedosiia Fiodorovna (de solteira Ielkhova), era mestra. Tras descubrir a m\u00fasica aos cinco anos, Gubaidulina mergullouse na idea da composici\u00f3n. Mentres estudaba na escola infantil de m\u00fasica con Ruvim Poliakov, descubriu ideas espirituais a trav\u00e9s do xuda\u00edsmo e atopounas na obra de compositores como Bach, Mozart e Beethoven. Gubaidulina rapidamente aprendeu a manter o seu interese espiritual f\u00f3ra do co\u00f1ecemento dos seus pais e doutros adultos, xa que a Uni\u00f3n Sovi\u00e9tica era contraria \u00e1s ideas relixiosas. Estas experiencias temper\u00e1s coa m\u00fasica e o espiritualismo lev\u00e1rona a tratar os dous campos do seu pensamento como similares conceptualmente e explicou o seu posterior esforzo en escribir m\u00fasica expresando e explorando conceptos con base espiritual. Estudou composici\u00f3n e piano no conservatorio de Kaz\u00e1n, gradu\u00e1ndose en 1954. En Moscova ampliou os seus estudos no conservatorio con Nikolai Peiko ata 1959, e posteriormente con Shebalin ata 1963. Recibiu unha bolsa Stalin. A s\u00faa m\u00fasica foi considerada \"irresponsable\" durante os seus estudos, debido \u00e1 exploraci\u00f3n de afinaci\u00f3ns alternativas. Non obstante, foi apoiada por Dmitrii Shostakovich, que na avaliaci\u00f3n do seu exame final a impulsou a continuar polo seu cami\u00f1o a pesar de que outros o chamaban \"equivocado\". Permit\u00edronlle expresar a s\u00faa modernidade en varias bandas sonoras que compuxo para documentais, inclu\u00edda a produci\u00f3n de 1968 \"On Submarine Scooters\", filme de 70mm rodado no formato Kinopanorama. Tam\u00e9n compuxo a banda sonora do famoso filme de animaci\u00f3n ruso \"Maugli\", versi\u00f3n de \"O libro da selva\", de Rudyard Kipling.\nA mediados da d\u00e9cada de 1970, Gubaidulina fundou \"Astreja\", un grupo de improvisaci\u00f3n folcl\u00f3rica instrumental cos seus colegas Viktor Suslin e Viacheslav Artiomov. En 1979, foi inclu\u00edda nunha lista negra como unha dos \"sete de Khrennikov\" no sexto congreso da Uni\u00f3n de Compositores Sovi\u00e9ticos por participar de xeito inapropiado nalg\u00fans festivais de m\u00fasica sovi\u00e9tica en occidente.\nGubaidulina f\u00edxose m\u00e1is co\u00f1ecida no estranxeiro a principios da d\u00e9cada de 1980 polas interpretaci\u00f3ns de Gidon Kremer do seu concerto para viol\u00edn \"Offertorium\". M\u00e1is adiante compuxo unha homenaxe a T. S. Eliot, empregando o texto de \"Four Quartets\". En 2000, Gubaidulina, con Tan Dun, Osvaldo Golijov e Wolfgang Rihm, recibiu o encargo pola Internationale Bachakademie Stuttgart de escribir unha peza para o proxecto \"Passion 2000\" en conmemoraci\u00f3n de Johann Sebastian Bach. A s\u00faa contribuci\u00f3n foi \"Johannes-Passion\". En 2002 continuouna con \"Johannes-Ostern\" (\"A pascua segundo Johann\"), por petici\u00f3n do Hannover Rundfunk. As d\u00faas obras xuntas forman un d\u00edptico sobre a morte e a resurrecci\u00f3n de Cristo, a s\u00faa obra m\u00e1is longa. Invitada por Walter Fink, actuou en 13.\u00ba lugar no Komponistenportr\u00e4t anual do Rheingau Musik Festival en 2003, en que foi a primeira muller compositora da serie. A s\u00faa obra \"The Light at the End\" precedeu \u00e1 \"Sinfon\u00eda n.\u00ba 9\" de Beethoven nos desfiles de 2005. En 2007, o seu segundo concerto para viol\u00edn, \"In Tempus Praesens\", foi interpretado no festival de Lucerna por Anne-Sophie Mutter. A s\u00faa creaci\u00f3n foi mostrada no filme de Jan Schmidt-Garre \"Sophia - Biography of a Violin Concerto\".\nDende 1992, Gubaidulina viviu en Hamburgo, Alema\u00f1a. \u00c9 membro das academias musicais de Frankfurt, Hamburgo e da Real Academia Sueca de M\u00fasica."}
{"id": "482548", "revid": "47401", "url": "https://gl.wikipedia.org/wiki?curid=482548", "title": "Sofia Gubaidulina", "text": ""}
{"id": "482549", "revid": "47401", "url": "https://gl.wikipedia.org/wiki?curid=482549", "title": "Sofiya Gubaid\u00falina", "text": ""}
{"id": "482553", "revid": "5863", "url": "https://gl.wikipedia.org/wiki?curid=482553", "title": "Rosa Mar\u00eda Bra\u00f1as Abad", "text": ""}
{"id": "482556", "revid": "5863", "url": "https://gl.wikipedia.org/wiki?curid=482556", "title": "Jos\u00e9 Sarri\u00f3n Andaluz", "text": ""}
{"id": "482557", "revid": "5863", "url": "https://gl.wikipedia.org/wiki?curid=482557", "title": "Charles Moulton", "text": ""}
{"id": "482558", "revid": "27155", "url": "https://gl.wikipedia.org/wiki?curid=482558", "title": "Elemento transpo\u00f1ible", "text": ""}
{"id": "482559", "revid": "27155", "url": "https://gl.wikipedia.org/wiki?curid=482559", "title": "Elemento m\u00f3bil", "text": ""}
{"id": "482566", "revid": "89787", "url": "https://gl.wikipedia.org/wiki?curid=482566", "title": "Bottomless Pit", "text": "Bottomless Pit \u00e9 unha banda estadounidense de indie rock procedente de Chicago, Illinois. Os guitarristas Andy Cohen e Tim Midyett, os dous anteriormente en Silkworm, formaron o grupo co bater\u00eda Chris Manfrin, de Seam, e o baixista Brian Orchard, de .22, no ano 2005. Dende o seu nacemento a banda editou tres \u00e1lbum aclamados pola cr\u00edtica e xirou polos Estados Unidos e o Canad\u00e1. Bottomless Pit tam\u00e9n tocou unha vez en Par\u00eds para abrir o Villette Sonique Festival en xu\u00f1o de 2008, invitada polo tr\u00edo de Chicago Shellac.\nO seu \u00e1lbum de estrea, \"Hammer of the Gods\", tivo recensi\u00f3ns favorables en varias publicaci\u00f3ns musicais. O \u00e1lbum foi gravado parcialmente nos estudios Electrical Audio por Greg Norman e inicialmente foi autoeditado en vinilo de 45 rpm. O disco de vinilo tam\u00e9n inclu\u00eda unha copia do \u00e1lbum en CD para maior comodidade. O seguinte EP, titulado \"Congress\", tam\u00e9n foi editado nese formato. Os dous traballos est\u00e1n dispo\u00f1ibles como descarga dixital a trav\u00e9s do selo de Nova Jersey Comedy Minus One.\nO 26 de xaneiro de 2010 a banda anunciou a trav\u00e9s da s\u00faa p\u00e1xina de Facebook que o seu seguinte \u00e1lbum, \"Blood Under the Bridge\", estar\u00eda rematado e masterizado en marzo e ser\u00eda editado o 10 de agosto dese ano. En marzo, catro canci\u00f3ns do \u00e1lbum, \"38 Souls\", \"Q.E.D.\", \"Winterwind\" e \"Summerwind\" foron subidas a internet (as d\u00faas primeiras a trav\u00e9s de Facebook e as d\u00faas segundas de Myspace).\nUn terceiro \u00e1lbum, titulado \"Shade Perennial\", foi editado a trav\u00e9s do selo Comedy Minus One o 29 de outubro de 2013.\nBottomless Pit anunciou un hiato indefinido en 2014, formando Midyett a banda Mint Mile pouco despois."}
{"id": "482567", "revid": "98629", "url": "https://gl.wikipedia.org/wiki?curid=482567", "title": "Dianogah", "text": "Dianogah \u00e9 unha banda estadounidense de indie rock procedente de Chicago, Illinois, formada no ano 1995 e que destaca polo uso de dous baixistas. Os seus membros son Kip McCabe, Jay Ryan (ex-Hubcap) e Jason Harvey. O primeiro \u00e1lbum de Dianogah, \"As Seen from Above\", foi gravado por Steve Albini, quen tam\u00e9n se encargou de producir o seu segundo traballo, \"Battle Champions\", editado en maio de 2000. Dianogah colleu o seu nome do compactador de lixo (o Dianoga) na pel\u00edcula de 1977 \"A guerra das galaxias\".\nO grupo estivo entre a media ducia de artistas que contribu\u00edron \u00e1 banda sonora da pel\u00edcula de 1998 \"Reach the Rock\", dirixida por William Ryan cun gui\u00f3n escrito polo aclamado director John Hughes. O produtor John McEntire (de The Sea and Cake e Tortoise) estivo ao mando da gravaci\u00f3n da banda sonora, e posteriormente traballar\u00eda no terceiro \u00e1lbum da banda, \"Millions of Brazilians\". Este disco, editado o 16 de abril de 2002, tam\u00e9n conta con Rachel Grimes (de Rachel's) e John Upchurch (de The Coctails).\nO 5 de xaneiro de 2000 a banda uniuse a M.O.T.O. para actuar como abreconcertos para o \u00faltimo concerto no Lounge Ax, un evento para o cal The Coctails se reuniran brevemente para actuar como cabezas de cartel.\nEntre 2000 e 2007 a banda xirou por Europa tres veces (en 2000, 2002 e 2004), e tocou pola costa leste e no medio oeste dos Estados Unidos. En 2007 o grupo regresou ao estudio con produtor John McEntire para gravar o seu cuarto \u00e1lbum, \"Qhnnnl\".\nEn 2008 a banda publicou \"Qhnnnl\", no que Stephanie Morris cantou nalgunhas canci\u00f3ns. Ela tocara os teclados e a guitarra ao vivo coa banda, e tam\u00e9n o fixo na s\u00faa xira pola costa leste en 2008, nunha viaxe a Europa no outono dese mesmo ano, e noutra na primavera do 2009 para o festival All Tomorrow's Parties.\nO 1 de xu\u00f1o de 2009 Stephanie Morris morreu de s\u00fapeto. Nun comunicado na s\u00faa p\u00e1xina web, a banda dixo que Morris convert\u00e9rase nunha \"parte integral do noso grupo, tanto musicalmente como socialmente. A morte de Stephanie colleunos por sorpresa e deixou un gran burato nas vidas de moitos, especialmente do seu marido Nathan e da s\u00faa familia\". A banda mencionou na mesma nota que realizar\u00edan un concerto en xullo de 2009 no Pitchfork Music Fest na s\u00faa honra, pero a banda non informou de como se presentaba o futuro para eles. \nDianogah actuou no PRF BBQ de 2014 en Chicago. A banda realizou dous concertos no ano 2017. \u00e1mbolos dous tam\u00e9n en Chicago."}
{"id": "482568", "revid": "865", "url": "https://gl.wikipedia.org/wiki?curid=482568", "title": "Shipping News", "text": "Shipping News \u00e9 unha banda estadounidense de post-rock/post-hardcore procedente de Louisville, Kentucky. O grupo formouse no outono de 1996 cando Jason Noble e Jeff Mueller, que estaban en Rodan, colaboraron para crear m\u00fasica para o programa \"This American Life\" da National Public Radio. Kyle Crabtree foi posteriormente recrutado como bater\u00eda para completar a formaci\u00f3n orixinal. En 2014 Todd Cook, antigo membro de Parlour, The For Carnation, e da reunida Slint, foi recrutado como baixista.\nShipping News apareceu na serie de DVDs \"Burn to Shine\", producida polo bater\u00eda de Fugazi Brendan Canty e o cineasta Christoph Green. Foi filmado en novembro de 2005 e estreado en maio de 2010. O DVD editouse a finais dese ano. O baixista de Shipping News, Todd Cook, tam\u00e9n aparece coa s\u00faa outra banda, Dead Child.\nShipping News colle o seu nome da novela de 1993 \"The Shipping News\", de E. Annie Proulx.\nEn 2009 a Noble diagnostic\u00e1ronlle un sarcoma sinovial, morrendo en 2012 aos 40 anos de idade."}
{"id": "482569", "revid": "865", "url": "https://gl.wikipedia.org/wiki?curid=482569", "title": "Dream Wife (\u00e1lbum)", "text": "Dream Wife \u00e9 o primeiro \u00e1lbum de estudio da banda brit\u00e1nica de punk rock Dream Wife, publicado o 26 de xaneiro de 2018 a trav\u00e9s do selo Lucky Number."}
{"id": "482572", "revid": "865", "url": "https://gl.wikipedia.org/wiki?curid=482572", "title": "Turbo Mattress", "text": "Turbo Mattress \u00e9 o primeiro \u00e1lbum de estudio da banda estadounidense de noise rock The Chinese Stars, publicado o 19 de agosto de 2003 a trav\u00e9s do selo Skin Graft Records."}
{"id": "482574", "revid": "25871", "url": "https://gl.wikipedia.org/wiki?curid=482574", "title": "George Hurley", "text": "George Michael Hurley, nado o 4 de setembro de 1958 en Brockton, Massachusetts, \u00e9 un bater\u00eda estadounidense co\u00f1ecido polo seu traballo coas bandas Minutemen e fIREHOSE."}
{"id": "482575", "revid": "865", "url": "https://gl.wikipedia.org/wiki?curid=482575", "title": "High Dependency Unit", "text": "High Dependency Unit \u00e9 unha banda neozelandesa de rock psicod\u00e9lico procedente de Dunedin. Formada no ano 1994, a banda foi descrita polo DJ e presentador da BBC John Peel as \"unha das 10 mellores bandas do mundo das que nunca escoitache falar\". O grupo est\u00e1 composto por Tristan Dingemans (guitarra, voces), Neil Phillips (guitarra, baixo) e Constantine Karlis (bater\u00eda, percusi\u00f3n, sintetizadores, samples)."}
{"id": "482577", "revid": "127505", "url": "https://gl.wikipedia.org/wiki?curid=482577", "title": "Asedio da Coru\u00f1a", "text": "O asedio da Coru\u00f1a, tam\u00e9n co\u00f1ecido como a defensa da Coru\u00f1a, foron unha serie de encontros militares entre a Armada Inglesa, tam\u00e9n co\u00f1ecida coma Contra Armada ou a expedici\u00f3n Drake-Norris, unha expedici\u00f3n inglesa de vinganza situada dentro da guerra anglo-espa\u00f1ola; e os defensores da cidade da Coru\u00f1a en Galiza en maio de 1589. Representou a primeira interacci\u00f3n entre a expedici\u00f3n Drake-Norris e as tropas espa\u00f1olas e marcou o ton para o resto da campa\u00f1a.\nDrake e Norreys ti\u00f1an o encargo de atacar Santander, onde estaban atracados a maior\u00eda dos gale\u00f3ns superviventes da armada espa\u00f1ola, e destru\u00edr a frota espa\u00f1ola. Drake escolleu ignorar esa orde, alegando ventos desfavor\u00e1beis e moito perigo de quedaren atrapados polos espa\u00f1ois no golfo de Biscaia. Drake decidiu virar o rumbo e atacar A Coru\u00f1a no seu lugar. Non est\u00e1 completamente claro por que fixo isto, xa que os ventos como escusa era pobre. O seu comportamento suxire que o obxectivo de tomar a cidade era conseguir bot\u00edn ou unha base naval. Tam\u00e9n poder\u00eda estar reunindo subministraci\u00f3ns para unha longa loita en Santander. Ou tam\u00e9n poder\u00eda ser que Drake fose outro dos piratas que confundiron a Torre de H\u00e9rcules, o faro romano da cidade da Coru\u00f1a, cunha torre feita ou chea de ouro. Dise que na Idade Media o viquingo Bjorn Ragnarsson desembarcou na pequena aldea da Coru\u00f1a (chamada ent\u00f3n Faro) moi emocionado porque pensaba que vira unha torre feita de ouro dende o seu barco. No s\u00e9culo XVI circulaban varios rumores (completamente falsos) ao longo da costa atl\u00e1ntica de Europa sobre unha torre na Coru\u00f1a chea de ouro americano, probabelmente baseado nas historias de viaxeiros que viron a Torre de H\u00e9rcules e fixeron a mesma equivocaci\u00f3n que (din) fixo Ragnarsson.\nCombatentes.\nA Armada Inglesa chegou fresca para o seu primeiro encontro na costa espa\u00f1ola. A frota mandada por Drake constaba de 150 barcos, 200 se se incl\u00faen na conta as barcas auxiliares e nav\u00edos similares, considerabelmente m\u00e1is grande que a Armada Espa\u00f1ola, formada por 130 barcos. Esta estaba composta de seis gale\u00f3ns reais, 60 cruceiros auxiliares ingleses, 60 barcos lixeiros holandeses e sobre 20 pinazas. Transportaban 23\u00a0375 soldados. Al\u00e9n das tropas, hab\u00eda 4000 mari\u00f1eiros e 1500 oficiais. Drake dividiu as s\u00faas forzas en cinco escuadr\u00f3ns, \"Vinganza\", \"Nonpareil\", \"Foresight\", \"Dreadnought\" e \"Swiftsure\"; comandados respectivamente por Drake en persoa, John Norreys, o seu irm\u00e1n Edward, Thomas Fenner e Roger Williams. Tam\u00e9n navegando con eles, en contra de ordes directas da ra\u00ed\u00f1a, iba o conde de Essex e o pretendente ao trono portugu\u00e9s apoiado por Inglaterra.\nCando a expedici\u00f3n chegou ata A Coru\u00f1a esta era unha pequena cidade de pescadores cun importante comercio debido \u00e1 frecuencia coa cal os barcos ancoraban no seu porto, mais non moitos habitantes permanentes. Neses momentos o ex\u00e9rcito estaba concentrado en Santander, onde se esperaba o ataque, deixando o resto da rexi\u00f3n sen defensas. Para afrontar o ataque ingl\u00e9s a cidade s\u00f3 contaba co gale\u00f3n \"San Juan\" con 50 can\u00f3ns, o gale\u00f3n pequeno \"San Bernardo\" que non pod\u00eda navegar, as galeras \"Diana\" e \"Princesa\", con 20 can\u00f3ns cada unha; e outros dous barcos m\u00e1is pequenos, a nao \"San Bartolom\u00e9\", con 20 can\u00f3ns, e o urca \"Sans\u00f3n\" con ning\u00fan. Con respecto a infanter\u00eda, unha combinaci\u00f3n de milicia, fidalgos e os poucos soldados dispo\u00f1\u00edbeis sumaban 1500 homes, moito deles cun cuestionable nivel de adestramento militar, excepto as sete compa\u00f1\u00edas de terzos vellos que descansaban na cidade ap\u00f3s o seu regreso da guerra. Naturalmente, tam\u00e9n contaban coas murallas da cidade medieval, constru\u00eddas no s\u00e9culo XIII, e un par de fortificaci\u00f3ns medievais constru\u00eddas ao redor do r\u00edo no mesmo per\u00edodo. Os soldados espa\u00f1ois estaban liderados por Jos\u00e9 Pacheco, Marqu\u00e9s de Cerralbo e Capit\u00e1n Xeneral de Galicia, Gregorio Rocamonde, marido de Mar\u00eda Pita, tam\u00e9n unha dirixente e hero\u00edna da defensa, e \u00c1lvaro Troncoso.\nDesembarque.\nA Armada Inglesa chegou o 4 de maio. Inicialmente, 8000 soldados dirixidos por Norreys desembarcaron na costa de Santa Mar\u00eda de Oza. \u00c1lvaro de Troncoso y Ulloa sa\u00edu para defender a praia cos 150 arcabuceiros do terzo que ti\u00f1a. Estend\u00e9ronse para dar a impresi\u00f3n de contar cun maior n\u00famero de soldados e abriron fogo sobre os ingleses. Troncoso co\u00f1ec\u00eda a xeograf\u00eda local, mesmo se os arcabuceiros non, e baixo a s\u00faa orde os espa\u00f1ois mov\u00e9ronse r\u00e1pido, desconcertando os atacantes e obrig\u00e1ndoos a retirarse de volta aos barcos. Isto deulles bastante tempo para acender o lume do faro e alertar a rexi\u00f3n enteira. Os homes de Norreys sufriron varias perdas; moitos estaban feridos e os soldados menos experimentados entraron en p\u00e1nico durante o desconcerto inicial. Cando os invasores se decataron de cantos inimigos estaban afrontando realmente, Norreys obrigou a que os seus homes rodeasen os espa\u00f1ois, que inmediatamente se retiraron cara ao pequeno forte de Malvec\u00edn, preto da parede da Pescader\u00eda. Repeler o primeiro ataque ingl\u00e9s aumentou moito a moral dos defensores.\nAs tropas inglesas desembarcaron e exploraron a praia. Atoparon e capturaron o \"San Bernardo\", o cal estaba en reparaci\u00f3ns. Capturaron os can\u00f3ns do barco, e durante a noite desembarcaron a artillar\u00eda dende os seus barcos.\nSupuxeron correctamente do encontro anterior que na cidade hab\u00eda unha presenza militar significativa e apuntaron a artillar\u00eda aos muros da Pescader\u00eda para abrir unha brecha. Puid\u00e9rono facer sen interrupci\u00f3ns at\u00e9 que de s\u00fapeto comezaron a botar lume pesado dende o castelo de Santo Ant\u00f3n e dende os barcos \"San Juan\" e \"San Bartolom\u00e9\". A loita entre os dous barcos e as bater\u00edas de artillar\u00eda inglesas foi feroz. Aos dous barcos un\u00edronselles m\u00e1is tarde o \"Princesa\" e o \"Diana\", mais apenas participaron. Os homes de Norrey sufriron grandes perdas, chegando a abordar os barcos dende terra, sen \u00e9xito. Despois dunha loita longa, Norreys gradualmente conseguiu a vantaxe. Un grupo de ao redor de catorce soldados conseguiron abordar o \"San Juan\". Dado o estado do barco os espa\u00f1ois reuniron a p\u00f3lvora e fixeron estoupar do barco tras saltar del. 14 soldados morreron e alg\u00fans foron feridos. O \"San Bartolom\u00e9\" continuou a loita contra toda a artillar\u00eda inimiga durante un tempo e finalmente foi afundido polos seus mari\u00f1eiros nun xeito similar para evitar a s\u00faa captura, antes de retirarse \u00e1s defensas. As d\u00faas galeras retir\u00e1ronse ao r\u00edo. O factor sorpresa foi moi eficaz, posto que os defensores se centraban nos soldados e non nos barcos. As tropas inglesas comezaron a padecer algunhas deserci\u00f3ns.\nAsedio.\nOs defensores que non participaran na loita estaban detr\u00e1s das murallas da cidade e non pod\u00edan asistir aos do exterior. Sen os barcos, os habitantes da cidade baixa, f\u00f3ra das paredes medievais, non poder\u00edan facer nada para evitar que 1500 soldados rodeasen a praia e desembarcasen detr\u00e1s da antiga igrexa de San Xurxo, aos p\u00e9s da cidade alta, o n\u00facleo medieval da vila, creando un cerco eficaz. Alg\u00fans optaron por buscar refuxio no Castelo de San Mart\u00edn, mentres outros decidiron armarse e atravesar as li\u00f1as inglesas cara \u00e1 cidade alta. As tropas inglesas tomaron os barrios pobres da cidade baixa sen moita dificultade na noite do 5 e comezaron represalias sobre os habitantes da cidade baixa polas grandes baixas sufridas durante os dous d\u00edas anteriores e arrasaron cada casa f\u00f3ra das murallas. 400 espa\u00f1ois morreron esa noite, mulleres e nenos inclu\u00eddos, sum\u00e1ndose aos 100 que morreron loitando durante o d\u00eda. A reacci\u00f3n veu a ma\u00f1\u00e1 seguinte cando un grupo de 1400 voluntarios das aldeas veci\u00f1as, baixo o mando do capit\u00e1n Juan de Varela, veterano de Flandres, quen tras cruzar as li\u00f1as inglesas sen ser detectado atacou as tropas acampadas na cidade baixa. Cando a historia dos acontecementos da noite do 5 se estendeu, un\u00edronse voluntarios de Santiago e dos montes pr\u00f3ximos at\u00e9 reunirse 2400 homes f\u00f3ra das paredes de cidade acosando os homes de Drake mentres estes tentaban preparar o asedio. Non eran moitos contra os m\u00e1is de 23\u00a0000 ingleses na praia, mais as estratexias guerrilleiras eran particularmente eficaces nos boscosos montes da Coru\u00f1a.\nMisteriosamente o asedio non ti\u00f1a efecto, e non hab\u00eda sinais de escaseza na cidade. A raz\u00f3n disto era que as galeras \"Diana\" e \"Princesa\" regularmente consegu\u00edan romper o bloqueo da frota inglesa para reunir subministraci\u00f3ns e regresaban \u00e1 cidade sen ser detectadas. A pesar do gran n\u00famero de ingleses que asediaban, os coru\u00f1eses a mi\u00fado consegu\u00edan romper o asedio e entrar e sa\u00edr. Probabelmente tivesen un mellor sistema de subministraci\u00f3n ca os ingleses , xa que a \u00e1rea \u00e9 pobre en auga doce e alimento e estaba pouco poboada. Para tentar evitar as constantes sa\u00eddas e entradas, os capit\u00e1ns ordenaron estreitar o cerco, reunindo moitas m\u00e1is persoas e m\u00e1is preto das murallas. M\u00e1is tarde na campa\u00f1a gromos de enfermidades estend\u00e9ronse pola frota. \u00c9 razo\u00e1bel pensar que se orixinaron aqu\u00ed.\nNorreys decidiu estreitar as li\u00f1as e centrarse en abrir unha brecha, mentres desde o interior os defensores manti\u00f1an un ataque constante. Dise que durante d\u00edas a cidade enteira com\u00eda e durm\u00eda por quendas, usando o resto do tempo para defender as murallas e arranxar os danos. Dous asaltos \u00e1s murallas foron rexeitados polos habitantes da cidade, mentres a tensi\u00f3n causada polas estratexias de emboscadas e guerrillas levadas a cabo por Valera comezaron a afectar a moral dos homes de Drake. No 12 f\u00edxose estoupar unha mina, pero a muralla resistiu.\nBrecha na muralla.\nDespois de d\u00edas de traballo e varias minas, abriuse unha greta na muralla o 14. Pedro Ponce e os soldados que estaban con el repeleron os ingleses. M\u00e1is tarde na noite aparece unha segunda e maior greta na muralla. Este lado da muralla estaba cuberto por Troncoso e os seus homes, que repeleron o ataque inicial. Norrys mandou que dez compa\u00f1\u00edas cargasen a trav\u00e9s da greta, con el e os seus mellores soldados en primeira li\u00f1a. Conseguiron acabar coa resistencia inicial e foron seguidos polo groso do ex\u00e9rcito ingl\u00e9s. As mulleres da cidade, moitas das cales sobreviviran a noite do 5, foron axudar a Troncoso e os seus homes armadas con picas e coitelos e lideradas por Mar\u00eda Pita, cargando contra Norreys e os seus soldados. Na outra apertura da muralla In\u00e9s de Ben, unha tendeira da cidade baixa, liderou outra carga contra os soldados que entraban polo seu lado.\nA pesar de ser m\u00e1is numeroso, o ex\u00e9rcito ingl\u00e9s fallou en tomar a cidade. As tentativas por mar tam\u00e9n fracasaron, repelidas por artillar\u00eda improvisada. No 18 chegou noticia de reforzos que vi\u00f1an desde Santander cara \u00e1 cidade e levantaron o asedio.\nConsecuencias.\nO ex\u00e9rcito ingl\u00e9s perdeu ao redor de 1300 homes no asedio, tres barcos grandes e moitos pequenos tiveron que marchar sen subministraci\u00f3ns e levando centos de feridos. Perderon tres barcos grandes e varias barcas. O maior dano probabelmente foi o producido na moral dos homes. Despois de ser derrotado varias veces por civ\u00eds e mulleres estaba perigosamente baixo. Aumentou o descontento e a indisciplina. Cando Francis Drake mandou dirixir a frota para ir a Lisboa 1000 dos seus homes, en dez barcos pequenos, desertaron e regresaron a Inglaterra.\nAs perdas humanas na cidade foron preto de 1000 persoas, contando homes, mulleres, e nenos, mais a destruci\u00f3n da cidade baixa. Cando chegou, Filipe II deulle a Mar\u00eda Pita o rango de \"alf\u00e9rez da cidade\", co salario correspondente para ela e para outros dirixentes da defensa popular."}
{"id": "482578", "revid": "89787", "url": "https://gl.wikipedia.org/wiki?curid=482578", "title": "A. C. Bhaktivedanta Swami Prabhupada", "text": "Abhaya Caran\u0101ravinda Bhaktived\u0101nta Sv\u0101mi, nado como Abhay Charan De en Calcuta o 1 de setembro de 1896 e finado en Vrindava o 14 de novembro de 1977, foi un mestre espiritual indio, fundador-preceptor de International Society for Krishna Consciousness (ISKCON), co\u00f1ecida comunmente como o \"Movemento Hare Krishna\". Os membros do movemento ISKCON ven a Bhaktived\u0101nta Sw\u0101mi como o representante e mensaxeiro de Krsna Caitanya.\nFoi educado no Scottish Church College de Calcuta. Antes de adoptar a vida de novizo (vanaprastha) en 1950, casou, tivo fillos e levou un pequeno negocio farmac\u00e9utico. En 1959 fixo voto de renuncia (sannyasa) e comezou a escribir comentarios \u00e1s escrituras do Vaishnava. En anos posteriores, como monxe viaxeiro do Vaishnava, converteuse nun comunicador influente da teolox\u00eda de Gaudiya Vaishnava na India e especificamente no mundo occidental mediante o liderado da ISKCON, fundada en 1966. Como fundador de ISKCON, \"xurdiu como unha figura importante da contracultura occidental, iniciando miles de mozos estadounidenses\". Recibiu cr\u00edticas dos grupos anticulto, \u00e1 parte dunha benvida favorable de estudos da relixi\u00f3n como J. Stillson Judah, Harvey Cox, Larry Shinn e Thomas Hopkins, que eloxiou as traduci\u00f3ns de Bhaktived\u0101nta Sw\u0101mi e defendeu o grupo contra as imaxes distorsionadas e malas interpretaci\u00f3ns dos medios. Con respecto \u00e1s s\u00faas achegas, os l\u00edderes relixiosos doutros movementos de Gaudiya Vaishnava tam\u00e9n reco\u00f1eceron a s\u00faa importancia.\nFoi descrito como l\u00edder carism\u00e1tico no sentido empregado polo soci\u00f3logo Max Weber, con grande \u00e9xito na adquisici\u00f3n de seguidores nos Estados Unidos, Europa a India e no resto do mundo. A s\u00faa misi\u00f3n era propagar por todo o mundo o Gaudiya Vaishnavism, escola do hindu\u00edsmo Vaishnavite que lle ensinou o seu gur\u00fa, Bhaktisiddhanta Sarasvati. Trala s\u00faa morte en 1977, ISKCON, a sociedade que fundou baseada nun tipo de krishna\u00edsmo hind\u00fa que empregou o \"Bhagavata Purana\" como escritura central, continuou a medrar. A s\u00faa traduci\u00f3n e comentarios ao \"Bhagavad G\u012bt\u0101\", titulado \"Bhagavad-g\u012bt\u0101 As It Is\", est\u00e1 considerado polos seguidores do movemento ISKCON e moitos estudosos v\u00e9dicos como as mellores obras literarias do vaishnavismo traducidos ao ingl\u00e9s.\nMonumentos.\nConstru\u00edronse numerosos samadhis e santuarios dedicados \u00e1 memoria de Bhaktivedanta Swami por parte dos membros de ISKCON, o maior deles situado en Mayapur, Vrindavan, e cos de maior tama\u00f1o localizados nos Estados Unidos. O Palacio de Ouro de Prabhupada foi dese\u00f1ado e constru\u00eddo por devotos da comunidade de New Vrindavan e consagrado o 2 de setembro de 1979. En 1972 a intenci\u00f3n era que simplemente fose a residencia de Bhaktivedanta Swami, mais co tempo os plans evolucionaron nun palacio de m\u00e1rmore e ouro visitado por miles de peregrinos hind\u00fas cada ano."}
{"id": "482579", "revid": "47401", "url": "https://gl.wikipedia.org/wiki?curid=482579", "title": "Bhaktivedanta Swami Prabhupada", "text": ""}
{"id": "482581", "revid": "23204", "url": "https://gl.wikipedia.org/wiki?curid=482581", "title": "Rosa Conde", "text": "Rosa Conde Guti\u00e9rrez del \u00c1lamo, nada en Ronda (M\u00e1laga) o 7 de setembro de 1947, \u00e9 unha soci\u00f3loga e pol\u00edtica espa\u00f1ola. En 1987-88 foi directora do Centro de Investigaci\u00f3ns Sociol\u00f3xicas (CIS). En 1988 foi nomeada ministra portavoz do Goberno convert\u00e9ndose nunha das d\u00faas mulleres (xunto a Matilde Fern\u00e1ndez) en formar parte dun executivo socialista tras seis anos de gobernos de Felipe Gonz\u00e1lez en que todos os ministros foron homes. Foi deputada no Congreso de 1989 a 2004 e posteriormente e ata 2012 directora da Fundaci\u00f3n Carolina.\nTraxectoria.\nConde naceu en Ronda (M\u00e1laga) e pasou a s\u00faa nenez e adolescencia en Xa\u00e9n.\nLicenciouse en Ciencias Pol\u00edticas pola Universidade Complutense de Madrid en 1971 e de 1971 a 1984 foi profesora de Estrutura Social Contempor\u00e1nea e Sociolox\u00eda da Familia na Facultade de Ciencias Pol\u00edticas e Sociolox\u00eda de Madrid.\nNa administraci\u00f3n p\u00fablica ingresou no corpo especial de Economistas da AISS prestando servizo en distintos departamentos do Ministerio de Traballo e do Ministerio da Presidencia (1971-1983).\nEn 1978 incorporouse ao gabinete de estudos sociol\u00f3xicos da secretar\u00eda xeral t\u00e9cnica do Ministerio de Traballo. \nEspecialista en temas electorais, en 1980 comezou a traballar no Centro de Investigaci\u00f3ns Sociol\u00f3xicas como asesora do gabinete t\u00e9cnico. En 1983 foi nomeada xefa do gabinete e o 11 de marzo de 1987 asumiu a direcci\u00f3n sucedendo no cargo a Juli\u00e1n Santamar\u00eda e convert\u00e9ndose na primeira muller \u00e1 fronte do CIS.\nTraxectoria institucional e pol\u00edtica.\nO 12 de xullo de 1988 Felipe Gonz\u00e1lez chamouna para que asumise o cargo de Ministra Portavoz do Goberno na III Lexislatura. Ela e Matilde Fern\u00e1ndez foron as d\u00faas primeiras mulleres en pertencer a un goberno socialista de Espa\u00f1a. Era o cuarto goberno, un avance ante a ausencia de mulleres nos tres gobernos de Felipe Gonz\u00e1lez previos, mais lonxe da cota do 25 por cento que acababa de aprobar o XXXI Congreso en xaneiro de 1988. Cando asumiu o ministerio, Conde non estaba afiliada ao PSOE a\u00ednda que a s\u00faa vida de estudante e profesional estaba ligada \u00e1 esquerda. Afiliouse en 1990. \nNo libro \"Yo fui ministra\" Conde explicou que o seu valedor para o cargo foi o ent\u00f3n vicepresidente Alfonso Guerra. Co tempo converteuse nunha das colaboradoras m\u00e1is estreitas do Presidente Felipe Gonz\u00e1lez.\nEn xullo de 1993 abandonou o goberno e ata 1996 ocupou a Secretar\u00eda Xeral da Presidencia do Goberno. \nFoi elixida deputada nas listas do PSOE por Xa\u00e9n nas lexislaturas IV e V e por Madrid nas lexislaturas VI e VII (1989-2004).\nNa s\u00faa actividade privada foi directora xeral de Noxa Consulting (2001-2004), empresa especializada na realizaci\u00f3n de estudos de opini\u00f3n e sondaxes electorais e membro do Advisory Board de Accenture.\nDe 2004 ata marzo de 2012 asumiu a direcci\u00f3n da Fundaci\u00f3n Carolina, unha organizaci\u00f3n financiada con di\u00f1eiro p\u00fablico e entidades privadas, dedicada \u00e1 promoci\u00f3n de relaci\u00f3ns culturais e cooperaci\u00f3n en materia educativa e cient\u00edfica entre Espa\u00f1a e Iberoam\u00e9rica.\nDebate sobre as cotas.\nO feito de que Rosa Conde fose unha das d\u00faas primeiras mulleres que formaron parte dun goberno socialista situouna de cheo no debate que algunhas feministas do PSOE forzaron no interior do partido sobre a ausencia de mulleres nos espazos de representaci\u00f3n pol\u00edtica e nas instituci\u00f3ns. Naquel momento Conde situouse en contra das cotas publicamente fronte a Matilde Fern\u00e1ndez, que tam\u00e9n se incorporou ao gabinete de Gonz\u00e1lez, unha das promotoras da campa\u00f1a feminista interna do PSOE que logrou que en 1990 o 32 Congreso Federal do PSOE non s\u00f3 aprobase a creaci\u00f3n dunha cota de participaci\u00f3n forzosa dun 25% de mulleres nos cargos org\u00e1nicos e institucionais, sen\u00f3n que se crease tam\u00e9n unha secretar\u00eda da \u00e1rea da muller. \nAnos m\u00e1is tarde, con todo, Rosa Conde rectificou a s\u00faa posici\u00f3n e participou en numerosos actos defendendo publicamente a cota."}
{"id": "482582", "revid": "865", "url": "https://gl.wikipedia.org/wiki?curid=482582", "title": "The Cat and the Cobra", "text": "The Cat and the Cobra \u00e9 o segundo \u00e1lbum de estudio da banda estadounidense de indie rock Les Savy Fav, publicado o 19 de outubro de 1999. Foi o primeiro CD editado por Frenchkiss Records, o selo do baixista Syd Butler. O vinilo foi lanzado por Self-Starter Foundation.\nO primeiro tema, \"The Orchard\", conta como corista con Toko Yasuda, que tocar\u00eda en Enon."}
{"id": "482583", "revid": "47401", "url": "https://gl.wikipedia.org/wiki?curid=482583", "title": "Rosa Conde Guti\u00e9rrez del \u00c1lamo", "text": ""}
{"id": "482590", "revid": "865", "url": "https://gl.wikipedia.org/wiki?curid=482590", "title": "Trash Generator", "text": "Trash Generator \u00e9 o terceiro \u00e1lbum de estudio da banda estadounidense de math rock Tera Melos, publicado o 25 de agosto de 2017 a trav\u00e9s do selo Sargent House."}
{"id": "482591", "revid": "89787", "url": "https://gl.wikipedia.org/wiki?curid=482591", "title": "Prinzhorn Dance School", "text": "Prinzhorn Dance School \u00e9 unha banda brit\u00e1nica de rock alternativo formada por Tobin Prinz e Suzi Horn. O grupo ch\u00e1mase as\u00ed polo doutor Hans Prinzhorn, que coleccionaba arte dos enfermos mentais ao seu coidado. O d\u00fao estivo baseado orixinalmente en Brighton e Portsmouth e realizou a s\u00faa estrea no ano 2007."}
{"id": "482593", "revid": "98629", "url": "https://gl.wikipedia.org/wiki?curid=482593", "title": "Aida Diestro", "text": " Adelaida Diestro Rega, nada na Habana o 21 de decembro de 1924 e finada o 28 de outubro de 1973) m\u00e1is co\u00f1ecida como Aida Diestro, foi unha pianista cubana, directora do famoso grupo vocal Cuarteto d'Aida. \nTraxectoria.\nEstudou m\u00fasica xunto a seu pai, o sacerdote presbiteriano Vicente Diestro Camejo, e continuou nun conservatorio privado. Foi directora do coro da igrexa de seu pai, que lle ensinou moito sobre a harmon\u00eda que m\u00e1is tarde foi \u00fatil. Aida aprendeu m\u00e1is do m\u00fasico e compositor Enrique Gonz\u00e1lez M\u00e1ntici, e a s\u00faa orientaci\u00f3n xogou un papel decisivo na s\u00faa futura carreira. Anos despois, dixo: \"Mantici deume a confianza para afrontar os prexu\u00edzos cos que as artistas femininas se atopaban naqueles d\u00edas\". \nOs primeiros compromisos profesionais de Aida foron como pianista na radio, acompa\u00f1ando a artistas como C\u00e9sar Portillo de la Luz e Tania Castellanos. O seu gran momento chegou cando, en 1952, formou o Cuarteto d'Aida, que se converteu nun dos grupos m\u00e1is famosos da s\u00faa \u00e9poca. As catro cantantes eran Elena Burke, as irm\u00e1s Hayd\u00e9e e Omara Portuondo, e Moraima Secada. O grupo, apoiado por m\u00fasicos masculinos, cantou regularmente no programa de televisi\u00f3n \"El Show del Mediod\u00eda\", pero s\u00f3 produciu un LP, titulado \"Una noche en Sans Souc\u00ed\", en 1957. Ao ano seguinte gravaron con Lucho Gatica o sinxelo \"No puedo ser feliz\". Actuaron por toda Am\u00e9rica, ademais de Europa, Asia e \u00c1frica. O grupo orixinal continuou ata 1960, e foron sendo substitu\u00eddas a medida que sa\u00edan. \nAida morreu en 1973 aos 48 anos. "}
{"id": "482595", "revid": "88215", "url": "https://gl.wikipedia.org/wiki?curid=482595", "title": "Adelaida Diestro Rega", "text": ""}
{"id": "482596", "revid": "88215", "url": "https://gl.wikipedia.org/wiki?curid=482596", "title": "Ed Crawford", "text": "Charles Edward Crawford, co\u00f1ecido como ed fROMOHIO, nado o 26 de xaneiro de 1964 en Steubenville, Ohio, \u00e9 un m\u00fasico estadounidense co\u00f1ecido por ter sido o vocalista principal e guitarrista de Firehose, unha banda de rock alternativo formada en 1986 cos antigos membros de Minutemen Mike Watt (baixo) e George Hurley (bater\u00eda)."}
{"id": "482598", "revid": "22795", "url": "https://gl.wikipedia.org/wiki?curid=482598", "title": "Lacertinos", "text": "A dos lacertinos (Lacertinae) \u00e9 unha subfamilia de r\u00e9ptiles da orde dos escamosos, suborde dos lacertilios e infraorde dos escincomorfos, unha das d\u00faas en que se subdivide a familia dos lac\u00e9rtidos. (A outra \u00e9 a dos galotiinos ou \"Gallotiinae\"). \nO grupo incl\u00fae a maior parte das especies da famiia, algunhas das cales forman parte da Fauna de Galicia, onde se co\u00f1ecen cos nomes de lagarto, ou lagarta, segundo o seu tama\u00f1o.\nDescrici\u00f3n.\nA subfamilia foi descrita en 1825 polo naturalista ingl\u00e9s John Edward Gray.\nEtimolox\u00eda.\nO nome cient\u00edfico da subfamilia est\u00e1 formado, seguindo a norma, sobre a base da ra\u00edz do seu x\u00e9nero tipo, \"Lacerta\", coa adici\u00f3n do sufixo \"-inae\", propio dos nomes das subfamilias de animais.\nX\u00e9neros.\nNa actualidade, a subfamilia comprende os x\u00e9neros seguintes:\nAdemais, co\u00f1ecense estes x\u00e9neros f\u00f3siles:"}
{"id": "482599", "revid": "72012", "url": "https://gl.wikipedia.org/wiki?curid=482599", "title": "Lacertinae", "text": ""}
{"id": "482602", "revid": "865", "url": "https://gl.wikipedia.org/wiki?curid=482602", "title": "My Pain and Sadness is More Sad and Painful Than Yours", "text": "My Pain and Sadness Is More Sad and Painful Than Yours \u00e9 o primeiro \u00e1lbum de estudio da banda galesa de noise rock Mclusky, publicado no ano 2000 a trav\u00e9s do selo Fuzzbox. O disco foii reeditado en 2003 por Too Pure. Andy Falkous dixo que o disco comezou como unha colecci\u00f3n de demos que posteriormente tomou o formato de \u00e1lbum. O traballo foi precedido de dous sinxelos, \"Joy\" e \"Rice is Nice\"."}
{"id": "482603", "revid": "89787", "url": "https://gl.wikipedia.org/wiki?curid=482603", "title": "Polvo", "text": "Polvo foi unha banda estadounidense de indie rock procedente de Chapel Hill, Carolina do Norte. O grupo formouse en 1990 e est\u00e1 liderado polos guitarristas e vocalistas Ash Bowie e Dave Brylawski. Brian Quast toca a bater\u00eda e Steve Popson o baixo. Eddie Watkins foi o bater\u00eda orixinal da banda, pero non se un\u00edu ao grupo na s\u00faa reuni\u00f3n en 2008.\nPolvo \u00e9 amplamente considerado como o abanderado dun x\u00e9nero que despois ser\u00eda co\u00f1ecido como math rock, a\u00ednda que en entrevistas a banda rexeitou esa categorizaci\u00f3n. O seu son def\u00ednese por harmon\u00edas de guitarra complexas e disonantes, e un ritmo condutor, que complementan as letras cr\u00edpticas, a mi\u00fado surrealistas. O seu son era tan impredicible e angular que os guitarristas da banda era moitas veces acusados de fallar \u00e1 hora de tocar con guitarras correctamente afinadas. As canci\u00f3ns de Polvo e as s\u00faas portadas adoitan a ter tem\u00e1ticas e referencias asi\u00e1ticas ou ex\u00f3ticas.\nA banda foi aclamada pola cr\u00edtica dende o principio, polo menos entre aqueles cr\u00edticos que se dedicaban ao rock underground ou menos tradicional. Ademais, a s\u00faa m\u00fasica ti\u00f1a un profundo sentimento oriental, que proced\u00eda non s\u00f3 dos drones de estilo indio e de Oriente Medio nas s\u00faas composici\u00f3ns, sen\u00f3n tam\u00e9n no uso de instrumentos orientais como o sitar.\nHistoria.\nFormaci\u00f3n e primeiros lanzamentos.\nPolvo naceu no ano 1990 en Chapel Hill, Carolina do Norte. A s\u00faa formaci\u00f3n orixinal estaba composta polos vocalistas e guitarristas Ash Bowie e Dave Brylawski, o baixista Steve Popson e o bater\u00eda Eddie Watkins. Bowie e Brylawski co\u00f1ec\u00e9ranse nunha clase de espa\u00f1ol na Universidade de Carolina do Norte e compart\u00edan o mesmo gusto pola m\u00fasica editada polo selo SST Records e pola banda local Let's Active. A primeira gravaci\u00f3n de Polvo foi \"Can I Ride\", un dobre sinxelo de 7\" publicado a trav\u00e9s do propio selo da banda, Kitchen Puff Records, en 1991. Posteriormente foi reeditado en CD como o EP \"Polvo\" no pequeno selo independente Jesus Christ Records. A banda publicou dous \u00e1lbums, dous EPs e varios sinxelos a trav\u00e9s de Merge Records, un selo dirixido por Mac McCaughan de Superchunk, un compa\u00f1eiro no instituto de Brylawski e Popson. Merge Records publicou o seu \u00e1lbum de estrea, \"Cor-Crane Secret\", en 1992. \"Today's Active Lifestyles\" apareceu en 1993, perfeccionando o enfoque do grupo, e a este segu\u00edronlle dous EPs, \"Celebrate the New Dark Age\" e 1994 e \"This Eclipse\" en 1995. \"Today's Active Lifestyles\" foi posteriormente reeditado cunha portada alternativa sen a imaxe do le\u00f3n nela, por mor dunha demanda de dereitos de autor presentada polo debuxante do \u00e1lbum.\nA banda tam\u00e9n fixo unha aparici\u00f3n na \"road movie\" de culto de 1994 \"Half-cocked\".\nFama, dispersi\u00f3n e ruptura.\nPolvo xirou por Am\u00e9rica do Norte numerosas veces, inclu\u00eddas sa\u00eddas con Thinking Fellers Union Local 282, Pavement, Superchunk, Pipe, Sonic Youth, Unwound, Trumans Water, Sleepyhead, Trans Am, Dungbeetle e Spatula. A banda xirou d\u00faas veces polo Reino Unido e unha por Europa, tocando con Sebadoh, Babes in Toyland e Superchunk.\nDespois de que a banda fichase por Touch and Go Records publicou dous \u00e1lbums. A s\u00faa estrea no novo selo foi o \u00e1lbum de 1996 \"Exploded Drawing\", un esforzo ecl\u00e9ctico e progresivo que comezaba a afondar m\u00e1is explicitamente na fascinaci\u00f3n dos guitarristas pola m\u00fasica asi\u00e1tica. O bater\u00eda Watkins deixou amigablemente o grupo para pasar m\u00e1is tempo coa familia, e o resto dos membros tam\u00e9n comezaron a separarse. Brylawski mudouse \u00e1 cidade de Nova York para asistir \u00e1 escola de posgrao e tam\u00e9n viaxou \u00e1 India, mentres que Bowie xa se mudara a Boston en 1994 para unirse \u00e1 s\u00faa ent\u00f3n moza, a l\u00edder de Helium Mary Timony. Polvo volveu a xuntarse en 1997 para gravar \"Shapes\" co novo bater\u00eda Brian Walsby. Os dous lanzamentos con Touch and Go ti\u00f1an un son m\u00e1is escuro e m\u00e1is orientado ao rock progresivo en vez do seu anterior son m\u00e1is post-punk. Os rumores que dic\u00edan que poder\u00eda ser o seu derradeiro traballo demostraron ser certos cando a banda se separou amigablemente ese mesmo ano, rematando a s\u00faa xira de despedida con dous concertos no club s\u00faa cidade natal Cat's Cradle.\nHiato e outros proxectos.\nNo ano 2000 Bowie publicou un \u00e1lbum de gravaci\u00f3ns caseiras a trav\u00e9s do selo Tiger Style, chamado \"Yesterday...and Tomorrow's Shells\", baixo o nome de Libraness. He has since appeared with (current Polvo drummer Brian Quast's band) the BQ's and recorded and toured with Fan Modine. Bowie and Quast had also been working on tracks for a new Libraness album. Brylawski later played in the North Carolina-based Indonesian music-influenced band Idyll Swords, which released two albums on Communion, and currently is a member of Black Taj, as is Steve Popson. Watkins played drums in Dr. Powerful, as well as Durham outfit, Stranger In The Valley of The Kings.\nReuni\u00f3n.\nPolvo reformouse co novo bater\u00eda Brian Quast, antigo membro de Vanilla Trainwreck e The Cherry Valence, despois de ser invitado a aparecer no festival All Tomorrow's Parties de 2008 e no Primavera Sound Festival de Barcelona. A banda tam\u00e9n realizou varios concertos nos Estados Unidos, inclu\u00eddo un no Northwest Music Fest en Portland, Oreg\u00f3n. Un concerto realizado nun evento ben\u00e9fico no Cat's Cradle en agosto de 2008, contando con novas canci\u00f3ns e versi\u00f3ns reelaboradas de vellos temas, est\u00e1 dispo\u00f1ible en li\u00f1a para poder ser mercado. Os beneficios do disco son destinados ao Tisch Brain Tumor Center da Universidade Duke, en memoria de Cy Rawls.\nEn 2009 Polvo volveu a fichar por Merge Records e publicou \"In Prism\", o seu primeiro \u00e1lbum de estudio en 12 anos. O lanzamento do disco coincidiu co 20 aniversario de Merge Records, e Polvo realizou un concerto na honra do selo no Cat's Cradle en xullo.\nEn 2010 a banda xirou con Versus. En 2013 publicou o seu sexto \u00e1lbum de estudio, \"Siberia\". O grupo non realizou ning\u00fan tipo de promoci\u00f3n para este lanzamento. O derradeiro concerto de Polvo ata a data foi en 2011.\nO bater\u00eda orixinal, Eddie Watkins, morreu o d\u00eda 24 de abril de 2016 aos 47 anos de idade."}
{"id": "482604", "revid": "88215", "url": "https://gl.wikipedia.org/wiki?curid=482604", "title": "Blue Star (barco)", "text": "O Blue Star \u00e9 un buque quimiqueiro de bandeira maltesa que encallou na costa de Galicia, preto de Ares, o 22 de novembro de 2019."}
{"id": "482605", "revid": "98629", "url": "https://gl.wikipedia.org/wiki?curid=482605", "title": "Pedro Gal\u00e1n Regalado", "text": "Pedro Gal\u00e1n Regalado, nado en Cee o 7 de decembro de 1955, \u00e9 un zo\u00f3logo galego especializado en herpetolox\u00eda.\nTraxectoria.\nFormaci\u00f3n.\nPedro Gal\u00e1n licenciouse en 1989, e doutorose en 1994 en Biolox\u00eda pola Universidade de Santiago de Compostela, coa tese titulada \"Demograf\u00eda y din\u00e1mica de una poblaci\u00f3n de \"Podarcis bocagei\"\", na localidade de Carral durante o per\u00edodo setembro de 1989 a outubro de 1991..\nDocencia.\nEntre 1996 e 2000 foi profesor en funci\u00f3ns na Universidade da Coru\u00f1a, entre 2000 e 2001\nprofesor efectivo desta Universidade e, desde 2001, profesor titular da Facultade de Ciencias da UDC, e membro do Grupo de Investigaci\u00f3n en Biolox\u00eda evolutiva desa Universidade, cargos que segue a desempe\u00f1ar na actualidade.\nAdscrito ao Departamento de Biolox\u00eda da s\u00faa Universidade, imparte, entre outras, as materias \"Adaptaci\u00f3ns Funcionais da Fauna ao Medio\", \"Biodiversidade Animal e Medio Ambiente\" e \"Fauna Ameazada\". \nNo presente curso 2018-2019, est\u00e1 a dirixir os seguintes traballos de grao e mestrado:\nDesde 2010 \u00e9 vogal representante do estudo e a investigaci\u00f3n de vertebrados do Observatorio Galego da Biodiversidade, da Xunta de Galicia e, desde 2011, membro do Comit\u00e9 Cient\u00edfico da Lista de Especies Silvestres en R\u00e9xime de Protecci\u00f3n Especial, e do Cat\u00e1logo Espa\u00f1ol de Especies Ameazadas, do Ministerio de Medio Ambiente de Espa\u00f1a. \nAt\u00e9 o ano 2011 o doutor Gal\u00e1n dirixiu catro teses de doutoramento.\nInvestigaci\u00f3n.\nEn 1992 iniciou a s\u00faa actividade profesional como director do departamnento de Estdos Ambientais da empresa Lignitos de Meirama, S A., que desempe\u00f1ou at\u00e9 1996. Pedro Gal\u00e1n encargouse de restaurar os terreos afectados pola explotaci\u00f3n mineira, e da investigaci\u00f3n sobre a rehabilitaci\u00f3n dos impactos ambientais. \nEst\u00e1 especializado no estudo dos anfibios e os r\u00e9ptiles de Galicia, participando tam\u00e9n en estudos xerais sobre a herpetofauna espa\u00f1ola. \nOs principais campos de investigaci\u00f3n do doutor Gal\u00e1n c\u00e9ntrase na historia natural, a ecolox\u00eda de poboaci\u00f3ns, a biolox\u00eda evolutiva, a biodiversidade, a biolox\u00eda de vertebrados e a biolox\u00eda da conservaci\u00f3n dos anfibios e r\u00e9ptiles ib\u00e9ricos.\nO doutor Gal\u00e1n \u00e9 membro de equipos de investigaci\u00f3n de varios proxectos financiados pola Xunta de Galicia e outras instituci\u00f3ns, e director principal dalg\u00fan deles. As\u00ed mesmo, foi un dos fundadores, e membro da xunta directiva, da Asociaci\u00f3n Herpetol\u00f3xica Espa\u00f1ola, sociedade cient\u00edfica que ten como obxectivos prioritarios o estudo e a conservaci\u00f3n da herpetofauna ib\u00e9rica. \nAs\u00ed mesmo, \u00e9 membro do Grupo de Investigaci\u00f3n en Biolox\u00eda Evolutiva (GIBE), da Universidade da Coru\u00f1a, grupo integrado dentro da Rede Galega de Conservaci\u00f3n da diversidade biol\u00f3xica, e representante do estudo e investigaci\u00f3n dos vertebrados do Observatorio Galego da Biodiversidade da Conseller\u00eda de Medio Ambiente, Territorio e Vivenda da Xunta de Galicia.\nPublicaci\u00f3ns.\nArtigos en revistas cient\u00edficas.\nPedro Gal\u00e1n publicou case un cento de artigos en [[revista cient\u00edfica|revistas cient\u00edficas]] nacionais e estranxeiras, como \"Ecography\", \"Journal fo Zoology\", \"Herpetological Journal\", \"Herpetologica\", \"Copeia\", \"Anfibia-Reptilia\", \"Animal Biology\", \"Canadian Journal of Zoology\", \"Journal of Arid Environementes\", e outras.\n(Ver a lista completa na publicaci\u00f3ns na web do GIBE. UDC ou en [[Dialnet]]).\nEp\u00f3nimo.\nEn [[2006]] os herpet\u00f3logos Oscar Arribas, Salvador Carranza e Gaetano Odierna nomearon a nova especie \"[[Iberolacerta galani]]\" na s\u00faa honra.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Cient\u00edficos de Galicia]]\n[[Categor\u00eda:Zo\u00f3logos de Galicia]]\n[[Categor\u00eda:Herpet\u00f3logos de Galicia]]\n[[Categor\u00eda:Escritores de Galicia en lingua castel\u00e1]]\n[[Categor\u00eda:Escritores de Galicia en lingua galega]]\n[[Categor\u00eda:Escritores de Galicia en lingua inglesa]]\n[[Categor\u00eda:Alumnos da Universidade de Santiago de Compostela]] \n[[Categor\u00eda:Profesores da Universidade da Coru\u00f1a]]\n[[Categor\u00eda:Nados en Cee]]\n[[Categor\u00eda:Nados en 1955]]\n[[Categor\u00eda:Personalidades de Galicia sen imaxes]]"}
{"id": "482606", "revid": "72012", "url": "https://gl.wikipedia.org/wiki?curid=482606", "title": "AEMET", "text": ""}
{"id": "482607", "revid": "27155", "url": "https://gl.wikipedia.org/wiki?curid=482607", "title": "Holoxen\u00f3mica", "text": "A holoxen\u00f3mica \u00e9 o estudo \u00f3mico de holoxenomas. Un holoxenoma \u00e9 o conxunto completo de xenomas dun organismo ou nicho ecol\u00f3xico (o holobionte), inclu\u00edndo os microbios que o cohabitan, outras formas de vida e virus. Pode inclu\u00edr xenomas da flora intestinal ou viral ligados ao xenoma humano ou animal para a investigaci\u00f3n das interacci\u00f3ns h\u00f3spede-microbio. As estratexias holoxen\u00f3micas foron ata agora utilizadas para explicar a diversidade xen\u00e9tica nas comunidades microbianas das esponxas mari\u00f1as."}
{"id": "482609", "revid": "5863", "url": "https://gl.wikipedia.org/wiki?curid=482609", "title": "ElDiario.es", "text": ""}
{"id": "482613", "revid": "98629", "url": "https://gl.wikipedia.org/wiki?curid=482613", "title": "Jon Spencer Blues Explosion", "text": "Jon Spencer Blues Explosion foi unha banda estadounidense de rock procedente da cidade de Nova York, formada en 1991. O grupo estaba composto por Judah Bauer na guitarra, coros, harm\u00f3nica e ocasionalmente na voz principal, Russell Simins na bater\u00eda, e Jon Spencer na voz, guitarra e theremin. O seu estilomusical musical ten fortes ra\u00edces no rock and roll, a\u00ednda que ten influencias do punk, blues, garage, rockabilly, soul, noise rock, rhythm and blues e hip hop.\nAo longo da s\u00faa carreira o seu son experimental e, ocasionalmente, as s\u00faas t\u00e9cnicas de gravaci\u00f3n pouco convencionais permit\u00edronlle \u00e1 banda traballar cun bo n\u00famero de artistas diversos, como Elliott Smith, Beck, Solomon Burke, Steve Albini, Martina Topley-Bird e Ad Rock dos Beastie Boys."}
{"id": "482614", "revid": "98629", "url": "https://gl.wikipedia.org/wiki?curid=482614", "title": "The Yummy Fur", "text": "The Yummy Fur foi unha banda escocesa de indie rock de Glasgow, formanda no ano 1992 e separada en 1999. O grupo estaba composto polo cantante principal e guitarrista John McKeown e unha formaci\u00f3n cambiante de m\u00fasicos. O seu nome est\u00e1 collido do c\u00f3mic \"Yummy Fur\" de Chester Brown.\nTras deixar a banda en 1997, Lawrence Worthington tocar\u00eda a bater\u00eda en The Male Nurse e en Country Teasers, unha banda de art punk influenciada por The Fall.\nTres futuros membros da exitosa banda de indie rock Franz Ferdinand tocaron en The Yummy Fur. O bater\u00eda Paul Thomson, que se uniu ao grupo en 1997, e o multiinstrumentista Alex Kapranos Huntley, que se uniu en 1998, foron membros fundadores de Franz Ferdinand, e Dino Bardot unir\u00edase como guitarrista a Franz Ferdinand en 2017 para substitu\u00edr a Nick McCarthy.\nO teclista Mark Gibbons suicidouse no ano 1999.\nA banda foi eloxiada polo DJ e presentador John Peel da BBC Radio 1, gravando d\u00faas Peel Sessions en 1995 e 1998.\nO 23 de novembro de 2009 anunciouse que McKeown e Thomson reunir\u00edan a The Yummy Fur para unha breve xira polos Estados Unidos en xaneiro de 2010 para promocionar un disco de grandes \u00e9xitos. Un novo informe de \"NME\" confirmou a participaci\u00f3n do guitarrista de Brian MacDougall."}
{"id": "482615", "revid": "27155", "url": "https://gl.wikipedia.org/wiki?curid=482615", "title": "\u00d3mica", "text": "O neoloxismo \u00f3mica ref\u00edrese informalmente aos campos da biolox\u00eda que se denominan terminando en \"-\u00f3mica\", como xen\u00f3mica, prote\u00f3mica ou metabol\u00f3mica. A \u00f3mica trata da caracterizaci\u00f3n colectiva e cuantificaci\u00f3n de conxuntos de mol\u00e9culas biol\u00f3xicas que determinan a estrutura, funci\u00f3n e din\u00e1mica dun organismo ou organismos.\nO sufixo relacionado -oma util\u00edzase para indicar os obxectos de estudo en ditos campos, como o xenoma, proteoma ou metaboloma, respectivamente. O sufixo \"-oma\", cando se utiliza en biolox\u00eda molecular, ref\u00edrese \u00e1 \"totalidade\" dalgunha clase de cousas; \u00e9 un exemplo de \"neo-sufixo\" formado por abstracci\u00f3n de varios termos gregos acabados en , unha secuencia que en grego non formaba ning\u00fan sufixo (o verdadeiro sufixo era -\u03bc\u03b1).\nA xen\u00f3mica funcional ten como obxectivo identificar as funci\u00f3ns de tantos xenes como sexa posible dun organismo dado. Combina diferentes t\u00e9cnicas \u00f3micas, como a transcrit\u00f3mica e a prote\u00f3mica con colecci\u00f3ns de mutantes saturadas.\nOrixe.\nHai tres grandes campos nos que se aplica o sufixo \"-oma\":\nO sufixo \"-oma\" orixinouse no s\u00e9culo XIX en palabras como \"escleroma\" ou \"rizoma\". Todas estes termos derivan de palabras gregas que remataban en -\u03c9\u03bc\u03b1 (-oma), secuencia que cont\u00e9n o verdadeiro sufixo grego -\u03bc\u03b1 (-ma), e un -\u03c9- (-o-) que pertence \u00e1 palabra ra\u00edz (xeralmente un verbo) e non ao propio sufixo.\nSuxeriuse que a s\u00faa terceira definici\u00f3n se orixinou a partir de palabras como \"mitoma\". Entre os primeiros rexistros est\u00e1n \"bioma\" (1916) e \"xenoma\" (acu\u00f1ada a partir do alem\u00e1n \"Genom\" en 1920). Como \"xenoma\" se refire \u00e1 constituci\u00f3n xen\u00e9tica \"completa\" dun organismo, o neosufixo \"-oma\" pasou a facer referencia a \"totalidade\" ou \"completo\".\nEste prefixo non ten nada que ver con termos como cromosoma ou cromos\u00f3mico, que acaban en soma (\u03c3\u03c9\u03bc(\u03b1\u03c4)-, 'corpo') e non no sufixo oma. Tampouco ten que ver con palabras como c\u00f3mico ou econ\u00f3mico, que te\u00f1en outra etimolox\u00eda. \nOs bioinform\u00e1ticos e bi\u00f3logos moleculares foron os primeiros cient\u00edficos en utilizar moi amplamente o sufixo \"-oma\", aplic\u00e1ndoo a moitos novos termos. Uns dos primeiros que iniciaron ese uso foron os bioinform\u00e1ticos de Cambridge, Reino Unido, onde se encontraban moitos dos primeiros laboratorios bioinform\u00e1ticos, como o centro do MRC (\"Medical Research Council\"), o centro Sanger e o Instituto Europeo de Bioinform\u00e1tica. Por exemplo, o centro do MRC levou a cabo os primeiros proxectos xenoma e proteoma.\nA explosi\u00f3n da creaci\u00f3n e uso de termos \u00f3micos fixo que a publicaci\u00f3n destes termos en PubMed desde a d\u00e9cada de 1990 aumentase expo\u00f1encialmente.\nTipos de estudos \u00f3micos.\nEpixen\u00f3mica.\nO epixenoma \u00e9 estrutura de sost\u00e9n do xenoma, inclu\u00edndo prote\u00ednas e ARN que se unen a el, estruturas alternativas do ADN e modificaci\u00f3ns qu\u00edmicas do ADN.\nLipid\u00f3mica.\nO lipidoma \u00e9 o complemento completo de l\u00edpidos celulares, inclu\u00edndo as modificaci\u00f3ns feitas sobre determinados conxuntos de l\u00edpidos, producidos por un organismo ou sistema.\nProte\u00f3mica.\nO proteoma \u00e9 o complemento completo de prote\u00ednas, inclu\u00edndo as modificaci\u00f3ns feitas a un conxunto determinado de prote\u00ednas, producidas por un organismo ou sistema. \nGlic\u00f3mica.\nA glic\u00f3mica \u00e9 o estudo completo do glicoma, \u00e9 dicir, de azucres ou carbohidratos.\nAliment\u00f3mica.\nA aliment\u00f3mica ou food\u00f3mica (\"foodomics\") foi definida en 2009 como \"unha disciplina que estuda os dominios dos Alimentos e Nutrici\u00f3n por medio da aplicaci\u00f3n e integraci\u00f3n de tecnolox\u00edas -\u00f3micas avanzadas para mellorar o benestar, sa\u00fade e co\u00f1ecemento do consumidor\".\nTranscrit\u00f3mica.\nO transcritoma \u00e9 o conxunto de todas as mol\u00e9culas de ARN, inclu\u00edndo o ARNm, ARNr, ARNt e outros ARN non codificantes, producidos nunha c\u00e9lula ou nunha poboaci\u00f3n de c\u00e9lulas.\nCultura.\nF\u00f3ra da biolox\u00eda molecular e inspirada por esta, un equipo de Harvard liderado por Jean-Baptiste Michel e Erez Lieberman Aiden crearon o neoloxismo cultur\u00f3mica, que aplicaron \u00e1 recolecci\u00f3n de grandes datos e an\u00e1lises de estudos culturais."}
{"id": "482616", "revid": "27155", "url": "https://gl.wikipedia.org/wiki?curid=482616", "title": "\u00d3mico", "text": ""}
{"id": "482619", "revid": "865", "url": "https://gl.wikipedia.org/wiki?curid=482619", "title": "Any Other City", "text": "Any Other City \u00e9 o primeiro e \u00fanico \u00e1lbum de estudio da banda escocesa de indie rock Life Without Buildings, publicado o 26 de febreiro de 2001 no Reino Unido a trav\u00e9s do selo Tugboat Records, e no ano seguinte nos Estados Unidos a trav\u00e9s de DC/Baltimore 2012."}
{"id": "482620", "revid": "5863", "url": "https://gl.wikipedia.org/wiki?curid=482620", "title": "Iv\u00e1n Carlos Area Carracedo", "text": ""}
{"id": "482621", "revid": "5863", "url": "https://gl.wikipedia.org/wiki?curid=482621", "title": "Iv\u00e1n Carlos Area", "text": ""}
{"id": "482622", "revid": "5863", "url": "https://gl.wikipedia.org/wiki?curid=482622", "title": "Iv\u00e1n Area Carracedo", "text": ""}
{"id": "482625", "revid": "89787", "url": "https://gl.wikipedia.org/wiki?curid=482625", "title": "Paramahansa Yogananda", "text": "Paramahansa Yogananda ou Paramhansa Yogananda, nado como Mukunda Lal Ghosh en Gorakhpur o 5 de xaneiro de 1893 e finado nos \u00c1nxeles o 7 de marzo de 1952 foi un monxe, iogui e gur\u00fa indio que introduciu mill\u00f3ns de persoas nas ensinanzas da meditaci\u00f3n e do Kriya Yoga mediante a s\u00faa organizaci\u00f3n Self-Realization Fellowship (SRF) / Yogoda Satsanga Society (YSS) of India. Disc\u00edpulo do gur\u00fa iogui bengal\u00ed Swami Sri Yukteswar Giri, foi enviado pola s\u00faa estirpe para expandir as ensinanzas do ioga a occidente, a probar a unidade entre as relixi\u00f3ns occidentais e orientais e a predicar un equilibrio entre o crecemento material occidental e a espiritualidade india. A s\u00faa longa influencia no movemento do ioga estadounidense e especialmente na cultura do ioga dos \u00c1nxeles, levouno a ser considerado polos expertos en ioga como o \"pai do ioga en occidente\".\nYogananda foi o primeiro mestre indio importante que se estableceu nos Estados Unidos, e o primeiro indio prominente recibido na Casa Branca (polo presidente Calvin Coolidge en 1927); a s\u00faa aclamaci\u00f3n temper\u00e1 levouno a ser denominado \"o primeiro gur\u00fa superestrela do s\u00e9culo XX\" por \"Los Angeles Times\". Chegou a Boston en 1920 e embarcouse nunha xira de charlas transcontinentais de \u00e9xito antes de establecerse nos \u00c1nxeles en 1925. Nas seguintes d\u00faas d\u00e9cadas e media, ga\u00f1ou fama local ademais de expandir a s\u00faa influencia en todo o mundo: creou unha orde mon\u00e1stica, continuou a facer xiras de ensinanzas, comprou propiedades para a s\u00faa organizaci\u00f3n en varios lugares de California e iniciou moita xente no Kriya Yoga. En 1952, SRF ti\u00f1a m\u00e1is de cen centros na India e nos Estados Unidos e na actualidade te\u00f1en grupos en case todas a grandes cidades estadounidenses. Os seus principios de \"vida simple e alto pensamento\" atraeron xente de todas as orixes entre os seus seguidores.\nPublicou o libro \"Autobiography of a Yogi\" en 1946 con \u00e9xito de cr\u00edtica e p\u00fablico; dende a s\u00faa primeira edici\u00f3n vendeu m\u00e1is de catro mill\u00f3ns de exemplares, e Harper San Francisco listouno como un dos \"100 mellores libros espirituais do s\u00e9culo XX\". O CEO de Apple Steve Jobs encargou cincocentas copias do libro para o seu propio memorial, de xeito que cada asistente recibise un exemplar. O libro continuou a ser reimpreso regularmente e \u00e9 co\u00f1ecido como \"o libro que cambiou a vida de mill\u00f3ns\". En 2014 estreouse o documental \"\" que ga\u00f1ou m\u00faltiples premios en festivais de cinema de todo o mundo.\nEnsinanzas.\nYogananda comezou na India en 1917 o seu traballo vital coa fundaci\u00f3n dunha escola de \"como vivir\" para rapaces, en que os m\u00e9todos modernos educativos se combinaban co adestramento no ioga e a instruci\u00f3n en ideas espirituais. En 1920 foi convidado a servir como delegado da India nun congreso internacional de relixiosos celebrado en Bosto. O seu relatorio no congreso, sobre \"A ciencia da relixi\u00f3n\" foi recibido con estusiasmo.\nEn 1920 fundou a Compa\u00f1\u00eda da Autorrealizaci\u00f3n (Self-Realization Fellowship) e en 1925 estableceu nos \u00c1nxeles a s\u00faa sede internacional.\nYogananda escribiu \"Second Coming of Christ: The Resurrection of the Christ Within You\" e \"\" para revelar o que el afirmaba que era a harmon\u00eda completa e a uni\u00f3n b\u00e1sica do cristianismo orixinal que ensinou Xesucristo e o ioga orixinal que ensinou Bhagavan Krishna e para indicar que eses principios de verdade son a fundaci\u00f3n cient\u00edfica com\u00fan de todas as relixi\u00f3ns verdadeiras."}
{"id": "482626", "revid": "47401", "url": "https://gl.wikipedia.org/wiki?curid=482626", "title": "Asasinato de Alexandre II de Rusia", "text": "O asasinato do tsar Alexandre II de Rusia tivo lugar o en San Petersburgo, Rusia. Mentres o tsar se dirix\u00eda ao picadeiro Mikhailovskii na s\u00faa carruaxe, foi v\u00edtima dun atentado con bomba, que fixo que a comitiva imperial se detivese. O tsar descendeu da carruaxe para comprobar os danos e nese momento, outro terrorista lanzou unha segunda bomba que estoupou aos p\u00e9s do emperador.\nAlexandre II xa sobrevivira a outros intentos de acabar coa s\u00faa vida. O asasinato do tsar \u00e9 considerado como unha das acci\u00f3ns de maior \u00e9xito do movemento nihilista ruso do s\u00e9culo XIX.\nOs conspiradores.\nO rexicidio foi ideado polo Comit\u00e9 Executivo de Narodnaia Volia (\"Vontade do Pobo\"), unha organizaci\u00f3n terrorista revolucionaria formada en 1879. Andreii Zheliabov foi o principal organizador. Cando Zheliabov foi arrestado uns d\u00edas antes do ataque, a s\u00faa muller Sophia Perovskaia tomou as rendas do atentado.\nOs plans dos terroristas.\nPreparaci\u00f3n da explosi\u00f3n na ponte.\nTras o fracaso do intento de asasinato no Palacio de Inverno, os membros de Narodnaia Volia comezaron a preparar un novo ataque contra o tsar. Tras o ataque ao Palacio de Inverno, o emperador mostrouse m\u00e1is cauto.\nConsecuencias.\nTras o atentado erixiuse un santuario temporal no lugar do ataque, mentres se recadaban os fondos necesarios para a construci\u00f3n do monumento final. Para levantar o santuario permanente sobre o lugar exacto no que tivo lugar o asasinato, decidiuse estreitar a canle, de modo que a secci\u00f3n da r\u00faa sobre a cal tivo lugar o ataque ao tsar puidese quedar inclu\u00eddo no interior dos muros da igrexa. O monumento final foi erixido como a Igrexa do Salvador sobre o sangue derramado. A construci\u00f3n da igrexa comezou en 1883, baixo o reinado de Alexandre III, e foi completada en 1907, durante o reinado de Nicolao II."}
{"id": "482627", "revid": "5863", "url": "https://gl.wikipedia.org/wiki?curid=482627", "title": "Antiga Prisi\u00f3n Provincial de Ourense", "text": ""}
{"id": "482628", "revid": "23204", "url": "https://gl.wikipedia.org/wiki?curid=482628", "title": "Gourmaelon da Breta\u00f1a", "text": "Gourmaelon de Breta\u00f1a foi conde de Cornualla e pr\u00edncipe da Breta\u00f1a desde 908 a 913. Gourma\u00eblon \u00e9 a forma moderna do nome dun dos personaxes m\u00e1is escuros da historia medieval da Breta\u00f1a. \nTraxectoria.\nO seu patron\u00edmico orixinal, que quizais era un alcume, foi probabelmente \"Uumaelon\" ou \"Wrma\u00eblon\", que se converteu en Gurmhailon e logo Gourma\u00eblon. O ling\u00fcista celtizante Joseph Loth supuxo dous sentidos a este nome \"o das cellas marr\u00f3ns\" ou \"o pr\u00edncipe, o xefe\". \nParece que ti\u00f1a a honra de Cornualla co t\u00edtulo de conde (\"comes\") ao final do reinado de Alan I da Breta\u00f1a e que despois da morte deste no 907 aproveitou a rivalidade entre os seus herdeiros, fillos e xenros, para reinar na Breta\u00f1a sen levar o t\u00edtulo de rei, tendo unha autoridade m\u00e1is nominal que real. \nMenci\u00f3ns hist\u00f3ricas.\nO seu reinado s\u00f3 \u00e9 co\u00f1ecido pola s\u00faa participaci\u00f3n nalg\u00fans actos p\u00fablicos onde normalmente s\u00f3 aparece como un simple testemu\u00f1a. Ch\u00e1mase \"Gurmahilon regnante Britanniam\" nunha doaz\u00f3n feita ao mosteiro de Pl\u00e9lan dunha parte de Elven polo conde Tangi o seu afillado Derrien, respectivamente xenro e fillo de Alan o Grande. \nNunha concesi\u00f3n do 25 de outubro de 913 confirmada o 28 de outubro, en Redon, aparece denominado como \"Gurmahilon comitem qui tunc monarchiam Britanniae regebat\". Subscribiu este acto como testemu\u00f1a despois do bispo Bili de Vannes, Mathuedoi de Poher, outro fillo de Alan, e co seu fillo Daniel que leva un nome xa mencionado antes na lista dos condes de Cornualla no Cartulario da Abad\u00eda de Land\u00e9vennec : \u00ab\"Gurmhailon, comes testis, Deniel, filius ejus, testis\" \u00bb. \nA s\u00faa morte a finais do mesmo ano tivo lugar seguramente nun combate contra os normandos e parece ser obxecto dunha entrada no Manuscrito 476 da biblioteca de Angers chamado \"Anecdota novissima\": \"Ano DCCCCXIII Guuormaelon oc[cissus est\". "}
{"id": "482630", "revid": "624", "url": "https://gl.wikipedia.org/wiki?curid=482630", "title": "Gourmaelon de Breta\u00f1a", "text": ""}
{"id": "482632", "revid": "47401", "url": "https://gl.wikipedia.org/wiki?curid=482632", "title": "Vivienne Westwood", "text": "Dame Vivienne Isabel Westwood, de solteira Swire, nada en Tinwistle (ent\u00f3n en Cheshire) o 8 de abril de 1941 e finada en Londres o 29 de decembro de 2022, foi unha dese\u00f1adora de moda e empresaria inglesa, considerada como a principal responsable da est\u00e9tica asociada co punk e o New Wave, que levou ao gran p\u00fablico.\nWestwood comezou a ser co\u00f1ecida cando creou dese\u00f1os para a tenda de Malcolm McLaren en King's Road, que posteriormente se co\u00f1eceu como \"SEX\". Foi a s\u00faa habilidade para sintetizar roupa e m\u00fasica o que modelou a escena punk brit\u00e1nica dos setenta, dominada polo grupo de McLaren, os Sex Pistols. Foi inspirada pola frase do punk, \"ver se algu\u00e9n pod\u00eda po\u00f1er un raio no sistema\".\nWestwood abriu outras catro tendas en Londres e finalmente expandiu o negocio por todo o Reino Unido e o resto do mundo, vendendo unha gran variedade de mercador\u00edas, algunhas delas ligadas \u00e1s s\u00faas numerosas causas pol\u00edticas, como a campa\u00f1a polo desarme nuclear, o cambio clim\u00e1tico e os grupos polos dereitos civ\u00eds.\nTraxectoria.\nDurante a s\u00faa adolescencia, Westwoodk estudou na Harrow School of Art e no Trent Park College e deu clases nunha escola primaria do norte de Londres. Co tempo, casou con Derek Westwood. O matrimonio perdurou ata que Vivienne co\u00f1eceu a Malcolm McLaren, futuro representante dos Sex Pistols. A parella inaugurou en 1971 o local de roupa Let It Rock (logo renomeado como SEX) onde a dese\u00f1adora comezou a exhibir os seus dese\u00f1os extravagantes.\nA est\u00e9tica punk comezou despois do primeiro recital dos Sex Pistols, en que a banda empresou dese\u00f1os da parella que inclu\u00edan, ou ben inclu\u00edron m\u00e1is adiante, elementos fetichistas, alfinetes de gancho tomados da est\u00e9tica de Richard Hell, importante persoeiro na escena punk neoiorquina, cadeas, navallas de afeitar e o caracter\u00edstico cabelo en crista. A inclusi\u00f3n de elementos do dese\u00f1o tradicional brit\u00e1nico contribu\u00edu a formar a imaxe chocante, pol\u00e9mica e antisocial do punk.\nVida persoal.\nWestwood estivo casada cun antigo alumno seu de moda, o austr\u00edaco Andreas Kronthaler. Durante trinta anos viviu nun antigo piso do concello en Nightingale Lane, Clapham, ata que en 2000 Kronthaler a convenceu para mudarse nunha casa de estilo Ra\u00ed\u00f1a Ana constru\u00edda en 1703 que pertenceu \u00e1 nai do capit\u00e1n Cook. Era afeccionada \u00e1 xardinar\u00eda e vexetariana.\nWestwood tivo dous fillos:"}
{"id": "482633", "revid": "89787", "url": "https://gl.wikipedia.org/wiki?curid=482633", "title": "Godofredo VI de Anjou", "text": "Godofredo VI Plantagenet, nado en Rouen o 1 de xu\u00f1o de 1134 e finado en Nantes o 27 de xullo de 1158, foi conde de Anjou, do Maine e de Nantes de 1156 a 1158, fillo de Godofredo V \"Plantagenet\" e Matilda de Inglaterra (emperatriz Matilda). \nTraxectoria.\nNo seu testamento, Godofredo V Plantagenet (m. 1151) estipulara que o seu segundo fillo, Godofredo, ser\u00eda conde de Anjou e Maine se o seu fillo m\u00e1is vello Henrique fose rei de Inglaterra. Mentres agardaba, recibiu os feudos dos castelos de Chinon, Loudun e Mirebeau, e Henrique foi conde de Anjou e Maine. En 1154 Henrique converteuse en rei de Inglaterra, e parece que vai obedecer o testamento paterno pero, pola contra, xa que casara con Leonor de Aquitania e os condados de Anjou e Maine partan en d\u00faas as sas posesi\u00f3ns: dunha parte ao sur o ducado de Aquitania co condado de Poitiers, e doutra ao norte, o ducado de Normand\u00eda (e Inglaterra ao outro lado da canle). En 1156 Henrique cedeu os condados ao seu irm\u00e1n e no mesmo ano os de Naoned expulsaron ao conde Hoel III da Breta\u00f1a e aclam\u00e1rono como conde. O condado de Nantes incorporouse ent\u00f3n a Anjou (situaci\u00f3n que persistiu ata a morte de Henrique II en 1189). \nGodofredo VI morreu en Nantes o 27 de xullo de 1158 sen casar nin ter fillos. O seu irm\u00e1n Henrique II, que se consideraba o seu herdeiro, recuperou o condado de Anjou (co condado anexo de Nantes) e o do Maine. "}
{"id": "482635", "revid": "88215", "url": "https://gl.wikipedia.org/wiki?curid=482635", "title": "R\u00f3ber Pier", "text": ""}
{"id": "482637", "revid": "72012", "url": "https://gl.wikipedia.org/wiki?curid=482637", "title": "Alberto Pico Mar\u00edn", "text": "Alberto Pico Mar\u00edn, nado o 14 de agosto de 1943 e finado o 23 de xu\u00f1o de 2001, foi un empresario e directivo deportivo espa\u00f1ol, membro do Comit\u00e9 Ol\u00edmpico Espa\u00f1ol.\nTraxectoria.\nDespois de acadar dous t\u00edtulos de liga como presidente do CAU Madrid, ocupou a presidencia da Federaci\u00f3n Espa\u00f1ola de Rugby durante 15 anos e medio en d\u00faas etapas, do 1 de outubro de 1981 ao 12 de decembro de 1992, e do 21 de decembro de 1996 at\u00e9 o seu falecemento."}
{"id": "482638", "revid": "98629", "url": "https://gl.wikipedia.org/wiki?curid=482638", "title": "The Associates", "text": "The Associates (ou sinxelamente Associates) foi unha banda escocesa de post-punk formada en Dundee en 1979 polo vocalista Billy MacKenzie e o guitarrista Alan Rankine. O grupo comezou a ga\u00f1ar reco\u00f1ecemento tras publicar unha versi\u00f3n non autorizada do tema de David Bowie \"Boys Keep Swinging\" como sinxelo de estrea en 1979, o cal lles conseguiu un contrato co selo Fiction Records. Posteriormente apareceu o seu \u00e1lbum de estrea, \"The Affectionate Punch\", en 1980 e a colecci\u00f3n de sinxelos \"Fourth Drawer Down\" en 1981, \u00e1mbolos dous traballos loubados pola cr\u00edtica.\nNo ano 1982 conseguiron o \u00e9xito comercial co \u00e1lbum \"Sulk\" e os sinxelos \"Party Fears Two\" e \"Club Country\", e durante ese tempo foron asociados ao movemento New Pop. Rankine deixou o grupo ese ano, deixando a MacKenzie gravar co nome de The Associates ata 1990. A banda reuniuse brevemente en 1993. MacKenzie suicidouse no ano 1997."}
{"id": "482639", "revid": "865", "url": "https://gl.wikipedia.org/wiki?curid=482639", "title": "You Can't Hide Your Love Forever", "text": "You Can't Hide Your Love Forever \u00e9 o primeiro \u00e1lbum de estudio da banda escocesa de post-punk Orange Juice, publicado en febreiro de 1982 a trav\u00e9s do selo Polydor Records. O t\u00edtulo deriva dunha li\u00f1a da canci\u00f3n \"Hi Dear\" de Jonathan Richman &amp; The Modern Lovers. O disco foi reeditado por Domino en 2014."}
{"id": "482641", "revid": "27155", "url": "https://gl.wikipedia.org/wiki?curid=482641", "title": "Impronta xen\u00e9tica", "text": ""}
{"id": "482643", "revid": "5863", "url": "https://gl.wikipedia.org/wiki?curid=482643", "title": "Georgi Dobrovolski", "text": "Georgi Timofeievich Dobrovolski foi un cosmonauta sovi\u00e9tico que participou na misi\u00f3n Soiuz 11 e que formou parte da primeira tripulaci\u00f3n enviada \u00e1 primeira estaci\u00f3n espacial, a Saliut 1. Pasou un total de 23,76 d\u00edas no espazo e faleceu ao regreso da misi\u00f3n xunto co resto dos tripulantes debido \u00e1 despresurizaci\u00f3n da c\u00e1psula durante a reentrada, o 30 de xu\u00f1o de 1971.\nDobrovolski naceu o 1 de xu\u00f1o de 1928 en Odesa, Ucra\u00edna. Gradouse Academia Militar da Forza A\u00e9rea en Monino, oblast de Moscova, en 1961. Foi seleccionado como cosmonauta e adestrado entre 1963 e 1965.\nUnha r\u00faa en Kaluga, unha escola en Odesa e un asteroide levan o seu nome."}
{"id": "482644", "revid": "72012", "url": "https://gl.wikipedia.org/wiki?curid=482644", "title": "Georgi Timofeievich Dobrovolski", "text": ""}
{"id": "482645", "revid": "27155", "url": "https://gl.wikipedia.org/wiki?curid=482645", "title": "Impresi\u00f3n xen\u00f3mica", "text": ""}
{"id": "482646", "revid": "27155", "url": "https://gl.wikipedia.org/wiki?curid=482646", "title": "Impresi\u00f3n (xen\u00e9tica)", "text": ""}
{"id": "482647", "revid": "15490", "url": "https://gl.wikipedia.org/wiki?curid=482647", "title": "Jos\u00e9 Mar\u00eda Varela Rendueles", "text": "Jos\u00e9 Mar\u00eda Varela Rendueles, nado en Madrid en 1904 finado na Coru\u00f1a o 20 de decembro de 1986, foi un avogado, pol\u00edtico e empresario espa\u00f1ol.\nTraxectoria.\nFoi oficial do goberno civil de Biscaia e dende marzo de 1930 do de Pontevedra. Militante de Acci\u00f3n Republicana, durante a Segunda Rep\u00fablica foi nomeado gobernador civil de Guip\u00fascoa o 30 de decembro de 1931, o 17 de agosto de 1932 pasou a ser gobernador civil de Murcia. Despois reincorposouse ao seu posto de oficial do goberno civil de Pontevedra. Cando se constitu\u00edu a organizaci\u00f3n de Izquierda Republicana de Pontevedra en maio de 1934, Varela foi nomeado secretario. En novembro de 1934 foi destinado ao goberno civil de Soria. Co triunfo da Fronte Popular, o 22 de febreiro de 1936 foi nomeado gobernador civil de Biscaia, e dende o 24 de maio de 1936 foi gobernador de Sevilla.\nGobernador en Sevilla.\nCando se produciu o Golpe de Estado do 18 de xullo de 1936, Varela era o gobernador civil de Sevilla. Despois de que o xeneral Queipo Llano sublevara a gornici\u00f3n a tarde do 18, Varela intentou resistir o golpe no goberno civil xunto a outras autoridades, como o xefe dos gardas de Asalto, o comandante Jos\u00e9 Loureiro. Tam\u00e9n intentou, sen \u00e9xito, que o xefe da Base a\u00e9rea de Tablada bombardeara as forzas sublevadas que operaban dous can\u00f3ns. Rexeitou as petici\u00f3ns do l\u00edder do PCE sevillano, Saturnino Barneto, para que entregase armas \u00e1 poboaci\u00f3n e poder resistir as\u00ed o golpe. Despois de que os sublevados disparasen un canonazo contra o goberno civil, Varela chamou por tel\u00e9fono a Queipo de Llano e acordou a rendici\u00f3n a cambio de que respectara a s\u00faa vida. Logo de ser feito prisioneiro, foi enviado \u00e1 prisi\u00f3n provincial xunto a outros como o alcalde, Horacio Hermoso, ou o presidente da deputaci\u00f3n, Jos\u00e9 Manuel de Puelles.\nPosteriormente foi xulgado en consello de guerra e condenado a morte, a\u00ednda que finalmente polos bos oficios do xesu\u00edta Ayala e da condesa de Lebrija, a sentenza foi reducida a 30 anos de prisi\u00f3n.\nMemorias.\nNas s\u00faas memorias (\"Rebeli\u00f3n en Sevilla: memorias de su gobernador rebelde\") xustificou os seus actos o 18 de xullo de 1936, d\u00eda en que se levantou a guarnici\u00f3n de Sevilla ao mando do xeneral Queipo de Llano, alegando que confiaba \"na verdade dos demais e na lealdade dos demais\u201d. \nVida persoal.\nCasou en Santiago de Compostela con Mar\u00eda de la Concepci\u00f3n Pl\u00e1 Varela en xaneiro de 1931.\nReco\u00f1ecementos.\nPremio Ciudad de Sevilla polo libro \"Rebeli\u00f3n en Sevilla\"."}
{"id": "482650", "revid": "88215", "url": "https://gl.wikipedia.org/wiki?curid=482650", "title": "Presidente de Estonia", "text": " \nO Presidente da Rep\u00fablica de Estonia (en ) \u00e9 o xefe de Estado da Rep\u00fablica de Estonia. A actual presidenta \u00e9 Kersti Kaljulaid, elixida polo Parlamento o 3 de outubro de 2016, convert\u00e9ndose na primeira muller e na persoa m\u00e1is nova que ocupa o cargo. \nEstonia \u00e9 unha rep\u00fablica parlamentaria na que o presidente \u00e9 unha figura cerimonial sen poder executivo. O presidente est\u00e1 obrigado a suspender a s\u00faa adhesi\u00f3n a calquera partido pol\u00edtico para exercer o seu mandato. Ao asumir o cargo, a autoridade e as funci\u00f3ns do presidente en todos os demais cargos electos ou designados cesan automaticamente. Estas medidas deber\u00edan axudar teoricamente ao presidente a funcionar dunha forma m\u00e1is independente e imparcial. \nO presidente \u00e9 elixido polo Riigikogu ou un \u00f3rgano electoral especial para un mandato de cinco anos. O corpo electoral conv\u00f3case no caso de que ning\u00fan candidato consiga unha maior\u00eda de dous terzos no Riigikogu despois de tres xornadas de votaci\u00f3ns. O \u00f3rgano electoral, que est\u00e1 formado por todos os membros do Riigikogu e representantes electos de todos os autogobernos locais (polo menos un representante por cada municipio, pero non m\u00e1is de 10 representantes segundo o n\u00famero de cidad\u00e1ns con dereito a voto residentes no municipio), elixe o presidente, escollendo entre os dous candidatos coa maior porcentaxe de votos. \nO presidente ocupa o cargo durante cinco anos. Poden ser elixidos calquera n\u00famero de veces, pero non m\u00e1is de d\u00faas veces consecutivamente. \nHistoria.\nOs autores da primeira constituci\u00f3n estoniana, cos recordos dos abusos de poder dos emperadores rusos, trataron de evitar concentrar demasiado o poder en mans dunha persoa. Isto acabou provocando a creaci\u00f3n dun sistema ultraparlamentario. O poder do Parlamento (Riigikogu) era practicamente ilimitado. Ata 1934, o xefe de Estado era o \"Anci\u00e1n do Estado\" (\"Riigivanem),\" que tam\u00e9n exerc\u00eda como presidente \"de iure\" do goberno. Non obstante, non poder\u00eda desempe\u00f1ar un papel de equilibrio en caso de conflito entre o Parlamento e o Goberno. O Anci\u00e1n do Estado e o Goberno depend\u00edan completamente do Parlamento. As funci\u00f3ns que normalmente exerce un presidente nos sistemas parlamentarios divid\u00edronse entre o portavoz do Riigikogu, o Anci\u00e1n do Estado e o goberno. \nA constituci\u00f3n de Estonia foi modificada en 1933, institu\u00edndo un sistema fortemente presidencial. O xefe de Estado, segundo a nova constituci\u00f3n, chamouse tam\u00e9n o Anci\u00e1n do Estado. Non obstante, nunca entrou en vigor como consecuencia do auto-golpe de Konstantin P\u00e4ts en 1934. En 1938, promulgouse outra constituci\u00f3n e o t\u00edtulo de xefe do estado cambiouse a \"Presidente da Rep\u00fablica\". D\u00e9uselle un poder executivo moi amplo, a\u00ednda que era algo menos poderoso que o Anci\u00e1n do Estado da constituci\u00f3n de 1933. Konstantin P\u00e4ts converteuse na primeira persoa en levar este t\u00edtulo. O seu mandato ti\u00f1a unha duraci\u00f3n de seis anos. \nPoucos d\u00edas despois da ocupaci\u00f3n sovi\u00e9tica de Estonia en 1940, P\u00e4ts foi obrigado a nomear un goberno marioneta dominado polos comunistas dirixido por Johannes Vares, tras a chegada de manifestantes acompa\u00f1ados de tropas do Ex\u00e9rcito Vermello con veh\u00edculos blindados ao palacio presidencial. O goberno de Vares fora elixido polo oficial sovi\u00e9tico Andrei Zhdanov. Despois das elecci\u00f3ns de xullo, P\u00e4ts foi destitu\u00eddo do cargo. En xullo, P\u00e4ts, xunto co seu fillo, nora e d\u00faas netas, foron deportados a Ufa, en Rusia. \nSegundo a constituci\u00f3n de 1938, se o presidente estivera algunha vez incapacitado ou doutro xeito non puidese exercer as s\u00faas funci\u00f3ns, as s\u00faas funci\u00f3ns ser\u00edan asumidas polo primeiro ministro baixo o t\u00edtulo de \"primeiro ministro en funci\u00f3ns do presidente\". De acordo con esta disposici\u00f3n, Vares asumiu as funci\u00f3ns do presidente para dar sanci\u00f3n legal \u00e1 anexi\u00f3n formal de Estonia pola Uni\u00f3n Sovi\u00e9tica en agosto. Non obstante, durante os tempos de guerra ou incapacitaci\u00f3n que duran m\u00e1is de seis meses, a constituci\u00f3n prev\u00e9 a elecci\u00f3n dun presidente en funci\u00f3ns polo Consello Electoral. O Consello Electoral reuniuse en segredo o 20 de abril de 1944 e determinou que o nomeamento de Vares como primeiro ministro en 1940 era ilegal segundo a constituci\u00f3n de 1938. O Consello elixiu a J\u00fcri Uluots como presidente interino o 21 de abril. Uluots nomeo a Otto Tief como primeiro ministro. Posteriormente, Sief foi arrestado polas forzas sovi\u00e9ticas que liberaron o pa\u00eds dos nazis en setembro. \nEn setembro de 1944, Uluots e os membros sobreviventes do goberno de Tief escaparon a Suecia. Un d\u00eda antes de morrer Uluots en xaneiro de 1945, un sucesor, August Rei, foi nomeado para asumir o cargo de presidente en funci\u00f3ns. Despois da morte de Rei en 1963, o papel pasou a Aleksander Warma, logo a T\u00f5nis Kint en 1971, e despois a Heinrich Mark en 1990. En outubro de 1992, Mark entregou as s\u00faas credenciais ao recentemente elixido presidente da rep\u00fablica restaurada, Lennart Meri. \nDespois de que Estonia recuperase a independencia, adoptouse unha nova constituci\u00f3n que se baseaba nunha mestura dos documentos de 1920 e 1938. Durante a redacci\u00f3n da nova constituci\u00f3n, inicialmente estaba previsto empregar o t\u00edtulo antigo e m\u00e1is tradicional de Anci\u00e1n do Estado, para o xefe do Estado. Non obstante, o termo m\u00e1is moderno de presidente foi elixido despois de consultas p\u00fablicas. Houbo seis elecci\u00f3ns presidenciais (en 1992, 1996, 2001, 2006, 2011 e 2016). Nas catro primeiras elecci\u00f3ns o parlamento non elixiu o presidente e as elecci\u00f3ns pasaron \u00e1 asemblea electoral. Lennart Meri foi elixido en 1992 (esta elecci\u00f3n, a diferenza das posteriores, tivo unha rolda p\u00fablica) e foi reelixido en 1996, derrotando a Arnold R\u00fc\u00fctel as d\u00faas veces. O propio R\u00fc\u00fctel converteuse no pr\u00f3ximo presidente no 2001. No 2006, Toomas Hendrik Ilves ga\u00f1ou as elecci\u00f3ns e foi reelixido polo parlamento en 2011. Kersti Kaljulaid foi elixido presidente en 2016.\nFunci\u00f3ns constitucionais.\nO presidente da Rep\u00fablica de Estonia: \nA diferenza dos seus hom\u00f3logos noutras rep\u00fablicas parlamentarias, o presidente non \u00e9 o xefe executivo\".\" Pola contra, a Constituci\u00f3n atrib\u00fae explicitamente ao goberno o poder executivo."}
{"id": "482651", "revid": "88215", "url": "https://gl.wikipedia.org/wiki?curid=482651", "title": "Presidente da Rep\u00fablica de Estonia", "text": ""}
{"id": "482652", "revid": "88215", "url": "https://gl.wikipedia.org/wiki?curid=482652", "title": "Presidenta da Rep\u00fablica de Estonia", "text": ""}
{"id": "482653", "revid": "88215", "url": "https://gl.wikipedia.org/wiki?curid=482653", "title": "Presidenta de Estonia", "text": ""}
{"id": "482654", "revid": "23204", "url": "https://gl.wikipedia.org/wiki?curid=482654", "title": "Josef K", "text": "Josef K foi unha banda escocesa de post-punk activa entre 1979 e 1982. O grupo chamouse as\u00ed polo protagonista da novela de Franz Kafka \"Der Process\". A\u00ednda que s\u00f3 publicou un \u00fanico \u00e1lbum de estudio mentres estivo activa e acadou un \u00e9xito moderado, dende ent\u00f3n demostraron ser unha grande influencia para moitas bandas nacidas posteriormente.\nHistoria.\nA banda naceu no ano 1979 orixinalmente co nome TV Art. Foi fundada por Paul Haig (voces, guitarra) e Ronnie Torrance (bater\u00eda), aos que se lles uniron Malcolm Ross (guitarra, teclados) e Gary McCormack (baixo). McCormack marchou pouco despois, un\u00edndose posteriormente a The Exploited, e foi substitu\u00eddo por David Weddell. Tras gravar unha demo de dez temas, o seu primeiro lanzamento foi o sinxelo \"Romance\"/\"Chance Meeting\", editado a trav\u00e9s do selo do bater\u00eda de Orange Juice Steven Daly, Absolute, no mes de decembro dese ano. Posteriormente asinaron un contrato con Postcard Records, o selo fundado por Daly e Alan Horne, publicando unha serie de aclamados sinxelos en 1980 e 1981. A banda gravou o seu \u00e1lbum de estrea, \"Sorry for Laughing\", en 1981 nos Castle Sound Studios en Pencaitland, pero foi abandonado ao quedar a banda pouco contenta coa produci\u00f3n limpa e pu\u00edda. Haig describ\u00eduno como se soase \"chan e desinfectado\", editando s\u00f3 unhas poucas copias. O grupo regresou ao estudio en B\u00e9lxica para gravar \"The Only Fun in Town\", optando por un son m\u00e1is \"ao vivo\" e gravando todo o traballo en dous d\u00edas. Haig posteriormente expresou un certo grao de arrepentimento dicindo: \"decidimos facer un disco case inaudible coas voces mesturadas moi baixo\". Foi o seu \u00fanico \u00e1lbum mentres estiveron xuntos, e a\u00ednda que funcionou ben na lista independente brit\u00e1nica, tivo unha pobre recepci\u00f3n da cr\u00edtica. O seu anterior traballo \"Sorry For Laughing\" foi finalmente lanzado nunha reedici\u00f3n en CD no ano 1990 de \"The Only Fun in Town\".\nA banda separouse antes de publicar o sinxelo de 1982 \"The Farewell Single\" a trav\u00e9s do selo Les Disques du Cr\u00e9puscule, que inclu\u00eda a canci\u00f3n das Peel Sessions \"The Missionary\". Haig decidiu parar a banda mentres se atopaba nun pico de cratividade. Torrance uniuse a Boots for Dancing e posteriormente (con Weddell) formou The Happy Family con Nick Currie. Haig inicou unha longa carreira en solitario, publicando unha serie de \u00e1lbums a trav\u00e9s do seu propio selo, Rhythm of Life, entre 1984 e 2008, mentres que Malcolm Ross uniuse a Orange Juice e despois tocou con Aztec Camera e Blancmange antes de iniciar unha carreira en solitario. Ross e Weddell reun\u00edronse posteriormente en Magic Clan."}
{"id": "482655", "revid": "5863", "url": "https://gl.wikipedia.org/wiki?curid=482655", "title": "Xavier Prado", "text": ""}
{"id": "482656", "revid": "23204", "url": "https://gl.wikipedia.org/wiki?curid=482656", "title": "Banda de mulleres", "text": "Unha banda de mulleres \u00e9 un grupo musical na m\u00fasica popular que est\u00e1 exclusivamente formado por m\u00fasicos femininos. Tr\u00e1tase dun concepto distinto a un \"girl group\", no cal os membros femininos son unicamente vocalistas, a\u00ednda que esta terminolox\u00eda non \u00e9 moi estrita. Mentres que as bandas formadas totalmente por homes son moi com\u00fans en moitas escenas do pop e do rock, as bandas de mulleres son pouco habituais.\nPrimeira metade do s\u00e9culo XX.\nNa era do jazz e durante os anos 30, bandas de mulleres como The Blue Belles, The Parisian Redheads (posteriormente The Bricktops), Lil-Hardin's All-Girl Band, The Ingenues, The Harlem Playgirls dirixidas por artistas como Neliska Ann Briscoe e Eddie Crump, The International Sweethearts of Rhythm, Phil Spitalny's Musical Sweethearts, e Helen Lewis and Her All-Girl Jazz Syncopators eran bastante populares. Realiz\u00e1ronse ducias de pel\u00edculas nos primeiros tempos do cine sonoro sobre os grupos de rapazas de estilo vodevil. especialmente curtametraxes promocionais para Paramount e Vitaphone. En 1925, Lee De Forest filmou a Lewis e \u00e1 s\u00faa banda co seu proceso de cuta vida Phonofilm. Blanche Calloway, irm\u00e1 de Cab Calloway, liderou unha banda masculina, Blanche Calloway and Her Joy Boys, dende 1932 ata 1939, e Ina Ray Hutton liderou unha banda de mulleres, The Melodears, dende 1934 ata 1939. Eunice Westmoreland, baixo o nome de Rita Rio, liderou unha banda totalmente feminina que apareceu en NBC Radio e en oezas curtas para Vitaphone e RKO antes de converterse en actriz e cambiar o seu nome art\u00edstico a Dona Drake, aparecendo en numerosas pel\u00edculas dos 40. O grupo All Girls Band de Ivy Benson foi a banda de baile residente da BBC en 1943 e xirou ata os anos 80. Bandas activas de mulleres en vodevil, espect\u00e1culos de variedades, e nas primeiras pel\u00edculas sonoras durante os anos 20 ata os anos 50 foron documentadas por Kristin McGee en \"Some Liked it Hot: Jazz Women in Film and Television\". Sally Placksin, Linda Dahl, D. Antoinette Handy, e Frank Driggs, xunto coa profesora Sherrie Tucker, tam\u00e9n documentaron esa \u00e9poca no seu libro \"Swing Shift: \"All-Girl\" Bands of the 1940s\". O grupo polaco Filipinki foi creado no ano 1959.\nAnos 60.\nBandas compostas unicamente por mulleres comezaron a emerxer coa chegada do rock and roll. Entre as primeiras bandas de rock de mulleres en asinar cun selo discogr\u00e1fico estiveron Goldie &amp; the Gingerbreads, con Atlantic Records en 1964, The Pleasure Seekers con Suzi Quatro, con Hideout Records en 1964 e Mercury Records en 1968, The Feminine Complex, con Athena Records en 1968, e Fanny (pioneira no son das bandas de mulleres de principios a mediados dos 70) en 1969 cando o ex\u00e9cutivo Mo Ostin fichounas para Warner Bros. Records. Houbo tam\u00e9n outras, como The Liverbirds (1962-1967), The Ace of Cups (1967), The Heart Beats (1968), e Ariel (1968-1970) que inclu\u00eda aos tres membros de The Deadly Nightshade.\nDende 1964 ata 1968 The Pandoras foi unha banda de mulleres (unha das primeiras) que tocaba temas melod\u00edas orixinais e unha chea de versi\u00f3ns populares en concertos e bailes de toda Nova Inglaterra. Comezou como un tr\u00edo, coas estudantes do Simmons College Kathy Kinsella e Pinky Keehner nas guitarras, e con Sally Levy na bater\u00eda. Moito m\u00e1is tarde, baixo o asesoramento de Peter Bonfils, a banda tivo alg\u00fan \u00e9xito, inclu\u00eddo un contrato discogr\u00e1fico e un par de sinxelos con Liberty Records (\"About My Baby\" e \"Games\"), e concertos por todo os Estados Unidos, ademais de en Newfoundland e Porto Rico, abrindo concertos para artistas como The Kingsmen, Dionne Warwick, The Byrds e Gary Lewis &amp; the Playboys.\nAnos 70.\nRoger Ebert, no seu comentario de son para \"Beyond the Valley of the Dolls\" (1970) acreditou \u00e1 pel\u00edcula como unha fonte de inspiraci\u00f3n para bandas de rock de mulleres, grazas \u00e1 banda ficticia Carrie Nations creada para o filme, dicindo que ese tipo de grupos eran bastante raros na \u00e9poca, a\u00ednda que comezaron a xurdir a ra\u00edz da pel\u00edcula.\nO 6 de novembro de 1971 Fanny converteuse na primeira banda de mulleres en entrar no top 40 da lista \"Hot 100\", chegando o tema \"Charity Ball\" ao n\u00famero 40. A canci\u00f3n tam\u00e9n tivo moito \u00e9xito na emisora WLS, chegando ao n\u00famero 3 o 25 de outubro e o 1 de novembro de 1971.\nEn 1975 o d\u00fao canadense de irm\u00e1s Kate &amp; Anna McGarrigle, gravaron o primeiro dunha serie de \u00e1lbums, \u00e1s veces coa s\u00faa irm\u00e1 Jane. The Runaways foi unha das primeiras bandas de hard rock de mulleres con \u00e9xito comercial, publicando o seu \u00e1lbum de estrea en 1976; os seus membros Joan Jett, Cherie Currie e Lita Ford iniciar\u00edan posteriormente carreiras en solitario.\nNo Reino Unido, a chegada do punk a finais dos 70s coa s\u00faa \u00e9tica de \"calquera pode facelo\" levou \u00e1 formaci\u00f3n de bandas como The Slits, The Raincoats, Mo-dettes, Dolly Mixture, e The Innocents entre outras, e a formaci\u00f3n doutros grupos onde os membros femininos influenciaron a m\u00fasica e o contido l\u00edrico (Au Pairs, Delta 5) ou foron o artista clave dentro do conxunto, destacando Siouxsie and the Banshees e X-Ray Spex. A expansi\u00f3n do punk cara Europa deu lugar \u00e1 banda su\u00edza die Kleenex/LiLiPUT.\nEn Australia en 1977 a banda de mulleres Sweet Jayne comezou a realizar concertos regulares coa s\u00faa formaci\u00f3n orixinal: Cris Bonacci, Chris Scheri, Robyn Clark e Sally Zylstra. Etiquetada como \"Sweet and Heavy Rock\", Sweet Jayne interpretou principalmente material orixinal. Tras ga\u00f1ar o Australasian Yamaha Battle of the Bands en 1978, Sweet Jayne publicar\u00eda varios casetes, vinilos e clips de v\u00eddeo, pasar\u00eda por distintos cambios na s\u00faa formaci\u00f3n, e realizar\u00eda uns 700 concertos en 6 anos. Sweet Jayne separouse en 1983 cando Chris Scheri (frauta e voces) e Cris Bonacci (guitarra) foron invitadas a traballar no Reino Unido por Mike Oldfield.\nO grupo feminino de heavy metal Girlschool, do sur de Londres, formado en 1978 a partir das cinzas de Painted Lady, comounha banda de versi\u00f3ns. A\u00ednda que conseguiron algo de \u00e9xito no Reino Unido, fix\u00e9ronse m\u00e1is co\u00f1ecidas a principios dos 80. Un dos membros orixinais da banda, Kathy Valentine, marchou para unirse a The Go-Go's, cambiando a guitarra polo baixo. Entre as primeiras gravaci\u00f3ns de Girlschool hab\u00eda un EP titulado \"St. Valentine's Day Massacre\" que gravaron con seus compa\u00f1eiros do selo Bronze Records Mot\u00f6rhead baixo o nome de Headgirl.\nEn 1974, The Deadly Nightshade, unha banda de rock/country formada por Anne Bowen (guitarra e percusi\u00f3n), Pamela Robin Brandt (baixo), e Helen Hooke (guitarra e viol\u00edn), asinou co selo de RCA Phantom. O contrato converteu a RCA/Phantom no primeiro selo \"mainstream\" en garantir o dereito a rexeitar calquera publicidade ofensiva \u00e1s sensibilidades feministas. A banda publicou dous \u00e1lbums, \"The Deadly Nightshade\" en 1975 e \"F&amp;W (Funky &amp; Western)\" en 1976. Reunida en 2009, The Deadly Nightshade gravou e editou un terceiro \u00e1lbum, \"Never Never Gonna Stop\", no ano 2012 e continuaron xirando ata a morte de Brandt en 2015, disolvendo a banda.\nAnos 80 e 90.\nOs anos 80, por vez primeira, puido verse a bandas de mulleres ou banda de rock lideradas por unha muller conseguir o \u00e9xito nas listas. Na lista \"Billboard Hot 100\" de final de ano de 1982 o tema de Joan Jett \"I Love Rock 'n' Roll\" estaba no posto 3, e o de The Go-Go \"We Got the Beat\" no 25, enviando unha contundente a moitos directivos da industria de que as mulleres que tocaban pod\u00edan traer cartos. Mentres que Joan Jett tocaba \"himnos glam rock, cantados cos seus gru\u00f1idos e burlas\", The Go-Go's foron vistas como rapazas xoguetonas, unha imaxe da que incluso a revista \"Rolling Stone\" se burlou cando puxeron \u00e1 banda en roupa interior na s\u00faa portada xunto co t\u00edtulo \"Go-Go's Put out!\" (que poder\u00eda traducirse como Go-Go's abr\u00eddevos de pernas). Por\u00e9n, as revistas de m\u00fasicos comezaron a amosar respecto \u00e1s m\u00fasicos mulleres, po\u00f1endo a Bonnie Raitt e a Tina Weymouth nas s\u00faas portadas. A\u00ednda que The Go-Go's e The Bangles, \u00e1mbalas d\u00faas da escena de clubs dos \u00c1nxeles, estiveron entre as primeiras bandas de rock de mulleres en conseguir un \u00e9xito substancial, m\u00fasicos individuais abriron o cami\u00f1o para que a industria buscase bandas que tivesen mulleres e permit\u00edulles formar parte do proceso de gravaci\u00f3n.\nA\u00ednda que os 80 axudaon a pavimentar o cami\u00f1o para que as m\u00fasicos mulleres fosen tomadas m\u00e1is en serio, a\u00ednda se considerou unha novidade durante moitos anos e continuou sendo un mundo dominado polos homes. En 1984, cando o cineasta Dave Markey, xunto con Jeff e Steve McDonald de Redd Kross, fixeron o filme \"Desperate Teenage Lovedolls\", unha versi\u00f3n punk c\u00f3mica de \"Beyond the Valley of the Dolls\", tam\u00e9n se xerou unha banda real. A\u00ednda que The Lovedolls apenas puido tocar ao principio debido \u00e1 pel\u00edcula, ao ser unha \"banda de mulleres\", recibiron cobertura na prensa e conseguiron actuaci\u00f3ns.\nKlymaxx converteuse na primeira banda de mulleres autoproducida do estilo R&amp;B/pop en tocar todos os instrumentos. Varios dos seus sinxelos, inclu\u00eddos \"Meeting in the Ladies Room\" e \"I Miss You\", entraron tanto nas listas de R&amp;B como de pop.\nChegando \u00e1 d\u00e9cada dos 90, o aumento do heavy metal nos 80 axudou a achegar luz outra vez sobre o papel das mulleres na m\u00fasica. Debido ao \u00e9xito de The Go-Go's e The Bangles, moitas mulleres sent\u00edronse frustradas ao non ser tomadas en serio ou por ser s\u00f3 vistas como \"rapazas bonitas tocando m\u00fasica\" e un\u00edronse a bandas de rock ou formaron bandas de metal de mulleres. Un dos grupos que fac\u00eda m\u00fasica m\u00e1is dura en San Francisco era Rude Girl. Orixinalmente fichada por CBS Records, a banda desf\u00edxose antes de editar ning\u00fan \u00e1lbum e as membros que quedaron publicaron un sinxelo en 1987 baixo o nome de Malibu Barbi. Cando Cara Crash e Wanda Day deixaron 4 Non Blondes e se uniron a Malibu Barbi, o seu son cambiou do heavy metal a un estilo descrito como unha combinaci\u00f3n de \"ritmo condutor coa voz de Johnny Rottenesque e riffs post-punk\"."}
{"id": "482657", "revid": "5863", "url": "https://gl.wikipedia.org/wiki?curid=482657", "title": "Xos\u00e9 Adrio Men\u00e9ndez", "text": ""}
{"id": "482659", "revid": "98629", "url": "https://gl.wikipedia.org/wiki?curid=482659", "title": "The Fire Engines", "text": "The Fire Engines foi unha banda escocesa de post-punk procedente de Edimburgo. O grupo formou parte da mesma escena art-punk na que estaban Scars e Josef K.\nHistoria.\nThe Fire Engines estaba composto por David \"Davy\" Henderson (voces e guitarra), Murray Slade (guitarra), Graham Main (baixo), e Russell Burn (bater\u00eda). O nome da banda estaba inspirada nunha canci\u00f3n de 13th Floor Elevators. Henderson, Main e Burn foran anteriormente membros de The Dirty Reds, xunto co irm\u00e1n de Russell Burn, Tam Dean Burn, mentres que Slade tocara en Station Six. O primeiro lanzamento de The Fire Engines foi o sinxelo \"Get Up And Use Me\"/\"Everything's Roses\", publicado a trav\u00e9s do selo do representante Angus Groovy, Codex Communications, no ano 1980; a banda tivo que gravar todo o seu set d\u00faas veces nunha cabana en Fife co produtor Wilf Smarties, a un custo de 46 libras, sendo seleccionados eses dous temas para o lanzamento.\n\"Get Up and Use Me\" foi \"sinxelo da semana\" tanto en \"NME\" como en \"Sounds\". Os concertos da banda raramente duraban m\u00e1is de vinte minutos. Henderson dixo dos seus primeiros concertos: \"Xog\u00e1bamos coas nosas fortalezas que eran m\u00ednimas, pero dalg\u00fan xeito, como banda, funcionou. Nunca toc\u00e1bamos acordes e Russell non usaba pratos. Era moi violento a\u00ednda que ningu\u00e9n resultou ferido. Era pura agresi\u00f3n, actitude e odio\". Postcard Records ofreceulle un contrato \u00e1 banda, pero optaron polo selo de Bob Last, Fast Product. Gravaron dous sinxelos e un \u00e1lbum principalmente instrumental, \"Lubricate Your Living Room\" (subtitulado 'Background Music for Action People!'), en 1981, publicadas a trav\u00e9s de Pop:Aural. A banda gravou d\u00faas sesi\u00f3ns para o programa de John Peel na BBC Radio 1, a primeira en febreiro de 1981 contando cunha versi\u00f3n do tema de Heaven 17 \"(We Don't Need This) Fascist Groove Thang\", e a segunda en novembro do mesmo ano. O seu sinxelo m\u00e1is exitoso foi \"Candy Skin\", editado en 1981, pero o seu sucesor, \"Big Gold Dream\", non acadou o seu \u00e9xito e a banda separouse o 31 de decembro de 1981.\nHenderson formou o grupo de curta vida Heartbeat con Hillary Morrison, compa\u00f1eira de Bob Last. A banda s\u00f3 editou unha canci\u00f3n nun casete recompilatorio da revista \"NME\". Burn formou Everest the Hard Way co baixista Ian Stoddart e o guitarrista Stephen Lironi (que despois ingresou en Altered Images), editando un sinxelo en abril de 1982, antes de que Burn regresase a The Dirty Reds. Henderson e Burn fundar\u00edan Win con Stoddart a mediados dos 80, e a banda estar\u00eda activa ata 1989. Henderson e Burn volveron ent\u00f3n a traballar xuntos no proxecto Burn's Pie Finger, editando un \u00e1lbum con Creation Records en 1992. Henderson formou ent\u00f3n The Nectarine No. 9, que estivo en actividade dende principios dos 90 ata 2004.\nEn 2004 The Fire Engines reformouse para apoiar a The Magic Band en The Liquid Room, Edimburgo, e lanzou un sinxelo en colaboraci\u00f3n con Franz Ferdinand; o sinxelo conti\u00f1a unha versi\u00f3n realizada por Franz Ferdinand do tema de The Fire Engines \"Get Up and Use Me\", versionando The Fire Engines a canci\u00f3n de Franz Ferdinand's \"Jacqueline\". A banda continuou tocando ocasionalmente ata 2006. O 2 de outubro de 2007 o selo Acute publicou \"Hungry Beat\", unha colecci\u00f3n de gravaci\u00f3ns orixinais da banda, fac\u00e9ndoos dispo\u00f1ibles por primeira vez en CD nos Estados Unidos.\nHenderson agora lidera The Sexual Objects, que conta con Ian Holford (bater\u00eda), Simon Smeeton (guitarra) e Douglas McIntyre (baixo). Graham Wann posteriormente uniuse como guitarrista. O seu \u00e1lbum de estrea, \"Cucumber\", foi publicado en 2010, e foi parcialmente producido por Boards of Canada. Foi editado en vinilo en 2011.\nThe Fire Engines foi unha importante influencia para moitas bandas posteriores, como Franz Ferdinand e The Rapture. Os grupos Meat Whiplash e The Candyskins colleron os seus nomes de canci\u00f3ns de The Fire Engines. En agosto de 2017 a banda reformouse para realizar un concerto ben\u00e9fico para o Leith Theatre xunto con Irvine Welsh e Ewen Bremner."}
{"id": "482662", "revid": "5863", "url": "https://gl.wikipedia.org/wiki?curid=482662", "title": "Guillerme Fern\u00e1ndez Garc\u00eda", "text": ""}
{"id": "482666", "revid": "98629", "url": "https://gl.wikipedia.org/wiki?curid=482666", "title": "Artur II da Breta\u00f1a", "text": "Artur II da Breta\u00f1a, nado o 25 de xullo de 1261 e finado no Castelo de L'Isle o 27 de agosto de 1312, foi duque da Breta\u00f1a de 1305 a 1312, fillo de Xo\u00e1n II da Breta\u00f1a e de Beatriz de Inglaterra. \nTraxectoria.\nFillo e sucesor de Xo\u00e1n II da Breta\u00f1a o 18 de novembro de 1305, era neto de Henrique III de Inglaterra, e conseguiu que o ducado fose reco\u00f1ecido como independente polos franceses. Dividiu o territorio bret\u00f3n en oito bail\u00edas: Le\u00f3n, Kernev, Landreger, Penteur, Gwened, Naoned, Roazhon e Sant Malou. En 1309 tam\u00e9n convocar\u00eda por primeira vez os Estados Xerais da Breta\u00f1a, predecesores do futuro parlamento bret\u00f3n, no que, por primeira vez na historia \"francesa\", o chamado \"Terceiro Estado\" ti\u00f1a a s\u00faa propia representaci\u00f3n. Baixou os impostos ao clero. \nMorreu o 27 de agosto de 1312 no Castelo de L'Isle e foi enterrado nos Frades Menores de Vannes nunha tumba de m\u00e1rmore que se fixo constru\u00edr e que foi vandalizada durante a revoluci\u00f3n. Os restos, empregados para pavimentar unha estrada, foron recuperados e hoxe en d\u00eda est\u00e1n expostos ao p\u00fablico.\nMatrimonio e descendencia.\nCasado en 1275, en Tours, con Mar\u00eda de Limoges (1260 - 1290), a vizcondesa de Limoges, filla e herdeira de Guido VI, vizconde de Limoges e Margarida de Borgo\u00f1a (falecida en 1277), tivo tres fillos: \nArtur casou de novo en maio de 1294, esta vez con Iolanda ou Violant de Dreux (tam\u00e9n chamada Iolanda de Montfort) (1263 - 1330), ra\u00ed\u00f1a vi\u00fava de Escocia (esposa de Alexandre III de Escocia) condesa de Montfort, filla de Roberto IV, conde de Dreux e de Braine, e de Beatriz de Montfort, condesa de Montfort. Tiveron seis fillos: "}
{"id": "482668", "revid": "865", "url": "https://gl.wikipedia.org/wiki?curid=482668", "title": "The interrupters", "text": ""}
{"id": "482669", "revid": "23204", "url": "https://gl.wikipedia.org/wiki?curid=482669", "title": "Cita a cegas", "text": "Cita a cegas (en ) \u00e9 un filme de comedia rom\u00e1ntica estadounidense de 1987 dirixido por Blake Edwards e protagonizando Bruce Willis, no seu primeiro papel protagonista, e Kim Basinger. \"Blind Date\" recibiu valoraci\u00f3ns negativas por parte da cr\u00edtica, mais foi un grande \u00e9xito de recadaci\u00f3n, acadando o n\u00famero un nos portelos.\nEstreouse en galego o 26 de maio de 1993 a trav\u00e9s da TVG."}
{"id": "482670", "revid": "23204", "url": "https://gl.wikipedia.org/wiki?curid=482670", "title": "Blind Date (filme de 1987)", "text": ""}
{"id": "482671", "revid": "23204", "url": "https://gl.wikipedia.org/wiki?curid=482671", "title": "Rep\u00fablica de Taxiquist\u00e1n", "text": ""}
{"id": "482672", "revid": "23204", "url": "https://gl.wikipedia.org/wiki?curid=482672", "title": "Fin de siglo", "text": "Fin de siglo \u00e9 un filme arxentino de 2019 dirixido por Lucio Castro. Est\u00e1 protagonizado por Juan Barberini no papel de Ocho, un home arxentino de vacaci\u00f3ns en Barcelona que ten un encontro sexual casual con Javi (Ramon Pujol). Por\u00e9n, \u00e1mbolos dous descobren que xa se co\u00f1eceran 20 anos antes, en 1999, cando estaban no armario e demasiado temerosos de comezar unha relaci\u00f3n entre eles. O filme tam\u00e9n conta coa interpretaci\u00f3n de M\u00eda Maestro como Sonia, a moza de Javi no momento do primeiro encontro.\nEstreouse no New Directors/New Films Festival o 30 de marzo de 2019. Posteriormente tivo a s\u00faa estrea na Arxentina o 8 de abril no Festival Internacional de Cinema Independente de Buenos Aires, onde ga\u00f1ou o premio \u00f3 mellor filme arxentino. Tam\u00e9n se estreou en festivais de cinema xeralistas e de tem\u00e1tica LGBT, e ga\u00f1ou o premio \u00f3 mellor filme no Festival de Cinema Frameline."}
{"id": "482680", "revid": "1131", "url": "https://gl.wikipedia.org/wiki?curid=482680", "title": "Ram\u00f3n Fern\u00e1ndez Cobas", "text": "Ram\u00f3n Fern\u00e1ndez Cobas, nado en Santiago de Compostela en 1901 e finado no mesmo concello o 6 de agosto de 1976, foi un xornalista e empresario galego.\nTraxectoria.\nFoi redactor de \"El Noticiero Gallego\", redactor-correspondente en Santiago de Compostela de \"Galicia Sportiva\" de Vigo, fundou e dirixiu \"Galicia Sport\" en Compostela e foi correspondente de \"Madrid Sport\". Asinaba moitas das s\u00faas cr\u00f3nicas deportivas como Conde las Marabillas. Colaborou en \"Gaceta de Galicia\", \"El Compostelano\" e \"El Correo Gallego\" asinando \u00e1s veces como Ram\u00f3n F. Cobas. Escribiu a comedia \"Rosalba\" que foi levada a escena en 1919 polo cadro de declamaci\u00f3n Brisas Futuras. Foi colaborador da frustrada homenaxe a Ram\u00f3n del Valle Incl\u00e1n en 1935-36.\nVida persoal.\nNeto de Benito Fern\u00e1ndez Cavollo, unha familia de Conxo. Casou en Santiago de Compostela con Mar\u00eda del Carmen Refojo Pazos en outubro de 1924."}
{"id": "482687", "revid": "1888", "url": "https://gl.wikipedia.org/wiki?curid=482687", "title": "Ram\u00f3n F. Cobas", "text": ""}
{"id": "482693", "revid": "5786762", "url": "https://gl.wikipedia.org/wiki?curid=482693", "title": "Aurelio Miras Azor", "text": "Aurelio Miras Azor, nado en Cidade Real o 10 de xaneiro de 1912 e finado no Carballi\u00f1o o 25 de decembro de 2003, foi un mestre, avogado e escritor espa\u00f1ol.\nTraxectoria.\nMestre cursillista de 1933, foi destinado a Amor\u00edn (Tomi\u00f1o) en 1935. En decembro dese ano permutou a s\u00faa praza co mestre de Leboz\u00e1n (Lal\u00edn). Na guerra civil foi mobilizado e combateu no ex\u00e9rcito franquista. Rematada a guerra volveu incorporarse ao seu posto de mestre en Leboz\u00e1n. Posteriormente licenciouse en Dereito e exerceu como avogado no Carballi\u00f1o.\nVida persoal.\nCasou con Esperanza Portugal Careaga e foi pai de Teresa e Aurelio Miras Portugal."}
{"id": "482705", "revid": "98629", "url": "https://gl.wikipedia.org/wiki?curid=482705", "title": "El fot\u00f3grafo de Mauthausen", "text": "El fot\u00f3grafo de Mauthausen \u00e9 un filme espa\u00f1ol de 2018 dirixido por Mar Targarona. Est\u00e1 protagonizado por Mario Casas, Macarena G\u00f3mez e Alain Hern\u00e1ndez. Bas\u00e9ase en feitos reais, e conta a historia de Francesc Boix i Campo, un combatente republicano espa\u00f1ol e fot\u00f3grafo que foi internado no campo de concentraci\u00f3n de Mauthausen, durante a segunda guerra mundial.\nSinopse.\nBoix \u00e9 un fot\u00f3grafo que despois de loitar no ex\u00e9rcito republicano durante a guerra civil espa\u00f1ola, \u00e9 internado no campo de concentraci\u00f3n de Mauthausen. Al\u00ed emprega o seu oficio no laboratorio fotogr\u00e1fico das SS para agochar negativos que proben os crimes e abusos que se producen no campo cando remate a guerra. Boix tam\u00e9n realizou moitas fotograf\u00edas de Mauthausen trala liberaci\u00f3n e foi testemu\u00f1a nos xu\u00edzos de N\u00faremberg.\nProduci\u00f3n.\nA rodaxe, que comezou o 30 de outubro de 2017, levouse a cabo en Terrasa e Budapest. Nesta cidade aproveit\u00e1ronse os mesmos decorados dun campo que se empregaron no filme \"O neno co pixama de raias\".\nO actor Mario Casas perdeu 12 quilos para interpretar o Boix preso."}
{"id": "482706", "revid": "5132", "url": "https://gl.wikipedia.org/wiki?curid=482706", "title": "Irish Independent Park", "text": ""}
{"id": "482709", "revid": "865", "url": "https://gl.wikipedia.org/wiki?curid=482709", "title": "Historia de Washington", "text": ""}
{"id": "482715", "revid": "865", "url": "https://gl.wikipedia.org/wiki?curid=482715", "title": "7 Year Bitch", "text": "7 Year Bitch foi unha banda estadounidense de punk rock procedente de Seattle, Washington, activa durante 7 anos, dende 1990 ata 1997. Ao longo da s\u00faa carreira publicou tres \u00e1lbums de estudio. O grupo formouse ao mesmo tempo que aparec\u00eda o subx\u00e9nero do punk rock riot grrrl, xurdido a principios dos 90 e que enfatizaba o rol da muller na m\u00fasica rock, O movemento riot grrrl naceu como unha resposta feminista \u00e1 violencia e misoxinia que se fixo m\u00e1is presente na m\u00fasica punk de mediados a finais dos anos 80."}
{"id": "482716", "revid": "89787", "url": "https://gl.wikipedia.org/wiki?curid=482716", "title": "Au Revoir Simone", "text": "Au Revoir Simone \u00e9 unha banda estadounidense de indie pop procedente de Williamsburg, Brooklyn, Nova York, formado no ano 2003. O grupo est\u00e1 composto por Erika Forster (voces, teclados), Annie Hart (voces, teclados, baixo) e Heather D'Angelo (voces, caixa de ritmos, teclados).\nO nome da banda procede dunha li\u00f1a que lle di Pee-wee Herman a un personaxe secundario (chamado Simone) na pel\u00edcula de 1985 de Tim Burton \"Pee-wee's Big Adventure\". As inspiraci\u00f3ns musicais do grupo foron comparadas polo selo europeo da banda, Moshi Moshi Records, a \"unha tenda musical de segunda man minuciosamente minada\"; entres esas diversas influencias est\u00e1n Modest Mouse, Stereolab, The Mountain Goats, Louis Prima, Pavement, The Beach Boys, Bj\u00f6rk, Broadcast, Belle &amp; Sebastian, David Bowie, Bee Gees e Billie Holiday."}
{"id": "482717", "revid": "1131", "url": "https://gl.wikipedia.org/wiki?curid=482717", "title": "Pedro Gal\u00e1n", "text": "O nome Pedro Gal\u00e1n pode referirse a:"}
{"id": "482719", "revid": "22795", "url": "https://gl.wikipedia.org/wiki?curid=482719", "title": "Asociaci\u00f3n Herpetol\u00f3xica Espa\u00f1ola", "text": "A Asociaci\u00f3n Herpetol\u00f3xica Espa\u00f1ola (en castel\u00e1n \"Asociaci\u00f3n Herpetol\u00f3gica Espa\u00f1ola\", AHE), \u00e9 unha asociaci\u00f3n cient\u00edfica espa\u00f1ola dedicada \u00e1 herpetolox\u00eda fundada en Madrid en 1984, no Museo Nacional de Ciencias Naturais. \nO seu \u00e1mbito de acci\u00f3n vai m\u00e1is al\u00e1 da propia Espa\u00f1a, realizando traballos noutros pa\u00edses: Marrocos, Portugal, S\u00e1hara Occidental, Uruguai, e outros.\nA AHE organiza diversas actividades destinadas \u00e1 investigaci\u00f3n e divulgaci\u00f3n cient\u00edfica (congresos, programas de conservaci\u00f3n), e tam\u00e9n edita de maneira peri\u00f3dica tres publicaci\u00f3ns."}
{"id": "482721", "revid": "23204", "url": "https://gl.wikipedia.org/wiki?curid=482721", "title": "The Bangles", "text": "The Bangles \u00e9 unha banda estadounidense de pop rock formada nos \u00c1nxeles, California, en 1981. O grupo gravou varios sinxelos que entraron no \"top 10\" dos Estados Unidos durante os anos 80, inclu\u00eddos \"Manic Monday\" (1986), \"Walk Like an Egyptian\" (1986), \"A Hazy Shade of Winter\" (1987), \"In Your Room\" (1989), e \"Eternal Flame\" (1989).\nA formaci\u00f3n cl\u00e1sica da banda consist\u00eda nas membros fundadoras Susanna Hoffs (voces e guitarra r\u00edtmica), Debbi Peterson (bater\u00eda e voces), e Vicki Peterson (guitarra solista e voces), xunto con Michael Steele (baixo e voces). En xu\u00f1o de 2018 a banda estaba composta por Hoffs, Debbi, Peterson e a baixista Annette Zilinskas."}
{"id": "482723", "revid": "15490", "url": "https://gl.wikipedia.org/wiki?curid=482723", "title": "Braunvieh", "text": ""}
{"id": "482724", "revid": "17467", "url": "https://gl.wikipedia.org/wiki?curid=482724", "title": "Brauvieh", "text": ""}
{"id": "482728", "revid": "865", "url": "https://gl.wikipedia.org/wiki?curid=482728", "title": "Ex Hex", "text": "Ex Hex \u00e9 unha banda estadounidense de indie rock formada no ano 2013 en Washington, D.C. O grupo est\u00e1 composto por Mary Timony, Betsy Wright e Laura Harris. Ex Hex gravou o seu primeiro sinxelo, \"Hot and Cold\", no soto de Timony, e posteriormente gravou o \u00e1lbum \"Rips\", con Mitch Easter e Jonah Takagi. Foi editado o 7 de outubro de 2014 a trav\u00e9s do selo Merge Records. O grupo xirou extensamente, tocando con Speedy Ortiz, King Tuff, Rocket from the Crypt e The Jacuzzi Boysentre outros. Ex Hex actuou no festival de Coachella no ver\u00e1n de 2016. A banda toma o seu nome do \u00e1lbum en solitario de Timony \"Ex Hex\", editado en 2005.\nO 9 de xaneiro de 2019 a banda anunciou o seu segundo \u00e1lbum, \"It's Real\", publicado o d\u00eda 22 de marzo dese ano a trav\u00e9s de Merge Records."}
{"id": "482736", "revid": "865", "url": "https://gl.wikipedia.org/wiki?curid=482736", "title": "Heavens to Betsy", "text": "Heavens to Betsy foi unha banda estadounidense de punk rock formada en Olympia, Washington, no ano 1991. Foi parte do movemento DIY riot grrrl, do punk rock underground de principios dos anos 90, e foi a primeira banda de Corin Tucker, guitarrista e vocalista de Sleater-Kinney.\nHistoria.\nAs membros de Heavens to Betsy eran as compa\u00f1eiras no Evergreen State College Tracy Sawyer na bater\u00eda e ocasionalmente no baixo, e Corin Tucker na guitarra e nas voces. Un dos seus primeiros concertos foi na International Pop Underground Convention, organizada polo selo discogr\u00e1fico independente K Records en 1991. Durante unha noite houbo un cartel de s\u00f3 mulleres, bautizado \"Love Rock Revolution Girl Style Now\", con Heavens to Betsy, Bratmobile, Jean Smith de Mecca Normal e 7 Year Bitch, un evento que \u00e9 amplamente considerado un dos acontecementos pivotais no nacemento do movemento riot grrrl. O seu primeiro lanzamento foi un sinxelo compartido con Bratmobile editado a trav\u00e9s de K Records, considerado unha gravaci\u00f3n esencial do riot grrrl. A banda gravou tres sinxelos, o \u00e1lbum \"Calculated\", e contribu\u00edu a varios recompilatorios mentres estivo activa. Un deses recompilatorios, \"Free to Fight!\", tam\u00e9n inclu\u00eda unha canci\u00f3n da banda Excuse 17, onde tocaba Carrie Brownstein. Tucker e Brownstein comezaron a tocar xuntas, e cando Heavens to Betsy se separou a mediados dos anos 90 as d\u00faas mulleres fundaron Sleater-Kinney. Varias das canci\u00f3ns da banda aparecen no videoxogo de 2013 \"Gone Home\", inclu\u00eddo o tema \"Complicated\", que foi usado nos cr\u00e9ditos finais do xogo."}
{"id": "482737", "revid": "5132", "url": "https://gl.wikipedia.org/wiki?curid=482737", "title": "Selecci\u00f3n de rugby de B\u00e9lxica", "text": "A Selecci\u00f3n de rugby de B\u00e9lxica, alcumados \"Zwarte Duivels / Diables Noirs\" (do neerland\u00e9s e franc\u00e9s: \"Dia\u00f1os negros\"), representa a B\u00e9lxica nas competici\u00f3ns oficiais de rugby. Sen ningunha participaci\u00f3n na Copa do Mundo de Rugby, B\u00e9lxica est\u00e1 considerada por World Rugby como equipo de terceira categor\u00eda (Desenvolvemento 1). "}
{"id": "482782", "revid": "12452", "url": "https://gl.wikipedia.org/wiki?curid=482782", "title": "Casa do concello de Lugo", "text": ""}
{"id": "482840", "revid": "98629", "url": "https://gl.wikipedia.org/wiki?curid=482840", "title": "Sulla mia pelle", "text": "Sulla mia pelle \u00e9 un filme italiano de 2018 dirixido por Alessio Cremonini e protagonizando Alessandro Borghi.\nEstreouse no Festival Internacional de Cinema de Venecia de 2018, onde foi escollido como filme de apertura da secci\u00f3n \"Orizzonti\".\nSinopse.\nBas\u00e9ase na historia real dos \u00faltimos d\u00edas de Stefano Cucchi, un rapaz de 31 anos que morreu en 2009, mentres estaba en custodia preventiva, v\u00edtima de brutalidade policial."}
{"id": "482843", "revid": "98629", "url": "https://gl.wikipedia.org/wiki?curid=482843", "title": "Pride &amp; Prejudice (filme de 2005)", "text": "Pride &amp; Prejudice \u00e9 un filme de 2005 dirixido por Joe Wright que se basea na novela de Jane Austen \"Orgullo e prexu\u00edzo\" de 1813. O filme conta a historia de cinco irm\u00e1s dunha familia inglesa da baixa aristocracia que se enfrontan a temas como o matrimonio, a moralidade e os malentendidos. Keira Knightley interpreta o papel principal de Elizabeth Bennet, mentres que Matthew Macfadyen interpreta o seu interese rom\u00e1ntico Mr. Darcy. Producido por Working Title Films en asociaci\u00f3n con StudioCanal, o filme estreouse o 16 de setembro de 2005 no Reino Unido e Irlanda, e o 11 de novembro nos Estados Unidos de Am\u00e9rica."}
{"id": "482863", "revid": "23204", "url": "https://gl.wikipedia.org/wiki?curid=482863", "title": "Pride and Prejudice (filme de 2005)", "text": ""}
{"id": "482875", "revid": "98629", "url": "https://gl.wikipedia.org/wiki?curid=482875", "title": "The Go-Go's", "text": "The Go-Go's \u00e9 unha banda estadounidense de new wave formada nos \u00c1nxeles, California en 1978. The Go-Go's acadaron a fama a principios dos anos 80 e foi a primeira, e ata a data a \u00faltima, banda de mulleres que tanto compo\u00f1\u00edan as s\u00faas propias canci\u00f3ns como tocaban todos os instrumentos en chegar ao n\u00famero 1 das listas da \"Billboard\".\nO seu \u00e1lbum de estrea de 1981, \"Beauty and the Beat\", \u00e9 considerado un dos \u00e1lbums angulares do new wave estadounidense, rimpendo barreiras e abrindo o cami\u00f1o para unha serie de novos artistas. Cando o \u00e1lbum foi editado, subiu constantemente na lista \"Billboard 200\", chegando finalmente ao n\u00famero 1, onde estivo seis semanas seguidas. O disco vendeu m\u00e1is de 2 mill\u00f3ns de copias e chegou a ser dobre platino, sendo uns dos \u00e1lbums de estrea m\u00e1is exitosos de todos os tempos. O grupo foi nomeado ao premio de \"Mellor artista novo\" da 24\u00ba edici\u00f3n dos Grammy, celebrada en 1982.. The Go-Go's levan vendidos m\u00e1is de 7 mill\u00f3ns de discos en todo o mundo.\nThe Go-Go's separouse en 1985 pero reuniuse varias veces durante os anos 90, gravando novo material e sa\u00edndo de xira. A\u00ednda que as s\u00faas actuaci\u00f3ns de 2016 foron vendidas como unha xira de despedida, a banda segue activa de forma espor\u00e1dica."}
{"id": "482876", "revid": "23204", "url": "https://gl.wikipedia.org/wiki?curid=482876", "title": "Kawa (filme)", "text": "Kawa \u00e9 un filme neozeland\u00e9s de 2010 dirixido por Katie Wolfe. Est\u00e1 protagonizado por Calvin Tuteao no papel de Kawariki. Tr\u00e1tase dun drama rom\u00e1ntico baseado na novela \"Nights in the Gardens of Spain\" do escritor maor\u00ed Witi Ihimaera.\nSinopse.\nConta a historia de Kawariki (Calvin Tuteao), un home maor\u00ed en aparencia felizmente casado con Annabelle (Nathalie Boltt). O seu pai, Hamiora (George Henare), ret\u00edrase e de acordo coa tradici\u00f3n maor\u00ed, Kawariki deber\u00eda estar preparado para substitu\u00edr o seu pai como cabeza de familia. Por\u00e9n, debe manter a s\u00faa integridade e revelar o seu segredo que mant\u00e9n dende a s\u00faa nenez, a s\u00faa homosexualidade. Durante anos, loitou contra eses sentimentos, mais frecuenta ba\u00f1os gais e ten unha relaci\u00f3n amorosa con Chris (Dean O'Gorman)."}
{"id": "482877", "revid": "89787", "url": "https://gl.wikipedia.org/wiki?curid=482877", "title": "Adahuesca", "text": "Adahuesca (\"Adag\u00fcesca\" en aragon\u00e9s) \u00e9 un concello da comarca Somontano de Barbastro na provincia de Huesca, situado na parte vertente sur da Serra de Guara. Boa parte do termo municipal est\u00e1 situado dentro do Parque natural da Serra e dos Can\u00f3ns de Guara. Ten unha extensi\u00f3n de 52,30\u00a0km\u00b2 e contaba con 172 habitantes no 2018."}
{"id": "482878", "revid": "89787", "url": "https://gl.wikipedia.org/wiki?curid=482878", "title": "Adiaratou Iglesias", "text": "Adiaratou Iglesias Forneiro, nada en Bamaco o 6 de febreiro de 1999, \u00e9 unha atleta galega radicada en Lugo. Adestra no club Lucus Caixa Rural Galega. En 2019 proclamouse subcampioa do mundo de atletismo paral\u00edmpico nas probas de 200 e 100 metros lisos e en 2021 conseguiu o ouro en 100 m e a prata en 400 m nos Xogos Paral\u00edmpicos de Toquio. Tam\u00e9n pos\u00fae os r\u00e9cords galegos absolutos de 100 e 200 metros lisos.\nTraxectoria.\nIglesias naceu con albinismo, un trastorno conx\u00e9nito que lle fai padecer unha discapacidade visual do 80%. Por mor da persecuci\u00f3n que sofren as persoas albinas no seu pa\u00eds, con 11 anos fuxiu do seu Mal\u00ed natal a Logro\u00f1o para vivir cun familiar. Por\u00e9n, acabou ingresando nun centro de acollida no que pasou dous anos. Finalmente foi adoptada e mudouse a Lugo, onde comezou a practicar atletismo no club Lucus Caixa Rural Galega."}
{"id": "482879", "revid": "89787", "url": "https://gl.wikipedia.org/wiki?curid=482879", "title": "Hoz de Jaca", "text": "Hoz de Jaca (castel\u00e1n) ou Oz de Tena/Oz de Chaca en aragon\u00e9s \u00e9 un concello da comarca Alto G\u00e1llego na provincia de Huesca, situado no coraz\u00f3n dos Pireneos. "}
{"id": "482880", "revid": "1131", "url": "https://gl.wikipedia.org/wiki?curid=482880", "title": "Biescas", "text": "Biescas \u00e9 un concello da comarca Alto G\u00e1llego na provincia de Huesca, situado no coraz\u00f3n dos Pireneos. En 2016 contaba cunha poboaci\u00f3n de 1.470 habitantes (INE). "}
{"id": "482882", "revid": "98629", "url": "https://gl.wikipedia.org/wiki?curid=482882", "title": "Observatorio Galego da Biodiversidade", "text": "O Observatorio Galego da Biodiversidade (OGB) \u00e9 un \u00f3rgano da Conseller\u00eda de Medio Ambiente, Territorio e Vivenda da Xunta de Galicia, creado en 2008. \nFunci\u00f3ns.\nAs funci\u00f3ns do OGB son a promoci\u00f3n de acci\u00f3ns encami\u00f1adas \u00e1 conservaci\u00f3n da variedade da vida, inclu\u00edda a variedade xen\u00e9tica dentro dunha mesma especie, as\u00ed como entre as especies e os ecosistemas, debido \u00e1 importancia que esta biodiversidade ten para o pobo galego, xa que conforma o marco en que se desenvolve a s\u00faa existencia, ao tempo que constit\u00fae unha fonte important\u00edsima de recursos de distinta \u00edndole, para as galegas e os galegos.\nEstas funci\u00f3ns son:\nComposici\u00f3n.\nO OGB \u00e9 un \u00f3rgano colexiado constitu\u00eddo por:\nR\u00e9xime xur\u00eddico.\nSeralle de aplicaci\u00f3n ao OGB o r\u00e9xime xur\u00eddico dos \u00f3rganos colexiados recollido no cap\u00edtulo II, do t\u00edtulo II, da Lei 30/1992, do 26 de novembro, de r\u00e9xime xur\u00eddico das administraci\u00f3ns p\u00fablicas e do procedemento administrativo com\u00fan, en todo aquilo que non estea especificamente regulado no decreto de fundaci\u00f3n."}
{"id": "482883", "revid": "72012", "url": "https://gl.wikipedia.org/wiki?curid=482883", "title": "OGB", "text": ""}
{"id": "482884", "revid": "25871", "url": "https://gl.wikipedia.org/wiki?curid=482884", "title": "Adiaratou Iglesias Forneiro", "text": ""}
{"id": "482886", "revid": "5132", "url": "https://gl.wikipedia.org/wiki?curid=482886", "title": "Selecci\u00f3n de rugby do Brasil", "text": "A Selecci\u00f3n de rugby do Brasil, alcumados \"Tupis\", representa ao Brasil nas competici\u00f3ns oficiais de rugby. Sen ningunha participaci\u00f3n na Copa do Mundo de Rugby, o Brasil est\u00e1 considerado por World Rugby como equipo de terceira categor\u00eda (Desenvolvemento 1). "}
{"id": "482887", "revid": "5132", "url": "https://gl.wikipedia.org/wiki?curid=482887", "title": "Selecci\u00f3n de rugby de Brasil", "text": ""}
{"id": "482890", "revid": "5132", "url": "https://gl.wikipedia.org/wiki?curid=482890", "title": "Selecci\u00f3n de rugby de Chile", "text": "A Selecci\u00f3n de rugby de Chile, alcumados \"Los Condores\" (do ), representa a Chile nas competici\u00f3ns oficiais de rugby. Sen ningunha participaci\u00f3n na Copa do Mundo de Rugby, Chile est\u00e1 considerado por World Rugby como equipo de terceira categor\u00eda (Desenvolvemento 1). "}
{"id": "482909", "revid": "72012", "url": "https://gl.wikipedia.org/wiki?curid=482909", "title": "Lacertini", "text": ""}
{"id": "482910", "revid": "72012", "url": "https://gl.wikipedia.org/wiki?curid=482910", "title": "Lacertininos", "text": ""}
{"id": "482911", "revid": "72012", "url": "https://gl.wikipedia.org/wiki?curid=482911", "title": "Eremiadininos", "text": ""}
{"id": "482912", "revid": "85894", "url": "https://gl.wikipedia.org/wiki?curid=482912", "title": "Jos\u00e9 Miguel Alcalde", "text": "Jos\u00e9 Miguel Alcalde, nado en Santiago de Compostela cara a 1896 e finado na Coru\u00f1a en setembro de 1987, foi un industrial e pol\u00edtico galego.\nTraxectoria.\nFoi vogal da directiva da Juventud Jaimista de Santiago de Compostela en 1916, e volveu ser elixido vogal en 1917. En 1919 foi elixido vicesecretario da directiva da Junta Tradicionalista de Santiago de Compostela. Embarcou en Vigo con rumbo a Filipinas en maio de 1923. Retornado a Compostela, na Rep\u00fablica foi membro do Centro Republicano Federal de Izquierda Gallega de Santiago de Compostela, do que chegou a ser secretario en 1935, e na s\u00faa representaci\u00f3n acudiu ao congreso do Partido Federal Espa\u00f1ol que se celebrou en Madrid en maio dese ano. Tam\u00e9n foi membro do Aero Club Compostela. Logo do triunfo do Frente Popular foi nomeado concelleiro de Santiago de Compostela en febreiro de 1936. Dimitiu, como a maior\u00eda dos concelleiros, a principios de xullo de 1936. Logo do golpe de Estado do 18 de xullo de 1936 logrou fuxir. Xulgado polo Tribunal de Responsabilidades Pol\u00edticas, foi condenado en 1940 a seis anos de inhabilitaci\u00f3n absoluta, seis anos de desterro a m\u00e1is de douscentos quil\u00f3metros de Santiago de Compostela e o pago de cinco mil pesetas."}
{"id": "482913", "revid": "56817", "url": "https://gl.wikipedia.org/wiki?curid=482913", "title": "Civet", "text": "Civet \u00e9 unha banda estadounidense de punk rock procedente de Long Beach, California. Ata a data leva publicados catro \u00e1lbums de estudio, o \u00faltimo deles, \"Love &amp; War\", lanzado no ano 2011 a trav\u00e9s do selo Hellcat Records."}
{"id": "482917", "revid": "6179328", "url": "https://gl.wikipedia.org/wiki?curid=482917", "title": "The Graces", "text": "The Graces foi unha banda de pop rock estadounidense de finais dos anos 80 e principios dos 90 composta por Charlotte Caffey (ex-guitarrista de The Go-Go's), Meredith Brooks e Gia Ciambotti. Formada no ano 1987, publicou o seu \u00e1lbum de estrea, \"Perfect View\", a trav\u00e9s do selo A&amp;M Records en 1989. O seu primeiro sinxelo, \"Lay Down Your Arms\", chegou ao n\u00famero 56 da lista \"Billboard Hot 100\", pero o \u00e1lbum e os seguintes sinxelos fracasaron. En 1991 foron expulsadas do selo discogr\u00e1fico e Brooks deixou a banda para iniciar unha carreira en solitario. Brooks foi substitu\u00edda por Chrissy Shefts e o grupo continuou dando concertos. Cando estaba a piques de conseguir outro contrato discogr\u00e1fico a Ciambotti ofrec\u00e9ronlle para xirar como corista coa banda de Bruce Springsteen, polo que o grupo acabou por separarse en 1992 sen gravar un segundo \u00e1lbum."}
{"id": "482919", "revid": "5863", "url": "https://gl.wikipedia.org/wiki?curid=482919", "title": "Les Cigares du pharaon", "text": ""}
{"id": "482920", "revid": "5863", "url": "https://gl.wikipedia.org/wiki?curid=482920", "title": "Les cigares du pharaon", "text": ""}
{"id": "482921", "revid": "5863", "url": "https://gl.wikipedia.org/wiki?curid=482921", "title": "Les Aventures de Tintin, reporter, en Orient", "text": ""}
{"id": "482922", "revid": "98629", "url": "https://gl.wikipedia.org/wiki?curid=482922", "title": "Kittie", "text": "Kittie (estilizado como KiTTiE) \u00e9 unha banda canadense de heavy metal formada en London, Ontario en 1996. Ata a data leva publicados seis \u00e1lbums de estudio, un video\u00e1lbum, catro EPs, trece sinxelos, e trece v\u00eddeos musicais. O grupo escolleu \"Kittie\" xa que o nome \"semellaba contradictorio\".\nKittie naceu en 1996 cando Fallon Bowman e Mercedes Lander se co\u00f1ec\u00e9ronse en clase de ximnasia. Morgan Lander converteuse na voz principal e nunha das guitarristas de Kittie, e Tanya Candler completou a banda tocando o baixo. Tras asinar co selo NG Records Kittie publicou o seu \u00e1lbum de estrea, \"Spit\", que foi certificado ouro pola RIAA, vendendo m\u00e1is de 600 000 copias nos Estados Unidos. A banda publicou \"Oracle\" en 2001 e \"Until the End\" en 2004. No ano 2005 Kittie deixou Artemis Records e creou o seu propio selo, X of Infamy. No ano 2007 editou o seu cuarto \u00e1lbum, \"Funeral for Yesterday\", e en 2009 fichou por E1 Music. A banda publicou \"In the Black\" en 2009 e \"I've Failed You\" in 2011. En 2014 Kittie realizou un documental, titulado \"Kittie: Origins/Evolutions\", polo 20 aniversario da banda.\nKittie foi categorizada en moitos x\u00e9neros da m\u00fasica rock, especialmente en x\u00e9neros de heavy metal, como death metal, nu metal e metal alternativo. Comezou sendo unha banda de nu metal e foi incorporando elementos doutros x\u00e9neros como black metal e death metal."}
{"id": "482923", "revid": "865", "url": "https://gl.wikipedia.org/wiki?curid=482923", "title": "Fanny", "text": "Fanny foi unha banda de m\u00fasica rock estadounidense activa a principios dos anos 70. Foi unha das primeiras bandas de mulleres de rock en conseguir \u00e9xito da cr\u00edtica e de vendas, inclu\u00eddos dous sinxelos no \"top 40\" da lista \"Billboard Hot 100\".\nO grupo foi fundado pola guitarrista June Millington e a s\u00faa irm\u00e1, a baixista Jean, que levaban tocando xuntas dende que se mudaran de Filipinas a California a principios dos anos 60. Tras tocar con distintas formaci\u00f3ns, chamaron a atenci\u00f3n do produtor Richard Perry quen as fichou para Reprise Records en 1969 como Fanny. A banda gravou catro \u00e1lbums antes de que June Millington deixase o grupo, facendo que a formaci\u00f3n orixinal se separase en 1975 tras derradeiro \u00e1lbum. As irm\u00e1s Millington continuaron tocando xuntas dende a separaci\u00f3n e xunto coa bater\u00edaBrie Howard Darling formaron o grupo \"spin-off\" Fanny Walked the Earth en 2018.\nO grupo continuou atraendo a aclamaci\u00f3n da cr\u00edtica por rexeitar os t\u00edpicos estilos dun conxunto musical de mulleres e as expectativas que se ti\u00f1an sobre as mulleres na industria do rock, e enfatizando as s\u00faas habilidades musicais. Grupos posteriores como The Bangles e The Runaways, citaron a Fanny como unha importante influencia."}
{"id": "482924", "revid": "23204", "url": "https://gl.wikipedia.org/wiki?curid=482924", "title": "Deap Vally", "text": "Deap Vally \u00e9 un d\u00fao estadounidense de rock alternativo formado nos \u00c1nxeles, California no ano 2011. O grupo est\u00e1 composto por Lindsey Troy (guitarra e voces) e Julie Edwards (bater\u00eda e voces). Ata a data leva publicados dous \u00e1lbums de estudio, un EP e varios sinxelos. Os seus dous discos entraron na lista brit\u00e1nica de \u00e1lbums."}
{"id": "482926", "revid": "25871", "url": "https://gl.wikipedia.org/wiki?curid=482926", "title": "Meroles anchietae", "text": "Meroles anchietae \u00e9 unha especie de r\u00e9ptil orde dos escamosos, suborde dos lacertilios, infraorde dos escincomorfos, familia dos lac\u00e9rtidos, subfamilia dos lacertinos e tribo dos eremiadininos, unha das oito integradas na actualidade no x\u00e9nero \"Meroles\", propia de Namibia e Angola.\nTaxonom\u00eda.\nDescrici\u00f3n.\nA especie foi descrita en 1867 polo zo\u00f3logo e pol\u00edtico portugu\u00e9s Jos\u00e9 Vicente Barbosa du Bocage, baixo o nome de \"Pachyrhynchus anchietae\", no seu traballo \"Segunda lista dos reptis das possess\u00f5es portuguezas d'Africa occidental que existem no Museu de Lisboa\". \"Jornal de Sciencias Mathematicas, Physicas e Naturaes, Academia Real das Sciencias de Lisboa\", I (3): 217\u2013228, Est. III. Zoologia. Reptilia. \u00c1frica.\nEtimolox\u00edas.\nPara a do x\u00e9nero, ver \"Meroles\".\nO ep\u00edteto espec\u00edfico, \"anchieta\", \u00e9 unha homenaxe que Bocage lle fixo a Jos\u00e9 Alberto de Oliveira Anchieta (1832-1897), explorador en Angola e naturalista portugu\u00e9s.\nSin\u00f3nimos.\nAdemais do nome actualmente v\u00e1lido, a especie co\u00f1eceuse, entre outros, polos sin\u00f3nimos:\nH\u00e1bitat e distribuci\u00f3n.\n\"Meroles anchietae\" \u00e9 unha pequena lagarta, adaptada a zonas de extrema aridez e que vive no deserto do Namib (Namibia) e o suroeste de Angola, e que constit\u00fae unha excepci\u00f3n entre os lac\u00e9rtidos, xa que come regularmente sementes, no canto de insectos e outros pequenos invertebrados.\nO esp\u00e9cime tipo que examinou Bocage para a descrici\u00f3n da especie proced\u00eda da proximidades de Mo\u00e7\u00e2medes, cidade costeira do deserto situada no suroeste de Angola, preto do deserto do Namibe. "}
{"id": "482927", "revid": "72012", "url": "https://gl.wikipedia.org/wiki?curid=482927", "title": "Eremiadini", "text": ""}
{"id": "482928", "revid": "98629", "url": "https://gl.wikipedia.org/wiki?curid=482928", "title": "Meroles", "text": "Meroles \u00e9 un x\u00e9nero de r\u00e9ptiles da orde dos escamosos, suborde dos lacertilios, infraorde dos escincomorfos, familia dos lac\u00e9rtidos, subfamilia dos lacertinos e tribo dos eremiadininos.\nO x\u00e9nero comprende oito especies, que habitan no suroeste de \u00c1frica, especialmente no deserto do Namib.\nTaxonom\u00eda.\nDescrici\u00f3n.\nO x\u00e9nero foi descrito en 1838 polo naturalista ingl\u00e9s John Edward Gray.\nClasificaci\u00f3n.\nNa actualidade reco\u00f1\u00e9cense no x\u00e9nero as seguintes oito especies:\nCaracter\u00edsticas.\nEstas lagartas do deserto te\u00f1en escamas dorsais finas e granulares. Os dedos das patas posteriores son alongados."}
{"id": "482933", "revid": "23204", "url": "https://gl.wikipedia.org/wiki?curid=482933", "title": "Amador Arias Mon", "text": ""}
{"id": "482934", "revid": "23204", "url": "https://gl.wikipedia.org/wiki?curid=482934", "title": "The Dead Lands", "text": "The Dead Lands \u00e9 un filme neozeland\u00e9s de acci\u00f3n de 2014 dirixido por Toa Fraser. Estreouse na secci\u00f3n de Presentaci\u00f3ns Especiais do Festival Internacional de Cinema de Toronto de 2014 onde tivo a s\u00faa estrea mundial o 4 de setembro de 2014. Foi escollido como candidato de Nova Zelandia para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "482939", "revid": "23204", "url": "https://gl.wikipedia.org/wiki?curid=482939", "title": "O Le Tulafale", "text": "O Le Tulafale \u00e9 un filme de 2011 coproducido entre Samoa e Nova Zelandia escrito e dirixido por Tusi Tamasese. Foi o primeiro filme samoano, \"completamente rodado en Samoa, na lingua samoana, cun elenco e argumento samoanos\". O filme foi escollido como candidato de Nova Zelandia para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais non chegou a aparecer na lista curta de nomeados. Foi a primeira vez que Nova Zelandia se presentou nesta categor\u00eda."}
{"id": "482947", "revid": "25871", "url": "https://gl.wikipedia.org/wiki?curid=482947", "title": "Juan Magdalena Garc\u00eda", "text": "Juan Magdalena Garc\u00eda, nado en Pontevedra e finado en L\u00e9rez o 10 de setembro de 1936, foi un pol\u00edtico galego.\nTraxectoria.\nVeci\u00f1o de Cerponz\u00f3ns, liderou o movemento agrario da parroquia e foi presidente da sociedade de agricultores. Foi contador da Federaci\u00f3n Agraria Municipal de Pontevedra (1922) e xunto con Valent\u00edn Rey, viaxou a Madrid representando \u00e1 federaci\u00f3n agraria no concurso nacional de agricultura de 1926. Elixido presidente da Federaci\u00f3n Agraria Comarcal de Pontevedra en 1931, actuou como vicepresidente da mesa no Congreso de Lavadores de maio de 1932 no que se aprobaron os estatutos da federaci\u00f3n agraria provincial. Foi membro da comisi\u00f3n inspectora de contas da cooperativa de consumo Nueva Econom\u00eda da Caixa Rural de L\u00e9rez. Logo do golpe de Estado do 18 de xullo de 1936 ao decatarse de que era buscado polas autoridades golpistas, presentouse no cuartel da Garda Civil o 7 de agosto. Foi detido e ingresou no c\u00e1rcere a disposici\u00f3n do xu\u00edz instrutor. Foi paseado e apareceu morto e salvaxemente torturado no lugar da G\u00e1ndara o 10 de setembro. A s\u00faa familia foi perseguida: os seus irm\u00e1ns Severino e \u00c1ngel Magdalena Garc\u00eda, a irm\u00e1 Mercedes e o seu cu\u00f1ado Constante Est\u00e9vez cos seus fillos, exili\u00e1ronse na Arxentina, outra irm\u00e1, Josefina, taberneira, soportou o acoso e as requisas de gardas c\u00edvicos e falanxistas.\nVida persoal.\nCasou con Dolores Castro Ruibal."}
{"id": "482956", "revid": "89787", "url": "https://gl.wikipedia.org/wiki?curid=482956", "title": "Cayetana (grupo musical)", "text": "Cayetana foi unha banda estadounidense de indie rock formada en Filadelfia, Pensilvania, no ano 2011.\nHistoria.\nKelly Olsen e Allegra Anka co\u00f1ec\u00e9ronse mentres estudaban na universidade en Nova York antes de regresar \u00e1s s\u00faas casas en Filadelfia, onde co\u00f1eceron a Augusta Koch. Cayetana comezou a tocar no ano 2011. A banda publicou o seu primeiro EP, titulado \"Cayetana EP\", en 2012.\nA principios de 2014 foron fichadas polo selo Tiny Engines e en marzo editaron un sinxelo en 7\" titulado \"Hot Dad Calendar\".\nO 9 de setembro de 2014 Cayetana publicou o seu \u00e1lbum de estrea, \"Nervous Like Me\", a trav\u00e9s de Tiny Engines. Dous anos despois Cayetana editou un EP a trav\u00e9s de Asian Man Records titulado \"Tired Eyes\". Tam\u00e9n en 2016 a banda lanzou un disco compartido con Camp Cope a trav\u00e9s do selo Poison City Records.\nNo ano 2017 a banda publicou o seu segundo \u00e1lbum de estudio, \"New Kind of Normal\", a trav\u00e9s do selo propio selo discogr\u00e1fico, Plum Records.\nEn 2018 as s\u00faas membros comezaron a traballar noutros proxectos, tocando agora Koch no d\u00fao Gladie. A banda anunciou a s\u00faa disoluci\u00f3n en 2019 realizando o seu derradeiro concerto en Filadelfia o 3 de agosto dese ano."}
{"id": "482957", "revid": "865", "url": "https://gl.wikipedia.org/wiki?curid=482957", "title": "Hold Your Horse Is", "text": "Hold Your Horse Is \u00e9 o primeiro \u00e1lbum de estudio da banda de math rock Hella, publicado o 19 de marzo de 2002 a trav\u00e9s do selo 5 Rue Christine. Tr\u00e1tase do seu primeiro disco instrumental."}
{"id": "482959", "revid": "89787", "url": "https://gl.wikipedia.org/wiki?curid=482959", "title": "Hinds", "text": "Hinds \u00e9 unha banda espa\u00f1ola de indie rock formada en Madrid no ano 2011. O grupo est\u00e1 composto por Carlotta Cosials (voces, guitarra), Ana Perrote (voces, guitarra), Ade Martin (baixo, coros) e Amber Grimbergen (bater\u00eda). O nome orixinal da banda era Deers (cervos), pero cambi\u00e1rono a finais de 2014 despois de que a banda The Dears as ameazase con tomar acci\u00f3ns legais. O grupo elixiu \"Hinds\", unha palabra que significa \"cervas\", como o seu novo nome, po\u00f1endo en funcionamento oficialmente o cambio o 7 de xaneiro de 2015. Ata a data a banda leva publicados dous \u00e1lbums de estudio, un recompilatorio e catro sinxelos. O seu primeiro \u00e1lbum de estudio, \"Leave Me Alone\", foi editado o 8 de xaneiro de 2016, e o segundo, \"I Don't Run\", o 6 de abril de 2018."}
{"id": "482962", "revid": "25871", "url": "https://gl.wikipedia.org/wiki?curid=482962", "title": "Scratch or Stitch", "text": "Scratch or Stitch \u00e9 o segundo \u00e1lbum de estudio da banda xaponesa de noise rock Melt-Banana, publicado en novembro de 1995 a trav\u00e9s do selo Meldac no Xap\u00f3n e de Skin Graft Records nos Estados Unidos. Este traballo foi o primeiro grande \u00e9xito da banda, ademais de ser o seu primeiro lanzamento estadounidense. As versi\u00f3ns en vinilo do disco limit\u00e1ronse a 2 600 copias, nunha embalaxe de goma cun p\u00f3ster coas letras e unha tatuaxe temporal de Melt-Banana.\nO \u00e1lbum foi gravado entre os meses de xullo e agosto por Jim O'Rourke coa produci\u00f3n de Steve Albini. O disco, xunto cunha xira polos Estados Unidos con Mr. Bungle, axudaron a establecer a Melt-Banana como unha das bandas l\u00edderes do novo punk rock xapon\u00e9s."}
{"id": "482964", "revid": "23204", "url": "https://gl.wikipedia.org/wiki?curid=482964", "title": "Whirimako Black", "text": "Whirimako Black, nada en Whakat\u0101ne en 1961, \u00e9 unha actriz e cantante maor\u00ed. Black leva unha tatuaxe feminina maor\u00ed na s\u00faa cara, un \"t\u0101 moko\", que \u00e9 un s\u00edmbolo cultural de orgullo e beleza.\nTraxectoria.\nBlack canta principalmente en lingua maor\u00ed, emprega formas musicais tradicionais maor\u00eds e colabora con instrumentos tradicionais taonga p\u016boro. En 1991, formou o grupo de m\u00fasica feminino Tuahine Whakairo mais abandonouno en 1993 para comezar unha carreira en solitario. Entre as s\u00faas composici\u00f3ns est\u00e1n os t\u00edtulos da serie de Television New Zealand \"The New Zealand Wars\", as\u00ed como a composici\u00f3n, xunto con Hori Tait, da m\u00fasica inicial do programa de novas maor\u00ed \"Te Karere\". \nNo New Year Honours de 2006, Black foi nomeada membro da Orde do M\u00e9rito de Nova Zelandia polas s\u00faas achegas \u00e1 m\u00fasica maor\u00ed.\nBlack fixo o seu debut como actriz no filme de 2013 \"White Lies\". Pola s\u00faa interpretaci\u00f3n, foi nomeada na categor\u00eda de mellor actriz nos Premios Asia Pacific Screen."}
{"id": "482972", "revid": "6519334", "url": "https://gl.wikipedia.org/wiki?curid=482972", "title": "Facultade de Ciencias da Coru\u00f1a", "text": "A Facultade de Ciencias da Coru\u00f1a \u00e9 un centro de ensino da Universidade da Coru\u00f1a, situado no campus da Zapateira.\nTitulaci\u00f3ns.\nNo curso 2020-2021 na Facultade imp\u00e1rtense as seguintes titulaci\u00f3ns:"}
{"id": "482978", "revid": "17467", "url": "https://gl.wikipedia.org/wiki?curid=482978", "title": "(486958) 2014 MU69", "text": ""}
{"id": "482979", "revid": "1131", "url": "https://gl.wikipedia.org/wiki?curid=482979", "title": "Arrokoth", "text": ""}
{"id": "482981", "revid": "65337", "url": "https://gl.wikipedia.org/wiki?curid=482981", "title": "William Barber", "text": "William Barber, nado en Londres, Inglaterra, o 2 de maio de 1807 e finado en Filadelfia, EEUU, o 31 de agosto de 1879, foi o quinto gravador xefe da Casa da Moeda dos Estados Unidos, desde 1869, cando socedeu a James B Longacre, ata o seu falecemento. \nTraxectoria.\nProfesional.\nWilliam Barber aprendeu do seu pai, John Barber, a profesi\u00f3n de gravador, cando era moi novo. En Londres traballara no gravado de vaixelas de prata e na fabricaci\u00f3n de cu\u00f1os para a fabricaci\u00f3n de tarxetas e etiquetas, entre outras, na empresa \"De la Rue &amp; Co\".\nAo pouco de chegar como emigrante aos Estados Unidos en outuro de 1852, comezou a exercer como ourive, con traballos de chapa de prata. Al\u00ed residiu en Boston durante 10 anos, onde ocupou varios postos de traballo relacionados co seu oficio. Sobre este per\u00edodo, nun artigo de outubro de 1879 publicado no \"American Journal of Numismatics\", da Sociedade Numism\u00e1tica dos EEUU, lese: \"Estaba empregado en Boston e non atopaba moito traballo relacionado coas moedas e as medallas de alta calidade, a\u00ednda que si facendo fichas comerciais, medalli\u00f1as pol\u00edticas e similares\". Durante a Guerra Civil (1861-1865), traballou para o fabricante de artigos de prata e ouro \"Gorham &amp; Co\"., daquela un competidor directo da firma \"Tiffany &amp; Co\".\nA s\u00faa habilidade no seu \u00e1mbito chegou ao co\u00f1ecemento de Longacre, daquela gravador xefe da \"United States Mint\", quen requiriu os seus servizos como un axudante en 1865. Logo, o 20 de xaneiro de 1869, \u00e1 morte de Longacre, foi nomeado polo presidente Andrew Johnson como o seu sucesor, posto no que se mantivo o resto da s\u00faa vida. En 1877, o soldo de Barber nese posto era de 3.000 d\u00f3lares anuais. \nDurante a s\u00faa longa etapa na ceca estadounidense, a s\u00faa obra cumio foi o d\u00f3lar de comercio emitido entre 1873 e 1878, para a s\u00faa circulaci\u00f3n no Extremo Oriente, cun anverso inspirado na personificaci\u00f3n nacional de Britannia.\nCando se fixeron os primeiros preparativos para a creaci\u00f3n dun novo valor na moeda estadounidense, a peza de vinte centavos (ou dobre \"dime\"), William Barber, como gravador xefe, e o director da ceca de Filadelfia (unha das ramas da Casa da Moeda dos Estados Unidos), James Pollock, eran conscientes de que o dese\u00f1o ti\u00f1a que ser ben diferente do do cuarto d\u00f3lar existente, co\u00f1ecido como \"d\u00f3lar da Liberdade sedente\". Barber realizou unha serie de dese\u00f1os, que cu\u00f1ou como probas, tanto para os anversos como para os reversos da nova moeda en proxecto. Por\u00e9n, o director da \"US Mint\", H. R. Linderman, decidiu que esas novas moedas de 20 centavos se cu\u00f1asen co co\u00f1ecido dese\u00f1o da \"Liberdade sedente\" no anverso, obra de Christian Gobrecht (adaptado por Barber), e unha aguia no reverso dese\u00f1ada especificamente por Wiliam Barber. Tal decisi\u00f3n condenou a moeda ao fracaso, xa que apenas se mantivo en circulaci\u00f3n en 1875 e 1876 (con emisi\u00f3ns de probas non circulantes tam\u00e9n en 1877 e 1878).\nEn 1876, o fracaso da moeda de 20 centavos derivou nunha relaci\u00f3n tensa entre William Barber e o director da ceca, Linderman. Este \u00faltimo quixo ent\u00f3n incorporar novos talentos ao departamento de gravado da Casa da Moeda dos EEUU e para iso contratou a George T. Morgan, vinculado ata ent\u00f3n \u00e1 \"Royal Mint\", en Londres. A relaci\u00f3n de Barber con Linderman e con Morgan nunca chegou a ser flu\u00edda no tempo que tiveron que convivir na casa da moeda. Logo da xubilaci\u00f3n de Linderman en 1878, a relaci\u00f3n entre Barber e Morgan comezou a mellorar ata o punto de alcanzar unha colaboraci\u00f3n profesional moi estreita.\nBarber foi tam\u00e9n o dese\u00f1ador e gravador de diversas medallas, tanto p\u00fablicas como privadas. Destacan entre elas a co\u00f1ecida como \"Broken column\" (\"columna rota\"), de 1869, en lembranza do asasinato de Lincoln, e as populares \"Pacific Railroad\", tam\u00e9n de 1869, a do centenario da independencia, de 1876, ou a medalla da segunda investidura presidencial de Ulysses S. Grant, feita en colaboraci\u00f3n co seu fillo, Charles Barber, e asinada coa inscrici\u00f3n .\nA William Barber d\u00e9beselle tam\u00e9n o dese\u00f1o da que puido chegar a ser a primeira moeda conmemorativa dos EEUU, se chegase a ver a luz (tal honra corresp\u00f3ndelle ao seu fillo Charles e a George T. Morgan, co medio d\u00f3lar Colombino). Cons\u00e9rvanse esbozos seus para unha moeda de cuarto d\u00f3lar coa cabeza da Liberdade que comemorar\u00eda o principio da segunda centuria dos EEUU como naci\u00f3n. No entanto, este proxecto non contou co apoio necesario e non chegou sequera a ser cu\u00f1ado como proba.\n\u00c1 parte das moedas circulantes e das medallas, Barber foi autor dun bo n\u00famero de probas de dese\u00f1os de moedas finalmente non adoptadas para a circulaci\u00f3n. Mesmo, durante unha \u00e9poca mantivo unha especie de \"guerra de probas\" co seu axudante, colega e futuro gravador xefe George T. Morgan. A que se considera como a mellor e a m\u00e1is fermosa destas probas numism\u00e1ticas \u00e9 a serie co\u00f1ecida como \"Amazonian\" (\"Amaz\u00f3nica\"), de 1872, cu\u00f1ada en prata e en ouro. No entanto, s\u00f3 unha das probas propostas por William Barber chegou a ser cu\u00f1ada regularmente para o seu uso como moeda circulante: o d\u00f3lar de comercio (1873-1878).\nBarber caeu enfermo en Atlantic City, na costa de Nova Jersey, a onde fora de vacaci\u00f3ns, na segunda metade de agosto, de 1879, e morreu o 31 dese mesmo mes na s\u00faa casa da r\u00faa Ellsworth, en Filadelfia.\nA estima e a consideraci\u00f3n da traxectoria de Wilian Barber entre os seus compa\u00f1eiros gravadores e o persoal na casa da moeda foi moi boa. O 2 de setembro de 1879, dous d\u00edas despois da morte de Barber, tivo lugar unha reuni\u00f3n do persoal da ceca para lembrar a s\u00faa vida e o seu paso pola instituci\u00f3n. A modo de acta desta reuni\u00f3n redactouse unha nota de d\u00faas p\u00e1xinas que lle foi entregada \u00e1 familia, da que se extraen pasaxes como a seguinte:\nLogo do seu falecemento, varios dos gravadores da ceca optaban a sucedelo no seu posto como gravador xefe, entre os que estaban Charles Barber, George Morgan, e outros. Logo duns meses co posto vacante, o presidente Rutherford B. Hayes tomou a decisi\u00f3n de nomear como novo gravador xefe o fillo de William, Charles E. Barber, o 20 de xaneiro de 1880.\nUns anos despois da s\u00faa morte, en xullo de 1883, Patterson DuBois fixo no \"American Journal of Numismatics\" este comentario:\nFamiliar.\nWilliam Barber casou con Anna Maria (1808-1880), con quen tivo catro nenos, entre os que destaca Charles E. Barber (1840-1917), o seu sucesor como gravador xefe da ceca estadounidense. Do outro fillo var\u00f3n, de nome Harry, s\u00e1bese s\u00f3 que era m\u00e1is novo que Charles. As d\u00faas fillas de William e Anna Maria foron Florence H. (1846-1900) e Mary J. (1837-1913).\nWilliam e Anna Maria Barber, xunto coas s\u00faas d\u00faas fillas, foron soterrados no cemiterio Mount Moriah, de Filadelfia. \nAta que se fixo p\u00fablico un cadro cun retrato xuvenil de William Barber, pintado na d\u00e9cada de 1840, que estaba en posesi\u00f3n da s\u00faa familia, o seu rostro co\u00f1ec\u00edase unicamente por unha medalla de 1880 elaborada polo seu fillo Charles.\nEn febreiro de 2019, a familia atopou senllas fotograf\u00edas do matromonio Barber (William e Anna Maria) datadas na d\u00e9cada de 1870. Na parte posterior do marco de madeira que as cont\u00e9n, unha nota aut\u00f3grafa da s\u00faa neta Edith revela a identidade das persoas dos retratos."}
{"id": "482983", "revid": "72012", "url": "https://gl.wikipedia.org/wiki?curid=482983", "title": "Gallotiinae", "text": ""}
{"id": "482984", "revid": "22570", "url": "https://gl.wikipedia.org/wiki?curid=482984", "title": "Galotiinos", "text": "A dos Galotiinos (Gallotiinae) \u00e9 unha subfamilia de r\u00e9ptiles da orde dos escamosos, suborde dos lacertilios, infraorde dos escincomorfos, unha das d\u00faas en que se subdivide a familia dos lac\u00e9rtidos. \nAs s\u00faas especies distrib\u00faense polas illas Canarias, a pen\u00ednsula Ib\u00e9rica e os tres estados do noroeste de \u00c1frica: Marrocos, Alxeria e Tunisia. \nTaxonom\u00eda.\nDescrici\u00f3n.\nA subfamilia foi descrita en 1984 polos zo\u00f3logos espa\u00f1ois Jes\u00fas Cano P\u00e9rez, Marcos B\u00e1ez, Luis Felipe L\u00f3pez-Jurado e Gloria Ortega. \nEtimolox\u00eda.\nO nome cient\u00edfico \"Gallotiinae\" est\u00e1 formado sobre a base da ra\u00edz do nome do seu x\u00e9nero tipo, \"Gallotia\", coa adici\u00f3n do sufixo do lat\u00edn cient\u00edfico \"-inae\", propio dos nomes das subfamilias dos animais. \nClasificaci\u00f3n.\nA subfamilia comprende unicamente dous x\u00e9neros, con 14 especies:\nSubfamilia \"Gallotiinae\" \nAdemais, describ\u00edronse alg\u00fans taxons f\u00f3siles como, por exemplo, \"Janosikia ulmensis\" do mioceno inferior de Alema\u00f1a, e \"Pseudeumeces cadurcensis\" do oligoceno.\nCaracter\u00edsticas.\nOs galotiinos son en xeral similares \u00e1s especies da outra subfamilia dos lac\u00e9rtidos, a dos lacertinos. Chaman a atenci\u00f3n as especies case extintas e recentemente redescubertas nas illas de Gran Canaria, Tenerife, La Gomera e El Hierro, que poden medir medio metro ou incluso 75 cm de lonxitude (xigantismo insular). Os galotiinos difieren principalmente dos lacertinos pola s\u00faa capacidade para emitiren sons, e por posu\u00edren espi\u00f1as suaves na zona de divisi\u00f3n dos dous hemipenes, que desta maneira non est\u00e1n enganchados.\nEn Galicia.\nEn Galicia viven d\u00edas especies do x\u00e9nero \"Psammodromus\":"}
{"id": "482985", "revid": "88215", "url": "https://gl.wikipedia.org/wiki?curid=482985", "title": "Baixista", "text": ""}
{"id": "482986", "revid": "98629", "url": "https://gl.wikipedia.org/wiki?curid=482986", "title": "Damon Che", "text": "Damon Che Fitzgerald, nado en Pittsburgh, Pensilvania, \u00e9 un bater\u00eda e guitarrista de m\u00fasica rock estadounidense. Contribu\u00edu ao indie rock e ao rock progresivo a trav\u00e9s do seu traballo cos pioneiros do math rock Don Caballero dende o ano 1991. O seu estilo est\u00e1 fortemente influenciado polo metal, o hard rock, o punk, o jazz, e a m\u00fasica de fusi\u00f3n.\nChe ten un estilo de tocar a bater\u00eda flotante e extravertido \u00e1 vez que contundente. En Don Caballero a s\u00faa bater\u00eda toma un papel m\u00e1is como instrumento principal que como s\u00f3 para marcar o tempo. Hai moitos casos onde as guitarras actuar\u00edan como base r\u00edtmica, mentres Che tocaba en solitario libremente sobre a m\u00fasica.\nBiograf\u00eda.\nPrimeiros anos.\nChe recibiu a s\u00faa primeira bater\u00eda aos catorce anos. O seu pai era guitarrista de blues con alg\u00fan renome a nivel local. Mentres estaba no instituto toco na banda de new wave Syndicate, e despois co-fundou o tr\u00edo de synthpop Pynknoys (1985-1986), onde cantaba, tocaba a bater\u00eda e programaba a caixa de ritmos. Posteriormente uniuse \u00e1 banda de hardcore punk de Pittsburgh Half Life, que chegou a actuar como abreconcertos de Descendents. Che tocou o EP de 7 polgadas do grupo \"Under The Knife\" (publicado en 1986) e participou nunha reuni\u00f3n de Half Life en 2003. Che completou a d\u00e9cada dos 80 tocando a bater\u00eda na banda de garage rock The Heretics, na de noise rock Punching Contest e tocando co guitarrista Ian Williams na banda Rocco Rocco.\nSpeaking Canaries.\nChe formou Speaking Canaries en 1991, alg\u00fans mese antes de formar Don Caballero. A diferenza dos seus anteriores grupos nos que era o bater\u00eda, Damon Che cantaba e tocaba a guitarra en Speaking Canaries. \"Songs for the Terrestrially Challenged\" foi o primeiro \u00e1lbum da banda en ser editado en CD, e o primeiro en ser distribu\u00eddo en todo o mundo. En \"\", o m\u00e1is recente dos catro \u00e1lbums de Speaking Canaries, Che tocou todos os instrumentos en todas as canci\u00f3ns ag\u00e1s tres.\nDon Caballero.\nChe formou Don Caballero, nome que segundo o seu pai non funcionar\u00eda, a finais de 1991 co guitarrista Mike Banfield e o baixista Pat Morris. Ian Williams disolveu Rocco Rocco e uniuse \u00e1 banda como segundo guitarrista en 1992. Entre 1993 e 2000, Don Caballero editou cinco influentes \u00e1lbums, \"For Respect\", \"Don Caballero 2\", \"Singles Breaking Up (Vol. 1)\", \"What Burns Never Returns\", e \"American Don\" a trav\u00e9s do selo Touch and Go Records e relizou centos de concertos, ga\u00f1\u00e1ndose a reputaci\u00f3n da banda de math rock definitiva.\nChe era co\u00f1ecido na comunidade da m\u00fasica underground polo seu comportamento err\u00e1tico e impredicible, dende quitarse a roupa para tocar a bater\u00eda, ata rematar unha actuaci\u00f3n cuspindo lume. A disoluci\u00f3n de Don Caballero en 2000 foi en gran parte debida aos estoupidos de Che no escenario e \u00e1 tensi\u00f3n entre Che e o guitarrista Ian Williams. En anos recentes Che foi bastante hostil con Williams na prensa, deixando de lado a\u00ednda m\u00e1is as esperanzas da reuni\u00f3n da formaci\u00f3n \"cl\u00e1sica\" de Don Caballero.\n\"American Don\" ser\u00eda o derradeiro \u00e1lbum da formaci\u00f3n \"tradicional\" de Damon Che, Ian Williams e Eric Emm (co\u00f1ecido como Topolsky).\nChe reformou Don Caballero en 2003, sendo o \u00fanico membro orixinal da banda (a\u00ednda que a Che g\u00fastalle dicir que \u00e9 o \u00fanico membro orixinal que queda dende a marcha de Mike Banfield en marzo de 1999). Esta nova formaci\u00f3n realizou varias xiras e en 2006 publicou un \u00e1lbum titulado \"World Class Listening Problem\".\n\"Punkgasm\" apareceu en 2008, contando coas habilidades na guitarra de Che e as s\u00faas voces en varios temas. No presente Don Caballero est\u00e1 fichado por Relapse Records/Touch and Go Records/Joyful Noise Recordings, e publicou un \u00e1lbum ao vivo en novembro de 2012 titulado \"Gang Banged With a Headache, and Live\". A formaci\u00f3n en 2013 inclu\u00eda a Gene Doyle na guitarra e a Jason Jouver no baixo.\nBellini.\nAlg\u00fans meses despois da separaci\u00f3n de Don Caballero en novembro do ano 2000, Damon Che comezou a colaborar co guitarrista siciliano Agostino Tilotta, da banda Uzeda, baixo o nome de Bellini. Esta colaboraci\u00f3n medrou para inclu\u00edr \u00e1 cantante Giovanna Cacciola e ao baixista Matthew Taylor, e a banda produciu un \u00e1lbum de estrea titulado \"Snowing Sun\".\nNun incidente moi publicitado, Che tivo unha discusi\u00f3n cos seus compa\u00f1eiros de banda durante un concerto en Athens, Xeorxia, mentres xiraban promocionando \"Snowing Sun\" no mes de outubro de 2002, recolleu o seu equipo e conduciu a furgoneta da banda s\u00f3 ata Chicago, deixando aos outros en Athens. Che, por\u00e9n, cuestiona esta versi\u00f3n dos eventos dicindo que a s\u00faa marcha foi acordada cos outros membros da banda. Che foi rapidamente substitu\u00eddo polo bater\u00eda de Girls Against Boys, Alexis Fleisig, colleron prestada unha furgoneta da banda OXES e conseguiron completar a xira. Damon Che non volveu traballar con Bellini dende ent\u00f3n.\nCarreira en solitario.\nDamon Che actuou e gravou ocasionalmente como artista en solitario. Na xira de novembro de 2000 de Don Caballero, Che actuou como abreconcertos tocando a bater\u00eda e acompa\u00f1ado dunha guitarra en bucle, samples e voces. Che tam\u00e9n realizou concertos en solitario de forma espor\u00e1dica pola \u00e1rea de Pittsburgh en 2001 e 2002. Ning\u00fan do seu material foi editado; a \u00fanica gravaci\u00f3n oficial de Damon que viu a luz ata a data \u00e9 o solo de bater\u00eda \"Oh Suzanna\" que apareceu no recompilatorio de Monitor Records \"Membranophonics\" en 2001."}
{"id": "482987", "revid": "89787", "url": "https://gl.wikipedia.org/wiki?curid=482987", "title": "Selecci\u00f3n de rugby de Vanuatu", "text": "A Selecci\u00f3n de rugby de Vanuatu, alcumados \"Tuskers\", representa a Vanuatu nas competici\u00f3ns oficiais de rugby. Sen ningunha participaci\u00f3n na Copa do Mundo de Rugby, o Vanuatu est\u00e1 considerado por World Rugby como equipo de terceira categor\u00eda (Desenvolvemento 2). "}
{"id": "482989", "revid": "89787", "url": "https://gl.wikipedia.org/wiki?curid=482989", "title": "Selecci\u00f3n de rugby de Niue", "text": "A Selecci\u00f3n de rugby de Niue, oficialmente Illa Niue e alcumados \"Toa Niue\", representa a Niue nas competici\u00f3ns oficiais de rugby. Sen ningunha participaci\u00f3n na Copa do Mundo de Rugby, Niue est\u00e1 considerada por World Rugby como equipo de terceira categor\u00eda (Desenvolvemento 2). "}
{"id": "482995", "revid": "1576", "url": "https://gl.wikipedia.org/wiki?curid=482995", "title": "Takao Doi", "text": "Takao Doi, nado en Tokio (Xap\u00f3n) o 18 de setembro de 1954, \u00e9 un astronauta xapon\u00e9s que formou parte das misi\u00f3ns STS-123 e STS-87. Pasou un total de 31,45 d\u00edas no espazo.\nTraxectoria.\nDoi \u00e9 graduado en enxe\u00f1r\u00eda pola Universidade de Tokio en 1978 e m\u00e1ster pola mesma universidade en 1980. Ten un doutoramento en enxe\u00f1er\u00eda aeroespacial en 1983.\nParticipou nas misi\u00f3ns STS-123 e STS-87, pasando un total de 31,45 d\u00edas no espazo"}
{"id": "482998", "revid": "56817", "url": "https://gl.wikipedia.org/wiki?curid=482998", "title": "Gallotia", "text": "Gallotia \u00e9 un x\u00e9nero de r\u00e9ptiles da orde dos escamosos, suborde dos lacertilios, infraorde dos escincomorfos, familia dos lac\u00e9rtidos e subfamilia dos galotiinos, da que \u00e9 o seu x\u00e9nero tipo.\nComprende oito especies end\u00e9micas das illas Canarias.\nTaxonom\u00eda.\nDescrici\u00f3n.\nO x\u00e9nero foi descrito en 1916 polo bi\u00f3logo belga, nacionalizado brit\u00e1nico, George Albert Boulenger, na s\u00faa obra \"On the lizards allied to \"Lacerta muralis\" with an account of \"Lacerta agilis\" and \"L. parva\"\". \"Transactions of the Zoological Society of London\" 21 (1): 1\u2013104. (Texto completo).\nEtimolox\u00eda.\nO nome cient\u00edfico \"Gallotia\" foi unha homenxe que Boulenger lle fixo ao seu compatriota D. Gallot, naturalista afeccionado residente nas illas Canarias e que mandou en 1839 esp\u00e9cimes de lac\u00e9rtidos ao Museo Nacional de Historia Natural de Francia, en Par\u00eds.\nClasificaci\u00f3n.\nActualmente reco\u00f1\u00e9cense no x\u00e9nero as seguintes oito especies:\nAdemais, co\u00f1\u00e9cese outra subf\u00f3sil:\nDistribuci\u00f3n e estado de conservaci\u00f3n.\nNota: Perigo baixo = azul. Perigo cr\u00edtico = morado. Extinta = vermello. Introducida = gris."}
{"id": "482999", "revid": "5863", "url": "https://gl.wikipedia.org/wiki?curid=482999", "title": "Jos\u00e9 de Elduayen y Gorriti", "text": ""}
{"id": "483002", "revid": "23204", "url": "https://gl.wikipedia.org/wiki?curid=483002", "title": "Emirato de Ras al-Khaimah", "text": "O emirato de Ras al-Khaimah (en \u00e1rabe: \u0631\u0623\u0633 \u0627\u0644\u062e\u064a\u0645\u0629 ) \u00e9 un do sete emiratos que integran os Emiratos \u00c1rabes Unidos. \u00c9 o \u00fanico dos emiratos que non se integrou na federaci\u00f3n no ano 1971 sen\u00f3n ao ano seguinte (11 de febreiro de 1972). Local\u00edzase na fronteira con Om\u00e1n ao norte da pen\u00ednsula ar\u00e1biga. \u00c9 gobernado polo xeque Saud bin Saqr ao-Qasimi. A s\u00faa poboaci\u00f3n \u00e9 duns 250.000 habitantes e a cidade est\u00e1 dividida en d\u00faas barrios principais por un arroio. Os barrios son o Antigo Ras Al Jaimah e Nakheel. Anteriormente, a cidade era co\u00f1ecida como Julfar.\nA cidade alberga o Aeroporto Internacional de Ras al-Khaimah.\nO seu porto noutros tempos foi refuxio de piratas co\u00f1ecidos como os \u201cYoasmis\u201d, caendo en decadencia pola presenza da armada inglesa.\nOs portugueses ocuparon este territorio no ano 1649, pero aos poucos anos abandon\u00e1rono pola s\u00faa extrema pobreza. Ent\u00f3n os piratas conquist\u00e1rono novamente como base, pero os ingleses bombardearon o seu capital no ano 1809. En 1853 asinouse un acordo de paz coas tribos de todo o territorio. \nOs \u00faltimos xeques reinantes foron: Salin-ao-Qasami (1920 \u2013 1948) e Mohamed-ao-Qasami (1948 \u2013 1996).\nNo seu libro de 1989 \"Ning\u00fan cisne\" (no poema titulado \"Mil\"), o escritor Manuel Rivas inclu\u00eda unha referencia a Ras al-Khaimah como lugar remoto ao que se pod\u00eda facer unha chamada de tel\u00e9fono.\nEconom\u00eda.\nDebido \u00e1 precariedade da s\u00faa econ\u00f3mica, e carecendo de moedas de ouro e prata suficientes en circulaci\u00f3n, no ano 1779 permitiuse a circulaci\u00f3n de moedas estranxeiras en todo o territorio. Para iso utilizouse un punz\u00f3n que conti\u00f1a o debuxo dun vaso coa inscrici\u00f3n en \u00e1rabe \u201cRas al Khaimah\u201d. Co\u00f1\u00e9cense moedas de Real de 8 espa\u00f1olas, 5 francos franceses, talers de Mar\u00eda Teresa de Austria e rupias inglesas con este curioso reselo.\nComo \u00e9 un dos emiratos que non producen petr\u00f3leo, Ras al Khaimah centrouse en desenvolver o seu sector industrial. \nA s\u00faa econom\u00eda centrada na prestaci\u00f3n de servizos, favorecen os investimentos internacionais. A combinaci\u00f3n de seguridade e confidencialidade est\u00e1 garantida para os empresarios. O seu sistema fiscal, favorece a instalaci\u00f3n de empresas estranxeiras, que funcionan como holdings sen permiso para comerciar no mercado nacional e exenci\u00f3ns no pago de impostos locais. P\u00f3dense abrir contas bancarias en entidades locais, realizar investimentos libres de impostos e obter hipotecas para investir en activos dos Emiratos \u00c1rabes Unidos. Igualmente se poden obter Visas de empreg. Cando dispo\u00f1en de autorizaci\u00f3n, este tipo de empresa pode posu\u00edr propiedades en zonas francas dos EAU.\nAs persoas f\u00edsicas est\u00e1n exentas de tributar por impostos da renda, vendas ou riqueza. Non se cobran impostos corporativos. Ademais, non hai controis de cambio, retenci\u00f3n nin impostos de importaci\u00f3n ou exportaci\u00f3n."}
{"id": "483004", "revid": "25871", "url": "https://gl.wikipedia.org/wiki?curid=483004", "title": "David P\u00e9rez Doval", "text": "David P\u00e9rez Doval, nado en Sarria o 12 de febreiro do 2002, \u00e9 un futbolista galego que xoga como centrocampista, m\u00e1is co\u00f1ecido coma Doval.\nTraxectoria.\nNo ano 2016 ingresou na canteira do Club Deportivo Lugo e disputou a Liga Galega e a Divisi\u00f3n de Honor. Na tempada 2018-19 xogou cedido no xuvenil A do Club Polideportivo Calasancio, co que disputou 22 partidos oficiais.\nEn xu\u00f1o do 2019 rescindiu contrato co Club Deportivo Lugo e no ver\u00e1n do 2019 comeza a tempada co filial do Legan\u00e9s B e debuta na Terceira Divisi\u00f3n fronte \u00f3 Alcorc\u00f3n B con 17 anos. En outubro do 2019 regresa a Lugo e ingresa nas filas do primeiro equipo da Sarriana e debuta o 1 de novembro de 2019 na liga Preferente fronte \u00f3 San Tirso. Ao finalizar a tempada 2019-20 rescinde contrato coa Sarriana e volve a ser propiedade do Legan\u00e9s. Na temporada 2020-21 firma polo equipo xuvenil do Pontevedra CF. Tras completar unha temporada no Pontevedra, asinou un contrato co AD Ceuta no seu primeiro ano de s\u00e9nior onde competiu na 2\u00aa RFEF."}
{"id": "483011", "revid": "89787", "url": "https://gl.wikipedia.org/wiki?curid=483011", "title": "Festival de Eurovisi\u00f3n J\u00fanior 2020", "text": "O XVIII Festival de Eurovisi\u00f3n Junior (Junior Eurovision Song Contest 2020 en ingl\u00e9s, franc\u00e9s: Concours Eurovision de la chanson junior 2019 celebrarase a finais de 2020. Cinco pa\u00edses confirmaron a s\u00faa participaci\u00f3n de momento e dous pa\u00edses mostraron interese por ser os pa\u00edses de acollida: Espa\u00f1a e Polonia.\nLocalizaci\u00f3n.\nPolonia est\u00e1 interesada en organizar o evento despois da s\u00faa segunda vitoria consecutiva na edici\u00f3n anterior de Eurovisi\u00f3n J\u00fanior e Espa\u00f1a tam\u00e9n quere organizar o evento por primeira vez.\nParticipantes.\nCinco pa\u00edses confirmaron a s\u00faa participaci\u00f3n de momento.\nOutros pa\u00edses.\nPara que un pa\u00eds poida optar a unha posible participaci\u00f3n no Festival de Eurovisi\u00f3n J\u00fanior, debe ser un membro activo de EBU. Actualmente non se sabe se a UER emitir\u00e1 invitaci\u00f3ns aos 56 membros activos como o fan para o Festival de Eurovisi\u00f3n.\nMembros activos da UER.\nPosibles debut\nPosibles regresos\nOs seguintes pa\u00edses participar\u00e1n no concurso de 2019, pero a\u00ednda non anunciaron se pretenden participar no concurso 2020:"}
{"id": "483020", "revid": "5132", "url": "https://gl.wikipedia.org/wiki?curid=483020", "title": "Sunwolves", "text": "Os Sunwolves (), actualmente co\u00f1ecidos como os HITO-Communications Sunwolves por motivos de patrocinio, son un equipo profesional de rugby que representa ao Xap\u00f3n na competici\u00f3n do Super Rugby da SANZAAR. O equipo ten a s\u00faa sede en Toquio, mais tam\u00e9n xoga alg\u00fans encontros en Singapur. O equipo debutou no Super Rugby na temporada 2016. En marzo de 2019 o equipo anunciou que a temporada de 2020 ser\u00eda a s\u00faa \u00faltima por motivos econ\u00f3micos."}
{"id": "483128", "revid": "865", "url": "https://gl.wikipedia.org/wiki?curid=483128", "title": "Blood Year", "text": "Blood Year \u00e9 o s\u00e9timo \u00e1lbum de estudio da banda estadounidense de rock instrumental Russian Circles, publicado o 1 de agosto de 2019 a trav\u00e9s do selo Sargent House. O disco foi gravado e producido no GodCity Studio en Salem e no estudio de Steve Albini Electrical Audio en Chicago por Kurt Ballou."}
{"id": "483129", "revid": "23204", "url": "https://gl.wikipedia.org/wiki?curid=483129", "title": "Welthauptstadt Germania", "text": "Welthauptstadt Germania ('Capital mundial Xermania' en alem\u00e1n) foi o nome que lle deu Adolf Hitler \u00e1 proxectada renovaci\u00f3n de Berl\u00edn, parte da s\u00faa visi\u00f3n para o futuro de Alema\u00f1a despois da prevista vitoria na segunda guerra mundial. Albert Speer, \u00abo primeiro arquitecto do Terceiro Reich\u00bb, dese\u00f1ou moitos dos plans para reconstru\u00edr a metr\u00f3pole, dos cales s\u00f3 unha pequena parte foron realizados antes da guerra.\nO nome \"Welthauptstadt\" ('capital mundial') foi elixido porque se considerou que a arquitectura de Berl\u00edn dese momento era demasiado provinciana e que era necesario elevar a cidade \u00e1 categor\u00eda doutras capitais do mundo coma Londres, Moscova, Par\u00eds ou Washington.\nAlg\u00fans dos proxectos, como a creaci\u00f3n dun eixe de leste a oeste da cidade, que inclu\u00eda a ampliaci\u00f3n de \"Charlottenburger Chaussee\" (hoxe Stra\u00dfe des 17. Juni), o aeroporto de Tempelhof e a colocaci\u00f3n da Columna da Vitoria no centro de Berl\u00edn, foron realizados. Outros, coma a construci\u00f3n d\"o Volkshalle\" ('Pavill\u00f3n do pobo'), tiveron que ser cancelados polo comezo da segunda guerra mundial.\nArquitectura proxectada.\nAvenida da Vitoria.\nA capital alem\u00e1 \u00eda ser organizada ao longo dun bulevar de case cinco quil\u00f3metros de longo e 120 metros de ancho que levar\u00eda o nome de Avenida da Vitoria (\"Prachtallee\").\nEste novo eixo norte-sur servir\u00eda para organizar grandes desfiles, polo que durante estes actos o tr\u00e1fico ser\u00eda pechado e desviado a unha autoestrada subterr\u00e1nea que pasar\u00eda por debaixo da avenida. Algunhas secci\u00f3ns deste t\u00fanel foron constru\u00eddas e a\u00ednda existen a d\u00eda de hoxe.\n\"Volkshalle\".\nO \"Volkshalle\" ('pavill\u00f3n do pobo') ou \"Gro\u00dfe Halle\" ('gran pavill\u00f3n') estar\u00eda situado no extremo norte da avenida, nun gran foro aberto co\u00f1ecido como \"Gro\u00dfer Platz\", cunha superficie de arredor de 350.000 m\u00b2.\nDe ser constru\u00eddo, ser\u00eda o maior espazo pechado que xamais fose constru\u00eddo no mundo. A c\u00fapula chegar\u00eda aos 200 metros de altura e 250 metros de di\u00e1metro, dezaseis veces m\u00e1is grande ca da bas\u00edlica de San Pedro.\nArco do Triunfo.\nCara o extremo sur da avenida atopar\u00edase un arco do triunfo inspirado no de Par\u00eds, pero moito m\u00e1is grande, chegando a superar os 100 metros de altura."}
{"id": "483137", "revid": "865", "url": "https://gl.wikipedia.org/wiki?curid=483137", "title": "Hammer of the Gods", "text": "Hammer of the Gods \u00e9 o primeiro \u00e1lbum de estudio da banda estadounidense de indie rock Bottomless Pit, publicado no ano 2007 a trav\u00e9s do selo Comedy Minus One Records. O disco foi gravado nos estudios Greg Studios II e Electrical Audio por Greg Norman, foi mesturado en Electrical Audio e mesturado en Abbey Road."}
{"id": "483139", "revid": "23204", "url": "https://gl.wikipedia.org/wiki?curid=483139", "title": "Jes\u00fas Cano P\u00e9rez", "text": "Jes\u00fas Cano P\u00e9rez \u00e9 un bi\u00f3logo espa\u00f1ol especializado en xen\u00e9tica.\nTraxectoria.\nFormaci\u00f3n.\nLicenciouse en Ciencias Biol\u00f3xicas pola Universidad de Granada en 1977 e dutorouse pola Universidade de M\u00e1laga en 1981. \nA s\u00faa formaci\u00f3n docente e cient\u00edfica comezou nos seus anos de doutoramento co aprendizaxe de t\u00e9cnicas de obtenci\u00f3n e cuantificaci\u00f3n de ADN celular no Centro de Biolox\u00eda Molecular Severo Ochoa de Madrid e no Instituto de Biolog\u00eda Celular do CSIC. Colaborou activamente con equipos cient\u00edficos e docentes doutras Universidades nacionais e estranxeiras.\nActividade profesional.\nDesde 1977 foi investigador e docente na Universidade de M\u00e1laga e, desde 1984, \u00e9 Profesor titular de Xen\u00e9tica desta Universidade.\nDa s\u00faa actividade investigadora obtiv\u00e9ronse resultados publicados en revistas da especialidade, dirixiu teses de Licenciatura e Doutoramento e presntou relatorios en varios Congresos nacionais e internacionais. Realizou labores de supervisi\u00f3n e asesoramento no Ministerio de Medio Ambiente de Espa\u00f1a como membro asesor do Comit\u00e9 Cient\u00edfico de Parques Nacionais, durante os anos 2001-2004.\nAbreviatura.\nA abreviatura Cano empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda. "}
{"id": "483141", "revid": "23204", "url": "https://gl.wikipedia.org/wiki?curid=483141", "title": "Marcos B\u00e1ez", "text": "Marcos B\u00e1ez Fumero \u00e9 un bi\u00f3logo espa\u00f1ol especializado en entomolox\u00eda.\nTraxectoria.\nMarcos B\u00e1ez doutorouse en Biolox\u00eda en 1979 pola Universidade de La Laguna (ULL) coa tese \"Estudio taxon\u00f3mico, ecol\u00f3gico y biogeogr\u00e1fico de la superfamilia Muscoidea en las Islas Canarias\". Na actualidade \u00e9 profesor titular da ULL na \u00e1rea de Zoolox\u00eda, na Unidade Oreganizativa de Biolox\u00eda animal, Edafolox\u00eda e Xeolox\u00eda.\nPublicaci\u00f3ns.\nLibros.\nO doutor B\u00e1ez \u00e9 o autor dos seguintes libros:\nCap\u00edtulos de libros.\nMarcos B\u00e1ez Fumero colaborou nas obras colectivas:\nArtigos en revistas.\nO profesor B\u00e1ez publicou preto de 50 artigos en [[Revista cient\u00edfica|revistas cient\u00edficas]].\nAbreviatura.\nA abreviatura B\u00e1ez empr\u00e9gase para reco\u00f1ecer a como [[autoridade]] na descrici\u00f3n e [[taxonom\u00eda]] en [[zoolox\u00eda]]. \nNotas.\n[[Categor\u00eda:Cient\u00edficos de Espa\u00f1a]]\n[[Categor\u00eda:Bi\u00f3logos de Espa\u00f1a]]\n[[Categor\u00eda:Entom\u00f3logos de Espa\u00f1a]]\n[[Categor\u00eda:Alumnos da Universidade de La Laguna]]\n[[Categor\u00eda:Profesores da Universidade de La Laguna]]\n[[Categor\u00eda:Nados en ano desco\u00f1ecido]]\n[[Categor\u00eda:Personalidades sen imaxes]]"}
{"id": "483142", "revid": "23204", "url": "https://gl.wikipedia.org/wiki?curid=483142", "title": "Gloria Ortega", "text": "Gloria Ortega Mu\u00f1oz \u00e9 unha bi\u00f3loga espa\u00f1ola especializada en entomolox\u00eda.\nTraxectoria.\nLicenciada en Ciencias Biol\u00f3xicas na especialidade de Zoolox\u00eda pola Universidade de La Laguna en 1980, obtendo o Premio Extraordinario. Doutorouse pola mesma Universidade en 1989, coa tese titulada \"Los icneum\u00f3nidos de las Islas Canarias (Insecta, Hymenoptera, Ichneumonidae)\".\nPublicou diversos traballos cient\u00edficos en revistas nacionais e estranxeiras, e \u00e9 coautora de varios libros, entre os que destacan:\nNa actualidad \u00e9 conservadora da colecci\u00f3n de Entomolox\u00eda do Museo de Ciencias Naturales de Tenerife (Museo de la Naturaleza y el Hombre).\nAbreviatura.\nA abreviatura Ortega empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "483145", "revid": "23204", "url": "https://gl.wikipedia.org/wiki?curid=483145", "title": "Luis Felipe L\u00f3pez Jurado", "text": "Luis Felipe L\u00f3pez-Jurado, nado en C\u00f3rdoba en 1952, \u00e9 un zo\u00f3logo, tax\u00f3nomo, herpet\u00f3logo e profesor de Biolox\u00eda e Zoolox\u00eda na Universidade das Palmas de Gran Canaria.\nTaxons descritos.\nEn 1984 xunto cos tam\u00e9n zo\u00f3logos espa\u00f1ois Jes\u00fas Cano P\u00e9rez, Marcos B\u00e1ez e Gloria Ortega, describiu o taxon dos galotiinos (\"Gallotiinae\"), unha das d\u00faas subfamilias en que se divide a familia dos lac\u00e9rtidos.\nAs\u00ed mesmo, foi un dos autores que describiron a especie \"\u2020 Geochelone vulcanica\", unha tartaruga xigante que desapareceu das illas Canarias no plistoceno superior.\nHonores.\nGalard\u00f3ns.\nEn 2016 recibiu o Premio Oc\u00e9anos da Sociedad Atl\u00e1ntica de Ocean\u00f3grafos.\nAbreviatura.\nA abreviatura L\u00f3pez-Jurado empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda. "}
{"id": "483146", "revid": "1131", "url": "https://gl.wikipedia.org/wiki?curid=483146", "title": "Jaguares", "text": "Os Jaguares son un equipo profesional de rugby que representa a Arxentina na competici\u00f3n do Super Rugby da SANZAAR. O equipo ten a s\u00faa sede en Buenos Aires e xoga os seus partidos como local no Estadio Jos\u00e9 Amalfitani, recinto con capacidade para 49.540 espectadores. mais tam\u00e9n xoga alg\u00fans encontros en Singapur. O equipo debutou no Super Rugby na temporada 2016 e conseguiu en 2019 xogar a final do campionato, onde perderon contra os Crusaders por 19-3."}
{"id": "483151", "revid": "5863", "url": "https://gl.wikipedia.org/wiki?curid=483151", "title": "Luis Felipe L\u00f3pez-Jurado", "text": ""}
{"id": "483154", "revid": "98629", "url": "https://gl.wikipedia.org/wiki?curid=483154", "title": "Fluoresce\u00edna", "text": "A fluoresce\u00edna \u00e9 un composto org\u00e1nico e unha tinguidura. Est\u00e1 dispo\u00f1ible en forma de po de cor laranxa escura/vermella lixeiramente soluble en auga e alcohol. Util\u00edzase amplamente como rastreador fluorescente en moitas aplicaci\u00f3ns.\nA fluoresce\u00edna \u00e9 un fluor\u00f3foro utilizado comunmente en microscop\u00eda, nun tipo de l\u00e1ser de colorante como medio l\u00e1ser activo, en ciencias forenses e serolox\u00eda para detectar manchas de sangue ocultas, e en trazado de tinguiduras. Os principais derivados son o isotiocianato de fluoresce\u00edna (FITC) e, en s\u00edntese de oligonucle\u00f3tidos, o 6-FAM fosforamidito.\nA cor da s\u00faa soluci\u00f3n acuosa var\u00eda de verde a laranxa en funci\u00f3n do modo en que \u00e9 observada: por reflexi\u00f3n ou por transmisi\u00f3n, como se pode ver en medidores de nivelaci\u00f3n con burbulla, por exemplo, nos cales a fluoresce\u00edna se engade como colorante para o alcohol que enche o tubo para incrementar a visibilidade das burbullas de aire contidas no seu interior (o que mellora a precisi\u00f3n do instrumento). As soluci\u00f3ns m\u00e1is concentradas de fluoresce\u00edna mesmo poden parecer vermellas.\nEste composto figura na Lista de medicinas esenciais da Organizaci\u00f3n Mundial da Sa\u00fade, que incl\u00fae os medicamentos m\u00e1is importantes necesarios para un sistema sanitario b\u00e1sico.\nUsos.\nInvestigaci\u00f3n bioqu\u00edmica.\nEn biolox\u00eda celular, o derivado isotiocianato da fluoresce\u00edna \u00e9 a mi\u00fado utilizado para etiquetar e rastrear c\u00e9lulas en aplicaci\u00f3ns de microscop\u00eda de fluorescencia (por exemplo, citometr\u00eda de fluxo). Outras mol\u00e9culas bioloxicamente activas (como anticorpos) poden tam\u00e9n ser unidas \u00e1 fluoresce\u00edna, o que permite dirixir o fluor\u00f3foro a prote\u00ednas espec\u00edficas ou estruturas do interior das c\u00e9lulas. Esta aplicaci\u00f3n \u00e9 com\u00fan na t\u00e9cnica da yeast display.\nA fluoresce\u00edna pode tam\u00e9n ser conxugada a nucle\u00f3sidos trifosfato e incorporada encimaticamente a sondas para a hibridaci\u00f3n in situ. O uso de fluoresce\u00edna amidito permite sintetizar oligonucle\u00f3tidos etiquetados para o mesmo prop\u00f3sito. Outra t\u00e9cnica denominada baliza molecular usa oligonucle\u00f3tidos etiquetados con fluoresce\u00edna sint\u00e9tica. As sondas etiquetadas con fluoresce\u00edna poden servir para obter unha imaxe usando hibridaci\u00f3n in situ fluorescente (FISH), ou son a diana de anticorpos en inmunohistoqu\u00edmica. Isto \u00faltimo \u00e9 unha alternativa com\u00fan ao uso de digoxixenina, e ambas son usadas conxuntamente para etiquetar dous xenes nunha soa mostra.\nUso m\u00e9dico.\nA fluoresce\u00edna de sodio, que \u00e9 o sal s\u00f3dico de fluoresce\u00edna, util\u00edzase moito como ferramenta de diagn\u00f3stico nos eidos da oftalmolox\u00eda e optometr\u00eda, nos que se utiliza a fluoresce\u00edna t\u00f3pica no diagn\u00f3stico da abrasi\u00f3n corneal, \u00falcera corneal e infecci\u00f3n corneal herp\u00e9tica. Tam\u00e9n se utiliza nas lentes de contacto r\u00edxidas permeables aos gases para avaliar a capa de b\u00e1goas baixo a lente. Est\u00e1 dispo\u00f1ible en forma de bolsi\u00f1as de uso \u00fanico est\u00e9riles que conte\u00f1en aplicadores de papel sen penuxe ba\u00f1ados en fluoresce\u00edna de sodio.\nA fluoresce\u00edna intravenosa ou oral util\u00edzase na anxiograf\u00eda de floresce\u00edna en investigaci\u00f3n e para diagnosticar e categorizar trastornos vasculares como as enfermidades retinais dexeneraci\u00f3n macular, retinopat\u00eda diab\u00e9tica, condici\u00f3ns intraoculares inflamatorias e tumores intraoculares. Tam\u00e9n ten un uso crecente durante a cirurx\u00eda de tumores cerebrais.\nA tinguidura de fluoresce\u00edna dilu\u00edda foi utilizada para localizar defectos do septo ventricular m\u00faltiples durante a cirurx\u00eda a coraz\u00f3n aberto e confirmar a presenza de calquera defecto residual.\nCiencias da Terra.\nA fluoresce\u00edna util\u00edzase como un trazador de fluxo bastante conservador en probas hidrol\u00f3xicas para intentar comprender como son os fluxos de auga superficiais e baixo a superficie. Pode engadirse a tinguidura \u00e1 auga de chuvia en probas de simulaci\u00f3n ambientais para axudar a localizar e analizar as filtracions de auga, e en Australia e Nova Zelandia como unha tinguidura para o alcohol desnaturalizado.\nComo as soluci\u00f3ns de fluoresce\u00edna cambian de cor dependendo da s\u00faa concentraci\u00f3n, foi utilizada como trazador en experimentos de evaporaci\u00f3n.\nUn dos seus usos m\u00e1is curiosos foi para tinguir de verde as augas do r\u00edo Chicago durante a celebraci\u00f3n do d\u00eda de San Patricio en 1962. Non obstante, en 1966, as protestas dos conservacionistas da natureza fixeron que a fluoresce\u00edna fose substitu\u00edda para este uso por tinguiduras de orixe vexetal inocuas, para protexer as\u00ed a vida silvestre local.\nCiencias bot\u00e1nicas.\nA fluoresce\u00edna foi usada con frecuencia para rastrear o movemento da auga subterr\u00e1nea para estudar o fluxo de auga e observar \u00e1reas de contaminaci\u00f3n ou obstruci\u00f3n neses sistemas. A fluorescencia que xera fai que as \u00e1reas problem\u00e1ticas sexan m\u00e1is visibles e doadamente identificadas. Un concepto similar pode aplicarse \u00e1s plantas porque con esta tinguidura poden visualizarse mellor os problemas nas plantas vasculares. En bot\u00e1nica, a fluoresce\u00edna, e outras tinguiduras fluorescentes, foron utilizadas para monitorizar e estudar o tecido vascular das plantas, especialmente o xilema, que \u00e9 a principal v\u00eda de transporte de auga nas plantas. Isto d\u00e9bese a que a fluoresce\u00edna \u00e9 m\u00f3bil dentro do xilema pero incapaz de cruzar a membrana plasm\u00e1tica, polo que \u00e9 especialmente \u00fatil para trazar o movemento da auga polo xilema. A fluoresce\u00edna pode introducirse nos tecidos vasculares da planta polas ra\u00edces ou por un talo cortado. Abs\u00f3rbese polas ra\u00edces xunto coa auga e m\u00f3vese ata a parte superior da planta debido ao pulo creado pola transpiraci\u00f3n. A fluoresce\u00edna absorbida pola planta pode ser visualizada con microscopio de fluorescencia.\nAplicaci\u00f3n en campos petrol\u00edferos.\nAs soluci\u00f3ns de fluoresce\u00edna, normalmente activas ao 15%, son utilizadas comunmente para axudar \u00e1 detecci\u00f3n durante probas hidrost\u00e1ticas de oleodutos e gasodutos submarinos e outras infraestruturas submarinas. Deste modo, uns mergulladores que leven luces ultravioleta poden detectar as filtraci\u00f3ns.\nCosm\u00e9tica.\nA fluoresce\u00edna \u00e9 tam\u00e9n co\u00f1ecida como un aditivo colorante en produtos cosm\u00e9ticos, como no Amarelo D&amp;C n\u00famero 7 (ou \"D&amp;C Yellow no. 7\"). O sal dis\u00f3dico da fluoresce\u00edna denom\u00ednase uranina ou Amarelo D&amp;C n\u00famero 8 (ou \"D&amp;C Yellow no. 8\").\nSeguridade.\nO uso t\u00f3pico, oral e intravenoso da fluoresce\u00edn pode causar reacci\u00f3ns adversas, como n\u00e1useas, v\u00f3mitos, urticarias, hipotensi\u00f3n aguda, anafilaxe e reacci\u00f3ns anfilactoides relacionadas, causando parada card\u00edaca e morte s\u00fabita debido ao choque anafil\u00e1ctico.\nA reacci\u00f3n adversa m\u00e1is com\u00fan \u00e9 a n\u00e1usea, debido en parte a unha diferenza no pH do corpo e o pH da fluoresce\u00edna de sodio. A n\u00e1usea \u00e9 xeralmente transitoria e dimin\u00fae rapidamente. Os pro\u00eddos poden ser desde unha molestia menor a bastante graves, e unha soa dose de antihistamina pode proporcionar un completo alivio. O shock anafil\u00e1ctico e a subseguinte parada card\u00edaca e morte s\u00fabita son moi raros, pero como ocoren en cuesti\u00f3n de minutos, deber\u00eda estar preparada unha cl\u00ednica que use fluoresce\u00edna para realizar unha reanimaci\u00f3n de emerxencia.\nO uso intravenoso \u00e9 o que produce reacci\u00f3ns m\u00e1is adversas, inclu\u00edndo a morte s\u00fabita, mais isto pode reflectir un uso en maior cantidade m\u00e1is que un risco maior. Os usos oral e t\u00f3pico poden orixinar anafilaxe. e informouse dun caso de anafilaxe con parada card\u00edaca (que foi reanimado) despois do seu uso t\u00f3pico en forma de pingas oculares. As taxas de reacci\u00f3ns adversas var\u00edan desde o 1% ao 6%. As taxas maiores poden reflectir que as poboaci\u00f3ns estudadas te\u00f1en unha alta porcentaxe de persoas con reacci\u00f3ns adversas anteriores. O risco dunha reacci\u00f3n adversa \u00e9 25 veces maior se a persoa tivo anteriormente unha reacci\u00f3n adversa. O risco pode reducirse cun uso profil\u00e1ctico previo de antihistam\u00ednicos \ne unha r\u00e1pida atenci\u00f3n de emerxencia de calquera s\u00edntoma de anafilaxe. Unha proba simple cunha picada pode servir para identificar as persoas que te\u00f1en maior risco de sufrir reacci\u00f3ns adversas.\nDerivados.\nCo\u00f1\u00e9cense moitos derivados da fluoresce\u00edna. Exemplos son:\nNa s\u00edntese de oligonucle\u00f3tidos, varios reactivos fosforamidito que conte\u00f1en fluoresce\u00edna protexida, por exemplo o 6-FAM fosforamidito 2, util\u00edzanse para a preparaci\u00f3n de oligonucle\u00f3tidos etiquetdos con fluoresce\u00edna.\nOutras tinguiduras verdes son Oregon Green, Tokyo Green, SNAFL e carboxinaftofluoresce\u00edna. Estas tinguiduras, xunto con novos fluor\u00f3foros como Alexa 488, FluoProbes 488 e DyLight 488, foron adaptados para o seu uso en varias aplicaci\u00f3ns qu\u00edmicas e biol\u00f3xicas, onde c\u00f3mpre unha maior fotoestabilidade, diferentes caracter\u00edsticas espectrais ou presenza de distintos grupos unidos.\nA proporci\u00f3n en que o dilaurato de fluoresce\u00edna \u00e9 degradado rendendo \u00e1cido l\u00e1urico pode ser detectada para medir a actividade da esterase pancre\u00e1tica.\nS\u00edntese.\nA fluoresce\u00edna foi sintetizada por primeira vez por Adolf von Baeyer en 1871. Pode prepararse a partir de anh\u00eddrido ft\u00e1lico e resorcinol en presenza de cloruro de zinc por medio da reacci\u00f3n de Friedel-Crafts.\nUn segundo m\u00e9todo para preparar fluoresce\u00edna utiliza \u00e1cido metanosulf\u00f3nico como \u00e1cido de Br\u00f8nsted catalizador. Esta ruta ten un alto rendemento en condici\u00f3ns m\u00e1is suaves."}
{"id": "483165", "revid": "15490", "url": "https://gl.wikipedia.org/wiki?curid=483165", "title": "La reina roja", "text": ""}
{"id": "483169", "revid": "865", "url": "https://gl.wikipedia.org/wiki?curid=483169", "title": "Tripper", "text": "Tripper \u00e9 o quinto \u00e1lbum de estudio da banda estadounidense de math rock Hella, publicado o 30 de agosto de 2011 a trav\u00e9s do selo Sargent House. Tr\u00e1tase do seu primeiro disco a trav\u00e9s desta discogr\u00e1fica e do seu terceiro \u00e1lbum instrumental. \"Tripper\" marca a reduci\u00f3n da banda de volta aos seus membros principais Zach Hill e Spencer Seim, despois de ser cinco membros no seu lanzamento de 2007 \"There's No 666 in Outer Space\".\n\"Tripper\" \u00e9 ata a data (novembro de 2019) o \u00faltimo \u00e1lbum de Hella, e a\u00ednda que a banda non se separou oficialmente, pero ao estar Zach Hill centrado na banda de hip hop industrial Death Grips o hiato de Hella contin\u00faa ata o d\u00eda de hoxe."}
{"id": "483171", "revid": "5132", "url": "https://gl.wikipedia.org/wiki?curid=483171", "title": "UL Bohemian RFC", "text": ""}
{"id": "483172", "revid": "865", "url": "https://gl.wikipedia.org/wiki?curid=483172", "title": "Brutalism", "text": "Brutalism \u00e9 o primeiro \u00e1lbum de estudio da banda inglesa de punk rock Idles, publicado o 10 de marzo de 2017 a trav\u00e9s dos selos Balley Records e Partisan Records."}
{"id": "483173", "revid": "1131", "url": "https://gl.wikipedia.org/wiki?curid=483173", "title": "San Tirso de Cando", "text": ""}
{"id": "483175", "revid": "89787", "url": "https://gl.wikipedia.org/wiki?curid=483175", "title": "Nicholas Latifi", "text": "Nicholas Daniel Latifi (nado o 29 de xu\u00f1o de 1995) \u00e9 un expiloto de carreiras Canadense que correu para Williams Racing baixo bandeira canadense. Latifi fixo o seu debut na F\u00f3rmula 1 no Gran Premio de Austria de 2020 e serviu como piloto de proba e reserva para Renault, Force India e Williams. Rematou subcampi\u00f3n do Campionato de F\u00f3rmula 2 de 2019 con DAMS. Latifi deixou Williams ao final da tempada .\nAndaina.\nKarting.\nComezou a s\u00faa carreira no karting en 2009 e competiu ata 2012.\nDesaf\u00edo Continental Tire Sports Car.\nCompetiu na 2012 Continental Tire Sports Car Challenge para Rehagen Racing pilotando un Ford Mustang GT.\nToyota Racing Series.\nAsinou co equipo de Giles Motorsport para competir nas Toyota Racing Series de 2013. Rematou noveno na clasificaci\u00f3n xeral.\nF\u00f3rmula 3.\nComezou a s\u00faa carreira na F3 competindo nao F\u00f3rmula Tres italianan en 2012 con BVM. Ga\u00f1ou a s\u00faa primeira carreira de F3 no Circu\u00edto de Vallelunga o 16 de setembro de 2012. Finalizou s\u00e9timo na clasificaci\u00f3n final.\nEn 2013, participou en varias series, inclu\u00edndo Masters de F\u00f3rmula 3, Campionato brit\u00e1nico de F\u00f3rmula 3 e Campionato Europeo de F\u00f3rmula Tres, todos con Carlin Motorsport. Finalizou s\u00e9timo na carreira Masters of F\u00f3rmula 3 de 2013. O 25 de xullo de 2013, logrou a primeira pole position da s\u00faa carreira en Spa.\nF\u00f3rmula Renault 3.5.\nDespois de correr en roldas seleccionadas da F\u00f3rmula Renault 3.5 en 2014 para Tech 1 Racing, Latifi uniuse a Arden International para competir no campionato en 2015.\nCopa Porsche Carrera Gran Breta\u00f1a.\nLatifi fixo aparici\u00f3n na Porsche Carrera Cup de Gran Breta\u00f1a en 2014, pilotando para Redline Racing en Rockingham Motor Speedway e anotando un cuarto- lugar final na segunda das d\u00faas roldas.\nF\u00f3rmula Un.\nO 14 de marzo de 2016, Renault anunciou a Latifi como o seu novo piloto de probas para o 2016. En , Force India anunciouno como o seu piloto de reserva. En Latifi foi o piloto de probas e reserva para Williams. En novembro de 2019, a \u00faltima fin de semana do campionato de 2019, Willams confirmouno como piloto titular para , cubrindo o asento deixado por Robert Kubica.\nWilliams (2020 -).\n2020.\nLatifi uniuse a Williams como piloto de carreiras para a tempada , substitu\u00edndo a Robert Kubica e asoci\u00e1ndose ao antigo competidor de F\u00f3rmula 2 George Russell. Latifi correu baixo unha licenza estadounidense en 2020 despois de que a autoridade deportiva nacional do Canad\u00e1 renunciase ao seu mandato da FIA. Non obstante, Latifi segue sendo oficialmente reco\u00f1ecido como canadense os fins de semana de carreiras. O n\u00famero de carreira de Latifi \u00e9 o 6, elixido como referencia a un alcume da s\u00faa cidade natal, Toronto. Tam\u00e9n era o mesmo n\u00famero que usou no seu coche DAMS de F2.\nLatifi ti\u00f1a que debutar na F\u00f3rmula Un no o de apertura da tempada. Ingresou na carreira, pero posteriormente cancelouse en resposta \u00e1 pandemia de COVID-19. O seu debut produciuse no onde se clasificou o \u00faltimo da grella no 20\u00ba lugar, pero rematou a carreira no 11\u00ba lugar despois de que outros nove coches se retiraran. Clasificouse 15\u00ba para o , a primeira e \u00fanica vez en 2020 na que chegar\u00eda \u00e1 segunda sesi\u00f3n de clasificaci\u00f3n. Na carreira, foi liberado no cami\u00f1o de Carlos Sainz Jr. despois da s\u00faa parada en boxes e sufriu unha picada, terminando a carreira a cinco voltas dos l\u00edderes.\nNo , Latifi aproveitou un per\u00edodo de coche de seguridade para comezar no noveno lugar cando a carreira se reiniciou tras unha bandeira vermella. Rematou a carreira no 11\u00ba lugar, por diante doutros cinco pilotos. A s\u00faa primeira retirada da F\u00f3rmula Un produciuse no Gran Premio da Toscana de 2020 onde foi eliminado nun accidente de varios coches no reinicio do coche de seguridade. Logrou outro 11\u00ba posto no Gran Premio da Emilia-Roma\u00f1a de 2020, rematando a menos dun segundo de Antonio Giovinazzi. D\u00faas baixas produc\u00edronse nas catro \u00faltimas carreiras da tempada, causadas por unha colisi\u00f3n con Romain Grosjean no e unha fuga de aceite no . Latifi rematou a s\u00faa tempada de debut no 21\u00ba posto no campionato de pilotos, sen que tanto el como o equipo Williams lograran puntos.\n2021.\nWilliams mantivo a Latifi xunto a Russell para a tempada . Latifi retirouse do de inicio de tempada por un problema no turbocompresor. Na seguinte carreira, o Gran Premio da Emilia-Roma\u00f1a de 2021, logrou a s\u00faa mellor posici\u00f3n de clasificaci\u00f3n coa s\u00faa 14\u00aa posici\u00f3n. Non rematou a carreira despois dunha colisi\u00f3n con Nikita Mazepin. Anotou os seus primeiros puntos na F1 na carreira do Gran Premio de Hungr\u00eda de 2021, chegando ata o terceiro lugar antes de terminar oitavo, xusto por diante do seu compa\u00f1eiro de equipo Russell. Latifi ascendeu \u00e1 s\u00e9tima posici\u00f3n despois de que Sebastian Vettel fose descualificado por un problema co combustible.\nNo Gran Premio de Rusia de 2021, Latifi retirouse na volta 47 con danos por accidente.&lt;ref&gt;"}
{"id": "483176", "revid": "5863", "url": "https://gl.wikipedia.org/wiki?curid=483176", "title": "Miguel Anxo Fern\u00e1ndez", "text": "O nome Miguel Anxo Fern\u00e1ndez pode referirse a:"}
{"id": "483178", "revid": "5863", "url": "https://gl.wikipedia.org/wiki?curid=483178", "title": "Miguel Anxo Fern\u00e1ndez Bello", "text": ""}
{"id": "483181", "revid": "1131", "url": "https://gl.wikipedia.org/wiki?curid=483181", "title": "Swansea.com Stadium", "text": "O Swansea.com Stadium, antes co\u00f1ecido como Liberty Stadium (en gal\u00e9s: \"Stadiwm Liberty\"), \u00e9 un estadio situado na cidade galesa de Swansea. O estadio \u00e9 utilizado actualmente polos Ospreys, equipo profesional de rugby que compite no Pro14, e polo Swansea City de f\u00fatbol. Ten capacidade para 21.088 espectadores."}
{"id": "483182", "revid": "12452", "url": "https://gl.wikipedia.org/wiki?curid=483182", "title": "Stadiwm Liberty", "text": ""}
{"id": "483183", "revid": "12452", "url": "https://gl.wikipedia.org/wiki?curid=483183", "title": "White Rock Stadium", "text": ""}
{"id": "483184", "revid": "5863", "url": "https://gl.wikipedia.org/wiki?curid=483184", "title": "Jaime Olano Vela", "text": ""}
{"id": "483185", "revid": "5863", "url": "https://gl.wikipedia.org/wiki?curid=483185", "title": "Jaime Eduardo Olano Vela", "text": ""}
{"id": "483186", "revid": "5863", "url": "https://gl.wikipedia.org/wiki?curid=483186", "title": "Jaime Eduardo Olano", "text": ""}
{"id": "483188", "revid": "88215", "url": "https://gl.wikipedia.org/wiki?curid=483188", "title": "Equilibrio t\u00e9rmico da Terra", "text": ""}
{"id": "483190", "revid": "89787", "url": "https://gl.wikipedia.org/wiki?curid=483190", "title": "Dean Ween", "text": "Michael \"Mickey\" Melchiondo Jr., nado o 25 de setembro de 1970 e co\u00f1ecido polo seu nome art\u00edstico Dean Ween, \u00e9 un guitarrista estadounidense, e a metade da banda de rock alternativo Ween. No presente Melchiondo est\u00e1 activo cos grupos Moistboyz, The Dean Ween Group e Ween.\nBiograf\u00eda.\nMelchiondo co\u00f1eceu a Aaron Freeman nunha clase de mecanograf\u00eda no instituto na s\u00faa cidade natal de New Hope, Pensilvania. Os dous adoptaron o apelido ficticio Ween, collendo Melchiondo o nome de Dean Ween e Freeman o de Gene Ween.\nEn 1991 Melchiondo formou un d\u00fao de punk rock con Guy Heller chamado Moistboyz, editando cinco \u00e1lbum de estudio, todos eles autotitulados.\nMelchiondo colaborou en dous proxectos do seu amigo Josh Homme: The Desert Sessions e Queens of the Stone Age. No \u00e1lbum de 2002 de Queens of the Stone Age \"Songs for the Deaf\", Melchiondo tocou a guitarra en \"Mosquito Song\", \"Gonna Leave You\" e \"Six Shooter\".\nEn 2009 Melchiondo recibiu a s\u00faa licenza de capit\u00e1n e adoita a organizar viaxes de pesca na costa de Jersey cunha empresa chamada Mickey's Guide Service.\nEn 2012, tras a separaci\u00f3n de Ween, Melchiondo formou The Dean Ween Group. En agosto de 2016 anunciouse o \u00e1lbum de estrea de The Dean Ween Group, \"The Deaner Album\", que foi editado o 21 de outubro a trav\u00e9s do selo ATO Records. Un segundo \u00e1lbum, \"rock2\", foi editado en marzo de 2018.\nEn novembro de 2015 Ween anunciou a s\u00faa reuni\u00f3n."}
{"id": "483191", "revid": "865", "url": "https://gl.wikipedia.org/wiki?curid=483191", "title": "Hot Snakes", "text": "Hot Snakes \u00e9 unha banda estadounidense de post-hardcore liderada por Rick Froberg e John Reis, formada no ano 1999 en San Diego, California. Reis e Froberg actuaran anteriormente xuntos en Pitchfork e Drive Like Jehu, despois do cal Reis fundou a exitosa banda Rocket from the Crypt. Hot Snakes separouse no ano 2005 pero reuniuse en 2011.\nA\u00ednda que comparte semellanzas musicais cos previos proxectos dos seus membros, Hot Snakes ten un son moito m\u00e1is primario que o de Pitchfork, Drive Like Jehu ou incluso Rocket from the Crypt. Reis e Froberg tam\u00e9n estaban fortemente influenciados por bandas como The Wipers, Suicide e Michael Yonkers Band, e esas influencias d\u00e9ronlle a Hot Snakes un son distintivo que foi descrito como \"hardcore garage punk\". As gravaci\u00f3ns e a mercadotecnia do grupo foron realizadas seguindo a filosof\u00eda \"Do it Yourself\", con Froberg encarg\u00e1ndose da parte da arte e Reis editando o material a trav\u00e9s do seu selo, Swami Records."}
{"id": "483192", "revid": "98629", "url": "https://gl.wikipedia.org/wiki?curid=483192", "title": "Sargent House", "text": "Sargent House \u00e9 unha compa\u00f1\u00eda de xesti\u00f3n e selo discogr\u00e1fico estadounidense baseado nos \u00c1nxeles. A empresa foi fundada en xu\u00f1o de 2006 por Cathy Pellow, que \u00e9 unha comisario de v\u00eddeos musicais para Atlantic Records e tam\u00e9n pos\u00fae unha produtora de v\u00eddeo chamada Refused TV. Pellow comezou representando ao grupo de rock RX Bandits en 2006. A banda necesitaba editar o seu novo \u00e1lbum, \"...And the Battle Begun\", polo que Pellow decidiu crear o seu propio selo, tam\u00e9n coa idea de poder facer cousas distintas ao modelo tradicional das discogr\u00e1ficas. Dende ese momento Pellow continuou representando bandas e editando discos, todo baixo a marca de Sargent House.\nCronoloxicamente dende cando Pellow comezou a traballar con eles, Sargent House representa a RX Bandits, These Arms Are Snakes, Maps &amp; Atlases, Russian Circles, Tera Melos, Fang Island, Daughters, Red Sparowes, Good Old War, Native, This Town Needs Guns, Bygones, Lisa Papineau, Big Sir, Cast Spells, Zechs Marquise, Zach Hill, Le Butcherettes, Adebisi Shank, Hella, And So I Watch You From Afar e Helms Alee. Ademais, Pellow tam\u00e9n axudou ao selo Rodriguez Lopez Productions, fundado polo guitarrista de The Mars Volta e At the Drive-In Omar Rodr\u00edguez-L\u00f3pez."}
{"id": "483193", "revid": "88215", "url": "https://gl.wikipedia.org/wiki?curid=483193", "title": "Patinador", "text": ""}
{"id": "483194", "revid": "88215", "url": "https://gl.wikipedia.org/wiki?curid=483194", "title": "Patinadora", "text": ""}
{"id": "483196", "revid": "23204", "url": "https://gl.wikipedia.org/wiki?curid=483196", "title": "Paul-Louis Oudart", "text": "Paul-Louis Oudart, nado en Par\u00eds o 26 de xaneiro de 1796 e finado en 1860, foi un naturalista franc\u00e9s, e ilustrador de especies animais.\nTraxectoria.\nPaul-Louis Oudart traballou como ilustrador adxunto do Museo Nacional de Historia Natural de Francia de Par\u00eds.\nDescribiu en 1825 a especie \"Haematopus ater\" xunto con Louis Jean Pierre Vieillot, traballando na \"La Galerie des Oiseaux du cabinet d'histoire naturelle du Jardin du roi\".\nObras.\nOudart foi o ilustrador, entre outras, das seguintes obras: \nAbreviatura.\nA abreviatura Oudart empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "483201", "revid": "5863", "url": "https://gl.wikipedia.org/wiki?curid=483201", "title": "Mar\u00eda del Roc\u00edo de Frutos", "text": ""}
{"id": "483203", "revid": "89787", "url": "https://gl.wikipedia.org/wiki?curid=483203", "title": "Chasco (nome)", "text": "O apelido Chasco ou Txasko \u00e9 un apelido vasco que ten as s\u00faas ra\u00edces tradicionais en Los Arcos (Reino de Navarra), a\u00ednda que te\u00f1a filiais na propia Navarra (en Viana) e en \u00c1raba (Santa Cruz de Campezo).\nHistoria e her\u00e1ldica.\n\u00c9 unha li\u00f1axe nobre e ilustre de orixe vasco-navarra, cuxa casa m\u00e1is antiga estaba localizada na cidade de Los Arcos, do partido xudicial de Estella. Conforme con isto, os descendentes traslad\u00e1ronse aos pobos pr\u00f3ximos de N\u00e1zar, Piedramillera, Torralba del R\u00edo, Z\u00fa\u00f1iga e Esprontzeda. Ao longo da historia, os membros da familia demostraron repetidamente a s\u00faa nobreza. Hoxe, en Los Arcos, o pazo familiar do s\u00e9culo XIV est\u00e1 enfeitado cunha torre e escudo de armas familiar e situado diante da praza principal e a catedral. Nesta mesma cidade, esta li\u00f1axe estaba emparentada con outras familias nobres, como a de Alba. Ademais, Juan Chasco, de Los Arcos, asist\u00eda sempre \u00e1s xuntanzas que o estado nobre realizaba no claustro parroquial e foi a autoridade da cidade, como testemu\u00f1an moitos notarios.\nO apelido data de 1307, pero non se obtiveron rexistros de fidalgu\u00eda ata 1798, nos que consta o escudo de armas que aparece na casa de Los Arcos. A s\u00faa her\u00e1ldica consiste nun pi\u00f1eiro, un le\u00f3n andante, atravesado ao p\u00e9 do tronco da \u00e1rbore, e a cada lado da \u00e1rbore un castelo. Segundo Vicente de Cadenas e Vicente, hai outro escudo: fondo azul con chave de prata, colocada coma un pau, e acompa\u00f1ada \u00e1 s\u00faa esquerda por un cadeado dourado.\nEtimolox\u00eda.\nSegundo Euskaltzaindia a s\u00faa graf\u00eda actual para os vasc\u00f3fonos deber\u00eda adoptar o tx e o k do euskara actual, substitu\u00edndo Chasco por Txasko. \nA orixe e a etimolox\u00eda da li\u00f1axe \"(De) Chasco\" ou \"Txasko\" non foron estudadas por moitos historiadores, polo que hai poucos libros que falen do apelido como tal. Entre os estudosos deste apelido atopamos o erudito Don Alfredo Basan. A continuaci\u00f3n m\u00f3stranse alg\u00fans dos traballos que analizan o apelido nese aspecto:\nChasco: Etxazko (de \"casa\", en \u00e9uscaro \"etxe\") ou Sasko (de \"xesta\", en \u00e9uscaro \"sasi\").\nTxasko: xesteira (unha terra chea de xestas).\nOs dous autores derivan a etimolox\u00eda do apelido de xesta. Por\u00e9n, non se atopou ningunha evidencia significativa ata o momento."}
{"id": "483204", "revid": "72012", "url": "https://gl.wikipedia.org/wiki?curid=483204", "title": "Oudart", "text": ""}
{"id": "483207", "revid": "47401", "url": "https://gl.wikipedia.org/wiki?curid=483207", "title": "Lloyd deMausse", "text": ""}
{"id": "483209", "revid": "1822", "url": "https://gl.wikipedia.org/wiki?curid=483209", "title": "San Campio de Lonxe", "text": ""}
{"id": "483212", "revid": "5863", "url": "https://gl.wikipedia.org/wiki?curid=483212", "title": "Eiruga da seda", "text": ""}
{"id": "483213", "revid": "865", "url": "https://gl.wikipedia.org/wiki?curid=483213", "title": "The Bird Is the Most Popular Finger", "text": "\"The Bird Is the Most Popular Finger\" \u00e9 o terceiro lanzamento da banda estadounidense Shellac. O t\u00edtulo \u00e9 unha parodia ao \u00e1lbum \"The Pigeon Is the Most Popular Bird\" de Six Finger Satellite, e foi orixinalmente o t\u00edtulo dun artigo sobre Shellac que apareceu na revista \"Alternative Press\" tras o lanzamento dos anteriores sinxelos do grupo. Tr\u00e1tase dun 7\" con d\u00faas canci\u00f3ns publicado o 22 de agosto de 1994 a trav\u00e9s do selo Drag City. Foi o primeiro lanzamento de Shellac que non publicou Touch and Go Records.\nA primeiro canci\u00f3n, \"The Admiral\", \u00e9 unha versi\u00f3n instrumental dun tema que apareceu posteriormente no \u00e1lbum \"At Action Park\", en outubro dese mesmo ano. \"XVI\" \u00e9 unha versi\u00f3n alternativa da canci\u00f3n \"Pull the Cup\", tam\u00e9n en \"At Action Park\". As d\u00faas canci\u00f3ns foron gravadas no apartamento de Todd Trainer, tal e como se documenta cunha impresi\u00f3n fotogr\u00e1fica inclu\u00edda co sinxelo. O libreto detalla cada instrumento musical e cada peza de equio de gravaci\u00f3n usada no sinxelo."}
{"id": "483216", "revid": "23204", "url": "https://gl.wikipedia.org/wiki?curid=483216", "title": "Rexi\u00f3n de \u00d1uble", "text": "\u00d1uble \u00e9 unha das 16 rexi\u00f3ns do Chile. A s\u00faa capital \u00e9 a cidade de Chill\u00e1n.\nLimita polo oeste co Oc\u00e9ano Pac\u00edfico, polo leste coa Arxentina, polo norte coa Rexi\u00f3n de Maule e polo sur coa Rexi\u00f3n de Biob\u00edo.\nDivisi\u00f3n Pol\u00edtico-Administrativa da Rexi\u00f3n de \u00d1uble.\nA rexi\u00f3n \u00d1uble, para os prop\u00f3sitos da administraci\u00f3n do goberno e das administraci\u00f3ns interiores, div\u00eddese en tres provincias:"}
{"id": "483218", "revid": "22795", "url": "https://gl.wikipedia.org/wiki?curid=483218", "title": "Gallotia galloti", "text": "Gallotia galloti \u00e9 unha especie de r\u00e9ptil da orde dos escamosos, suborde dos lacertilios, infraorde dos escincomorfos, familia dos lac\u00e9rtidos e subfamilia dos galotiinos, que \u00e9 o tipo do x\u00e9nero \"Gallotia\".\nTaxonom\u00eda.\nDescrici\u00f3n.\nA especie foi descrita en 1839 polo naturalista e ilustrador franc\u00e9s Paul-Louis Oudart, baixo o nome de \"Lacerta galloti\".\nEtimolox\u00eda.\nTanto o nome do x\u00e9nero como o espec\u00edfico son uns homenxes ao naturalista afeccionado franc\u00e9s D. Gallot, residente nas illas Canarias e que mandou en 1839 esp\u00e9cimes de lac\u00e9rtidos ao Museo Nacional de Historia Natural de Francia, en Par\u00eds, onde traballaba Oudart.\nSin\u00f3nimo.\nAdemais de polo nome actualmente v\u00e1lido, a especie co\u00f1eceuse, entre outros, polos sin\u00f3nimos:\nSubespecies.\nDentro da especie reco\u00f1\u00e9cense as seguintes subespecies: \nH\u00e1bitat e distribuci\u00f3n.\nH\u00e1bitat.\n\"Gallotia galloti\" \u00e9 com\u00fan en varios h\u00e1bitats abertos, rochosos e aebustivos. As\u00f3ciase comunmente en paredes de rochas en \u00e1reas cultivadas. \u00c9 m\u00e1is rara nas zonas boscosas, especialmente na laurisilva. P\u00f3dese encontrar at\u00e9 a alta monta\u00f1a (at\u00e9 os 3 000 m de altura en Tenerife).\nDistribuci\u00f3n.\n\u00c9 unha especie end\u00e9mica das illas de Tenerife e La Palma, e foi introducida en Morro Jable, na pen\u00ednsula de Jand\u00eda (Fuerteventura). \nCatacter\u00edsticas.\nOs machos chegan a alcanzar os 30 cm de longo. A longitud de cabeza e tronco, nos machos, alcanza 14,5 cm, e as femias, m\u00e1is pequenas, s\u00f3 chegan aos 13,32 cm. O \"colar\" \u00e9 liso con bandas escuras. A garganta, negra escura nos machos.\nOs machos presentan unha mancha azul na cara (sobre todo na subespecie do norte de Tenerife, \"G. g. eisentrauti\" (pero que non te\u00f1en os machos da subespecie do sur desta illa, \"G. g. galloti\"), que se intensifica na \u00e9poca de celo. As femias e os inmaturos te\u00f1en unha coloraci\u00f3n m\u00e1is cr\u00edptica, existindo polo menos dous patr\u00f3ns diferentes: un con d\u00faas li\u00f1as de cor marr\u00f3n claro no dorso e outro con pequenas pencas, sen li\u00f1as diferenciadas. O iris \u00e9 de cor amarelo intenso.\nDifer\u00e9ncianse das outras especies de \"Gallotia\", entre outras cousas, polo n\u00famero de fileiras lonxitudinais na cara ventral do animal (de 12 a 14 nesta especie).\nBiolox\u00eda.\nAlim\u00e9ntanse fundamentalmente de insectos e plantas. \nA \u00e9poca de reproduci\u00f3n comeza en primavera (abril a xu\u00f1o). O embri\u00f3n permanece dentro da femia un mes e, despois da posta -en terra- as cr\u00edas tardan dous meses m\u00e1is en eclosionar, a finais de agosto-principios de setembro, cando empezan a poder detectarse."}
{"id": "483259", "revid": "865", "url": "https://gl.wikipedia.org/wiki?curid=483259", "title": "Mr. Machinery Operator", "text": "Mr. Machinery Operator \u00e9 o quinto e derradeiro \u00e1lbum de estudio da banda estadounidense de rock alternativo Firehose, publicado o 23 de febreiro de 1993 a trav\u00e9s do selo Columbia Records."}
{"id": "483260", "revid": "5132", "url": "https://gl.wikipedia.org/wiki?curid=483260", "title": "Llanelli", "text": "Llanelli \u00e9 a cidade m\u00e1is grande do condado de Carmarthenshire e do condados preservados de Dyfed en Gales, Reino Unido. Est\u00e1 situada no esteiro de Loughor, 16 km ao nororeste de Swansea e 19 km ao sueste da capital do condado, Carmarthen. Llanelli \u00e9 famosa pola s\u00faa tradici\u00f3n de rugby, sendo o lar dos Scarlets do Pro14, e por ser un centro de produci\u00f3n de folla de flandres."}
{"id": "483262", "revid": "1888", "url": "https://gl.wikipedia.org/wiki?curid=483262", "title": "Jos\u00e9 Mar\u00eda Bourio Fern\u00e1ndez", "text": "Jos\u00e9 Mar\u00eda Bourio Fern\u00e1ndez, nado en Lugo o 11 de decembro de 1907 e finado no mesmo concello o 16 de febreiro de 1986, foi un profesor e pol\u00edtico galego.\nTraxectoria.\nFuncionario da Delegaci\u00f3n de Traballo, foi contador do Colexio Pericial Mercantil (1932). En 1936 era profesor de mercantil, caligraf\u00eda e debuxo no Instituto Feminino de Lugo. Afiliado \u00e1 UGT, foi vicesecretario da Federaci\u00f3n Provincial Trabajadores de Lugo (1932). Foi secretario das Juventudes Socialistas (1932), secretario de actas das Juventudes Socialistas Unificadas (1936) e membro da Agrupaci\u00f3n Socialista lucense. Logo do golpe de Estado do 18 de xullo de 1936 estivo fuxido e agochado nos montes de Barreiros ata que puido embarcar rumbo a Cuba vestido de cura con identidade falsa. Xulgado polo Tribunal de Responsabilidades Pol\u00edticas, foi sancinado en ausencia. En Cuba traballou como dependente da Ferreter\u00eda Celestino Joaristi y C\u00eda. e despois como xefe de vendas da empresa norteamericana Remintong Rand. Adquiriu a nacionalidade cubana. En 1947 regresou a Galicia con permiso de tres meses e dous anos despois con toda a familia con intenci\u00f3n de quedar, pero tiveron que volverse por problemas na renovaci\u00f3n do permiso de estancia. En Cuba mantivo contacto co C\u00edrculo Republicano Espa\u00f1ol e a Casa de la Cultura. En 1958 regresou definitivamente a Galicia."}
{"id": "483264", "revid": "25871", "url": "https://gl.wikipedia.org/wiki?curid=483264", "title": "Ehrenfried Schenkel", "text": "Ehrenfried Schenkel, tam\u00e9n co\u00f1ecido como Ehrenfried Schenkel-Haas, nado en Basilea o 10 de maio de 1869 e finado en 1953, foi un zo\u00f3logo su\u00edzo especializado en aracnolox\u00eda.\nAs\u00ed mesmo, tam\u00e9n fixo importantes achegas \u00e1 herpetolox\u00eda.\nTraxectoria.\nNado en Basilea o 10 de maio de 1869, obtivo a c\u00e1tedra de Historia Natural na Universidade desta cidade en 1892. \nEntre 1890 e 1902 foi conservador no Museo de Historia Natual de Basilea. Al\u00ed relacionose co herpet\u00f3logo Fritz M\u00fcller, e tivo a oportunidade de estudar r\u00e9ptiles, e tam\u00e9n peixes e crust\u00e1ceos, pero principalmente centrou a s\u00faa atenci\u00f3n nos ar\u00e1cnidos aos que posteriormente dedicou todo o seu tempo libre. \nEn 1902 abandonou o seu cargo de conservador para estudar Qu\u00edmica, pero a qu\u00edmica non lle acabou de satisfacer e dedicouse ao ensino nunha escola secundaria de Basilea desde 1909 a 1935.\nOs seus estudos centr\u00e1ronse na fauna aracnol\u00f3xica de Su\u00edza, o Tesino, de Alema\u00f1a, do \u00c1rtico (Illas Feroe, Laponia, Escandinavia), da China, da pen\u00ednsula Ib\u00e9rica, e das illas Canarias, Madeira e Azores.\nTax\u00f3ns descritos.\nSchenkel foi o descritor, entre outras, as seguintes especies: \n(Ver a lista completa das especies descitas por este autor).\nAlgunhas publicaci\u00f3ns.\n(Ver relaci\u00f3n comleta das s\u00faas poblicaci\u00f3ns na biograf\u00eda do GIA).\nAbreviatura.\nA abreviatura Schenkel empr\u00e9gase para reco\u00f1ecer a como autoridade na decrcici\u00f3n e taxonom\u00eda en zoolox\u00eda."}
{"id": "483265", "revid": "89787", "url": "https://gl.wikipedia.org/wiki?curid=483265", "title": "Songkick", "text": "Songkick \u00e9 unha compa\u00f1\u00eda tecnol\u00f3xica estadounidense que proporciona servizos de descubrimento de concertos e de vendas de entradas para eventos musicais ao vivo. A web e a app m\u00f3bil de Songkick permite aos usuarios rastrexar a artistas en xira, recibir alertas de concertos na s\u00faa \u00e1rea e mercar entradas para os espect\u00e1culos, usando tecnolox\u00eda e servizos que dirixen e xestionan as vendas de entradas en nome de artistas.\nHistoria.\nSongkick foi fundada en 2007 por Ian Hogarth, Michelle You e Pete Smith como parte do programa Y Combinator, un acelerador de sementes centrado en start-ups tecnol\u00f3xicas. O modelo de negocio inicial de Songkick, baseada no seu servizo de descubrimento de concertos, baseouse nas tarifas de referencia das compa\u00f1\u00edas de venda de entradas. A compa\u00f1\u00eda lanzou a s\u00faa primeiro aplicaci\u00f3n m\u00f3bil en 2011. En xu\u00f1o de 2015 Songkick fusionouse con CrowdSurge, un provedor de servizos de venda de entradas para artistas. CrowdSurge fora fundado por Matt Jones en 2008, e el e Hogarth dixeron que decidiran unir as d\u00faas compa\u00f1\u00edas para corrixir \"unha masiva ineficiencia no mercado\". Acompa\u00f1\u00eda combinada contin\u00faa operando baixo a marca Songkick. Jones e Hogarth traballaron como co-CEOs de Songkick ata que Jones tomou ese rol en solitario en xaneiro de 2016.\nWarner Music Group anunciou en xullo de 2017 a compra da app de Songkick para atopar concertos e a marca rexistrada da compa\u00f1\u00eda por 5 mill\u00f3ns de d\u00f3lares. A app continuou operando como unha marca independente supervisada pola divisi\u00f3n de servizos de artistas e selos de Warner Music.\nO CEO de Songkick CEO Matt Jones anunciou en outubro de 2017 que a compa\u00f1\u00eda deixar\u00eda de vender entradas a finais dese mes, un proceso iniciado \"a principios deste ano cando Ticketmaster e Live Nation bloquearon efectivamente o noso negocio de venda de entradas nos Estados Unidos\". En xaneiro de 2018 Live Nation resolveu a s\u00faa demanda con Songkick por 110 mill\u00f3ns de d\u00f3lares.\nSongkick ten sistemas para detectar a revenda, reducindo os incentivos por revender (creando \u00e1reas de admisi\u00f3n xeral en vez de asentos asignados) e facendo m\u00e1is doado aos fans mercar as entradas (realizando varios lanzamentos de entradas, non s\u00f3 un), reducindo a porcentaxe de entradas que rematan no mercado secundario ao 1,5% do total."}
{"id": "483272", "revid": "98629", "url": "https://gl.wikipedia.org/wiki?curid=483272", "title": "Gallotia stehlini", "text": "Gallotia stehlini \u00e9 unha especie de r\u00e9ptil da orde dos escamosos, suborde dos lacertilios, infraorde dos escincomorfos, familia dos lac\u00e9rtidos e subfamilia dos galotiinos, que \u00e9 o tipo do x\u00e9nero \"Gallotia\".\n\u00c9 un endemismo da illa de Gran Canaria, Foi introducida na de Fuerteventura. \nTr\u00e1tase do maior dos lagartos das Canarias, alcanzando at\u00e9 os 80 cm de lonxitude, polo que tam\u00e9n se co\u00f1ece como \"lagarto xigante de Gran Canaria\". \nAt\u00e9 os anos 1970 todos os lagartos da illa de Gran Canaria eran considerados como subespecies de \"Gallotia simonyi\" debido ao seu parecido morfol\u00f3xico. Posteriormente, varios traballos revelaron que exist\u00edan suficientes diferenzas esquel\u00e9ticas e ectomorfol\u00f3xicas para seren consideradas especies ben diferenciadas, teor\u00eda que foi finalmente demostrada grazas \u00e1s t\u00e9cnicas de secuenciaci\u00f3n do ADN.\nTaxonom\u00eda.\nDescrici\u00f3n.\nA especie foi descrita en 1901 polo zo\u00f3logo su\u00edzo Ehrenfried Schenkel, baixo o nome de \"Lacerta galloti\" var. \"stehlini\".\nEtimolox\u00edas.\nPara a do x\u00e9nero, ver \"Gallotia\".\nO ep\u00edteto espec\u00edfico, \"stehlini\", \u00e9 un homenxe ao paleont\u00f3logo su\u00edzo Hans Georg Stehlin, que recolectou o holotipo.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nCaracter\u00edsticas.\nColoraci\u00f3n.\n\u00c9 un r\u00e9ptil de corpo robusto, de coloraci\u00f3n de parda agrisada a avermellada escura que, ao longo do dorso presenta bandas transversais claras de bordo escuro. O ventre \u00e9 abrancazado. As partes superiores da cabeza e da parte anterior do tronco son m\u00e1is escuras, \u00e1s veces amouradas.\nNos machos adultos, especialmente os m\u00e1is vellos, o dorso \u00e9 amourado, e nos costados aparecen ocelos claros arredondados, e a garganta t\u00f3rnase alaranxada.\nOs inmaturos son de cor parda oliv\u00e1cea, con d\u00faas bandas escuras lonxitudinais no dorso, d\u00faas bandas claras a cada lado do corpo e numerosos ocelos claros nos costados.\nTama\u00f1o.\nOs exemplares m\u00e1is grandes poden medir at\u00e9 80\u00a0cm, o que os converte na especie actual m\u00e1is grande do seu x\u00e9nero.\nA s\u00faa masa corporal pode chegar at\u00e9 os 1 694,32 g.\nOs machos alcanzan maior tama\u00f1o e te\u00f1en a cabeza m\u00e1is grande que as femais. \nUnha comparaci\u00f3n entre a lonxitude alcanzada polos exemplares actuais e a que presentan os \u00f3sos recollidos demostra que, desde a chegada \u00e1a illa dos seus primeiros poboadores humanos, existe unha tendencia \u00e1 reduci\u00f3n do tama\u00f1o nos exemplares desta especie.\nDistribuci\u00f3n e h\u00e1bitat.\nDistribuci\u00f3n.\nEsta especie \u00e9 end\u00e9mica da illa de Gran Canaria, onde se pode encontrar na pr\u00e1ctica totalidade da illa, desde o nivel do mar at\u00e9 m\u00e1is de 1 850 msnm. Antes da chegada do home ao arquip\u00e9lago tam\u00e9n existiu unha poboaci\u00f3n en Tenerife, o que se sabe pola presenza de restos \u00f3seos encontrados nos arredores da vila dee Benijo.\nHai tam\u00e9n poboaci\u00f3ns adicionais desta especie na illa de La Palma e en d\u00faas zonas do litoral oriental de Fuerteventura, poidendo encontrarse en Puerto del Rosario e no Barranco de la Torre, pero estas poboaci\u00f3ns, demograficamente vi\u00e1beis, tiveron a s\u00faa su orixe en introduci\u00f3ns ocorridas ao longo do s\u00e9culo XX.\nH\u00e1bitat.\nEn Gran Canaria abarca a pr\u00e1ctica totalidade dos h\u00e1bitats dispo\u00f1\u00edbeis, encontr\u00e1ndose en \u00e1reas abertas, matogueiras, gargantas rochosas e h\u00famidas, pero est\u00e1 ausente das zonas boscosas. Pode verse habitualmente en zonas de \"cardonal-tabaibal\", asociadas \u00e1s zonas de pouca altitude, nos bosques term\u00f3filos, nas zonas das \"cumbres\" (como qiuedou dito, \u00e9 f\u00e1cil encontralo por riba dos 1 850 m, e nos chamados nas Canarias \"malpa\u00edses\". Tam\u00e9n se adapta a zonas alteradas polo home, vivindo en zonas agr\u00edcolas e muros. \u00c9 pouco abundante nos pi\u00f1eirais de \"Pinus canariensis\", onde se encontra reclu\u00eddo nos claros, e parece non estar presente nas zonas sen vexetaci\u00f3n das dunas de Maspalomas.\nEn Fuerteventura enc\u00f3ntrase en zonas agr\u00edcolas.\nBolox\u00eda.\nDieta.\nO \"lagarto xigante de Gran Canaria\" \u00e9 un animal omn\u00edvoro, a\u00ednda que a s\u00faa alimentaci\u00f3n ten unha base vexetal de follas e sementes. A proporci\u00f3n de plantas na s\u00faa dieta aumenta co seu talle, mentres que as s\u00faas presas animais, na s\u00faa maior\u00eda artr\u00f3podos, son pouco com\u00fans. Presenta tendencia cara ao canibalismo. Alg\u00fans compo\u00f1entes da s\u00faa dieta son:\nReproduci\u00f3n.\nInician a s\u00faa madurez sexual aos catro ou cinco anos, o poden chegar a vivir at\u00e9 once anos. Durante a c\u00f3pula, o macho morde \u00e1 femia no pescozo. A femia pon unha \u00fanica posta ao ano de entre 5 e 14 ovos.\nDepredadores.\n\"Gallotia stehlini\" \u00e9 depredado por el bufo pequeno (\"Asio otus\"), o corvo grande (\"Corvus corax\"), o lagarteiro (\"Falco tinnunculus\"), o mi\u00f1ato com\u00fan (\"Buteo buteo\") e o picanzo real meridional (\"Lanius meridionalis\"), ademais das especies introducidas, como o gato dom\u00e9stico e o ourizo \"Atelerix algirus\".\nCando esta especie s\u00e9ntese ameazada, a s\u00faa primeira estratexia \u00e9 a fuxida. \u00c9 m\u00e1is veloz que outras especies do x\u00e9nero, polo que as s\u00faas poboaci\u00f3ns non se viron tan minguadas polas especies invasoras como as do resto de lagartos das illas Canarias. Ademais, os adultos poden facer fronte a unha ameaza coa boca aberta e emitindo sons de aviso.\nRecentemente foi introducida na illa de Gran Canaria, concretamente na monta\u00f1a de Amagro en G\u00e1ldar e en Telde, a serpente rei de California (\"Lampropeltis getula californiae\") que se est\u00e1 alimentando de \"Gallotia stehlini\" principalmente. Existe un proxecto que est\u00e1 levando a cabo a erradicaci\u00f3n deste depredador.\nAmeazas.\nA\u00ednda que esta especie en xeral a\u00ednda \u00e9 abundante, vese afectada pola depredaci\u00f3n de gatos (dom\u00e9sticos e asilvestrados) e ratas.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o staus da especie como \"LC\" porque, a\u00ednda que a s\u00faa \u00e1rea de dispersi\u00f3n \u00e9 menor a 5 000 km2, \u00e9 com\u00fan, enc\u00f3ntrase en h\u00e1bitats que non est\u00e1n significativamente ameazados e a s\u00faa poboaci\u00f3n non parece estar en declive."}
{"id": "483273", "revid": "85894", "url": "https://gl.wikipedia.org/wiki?curid=483273", "title": "Jos\u00e9 Vizoso Vizoso", "text": "Jos\u00e9 Vizoso Vizoso, co\u00f1ecido como o mestre do Condado, nado en Alfoz cara a 1914 finado na Coru\u00f1a en agosto de 2003, foi un mestre e pol\u00edtico galego.\nTraxectoria.\nRepublicano e socialista. Mestre do Cadram\u00f3n (O Valadouro). Logo do golpe de Estado do 18 de xullo de 1936 foi destitu\u00eddo. Restitu\u00eddo, en novembro de 1939 foi nomeado mestre de R\u00faa (Cervo). En decembro de 1942 foi nomeado mestre interino en Foz como ex-combatente. Exiliouse durante uns anos no Brasil. Nos anos cincoenta impartiu clases particulares na que deron en chamar Escola do Condado, na parroquia de Lagoa (Alfoz). A academia converteuse nun centro de ensino prestixioso e permaneceu nos anos sesenta."}
{"id": "483274", "revid": "72012", "url": "https://gl.wikipedia.org/wiki?curid=483274", "title": "Ehrenfried Schenkel-Haas", "text": ""}
{"id": "483275", "revid": "72012", "url": "https://gl.wikipedia.org/wiki?curid=483275", "title": "Schenkel", "text": ""}
{"id": "483282", "revid": "6939", "url": "https://gl.wikipedia.org/wiki?curid=483282", "title": "Avenoiteira cincenta", "text": ""}
{"id": "483297", "revid": "98629", "url": "https://gl.wikipedia.org/wiki?curid=483297", "title": "Alderiques d'Asturies", "text": "Alderiques d'Asturies \u00e9 un medio de comunicaci\u00f3n en lingua asturiana nado en xaneiro de 2014. Ten como finalidade ser unha plataforma de radio e televisi\u00f3n dixital que utilice o asturiano como lingua vehicular, con programaci\u00f3n adecuada para todos os p\u00fablicos, buscando promoci\u00f3n e difusi\u00f3n da cultura, tradici\u00f3ns, lingua propia e realidade social da comunidade asturiana.\nCaracter\u00edsticas.\nDestaca polo tratamento de todo tipo de temas en diferentes formatos audiovisuais como entrevistas, reportaxes e mesas de debate. Dentro da web te\u00f1en ligaz\u00f3ns aos programas de radio e televisi\u00f3n realizados ao longo destes anos.\nO seu lema \u00e9 \u00abEl mundu dende Asturies\u00bb. Alderiques d'Asturies est\u00e1 dirixido e presentado por Samuel Grad\u00edn."}
{"id": "483305", "revid": "89787", "url": "https://gl.wikipedia.org/wiki?curid=483305", "title": "El Clarinete", "text": "El Clarinete foi un peri\u00f3dico que se editou en Ver\u00edn en 1899.\nHistoria e caracter\u00edsticas.\nPrimeiro peri\u00f3dico humor\u00edstico de Ver\u00edn, apareceu en setembro de 1899. No seu editorial afirma que naceu para \u201ccastigar y contener los desmanes y desbordamientos de \"El T\u00e1mega\"\u201d. Consta de catro p\u00e1xinas con publicidade na \u00faltima"}
{"id": "483306", "revid": "89787", "url": "https://gl.wikipedia.org/wiki?curid=483306", "title": "La V\u00edbora (Ver\u00edn)", "text": "La V\u00edbora foi un peri\u00f3dico que se editou en Ver\u00edn en 1906.\nHistoria e caracter\u00edsticas.\nSubtitulado \"Peri\u00f3dico jocoso y a veces circunspecto\", apareceu o 5 de xaneiro de 1906. Peri\u00f3dico quincenal de tendencia republicana, constaba de oito p\u00e1xinas. Imprim\u00edase en La Editorial de Ourense."}
{"id": "483307", "revid": "23204", "url": "https://gl.wikipedia.org/wiki?curid=483307", "title": "Twin Fantasy", "text": "Twin Fantasy, posteriormente retitulado como Twin Fantasy (Mirror to Mirror), \u00e9 o sexto \u00e1lbum de estudio do m\u00fasico de indie rock estadounidense Will Toledo baixo o nome de Car Seat Headrest. O disco foi publicado o 2 de novembro de 2011 e dende ent\u00f3n amasou unha gran cantidade de seguidores de culto, xogando os foros de internet 4chan e Reddit un importante papel no \u00e9xito do \u00e1lbum. O d\u00eda 16 de febreiro de 2018 a banda editou unha regravaci\u00f3n do \u00e1lbum, titulada \"Twin Fantasy (Face to Face)\", a trav\u00e9s do selo Matador Records.\nListaxe de canci\u00f3ns.\nTodos os temas escritos e interpretados por Will Toledo."}
{"id": "483310", "revid": "865", "url": "https://gl.wikipedia.org/wiki?curid=483310", "title": "Ted Leo &amp; The Pharmacists", "text": ""}
{"id": "483314", "revid": "98629", "url": "https://gl.wikipedia.org/wiki?curid=483314", "title": "Brody Dalle", "text": "Brody Dalle, nada como Bree Joanna Alice Robinson o 1 de xaneiro de 1979 \u00e9 unha cantante, compositora e guitarrista australiana. Dalle comezou a tocar m\u00fasica na s\u00faa adolescencia, e mudouse aos \u00c1nxeles, California, con 18 anos, onde fundou a banda de punk rock The Distillers. O grupo publicou tres \u00e1lbums antes de separarse no ano 2006. Dalle iniciou outro proxecto, Spinnerette, publicando un \u00e1lbum ep\u00f3nimo en 2009. En 2014 publicou \"Diploid Love\", o seu primeiro \u00e1lbum en solitario.\nBiograf\u00eda.\nBrody Dalle naceu como Bree Joanna Alice Robinson en Melbourne o 1 de xaneiro de 1979 e medrou nos suburbios de Fitzroy e Northcote da cidade. O seu pai, que era violento e abus\u00f3n, abandonou \u00e1 s\u00faa familia cando Dalle era nova. Posteriormente os seus pais volver\u00edanse casar con outras persoas, polo que a trav\u00e9s do segundo matrimonio do seu pai \u00e9 media irm\u00e1 da actriz Morgana Robinson. Dale non tivo demasiado contacto con Robinson ata que as d\u00faas co\u00f1ec\u00e9ronse nos camerinos tras un concerto de The Distillers en 2004, cando Robinson revelou que o seu pa\u00eds vive agora \"en Leeds ou algunha merda\". Dalle foi abusada sexualmente de nena, e gastou gran parte da s\u00faa adolescencia en casos xudiciais relacionados co seu abuso. De adolescente comezou a adestrarse para ser nadadora ol\u00edmpica. Estudou e foi expulsada de dous institutos cat\u00f3licos en Melbourne antes de deixar os seus estudos. Dalle experimentou coas drogas e posteriormente dixo, \"Nunca fun adicta, nunca fun descalza ou vend\u00edn o coche da mi\u00f1a nai a un xitano. S\u00f3 experimentei, como fai todo o mundo\".\nCarreira.\nPrimeiros proxectos e The Distillers.\nDalle sent\u00edase intrigada por Cyndi Lauper e os Beatles cando era nena. Aos 12 anos descubriu a grupos como Nirvana, e citou a Courtney Love e \u00e1 s\u00faa banda Hole (ademais de a outras bandas de punk femininas como Babes in Toyland e Bikini Kill) como as s\u00faas primeiras influencias. A s\u00faa carreira musical comezou aos 13 anos, empezando coa guitarra. Participou en Rock 'n' Roll High School (RnRHS), un colectivo feminista de Melbourne creado por Stephanie Bourke. Interesouse por Black Flag, Discharge, e Flipper e en 1995, poucos d\u00edas antes do se 17 aniversario, a s\u00faa primeira banda, Sourpuss, tocou no Australia's Summersault Festival, onde co\u00f1eceu a Tim Armstrong, l\u00edder da banda de punk rock Rancid. Os dous mantiveron unha relaci\u00f3n e compromet\u00e9ronse en 1997, pouco despois de que Dalle cumplise 18 anos. Dalle mudouse aos \u00c1nxeles e al\u00ed fundou The Distillers.\nThe Distillers publicou o seu \u00e1lbum de estrea no ano 2000, sendo aclamado e comparado con Hole, e comparouse tam\u00e9n a Dalle con Courtney Love e despois con PJ Harvey. Para a gravaci\u00f3n do seu segundo traballo, \"Sing Sing Death House\", a banda tivo outra formaci\u00f3n, e no tempo do seu terceiro disco, \"Coral Fang\", Dalle era o \u00fanico compo\u00f1ente orixinal. O \u00e1lbum tivo unha boa recepci\u00f3n e a banda tivo un grande \u00e9xito con distintos sinxelos do disco e tocou no festival Lollapalooza. En 2001 Dalle tam\u00e9n fixo un cameo no v\u00eddeo musical do tema \"My Friends Over You\" de New Found Glory co seu ent\u00f3n marido Tim Armstrong, ademais de Travis Barker e Rob Aston.\nSpinnerette e traballos posteriores.\nQueimados e cansos uns dos outros tras unha extenuante xira de dous anos, The Distillers separouse en 2005. Dalle comezou a traballar nun novo proxecto chamado Spinnerette con Alain Johannes de Eleven. O 11 de decembro de 2008 a banda editou o seu primeiro EP titulado \"Ghetto Love\", cun v\u00eddeo de acompa\u00f1amento dirixido por Liam Lynch. O 17 de xu\u00f1o de 2009 o grupo lanzou o \u00e1lbum \"Spinnerette\".\nDalle tam\u00e9n tocou en temas da banda Eagles of Death Metal usando varios alcumes e apareceu na canci\u00f3n \"Weigh on My Mind\" do \u00e1lbum de estrea de The Transplants en 2002. Tam\u00e9n gravou voces no tema de Queens of the Stone Age \"You Got a Killer Scene There, Man\", do seu \u00e1lbum de 2005 \"Lullabies to Paralyze\", e tam\u00e9n fixo unha aparici\u00f3n na canci\u00f3n de Left\u00f6ver Crack \"Muppet N.A.M.B.L.A\", para o seu traballo de 2004 \"Rock The 40 Oz: Reloaded\". No ano 2009 apareceu co seu marido nese momento, Josh Homme, no tema \"Bargain Healers\" do artista franc\u00e9s Nosfell. En 2011 Brody Dalle apareceu nunha canci\u00f3n de Boots Electric chamada \"Boots Electric Theme\".\nTraballo en solitario.\nEn novembro de 2012 Dalle anunciou en Twitter que estaba traballando nun \u00e1lbum en solitario, no que aparecer\u00edan Alain Johannes e Michael Shuman de Queens of the Stone Age e Shirley Manson de Garbage.\nEn novembro de 2013 Dalle dixo que fichara por Caroline Records, unha divisi\u00f3n do Universal Music Group, coa intenci\u00f3n de editar o seu primeiro traballo a principios de 2014. O \u00e1lbum foi producido por Alain Johannes, e conta coas aparici\u00f3ns de Shirley Manson, Nick Valensi de The Strokes, e Emily Kokal de Warpaint. Dalle apoiou a Nine Inch Nails e Queens of the Stone Age na s\u00faa xira por Australia e Nova Zelandia en marzo de 2014 para promocionar o \u00e1lbum.\nNo mes de febreiro de 2014 Dalle publicou o primeiro sinxelo do \u00e1lbum, \"Diploid Love\", que aparecer\u00eda o 28 de abril dese mesmo ano. O sinxelo, \"Meet The Foetus / Oh The Joy\", contaba coas voces de Shirley Manson e Emily Kokal. O segundo sinxelo, \"Don't Mess With Me\", usouse na banda sonora do videoxogo de Square Enix \"Life is Strange: Before the Storm\".\nReuni\u00f3n de The Distillers.\nEn xaneiro de 2018 Dalle compartiu ligaz\u00f3ns na s\u00faa conta de Twitter dunha nova conta para The Distillers, as\u00ed como dunha conta de Instagran previamente creada para a banda. Un v\u00eddeo foi subido a todas esas plataformas confirmando o regreso do grupo.\nVida persoal.\nEn 1995, con 16 anos de idade, Dalle co\u00f1eceu ao l\u00edder de Rancid Tim Armstrong, que ti\u00f1a 30 anos, cando as s\u00faas bandas tocaron no festival Summersault. Mudouse aos \u00c1nxeles en 1997 para estar con Armstrong e casaron ese mesmo ano. A parella divorciouse en 2003, e o \u00e1lbum de Rancid \"Indestructible\", publicado ese mesmo ano, conta con canci\u00f3ns como \"Fall Back Down\" que falan do divorcio e dos sentimentos de Armstrong con respecto a el. Dalle dixo que Armstrong control\u00e1baa demasiado e que lle levou tres anos deixalo. Cando finalmente o fixo, Amstring e os seus amigos criticaron a Dalle na prensa, e ela afirmou que ameazara aos membros masculinos de The Distillers e inclu\u00edu na lista negra a todos os asociados a eles. Tras o divorcio Dalle comezou a usar o apelido da s\u00faa actriz favorita, B\u00e9atrice Dalle.\nDurante a s\u00faa separaci\u00f3n con Armstrong, Dalle reconectou co l\u00edder de Queens of the Stone Age Josh Homme, que co\u00f1ecera no Lollapalooza en 1996 cando el ti\u00f1a 23 e ela 17 anos. Os dous comezaron a sa\u00edr xuntos, o que provocou a reacci\u00f3n de Armstrong e os seus seguidores. Homme dixo que recibira moitas ameazas de morte de Armstrong. Dalle casou con Homme o 3 de decembro de 2005. Xuntos tiveron unha filla chamada Camille Harley Joan Homme (nada o 17 de xaneiro de 2006) e dous fillos chamados Orrin Ryder Homme (nado o 12 de agosto de 2011) e Wolf Dillon Reece Homme (nado o 13 de febreiro de 2016). Dalle solicitou a separaci\u00f3n legar en novembro de 2019 e divorciouse un mes despois, citando o alcoholismo e abuso de drogas de Homme; el posteriormente iniciou un proceso de rehabilitaci\u00f3n, a\u00ednda que nos seguintes meses os dous acus\u00e1ronse mutuamente de violencia dom\u00e9stica."}
{"id": "483315", "revid": "98629", "url": "https://gl.wikipedia.org/wiki?curid=483315", "title": "Show Me the Body", "text": "Show Me the Body \u00e9 unha banda estadounidense de hardcore punk procedente de Nova York. O seu son ecl\u00e9ctico bas\u00e9ase fortemente no hip hop, m\u00fasica noise e sludge metal. O seu \u00e1lbum de estrea, \"Body War\", foi editado en 2016, e o seu segundo e \u00faltimo ata a data, \"Dog Whistle\", publicouse en 2019."}
{"id": "483316", "revid": "72012", "url": "https://gl.wikipedia.org/wiki?curid=483316", "title": "Sergio Mascare\u00f1as Romero", "text": "Sergio Mascare\u00f1as Romero, nado en Ver\u00edn o 2 de abril de 1881, foi un xornalista e pol\u00edtico galego.\nTraxectoria.\nFillo de Agust\u00edn Mascare\u00f1as Corcuera e irm\u00e1n de Ramiro Mascare\u00f1as Romero. Foi concelleiro de Ver\u00edn en 1911 e volveu ser concelleiro na ditadura de Primo de Rivera, dimitindo en novembro de 1925.\nVida persoal.\nCasou en Allariz con Dolores de Puga Conde en 1915 e foi pai de Juan Manuel, Sergio, Luis, Mar\u00eda Dolores, Antonio e Mar\u00eda del Carmen Mascare\u00f1as Puga."}
{"id": "483317", "revid": "865", "url": "https://gl.wikipedia.org/wiki?curid=483317", "title": "Baby Teeth", "text": "Baby Teeth \u00e9 o primeiro \u00e1lbum de estudio da banda estadounidense de punk rock Screaming Females. O propio grupo encargouse de gravar o disco e de editalo en CD o 7 de febreiro de 2006 e en vinilo a principios de 2007."}
{"id": "483318", "revid": "1131", "url": "https://gl.wikipedia.org/wiki?curid=483318", "title": "Parque Nacional de Elefantes Addo", "text": "O Parque Nacional de Elefantes Addo (afrikaans: \"Addo Olifant Nasionale Park\", ingl\u00e9s: \"Addo Elephant National Park\") est\u00e1 situado no distrito de Sarah Baartman, na parte oeste da provincia do Cabo Oriental en Sur\u00e1frica, 70 quil\u00f3metros ao nordeste de Porto Elizabeth no val do r\u00edo Sundays. O parque nacional \u00e9, cos seus 1640 km\u00b2, o m\u00e1is grande do Cabo Oriental.\nHistoria.\nO parque nacional foi establecido no ano 1931 para a protecci\u00f3n dos once elefantes que inda sobreviv\u00edan na rexi\u00f3n, os \u00faltimos elefantes que at\u00e9 ese momento non caeran v\u00edtimas dos cazadores de marfil ou dos campesi\u00f1os. A inauguraci\u00f3n do parque fora precedida dunha caza de elefantes iniciada polo goberno, xa que os elefantes desolaban os campos e xard\u00edns da zona na procura de alimento. Nun s\u00f3 ano abateu P. J. Pretorius, chamado \"o \u00faltimo gran cazador branco\", 130 elefantes. Tralas protestas p\u00fablicas polas cazas masivas estableceuse a reserva natural, que foi dende ent\u00f3n ampliada en diferentes ocasi\u00f3ns. No ano 1954, cando o parque conti\u00f1a 22 elefantes, cercou o ent\u00f3n director do parque Graham Armstrong 270 hect\u00e1reas de superficie, un cerco que inda hoxe segue en uso. No ano 2004 viv\u00edan no parque uns 350 elefantes e poucos anos despois, no 2006, un pouco mais de 400. Con esta cantidade chegouse ao m\u00e1ximo de poboaci\u00f3n ecoloxicamente sostible.\nA longo prazo o Parque de Elefantes Addo converterase no terceiro m\u00e1is grande de Sur\u00e1frica, chegando a unha superficie de 3600 km\u00b2.\nFlora e fauna.\nAdemais dos elefantes viven no parque nacional ant\u00edlopes, b\u00fafalos africanos, el\u00e1ns, alc\u00e9lafos, Phacochoerus africanus, cebras, rinocerontes, hienas e leopardos. Nalgunhas zonas perif\u00e9ricas, como a zona do encoro de Darlington ou nas monta\u00f1as Zuurberg , viven tam\u00e9n ungulados t\u00edpicos da zona do Cabo, como cebras de monta\u00f1a, \u00f1us negros, \u00f3rix ou antidorcas marsupialis. No r\u00edo Sundays viven hipop\u00f3tamos. No ano 2003 foron introducidos le\u00f3ns no parque.\nO parque nacional alberga m\u00e1is de 500 especies de plantas de 70 familias diferentes.\nTurismo.\nO parque recibe cada ano 120.000 visitantes, dos cales un 50% son estranxeiros, na s\u00faa maior\u00eda provindo de Alema\u00f1a, Pa\u00edses Baixos e o Reino Unido."}
{"id": "483319", "revid": "59564", "url": "https://gl.wikipedia.org/wiki?curid=483319", "title": "Pablo Nogueira Campo", "text": "Pablo Nogueira Campo, naceu no Carballi\u00f1o o 22 de abril de 1987, \u00e9 un m\u00fasico, escritor e mestre galego.\nTraxectoria.\nEstuda Maxisterio na Universidade de Santiago de Compostela, Psicopedagox\u00eda e Mestrado en investigaci\u00f3n en educaci\u00f3n, diversidade cultural e desenvolvemento comunitario. Exerce de mestre de Audici\u00f3n e Linguaxe no colexio de Cea.\n\u00c9 baixista na banda rock Susie Q\u00b4s e na instrumental Acuario Sonoro. A s\u00faa faceta literaria chega coa publicaci\u00f3n de dous t\u00edtulos infant\u00eds para a estimulaci\u00f3n da linguaxe oral en galego. "}
{"id": "483320", "revid": "4817", "url": "https://gl.wikipedia.org/wiki?curid=483320", "title": "Dolphin (foguete)", "text": " Dolphin foi o nome dun foguete estadounidense de probas fabricado por Starstruck e probado en 1984. Foi concibido como un proxecto para desenvolver un foguete sonda de baixo custo.\nDolphin era un foguete experimental no que se probou a propulsi\u00f3n h\u00edbrida (polibutadieno como combustible s\u00f3lido e ox\u00edxeno l\u00edquido como oxidante) e se comprobou o concepto de lanzamento desde o mar: o foguete despegaba submerxido, sostido por unha estrutura flotante. Lanzouse un \u00fanico foguete Dolphin, o 3 de agosto de 1984, chegando a unha altura de 700 m en lugar dos 2400 m previstos debido a un problema nos propulsores. O proxecto, completamente privado, foi cancelado por falta de fondos."}
{"id": "483321", "revid": "23204", "url": "https://gl.wikipedia.org/wiki?curid=483321", "title": "\u00c1ngel de la Calle", "text": "Juan \u00c1ngel de la Calle Hern\u00e1ndez, nado en Molinillo de la Sierra (Salamanca) en 1958, \u00e9 un ilustrador, autor e cr\u00edtico de c\u00f3mic espa\u00f1ol. \u00c9 as\u00ed mesmo colaborador na organizaci\u00f3n da Semana Negra de Xix\u00f3n e mais das Xornadas do C\u00f3mic de Avil\u00e9s."}
{"id": "483323", "revid": "1131", "url": "https://gl.wikipedia.org/wiki?curid=483323", "title": "Retranca Editora", "text": "Retranca Editora \u00e9 unha editorial galega de banda dese\u00f1ada con sede na cidade de Pontevedra. O seu director \u00e9 Kiko da Silva. Fundouse en 2007 e ten unha produci\u00f3n estimada de entre 3 e 4 t\u00edtulos por ano, tanto de autores galegos como de f\u00f3ra.\n\u00c9 a empresa responsable da publicaci\u00f3n da revista hom\u00f3nima.\nEntre os t\u00edtulos do seu cat\u00e1logo figuran obras como \"Pinturas de guerra\" de \u00c1ngel de la Calle ou \"Amani\" de Miguelanxo Prado."}
{"id": "483324", "revid": "5863", "url": "https://gl.wikipedia.org/wiki?curid=483324", "title": "Dong Feng 5", "text": "Dong Feng 5, tam\u00e9n co\u00f1ecido como DF-5, foi un m\u00edsil bal\u00edstico intercontinental da Rep\u00fablica Popular da China comezado a ser desenvolvido nos anos 1960.\nO obxectivo de desenvolver o DF-5 foi posu\u00edr un m\u00edsil capaz de chegar ata os Estados Unidos. Despregouse en cantidade moi limitada, pero foi a base da familia de foguetes espaciais Longa Marcha.\nO m\u00edsil integraba o primeiro sistema de gu\u00eda inercial desenvolvido pola China. Os primeiros voos do foguete tiveron lugar a principios dos anos 1970, pero non entrou en servizo ata 1981."}
{"id": "483325", "revid": "72012", "url": "https://gl.wikipedia.org/wiki?curid=483325", "title": "DF-5", "text": ""}
{"id": "483328", "revid": "88215", "url": "https://gl.wikipedia.org/wiki?curid=483328", "title": "Rep\u00fablicas parlamentarias", "text": ""}
{"id": "483341", "revid": "15490", "url": "https://gl.wikipedia.org/wiki?curid=483341", "title": "Rodolfo II de Borgo\u00f1a", "text": "Rodolfo II de Borgo\u00f1a, nado en 880 e finado en 937, foi rei de Borgo\u00f1a Transxurana (912 -937), rei da Borgo\u00f1a Cisxurana con Provenza (934 -937) e rei de Italia (922 - 926). \nTraxectoria.\nEra fillo de Rodolfo I de Borgo\u00f1a e membro da Antiga Casa de Welf. Casou con Berta de Suabia chamada A \"Fiadeira\" e tiveron dous fillos: \nEn 925, a nobreza italiana volveuse contra el e chamou a Hugo de Arles, conde de Arles e rexente da Borgo\u00f1a Cisxurana con Provenza (onde era rei Lu\u00eds III o cego). En 926 este presentouse en Italia, desembarcando en Pisa e marchando a Pavia, onde foi coroado. Hugo fixo un acordo con Rodolfo e este retirouse a Borgo\u00f1a, deix\u00e1ndolle o cami\u00f1o libre. En 933, os nobres italianos pediron de novo a Rodolfo que fose a Italia para ser coroado. Hugo de Arles, que no 928 \u00e1 morte de Lu\u00eds, ignorara os dereitos do seu fillo, Carlos Constantino, ao que s\u00f3 deixara o condado de Viena, que seguramente pasou ao reino de Francia (arredor do 930), e chegara ao trono., renunciou ao resto de Borgo\u00f1a Cisxurana (Lion) e Provenza en favor de Rodolfo II a cambio da renuncia deste ao reino de Italia. En 934 Rodolfo reunira os dous reinos, e o novo estado que xurdiu foi chamado reino das D\u00faas Borgo\u00f1as e despois do 937 (xa baixo o seu fillo e sucesor) como reino de Arles (pola capital). \nMorreu en 937 e sucedeuno o seu fillo Conrado, Conrado III de Borgo\u00f1a o Pac\u00edfico. "}
{"id": "483343", "revid": "23204", "url": "https://gl.wikipedia.org/wiki?curid=483343", "title": "Ra\u00fal IV de Valois", "text": "Ra\u00fal IV de Valois ou Ra\u00fal III de Vexin e de Amiens, tam\u00e9n chamado Ra\u00fal de Cr\u00e9py ou Ra\u00fal o Grande, finado en 1074, foi conde de Valois de 1038 a 1074 e conde de Vexin e Amiens de 1063 ata 1074. Era fillo de Ra\u00fal III de Valois, conde de Valois e de Adela de Breteuil. \nTraxectoria.\nSucedeu ao seu pai en 1038 e organizou a resistencia do campo de Blois ata a morte do conde Od\u00f3n II de Blois contra o rei Henrique I de Francia. Capturado polo ex\u00e9rcito real en 1041, cambiou de bando e uniuse ao capeto, favorecendo a s\u00faa pol\u00edtica en Champa\u00f1a. Despois participou na batalla de Mortemer e s\u00f3 puido eludir a captura grazas \u00e1 intervenci\u00f3n do seu vasalo, Roger de Mortimer. Guillreme o conquistador, outro se\u00f1or feudal de Roger, retirou os seus feudos en represalia e Roger refuxiouse na corte de Valois. Ra\u00fal continuou loitando xunto ao rei de Francia e participar\u00e1 no cerco de Thimert en 1057. \nDespois da morte do rei Henrique (1060) e da rexencia que seguiu, as relaci\u00f3ns entre Francia e Normand\u00eda suaviz\u00e1ronse, e estableceuse unha relativa paz. En 1062, a morte do conde Heriberto II do Maine incitou a Gautier III de Vexin, un primo de Ra\u00fal, a reivindicar o Maine polos dereitos da s\u00faa muller (filla do conde Heriberto I do Maine), pero foi derrotado por Guillerme o conquistador e ter\u00eda morto pouco despois. Ra\u00fal herdou ent\u00f3n o condado de Vexin e Amiens e reconstitu\u00edu para o seu beneficio a uni\u00f3n dos tres condados, separados \u00e1 morte do seu av\u00f3, Gautier II o Branco. \nDurante este per\u00edodo, Normand\u00eda ga\u00f1ou importancia fronte os Capetos e Ra\u00fal, illado polo esc\u00e1ndalo do seu matrimonio con Ana de K\u00ediv, preferiu aliarse co duque. Ra\u00fal morreu en P\u00e9ronne en 1074 o 23 de febreiro segundo algunhas fontes, ou en Montdidier o 8 de setembro segundo outras. \nMatrimonios e fillos.\nCasara en primeiras nupcias con Adela (Aelis) de Bar-sur-Aube, filla e herdeira de Nocher III, conde de Bar-sur-Aube, vi\u00fava de Renaldo de Semur, de Renardo de Joigny e de Roger de Vignory. Tiveron a: \nVi\u00favo, casou de novo con Leonor ou Hannequez, herdeira de Montdidier e P\u00e9ronne. \nRa\u00fal repudiouna en 1060 para casar arredor de 1061 con Ana de K\u00ediv, filla de Iaroslav o Sabio, Gran Pr\u00edncipe de K\u00ediv e vi\u00fava do rei Henrique I de Francia. Este matrimonio fixo esc\u00e1ndalo, xa que a vi\u00fava dun rei de Francia procedente dunha familia reinante non deber\u00eda casar cun vasalo e a ra\u00ed\u00f1a tivo que abandonar a corte. Este matrimonio illou politicamente Ra\u00fal e o asunto chegou ata a excomu\u00f1\u00f3n. "}
{"id": "483347", "revid": "5863", "url": "https://gl.wikipedia.org/wiki?curid=483347", "title": "Retranca editora", "text": ""}
{"id": "483352", "revid": "88215", "url": "https://gl.wikipedia.org/wiki?curid=483352", "title": "SD Vilasantar", "text": "A Sociedade Deportiva Vilasantar \u00e9 un equipo de f\u00fatbol\u00a0galego\u00a0de Vilasantar. Compite no Grupo 3 da Terceira Auton\u00f3mica e o seu terreo de xogo \u00e9 o Campo Municipal de Vilasantar.\nHistoria.\nO equipo ten as s\u00faas orixes no antigo Vilasantar, que durante os anos 80 chegou a xogar en Primeira Auton\u00f3mica.\nA actual etapa do club iniciouse en 2019, xogando o seu primeiro partido oficial o 22 de setembro contra o SDC Teixeiro (1-1). Logrou a s\u00faa primeira vitoria o 3 de novembro fronte ao Abell\u00e1 B."}
{"id": "483354", "revid": "23204", "url": "https://gl.wikipedia.org/wiki?curid=483354", "title": "Microflu\u00eddica", "text": "A microflu\u00eddica estuda o comportamento de l\u00edquidos e gases nas escalas m\u00e1is pequenas. Este comportamento difer\u00e9nciase de maneira fundamental do observado en flu\u00eddos macrosc\u00f3picos porque a esta escala alg\u00fans efectos normalmente considerados insignificantes en mec\u00e1nica de flu\u00eddos cl\u00e1sica poden ser dominantes. Se por exemplo as forzas de fricci\u00f3n son predominantes con respecto \u00e1s forzas inercias, o que se corresponde cun fluxo a baixo n\u00famero de Reynolds, o fluxo resultante \u00e9 laminar sen turbulencias apreciables. Isto dificulta a mestura de l\u00edquidos, que s\u00f3 pode ocorrer neste caso a trav\u00e9s da difusi\u00f3n. Unha diferenza adicional \u00e9 o posible dominio de forzas capilares sobre as forzas gravitatorias. Isto trad\u00facese nun n\u00famero de Bond pequeno e como resultado o efecto do peso no transporte de pequenas cantidades de l\u00edquido \u00e9 insignificante, o que contrad\u00ed a experiencia coti\u00e1.\nExemplos de aplicaci\u00f3ns.\nA microflu\u00eddica util\u00edzase en moitas areas da biolox\u00eda e da medicina, a mi\u00fado baixo a etiqueta de Lab on a Chip. As\u00ed, os compo\u00f1entes microflu\u00eddicos p\u00f3dense utilizar para o cultivo e an\u00e1lise de c\u00e9lulas, tecidos ou partes de \u00f3rganos ou para a investigaci\u00f3n de novos medicamentos. Atopa ademais aplicaci\u00f3ns en campos como sensores, e m\u00e1is recentemente, bens de consumo. Para isto util\u00edzanse diferentes tecnolox\u00edas e materiais, inclu\u00edndo vidro, materiais compostos ou silicio, as\u00ed como o transporte, mestura e separaci\u00f3n de flu\u00eddos. Estes procesos poden ocorrer de forma pasiva, por exemplo con estruturas que empregan forzas capilares, ou activas con microbombas hidr\u00e1ulicas, microv\u00e1lvulas e micromesturadores.\nMicroflu\u00eddica de gotas.\nAo inxectar dous l\u00edquidos inmiscibles nun mesmo microcanal f\u00f3rmase unha interface, ou l\u00edmite de fase, e baixo certas condici\u00f3ns un dos l\u00edquidos pode formar gotas no interior do outro. Esta t\u00e9cnica denominase \u201cmicroflu\u00eddica de gotas\u201d. Neste proceso prod\u00facense habitualmente secuencias enteiras de gotas. Estas gotas representan microrecept\u00e1culos independentes nos que se poden investigar milleiros de reacci\u00f3ns qu\u00edmicas ou procesos biol\u00f3xicos. Adicionalmente, esta t\u00e9cnica p\u00f3dese empregar para o procesamento l\u00f3xico de informaci\u00f3n. "}
{"id": "483355", "revid": "88215", "url": "https://gl.wikipedia.org/wiki?curid=483355", "title": "Sociedade Deportiva Vilasantar", "text": ""}
{"id": "483356", "revid": "88215", "url": "https://gl.wikipedia.org/wiki?curid=483356", "title": "SDC Teixeiro", "text": "A Sociedade Deportiva e Cultural de Teixeiro \u00e9 un equipo de f\u00fatbol\u00a0galego\u00a0de Teixeiro, no concello de Curtis. Compite no Grupo 3 da Terceira Auton\u00f3mica e o seu terreo de xogo \u00e9 O Carregal."}
{"id": "483357", "revid": "88215", "url": "https://gl.wikipedia.org/wiki?curid=483357", "title": "Sociedade Deportiva e Cultural de Teixeiro", "text": ""}
{"id": "483358", "revid": "88215", "url": "https://gl.wikipedia.org/wiki?curid=483358", "title": "Sociedade Deportiva e Cultural Teixeiro", "text": ""}
{"id": "483359", "revid": "88215", "url": "https://gl.wikipedia.org/wiki?curid=483359", "title": "Sociedad Deportiva y Cultural Teixeiro", "text": ""}
{"id": "483360", "revid": "88215", "url": "https://gl.wikipedia.org/wiki?curid=483360", "title": "Sociedad Deportiva y Cultural de Teixeiro", "text": ""}
{"id": "483361", "revid": "88215", "url": "https://gl.wikipedia.org/wiki?curid=483361", "title": "S.D. Vilasantar", "text": ""}
{"id": "483367", "revid": "865", "url": "https://gl.wikipedia.org/wiki?curid=483367", "title": "Asunder, Sweet and Other Distress", "text": "Asunder, Sweet and Other Distress \u00e9 o quinto \u00e1lbum de estudio da banda canadense de post-rock Godspeed You! Black Emperor, publicado o 31 de marzo de 2015 a trav\u00e9s do selo Constellation Records. O disco foi gravado co enxe\u00f1eiro de Electrical Audio Greg Norman en Carolina do Norte e Montreal, e foi o primeiro con material novo dende a reforma da banda en 2010. Tam\u00e9n \u00e9, coa excepci\u00f3n da versi\u00f3n en vinilo de \"F\u266f A\u266f \u221e\", o \u00e1lbum m\u00e1is curto do grupo, durando s\u00f3 corenta minutos.\nO \u00e1lbum foi anunciado o 24 de febreiro de 2015 e o grupo compartiu un anaco de \"Peasantry or 'Light! Inside of Light!'\" en SoundCloud. O 24 de marzo dese ano Constellation puxo en \"streaming\" o disco no seu SoundCloud.\nListaxe de canci\u00f3ns.\nOs catro temas do \u00e1lbum est\u00e1n baseados en \"Behemoth\", tocada ao vivo numerosas veces dende 2012 e gravada para a serie de concertos \"We Have The Signal\"."}
{"id": "483379", "revid": "89787", "url": "https://gl.wikipedia.org/wiki?curid=483379", "title": "Mutoid Man", "text": "Mutoid Man \u00e9 unha banda estadounidense de metalcore formada no ano 2012 en Brooklyn, Nova York, polo vocalista e guitarrista de Cave In Stephen Brodsky, o bater\u00eda de Converge Ben Koller, e o baixista Nick Cageao. O grupo leva publicados un EP e dous \u00e1lbums de estudio ata a data. AllMusic describiu o seu son como metalcore pero destacou que non ten relaci\u00f3n s\u00f3 co hardcore punk e o heavy metal, sen\u00f3n tam\u00e9n co rock and roll, o math rock, o rock progresivo e a m\u00fasica psicod\u00e9lica. Pitchfork celebrou o seu \u00e1lbum de estrea, \"Bleeder\", por \"[abrazar] tanto o hard rock est\u00fapido como o metal progresivo cerebral, nun momento no que os dous enfoques volv\u00e9ronse case mutuamente exclusivos na m\u00fasica heavy\"."}
{"id": "483381", "revid": "88215", "url": "https://gl.wikipedia.org/wiki?curid=483381", "title": "Primeiro ministro de Estonia", "text": "O primeiro ministro de Estonia (en \"estoniano : peaminister\") \u00e9 o xefe de goberno da Rep\u00fablica de Estonia. O primeiro ministro \u00e9 nomeado polo presidente tras as debidas consultas coas forzas parlamentarias e confirmado polo parlamento. En caso de desacordo, o Parlamento pode rexeitar a candidatura do presidente e elixir o seu propio candidato. Na pr\u00e1ctica, dado que o primeiro ministro debe manter a confianza do Parlamento para permanecer no cargo, normalmente \u00e9 o l\u00edder do principal partido da coalici\u00f3n de goberno. O actual primeiro ministro \u00e9 J\u00fcri Ratas do Partido do Centro. \nO primeiro ministro non dirixe ning\u00fan ministerio espec\u00edfico, pero \u00e9, de acordo coa constituci\u00f3n, o supervisor do traballo do goberno. A importancia e o papel do primeiro ministro no goberno e as s\u00faas relaci\u00f3ns con outros ministros dependen a mi\u00fado da posici\u00f3n do partido liderado polo primeiro ministro fronte aos socios da coalici\u00f3n e da cantidade de influencia que ten o primeiro ministro dentro do seu partido. Se o primeiro ministro ten unha posici\u00f3n forte dentro do seu partido e o goberno est\u00e1 composto s\u00f3 por representantes dese partido, pode gozar dunha autoridade considerable. Non obstante, en todas as cuesti\u00f3ns cruciais nacionais, a palabra final recae no Riigikogu como poder lexislativo. \nAo contrario dos seus hom\u00f3logos noutras rep\u00fablicas parlamentarias, o primeiro ministro \u00e9 o xefe executivo \"de facto\" e de iure. Isto \u00e9 debido a que a Constituci\u00f3n atrib\u00fae explicitamente ao goberno o poder executivo, do que o primeiro ministro \u00e9 o l\u00edder. Na maior\u00eda das demais rep\u00fablicas parlamentarias, o presidente \u00e9 cando menos un xefe executivo nominal, estando obrigado por convenci\u00f3n a actuar aconsellado polo gabinete. \nHistoria.\nEstonia estivo gobernada por un primeiro ministro durante os dous primeiros anos (1918-1920) da s\u00faa independencia despois do colapso do Imperio ruso. \nBaixo a constituci\u00f3n de Estonia, en 1920, o xefe de goberno cham\u00e1base Anci\u00e1n do Estado (\"riigivanem\"), que tam\u00e9n era xefe de Estado. Este sistema era un sistema radicalmente parlamentario porque o Anci\u00e1n do Estado poder\u00eda ser destitu\u00eddo polo Parlamento con maior\u00eda simple. Ademais, o Anci\u00e1n do Estado non era o comandante en xefe das forzas armadas nin pod\u00eda ratificar as leis nin disolver o Parlamento. A disoluci\u00f3n do Parlamento s\u00f3 era posible mediante un referendo. Segundo unha nova constituci\u00f3n aprobada por plebiscito en 1933, o cargo do primeiro ministro foi reconvertido como xefe do goberno en 1934 nun sistema m\u00e1is presidencialista. Segundo esta constituci\u00f3n, o presidente poder\u00eda nomear e destitu\u00edr o primeiro ministro e o gabinete, vetar leis, emitir decretos (estatutos) e disolver o Parlamento. O Anci\u00e1n do Estado naquel momento, Konstantin P\u00e4ts, nomeouse a si mesmo como primeiro ministro e nesta posici\u00f3n conseguiu suspender as elecci\u00f3ns para o Anci\u00e1n de Estado e para o Parlamento de Estonia. Permaneceu como primeiro ministro, declar\u00e1ndose \"presidente-rexente\", ata 1938, cando se celebraron elecci\u00f3ns baixo unha nova constituci\u00f3n e foi elixido presidente. "}
