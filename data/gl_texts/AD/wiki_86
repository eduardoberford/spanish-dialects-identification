{"id": "543936", "revid": "98629", "url": "https://gl.wikipedia.org/wiki?curid=543936", "title": "Holstein", "text": "Holstein () (en baixo sax\u00f3n: \"Hosteen\", en dan\u00e9s: \"Holsten\", en lat\u00edn: \"Holsatia\") \u00e9 a rexi\u00f3n situada entre os r\u00edos Elba e Eider. Na actualidade forma parte de Schleswig-Holstein, o Estado federado situado m\u00e1is ao norte de Alema\u00f1a. A capital de Holstein \u00e9 Kiel.\nHolstein exist\u00edu anteriormente como o Condado de Holstein (en alem\u00e1n: \"Grafschaft Holstein\"), o posterior Ducado de Holstein (en alem\u00e1n: \"Herzogtum Holstein\") e foi o extremo setentrional do Sacro Imperio Romano Xerm\u00e1nico. \nA historia de Holstein est\u00e1 ligada estreitamente coa do Ducado dan\u00e9s de Schleswig.\nO nome \"Holstein\" prov\u00e9n dos \"holcetae\", unha tribo saxoa que o historiador alem\u00e1n Ad\u00e1n de Bremen menciona como asentada na ribeira norte do Elba, ao oeste de Hamburgo. O nome significa \"moradores do bosque\".\nHistoria.\nOrixes.\nDespois do per\u00edodo de migraci\u00f3n da Alta Idade Media, Holstein foi adxacente aos Obodritas na costa do mar B\u00e1ltico e a terra dos daneses en Xutlandia.\nCondado.\nHolstein, que en esencia era a parte da Antiga Saxonia situada alo norte do r\u00edo Elba, foi conquistada por Carlomagno contra o ano 800. \nEntre 1111 e 1474 foi un condado; primeiro foi un feudo pertencente ao Ducado de Saxonia, logo ao Ducado de Saxonia-Lauenburgo e finalmente ao Bispado de L\u00fcbeck. \nO Condado de Holstein estaba gobernado pola Casa de Schauenburgo, e o seu primeiro conde foi Adolfo I de Holstein. \nHolstein foi ocupado por Dinamarca despois da Batalla de Stellau (1201), pero os Schauenburgo recuper\u00e1rono como consecuencia da Batalla de Bornh\u00f6ved (1227). \nNo s\u00e9culo XIV os condes de Holstein adquiriron o Ducado de Schleswig, un feudo controlado polo Reino de Dinamarca.\nCando a li\u00f1axe dos condes de Schauenburg se extinguiu en 1459, Holstein e Schleswig pasaron a ser posesi\u00f3ns do rei de Dinamarca debido ao Tratado de Ribe (1460); unicamente o Se\u00f1or\u00edo de Pinneberg permaneceu baixo o dominio dos condes de Schauenburgo.\nDucado.\nEn 1474 Holstein ascendeu a ducado, e transformouse nun Estado do Sacro Imperio Romano Xerm\u00e1nico, situaci\u00f3n que se mantivo at\u00e9 que o Imperio se disolveu en 1806. \nEn 1490 Holstein foi dividido en Holstein-Segeberg e Holstein-Gottorp. Holstein-Segeberg seguiu baixo o control do rei dan\u00e9s se co\u00f1eceuse tam\u00e9n polo nome de \"Holstein Real\", a\u00ednda que m\u00e1is adiante pasou a denominarse Holstein-Gl\u00fcckstadt. Holstein-Gottorp, tam\u00e9n co\u00f1ecido como \"Holstein Ducal\", foi entregado a unha rama da Casa de Oldemburgo, \u00e1 cal pertenc\u00edan os reis de Dinamarca.\nO Duque de Holstein-Gottorp converteuse en 1762 en tsar do Imperio ruso, baixo o nome de Pedro III, que planeou un ataque contra Dinamarca para recuperar as terras perdidas de Holstein-Gottorp en Schleswig. \nPese a que Pedro foi destroado ao pouco tempo pola s\u00faa esposa, Catarina la Grande, os daneses decidiron eliminar de ra\u00edz o problema. En 1773 intercambiaron o Condado de Oldemburgo polo territorio de Gottorp en Holstein, tomando o control da totalidade de Holstein. Deste modo, Holstein volveu ser unificado como estado.\nConfederac\u00f3n Xerm\u00e1nica.\nO Ducado de Holstein non foi ocupado polos franceses durante a \u00c9poca Napole\u00f3nica. Segu\u00eda estando unido a Dinamarca (o rei de Dinamarca era tam\u00e9n o duque de Holstein). \nTras a morte do rei Federico VII de Dinamarca en 1863, houbo unha disputa en canto \u00e1 herdanza de Schleswig e Holstein (Asunto de Schleswig-Holstein). O novo rei, Cristi\u00e1n IX, reclamaba estes territorios como herdanza por parte dunha li\u00f1a de sucesi\u00f3n materna; mentres que o Duque de Augustenborg, un descendente doutra li\u00f1a familiar menor, tam\u00e9n exix\u00eda ambos os ducados. \nPouco despois, a Confederaci\u00f3n Xerm\u00e1nica, liderada por Prusia e Austria, entrou en guerra con Dinamarca (a Guerra dos Ducados). Dinamarca foi vencida rapidamente en 1864 e obrigada a ceder os ducados. Por\u00e9n, as terras non foron entregadas ao duque de Augustenborg.\nReino de Prusia.\nEn 1865 Prusia e Austria chegaron a un acordo polo cal os austr\u00edacos ocupar\u00edan e gobernar\u00edan Holstein, en tanto que os prusianos far\u00edan o propio en Schleswig. Este pacto finalizou candou comezou a Guerra austro-prusiana ou Guerra das Sete Semanas de 1866, ao final da cal Schleswig e Holstein pasaron a conformar a Provincia de Schleswig-Holstein do Reino de Prusia.\nXeograf\u00eda.\nA partir de 1864, Holstein limitaba con Dinamarca polo norte, co Bispado de L\u00fcbeck (Principado de L\u00fcbeck, anteriormente o Principado-Bispado de L\u00fcbeck, era un exclave do Gran Ducado de Oldemburgo), a Cidade Libre e Hanse\u00e1tica de L\u00fcbeck, e o Ducado de Saxonia-Lauenburgo polo leste, e co Reino de Hannover e a Cidade Libre e Hanse\u00e1tica de Hamburgo polo sur. Tam\u00e9n limita co mar do Norte polo oeste e o mar B\u00e1ltico polo leste. A s\u00faa \u00fanica illa importante \u00e9 a de Fehmarn, que orixinariamente era parte do Ducado de Schleswig (at\u00e9 1867).\nAs cidades de Holstein son Kiel, Altona, Gl\u00fcckstadt, Rendsburg, Segeberg, Heiligenhafen, Oldenburgo e Pl\u00f6n. \nTi\u00f1a unha superficie de 8 385 km."}
{"id": "543937", "revid": "15490", "url": "https://gl.wikipedia.org/wiki?curid=543937", "title": "Provincia romana de C\u00f3rsega e Sarde\u00f1a", "text": ""}
{"id": "543938", "revid": "27155", "url": "https://gl.wikipedia.org/wiki?curid=543938", "title": "Buchnera aphidicola", "text": "Buchnera aphidicola, \u00e9 unha especie de bacteria do grupo das Proteobacteria, e \u00fanico membro do x\u00e9nero Buchnera. \u00c9 o endosimbionte primario dos insectos \u00e1fidos (pulg\u00f3ns) e foi estudado nos pulg\u00f3ns dos ch\u00edcharos \"Acyrthosiphon pisum\". Crese que \"Buchnera\" tivo un antepasado gramnegativo de vida libre similar \u00e1s modernas Enterobacterales, como \"Escherichia coli\". \"Buchnera\" ten un di\u00e1metro de 3\u00a0\u00b5m e ten algunhas caracter\u00edsticas claves dos seus parentes Enterobacterales, como ter unha parede gramnegativa. Por\u00e9n, a diferenza da maior\u00eda das demais bacterias gramnegativas, \"Buchnera\" carece dos xenes para producir lipopolisac\u00e1ridos para a s\u00faa membrana externa. A longa asociaci\u00f3n cos pulg\u00f3ns e a limitaci\u00f3n de eventos de sobrecruzamento cromos\u00f3mico debido \u00e1 estrita transmisi\u00f3n vertical levou \u00e1 deleci\u00f3n de xenes requiridos para a respiraci\u00f3n anaerobia, a s\u00edntese de aminoazucres, \u00e1cidos graxos, fosfol\u00edpidos e carbohidratos complexos. Isto tivo como resultado non s\u00f3 que acabase tendo un dos xenomas m\u00e1is pequenos de entre todos os organismos vivos, sen\u00f3n tam\u00e9n un dos m\u00e1is estables xeneticamente.\nA relaci\u00f3n simbi\u00f3tica cos \u00e1fidos empezou hai entre 160 e 280 mill\u00f3ns de anos, e persistiu por transmisi\u00f3n materna e coespeciaci\u00f3n. Os \u00e1fidos desenvolveron un bacterioma bilobado que cont\u00e9n de 60 a 80 c\u00e9lulas chamadas bacteriocitos, no cal ten lugar todo o ciclo de vida de \"Buchnera\" asociado cos \u00e1fidos. Est\u00edmase que un \u00e1fido maduro pode albergar unhas 5,6 \u00d7 106 de c\u00e9lulas de \"Buchnera\". \"Buchnera\" perdeu factores reguladores, o que permite que te\u00f1a unha sobreproduci\u00f3n de tript\u00f3fano e outros amino\u00e1cidos. Cada bacteriocito cont\u00e9n m\u00faltiples ves\u00edculas, chamadas simbiosomas derivadas da membrana plasm\u00e1tica.\nXenoma.\nO tama\u00f1o de varios xenomas de \"Buchnera\" analizados est\u00e1 no rango de 600 a 650 kb e codifica uns 500 a 560 prote\u00ednas. Moitas conte\u00f1en tam\u00e9n u ou dous pl\u00e1smidos dun tama\u00f1o de 2,3 a 11 kb.\nComo ocorre con moitos endosimbiontes, Abbot e Moran 2002 atoparon que \"Buchnera\" no insecto \"Pemphigus obesinymphae\" estaba experimentando unha deriva xen\u00e9tica relativamente alta (\u00e9 dicir, en relaci\u00f3n a todos os organismos). Isto evid\u00e9nciase polo extremadamente baixo polimorfismo x\u00e9nico e algunhas variantes non sin\u00f3nimas.\nBuchnera e os virus de plantas.\n\"Buchnera\" tam\u00e9n incrementa a transmisi\u00f3n de virus de plantas ao producir simbionina, unha prote\u00edna que se une \u00e1 envoltura viral e protexe o virus dentro do \u00e1fido. Isto fai m\u00e1is probable que o viri\u00f3n sobreviva e poida infectar outra planta cando o \u00e1fido volva a alimentarse.\nHistoria.\n\"Buchnera\" recibiu o seu nome en honra do cient\u00edfico alem\u00e1n Paul Buchner, que lle foi dado por Paul Baumann e o seu estudante graduado, e a primeira caracterizaci\u00f3n molecular dunha bacteria simbi\u00f3tica levouna a cabo Baumann utilizando \"Buchnera\". Os estudos iniciais sobre \"Buchnera\" levaron despois a outros investigadores a estudar outros simbiontes de moitos grupos de insectos, como Paul e Linda Baumann, Nancy Moran, Serap Aksoy e Roy Gross, que xuntos investigaron simbiontes de \u00e1fidos, moscas tse-tse, formigas, cicad\u00e9lidos, pseudoc\u00f3ccidos, moscas brancas, ps\u00edlidos e outros."}
{"id": "543939", "revid": "27155", "url": "https://gl.wikipedia.org/wiki?curid=543939", "title": "Buchnera (bacteria)", "text": ""}
{"id": "543950", "revid": "15490", "url": "https://gl.wikipedia.org/wiki?curid=543950", "title": "128 a. C.", "text": ""}
{"id": "543951", "revid": "12452", "url": "https://gl.wikipedia.org/wiki?curid=543951", "title": "C\u00f3nsules da Rep\u00fablica romana", "text": ""}
{"id": "543953", "revid": "88215", "url": "https://gl.wikipedia.org/wiki?curid=543953", "title": "Baloncesto Superior Nacional", "text": "O Baloncesto Superior Nacional (BSN), por motivos de patrocinio, \u00e9 a m\u00e1xima categor\u00eda do baloncesto profesional masculino de Porto Rico. Foi fundada en 1929 e a entidade encargada da s\u00faa organizaci\u00f3n \u00e9 a Federaci\u00f3n de Baloncesto de Porto Rico (FBPUR), pertencente \u00e1 FIBA Am\u00e9ricas. Actualmente compiten nela 12 equipos, onde o club que m\u00e1is t\u00edtulos ten son os Vaqueros de Bayam\u00f3n, con quince veces."}
{"id": "543954", "revid": "7523", "url": "https://gl.wikipedia.org/wiki?curid=543954", "title": "Matisse Thybulle", "text": "Matisse Vincent Thybulle, nado o 4 de marzo de 1997 en Scottsdale, Arizona, \u00e9 un xogador de baloncesto profesional australiano-estadounidense que xoga nos Portland Trail Blazers da National Basketball Association (NBA).\nTraxectoria profesional.\nO 20 de xu\u00f1o de 2019, Thybulle foi escollido na 20\u00aa posici\u00f3n do Draft da NBA de 2019 polos Boston Celtics, pero foi traspasado \u00f3s Philadelphia 76ers a cambio das elecci\u00f3ns 24\u00aa e 33\u00aa do Draft. O 3 de xullo de 2019, Thybulle asinou o seu contrato de rookie cos Sixers. O 23 de outubro de 2019, Thybulle debutou na NBA, sa\u00edndo dende o banco na vitoria dos Sixers por 107\u201393 contra os Boston Celtics. O 29 de outubro de 2021, os Sixers exerceron a opci\u00f3n sobre o contrato de Thybulle para ampliar a s\u00faa duraci\u00f3n ata a tempada 2022-23.\nO 9 de febreiro de 2023, os Sixers trasparon a Thybulle \u00f3s Portland Trail Blazers nun traspaso entre catro equipos no que tam\u00e9n participaron Charlotte Hornets e os New York Knicks. Debutou cos Trail Blazers o 13 de febreiro de 2023, facendo 14 puntos e 6 rebotes na vitoria por 127\u2013115 contra os Los Angeles Lakers."}
{"id": "543955", "revid": "15490", "url": "https://gl.wikipedia.org/wiki?curid=543955", "title": "C\u00f3nsul sufecto", "text": "Un c\u00f3nsul sufecto (en lat\u00edn: \"consul suffectus\", de \"sufficere\", \"elixir\", e en plural: \"consules suffecti\"), na Antiga Roma, era un c\u00f3nsul especial elixido en substituci\u00f3n do c\u00f3nsul ordinario (\"consul ordinarius\") que falec\u00eda, renunciaba ou era destitu\u00eddo antes de remata-lo seu mandato anual, polo que a s\u00faa xesti\u00f3n duraba s\u00f3 uns meses.\nO nome de c\u00f3nsul sufecto engad\u00edase \u00e1 lista de c\u00f3nsules de Roma como un m\u00e1is, adquirindo de inmediato a categor\u00eda consular. P\u00f3dese acceder aos c\u00f3nsules sufectos que foron claramente asignados a certos anos no cargo, a trav\u00e9s da lista de c\u00f3nsules romanos (\"Fasti consulares\").\nHistoria.\nOs maxistrados na \u00e9poca romana eran elixidos por un ano. Non obstante, se un maxistrado dimit\u00eda ou morr\u00eda antes do remate do seu mandato, deber\u00eda elixirse un \"sufecto\" no seu lugar. Esta substituci\u00f3n non sempre se fixo, xa que en ocasi\u00f3ns o posto quedou vacante, a\u00ednda que faltasen varios meses para o final do mandato. \nEtapa republicana.\nDurante a Rep\u00fablica romana esta situaci\u00f3n ocorreu raramente. Isto cambiou cando o consulado perdeu basicamente a s\u00faa importancia como instrumento para a conquista do poder estatal. Como o consulado equival\u00eda ao ingreso na nobreza, a carreira seguiu a ser moi popular, mesmo despois da s\u00faa decadencia e da fin da \"res publica libera\". Para os senadores non importaba tanto converterse en c\u00f3nsules como ser antigos c\u00f3nsules, e os emperadores souberon aproveitar este feito ao seu favor. \nEtapa imperial.\nNo per\u00edodo imperial, os c\u00f3nsules sufectos substitu\u00edron aos c\u00f3nsules ordinarios despois de seis, catro ou dous meses de mandato, o que levou a m\u00e1is parellas de c\u00f3nsules en s\u00f3 un ano. Este costume f\u00edxose especialmente frecuente durante os primeiros anos dos reinados de Domiciano (81-96) e Traxano (98-117). Noutras ocasi\u00f3ns, os senadores que chegaban ao consulado s\u00f3 pod\u00edan chegar a el grazas \u00e1 posibilidade de ser c\u00f3nsul propio; como os casos do historiador T\u00e1cito, o escritor Plinio o Mozo, o fil\u00f3sofo S\u00e9neca ou de quen ser\u00eda o emperador Septimio Severo. \nO \"Consulado Ordinario\", que comezaba o 1 de xaneiro de cada ano, segu\u00eda sendo o posto de maior prestixio. En principio, todos os c\u00f3nsules (inclu\u00eddos os sufectos) adquir\u00edan o t\u00edtulo de \"consular\" unha vez finalizado o seu mandato e pod\u00edan asumir outros cargos axeitados a este rango, como a de prefectura ou a gobernaci\u00f3n das provincias senatoriais de Asia ou \u00c1frica. \nAt\u00e9 a \u00e9poca de Traxano, o segundo e o terceiro consulados outorgaban o dereito ao t\u00edtulo de consular. At\u00e8 a \u00e9poca do emperador Septimio Severo (193-211), os c\u00f3nsules oficiais a\u00ednda eran oficialmente ep\u00f3nimos (por exemplo, nos diplomas militares romanos, o ano estaba datado polo nome). A partir de comezos do s\u00e9culo III, os actos oficiais volveron a datarse s\u00f3 cos dous primeiros c\u00f3nsules, \u00e9 dicir, os ordinarios. Cando poucas d\u00e9cadas despois o rango consular xa non era un requisito para acadar cargos importantes, o consulado exitoso, que xa non ti\u00f1a ningunha funci\u00f3n, perdeu boa parte da s\u00faa reputaci\u00f3n, mentres que o consulado ordinario puido manter o seu prestixio. Por\u00e9n, os c\u00f3nsules exitosos a\u00ednda exist\u00edan na antig\u00fcidade tard\u00eda. "}
{"id": "543957", "revid": "865", "url": "https://gl.wikipedia.org/wiki?curid=543957", "title": "Machina II/The Friends and Enemies of Modern Music", "text": ""}
{"id": "543958", "revid": "96302", "url": "https://gl.wikipedia.org/wiki?curid=543958", "title": "Cyr", "text": "Cyr \u00e9 o d\u00e9cimo primeiro \u00e1lbum de estudio da banda estadounidense de rock alternativo The Smashing Pumpkins, publicado o 27 de novembro de 2020 a trav\u00e9s do selo Sumerian Records. O disco foi producido por Billy Corgan, l\u00edder do grupo, buscando un son \"contempor\u00e1neo\" durante o proceso de gravaci\u00f3n. Foi precedido polo lanzamento de dez das s\u00faas canci\u00f3ns como sinxelos.\nA publicaci\u00f3n de \"Cyr\" estivo acompa\u00f1ada por unha serie de animaci\u00f3n de cinco partes, \"In Ashes\", escrita por Corgan e dirixida por Mike Anderson, que serviron como v\u00eddeos oficiais para cinco dos temas do \u00e1lbum."}
{"id": "543961", "revid": "5863", "url": "https://gl.wikipedia.org/wiki?curid=543961", "title": "Claudia Sofia de Windt Vicente", "text": ""}
{"id": "543962", "revid": "5863", "url": "https://gl.wikipedia.org/wiki?curid=543962", "title": "Claudia Sofia de Windt", "text": ""}
{"id": "543963", "revid": "5863", "url": "https://gl.wikipedia.org/wiki?curid=543963", "title": "Claudia S. de Windt Vicente", "text": ""}
{"id": "543964", "revid": "5863", "url": "https://gl.wikipedia.org/wiki?curid=543964", "title": "Claudia de Windt", "text": ""}
{"id": "543966", "revid": "5863", "url": "https://gl.wikipedia.org/wiki?curid=543966", "title": "Santo Domingo, Rep\u00fablica Dominicana", "text": ""}
{"id": "543968", "revid": "89787", "url": "https://gl.wikipedia.org/wiki?curid=543968", "title": "Centro social okupado", "text": "Centro social okupado (CSO) ou centro social okupado autoxestionado (CSOA) son os nomes que reciben en varios pa\u00edses de Europa e Am\u00e9rica Latina os edificios ou locais okupados para a realizaci\u00f3n de diferentes tipos de actividades. \u00c9 m\u00e1is frecuente entre os membros do movemento a denominaci\u00f3n \u00abmovemento de centros sociais\u00bb que \u00abmovemento okupa\u00bb, esta \u00faltima espallada pola prensa.\nA denominaci\u00f3n \u00abcentro social\u00bb \u00e9 a utilizada habitualmente en Espa\u00f1a, coas excepci\u00f3ns dos casos catal\u00e1n e vasco. Ao parecer, a denominaci\u00f3n foi importada de Italia, onde o movemento conta cunha longa historia. Por\u00e9n, en Espa\u00f1a, os ateneos libertarios do primeiro terzo do s\u00e9culo XX poden ser entendidos como o precedente hist\u00f3rico do movemento.\nNos lugares de fala catal\u00e1, a denominaci\u00f3n \u00abcentro social\u00bb convive coa catal\u00e1 \u00abcasal\u00bb. Nas \u00e1reas euscaldunas util\u00edzase \u00abgaztetxe\u00bb, literalmente, \u00abcasa da mocidade\u00bb.\n\u00c9 com\u00fan que o nome faga referencia, por exemplo, \u00e1 r\u00faa en que se sit\u00faa (como Lavapi\u00e9s 15, en Madrid) ou ao uso anterior do edificio (F\u00e1brica Hamsa, en Barcelona). En Catalu\u00f1a son frecuentes os nomes precedidos de \u00abcan\u00bb ou \u00abca n'\u00bb, que significa \u00abcasa de\u00bb, como Can Vies (Barcelona) ou Ca n'Anglada (Terrassa).\nActividades.\nOs centros sociais okupados tentan satisfacer a necesidade de parte da mocidade de desenvolver alternativas ao lecer relacionado co consumo que se practica, por exemplo, en centros comerciais.\nNeles desenv\u00f3lvense obradoiros (m\u00fasica, pintura...), concertos (de balde ou moi baratos), comedores populares (normalmente vexetarianos ou veganos) ou faladoiros sobre diversos temas. Algunhas das actividades te\u00f1en o obxectivo de realizar colectas. Estas poden ser a prol do propio centro, ou ben en beneficio de persoas detidas ou multadas en manifestaci\u00f3ns, presas pol\u00edticas ou colectivos que o soliciten e se comprometan a organizar dita actividade.\nOs edificios en que estabelecen estes espazos pertencen legalmente a persoas f\u00edsicas ou xur\u00eddicas. Debido a isto, son moitos os desaloxos, sen incidentes ou violentos. Alg\u00fans desaloxos co\u00f1ecidos son os de Euskal-Jai, en Pamplona, Kukutza, en Bilbao, ou Can Vies, en Barcelona.\nEspazos alternativos de actividades.\nAo redor dos centros sociais at\u00f3panse diversos tipos de grupos veci\u00f1ais e movementos sociais. Frecuentemente se organizan mediante unha asemblea. Poden ser:\nAlgunhas destas formas de asociaci\u00f3n buscan organizarse ao redor de centros sociais. Adoitan ser edificios, locais e mesmo aldeas abandonadas. Para tentar recuperar estes espazos, decl\u00e1ranse lugares de reuni\u00f3n popular. Neles p\u00f3dense desenvolver iniciativas sen atenci\u00f3n institucional, ou para as que se desexa abrir un sitio entre as rutinas das clases traballadoras.\nEstas organizaci\u00f3ns poden p\u00f3r en marcha actividades tales como:\nAutoxesti\u00f3n.\nB\u00fascase sempre dese\u00f1ar alg\u00fan modelo de autoxesti\u00f3n entendida baixo os seguintes aspectos:\nNas asembleas esc\u00f3llense persoas encargadas para diferentes secci\u00f3ns: \nEspazos de convivencia.\nTam\u00e9n se utiliza o espazo coa intenci\u00f3n de crear redes veci\u00f1ais con formulaci\u00f3ns alternativas af\u00edns, ou pola necesidade de soluci\u00f3ns a problemas de acceso \u00e1 vivenda.\nOs colectivos incl\u00faen pequenas asociaci\u00f3ns ou asembleas destas, grupos veci\u00f1ais de okupas ou de recuperaci\u00f3n de aldeas. Poden empregar pequenos locais, edificios enteiros, ou mesmo r\u00faas, barrios ou pobos.\nAlg\u00fans exemplos son as comunidades alternativas de pa\u00edses do norte de Europa como Alema\u00f1a, Pa\u00edses Baixos ou os pa\u00edses n\u00f3rdicos. Al\u00ed, os movementos sociais alternativos adquiren formas moi extensas e cohesionadas.\nDous casos famosos son a comunidade de Christiania en Dinamarca ou alg\u00fans anos dos barrios okupados de Hannover:\nOposici\u00f3n aos espazos alternativos.\nMalia ser frecuente a aceptaci\u00f3n e a convivencia, estas comunidades de actividade alternativa \u00e1s veces at\u00f3panse coa oposici\u00f3n veci\u00f1al, institucional ou de grupos ideol\u00f3xicos contrarios:"}
{"id": "543970", "revid": "1888", "url": "https://gl.wikipedia.org/wiki?curid=543970", "title": "Lu\u00eds Santos L\u00f3pez", "text": ""}
{"id": "543971", "revid": "5863", "url": "https://gl.wikipedia.org/wiki?curid=543971", "title": "Francisca Barracel Fern\u00e1ndez", "text": ""}
{"id": "543972", "revid": "5863", "url": "https://gl.wikipedia.org/wiki?curid=543972", "title": "Luis Torras Mart\u00ednez", "text": ""}
{"id": "543977", "revid": "98629", "url": "https://gl.wikipedia.org/wiki?curid=543977", "title": "Secuenciaci\u00f3n do xenoma completo", "text": "A secuenciaci\u00f3n do xenoma completo ou do/de xenoma total ou enteiro \u00e9 o proceso de determinar a secuencia completa ou case completa do ADN do xenoma dun organismo nun s\u00f3 experimento. Isto sup\u00f3n secuenciar todo o ADN dos cromosomas dun organismo e tam\u00e9n o ADN mitocondrial e, nas plantas e algas, o ADN do cloroplasto.\nA secuenciaci\u00f3n do xenoma completo utilizouse maiormente como ferramenta de investigaci\u00f3n, pero tam\u00e9n se introduciu nas cl\u00ednicas m\u00e9dicas en 2014. No futuro da medicina personalizada os datos de secuenciaci\u00f3n do xenoma completo poden ser importantes ferramentas para guiar a intervenci\u00f3n terap\u00e9utica. A ferramenta da secuenciaci\u00f3n de xenes a nivel de polimorfismos dun s\u00f3 nucle\u00f3tido (SNP) tam\u00e9n se utiliza para localizar variantes funcionais en estudos de asociaci\u00f3n e mellorar o co\u00f1ecemento dispo\u00f1ible para os investigadores interesados en biolox\u00eda evolutiva, e, por tanto, pode servir de base para predicir a susceptibilidade a enfermidades e a resposta a f\u00e1rmacos.\nA secuenciaci\u00f3n do xenoma completo non deber\u00eda confundirse co perfil de ADN, que s\u00f3 determina a probabilidade de que o material xen\u00e9tico proceda dun determinado individuo ou grupo, e non cont\u00e9n informaci\u00f3n adicional sobre relaci\u00f3ns xen\u00e9ticas, orixe ou susceptibilidade a doenzas espec\u00edficas. Ademais, a secuenciaci\u00f3n de xenoma completo non deber\u00eda confundirse con m\u00e9todos que secuencian subconxuntos espec\u00edficos do xenoma, os cales incluir\u00edan a secuenciaci\u00f3n do exoma completo (1-2% do xenoma total) ou o xenotipado de SNP (&lt;0,1% do xenoma). En 2017 non hab\u00eda ning\u00fan xenoma completo secuenciado de mam\u00edferos, inclu\u00edndo os humanos. Entre o 4% e o 9% do xenoma humano, principalmente ADN sat\u00e9lite, non foi a\u00ednda secuenciado.\nHistoria.\nOs m\u00e9todos de secuenciaci\u00f3n do ADN usados nas d\u00e9cadas de 1970 e 1980 eran manuais, por exemplo a secuenciaci\u00f3n de Maxam e Gilbert e a secuenciaci\u00f3n de Sanger. Con estas t\u00e9cnicas secuenci\u00e1ronse varios xenomas de bacteri\u00f3fagos e de virus animais, pero o paso a m\u00e9todos de secuenciaci\u00f3n automatizados e m\u00e1is r\u00e1pidos na d\u00e9cada de 1990 facilitou a secuenciaci\u00f3n de xenomas bacterianos e eucariotas m\u00e1is grandes.\nO primeiro organismo do que se secuenciou o xenoma completo foi a bacteria \"Haemophilus influenzae\" en 1995. Despois diso, secuenci\u00e1ronse primeiro os xenomas doutras bacterias e algunhas arqueas, principalmente debido ao seu pequeno tama\u00f1o do xenoma. \"H. influenzae\" ten un xenoma de 1.830.140 pares de bases de ADN. A diferenza delas, os eucariotas, tanto os unicelulares coma os multicelulares como \"Amoeba dubia\" e os humanos (\"Homo sapiens\"), respectivamente, te\u00f1en xenomas moito m\u00e1is grandes (ver paradoxo do valor C). \"Amoeba dubia\" ten un xenoma de 700 miles de mill\u00f3ns de pares de nucle\u00f3tidos distribu\u00eddos en miles de cromosomas. Os seres humanos conte\u00f1en menos pares de nucle\u00f3tidos (uns 3,2 miles de mll\u00f3ns en cada c\u00e9lula xerminal, a\u00ednda que o tama\u00f1o exacto do xenoma humano est\u00e1 a\u00ednda sendo revisado) que \"A. dubia\", a\u00ednda que o tama\u00f1o do seu xenoma supera en moito ao dunha bacteria.\nOs primeiros xenomas bacterianos e arqueanos, inclu\u00edndo o de \"H. influenzae\", foron secuenciados por medio da secuenciaci\u00f3n de escopeta. En 1996 secuenciouse o primeiro xenoma eucariota, o do l\u00e9vedo \"Saccharomyces cerevisiae\". Este l\u00e9vedo \u00e9 un organismo modelo en biolox\u00eda e ten un xenoma de s\u00f3 uns 12 mill\u00f3ns de pares de nucle\u00f3tidos, e foi o primeiro eucariota \"unicelular\" do que se secuenciou o xenoma completo. O primeiro eucariota \"multicelular\" e animal que foi completamente secuenciado foi o verme nematodo \"Caenorhabditis elegans\" en 1998. Os xenomas eucariotas secu\u00e9ncianse por medio de varios m\u00e9todos, como a secuenciaci\u00f3n de escopeta de fragmentos curtos de ADN e a secuenciaci\u00f3n de clons de ADN m\u00e1is grandes procedentes de bibliotecas de ADN como as de cromosomas artificiais bacterianos (BACs) e cromosomas artificiais de l\u00e9vedos (YACs).\nEn 1999, publicouse a secuencia de ADN enteira do cromosoma 22 humano, que \u00e9 o noso autosoma m\u00e1is curto. No ano 2000, secuenciouse o segundo xenoma animal e segundo invertebrado (e primeiro insecto), que foi o da mosca do vinagre \"Drosophila melanogaster\", un organismo modelo moi utilizado en investigaci\u00f3n experimental. O primeiro xenoma de planta, o do organismo modelo \"Arabidopsis thaliana\", secuenciouse en 2000. En 2001, publicouse un borrador do xenoma humano completo. A secuenciaci\u00f3n do xenoma do rato de laboratorio \"Mus musculus\" completouse en 2002.\nEn 2004, o Proxecto Xenoma Humano publicou unha versi\u00f3n incompleta do xenoma humano. En 2008, un grupo en Leiden, Pa\u00edses Baixos, informou da secuenciaci\u00f3n do primeiro xenoma humano feminino (Marjolein Kriek).\nActualmente xa foron secuenciados miles de xenomas de forma parcial ou total.\nDetalles experimentais.\nC\u00e9lulas usadas para a secuenciaci\u00f3n.\nCase calquera mostra biol\u00f3xica dun organismo cont\u00e9n unha copia completa de ADN (incluso unha pequena cantidade de ADN ou de ADN antigo) e pode proporcionar o material xen\u00e9tico necesario para facer unha secuenciaci\u00f3n xen\u00f3mica completa. Ditas mostras poden ser de saliva, c\u00e9lulas epiteliais, medula \u00f3sea, pelo (con tal de que o pelo conte\u00f1a a ra\u00edz do pelo), sementes, follas de plantas ou calquera outro elemento que te\u00f1a c\u00e9lulas que conte\u00f1en ADN.\nA secuencia xen\u00f3mica dunha soa c\u00e9lula seleccionada dunha poboaci\u00f3n mixta de c\u00e9lulas pode ser determinada usando t\u00e9cnicas de \"secuenciaci\u00f3n xen\u00f3nica dunha soa c\u00e9lula\". Isto ten importantes vantaxes en microbiolox\u00eda ambiental en casos nos que unha soa c\u00e9lula dunha determinada especie de microorganismo pode illarse a partir dunha poboaci\u00f3n mixta por microscop\u00eda base\u00e1ndose na s\u00faa morfolox\u00eda ou outras caracter\u00edsticas distintivas. En tales casos os pasos necesarios normalmente de illamento e crecemento do organismo en cultivo poden omitirse, o que permite a secuenciaci\u00f3n dun espectro moito maior de xenomas de organismos.\nA secuenciaci\u00f3n xen\u00f3mica dunha soa c\u00e9lula est\u00e1 sendo probada como m\u00e9todo de diagnose xen\u00e9tica preimplantaci\u00f3n, na cal se toma unha c\u00e9lula do embri\u00f3n creada por fecundaci\u00f3n in vitro e anal\u00edzase antes de facer a transferencia de embri\u00f3ns ao \u00fatero. Despois da implantaci\u00f3n, pode extraerse o ADN fetal libre de c\u00e9lulas por medio dunha simple punci\u00f3n na vea da nai e usala para a secuenciaci\u00f3n do xenoma completo do feto.\nPrimeiras t\u00e9cnicas.\nA secuenciaci\u00f3n do xenoma humano case enteiro conseguiuse en 2000 parcialmene por medio do uso da tecnolox\u00eda da secuenciaci\u00f3n de escopeta. A\u00ednda que a secuenciaci\u00f3n de escopeta de xenoma total para pequenos xenomas (de 4.000\u20137.000 pares de bases) xa se utilizaba en 1979, a aplicaci\u00f3n a maior escala beneficiouse da secuenciaci\u00f3n de extremos emparellados, co\u00f1ecida coloquialmente como \"secuenciaci\u00f3n de escopeta de dobre can\u00f3n\". A medida que os proxectos de secuenciaci\u00f3n empezaron a aplicarse a xenomas m\u00e1is longos e complicados, moitos grupos de investigadores empezaron a decatarse de que a informaci\u00f3n \u00fatil pod\u00eda obterse secuenciando ambos os extremos dun fragmento de ADN. A\u00ednda que secuenciar ambos os extremos do mesmo fragmento e facer o seguimento dos datos emparellados era m\u00e1is laborioso que secuenciar un s\u00f3 extremo de dous fragmentos distintos, saber que as d\u00faas secuencias est\u00e1n orientadas en direcci\u00f3ns opostas e est\u00e1n separadas aproximadamente a lonxitude dun fragmento era valioso para a reconstruci\u00f3n da secuencia do fragmento diana orixinal.\nA primeira descrici\u00f3n publicada do uso de extremos por emparellados f\u00edxose en 1990 como parte da secuenciaci\u00f3n do locus do encima humano HPRT, a\u00ednda que o uso de extemos emparellados estaba limitado a pechar os ocos que quedaban despois de aplicar a estratexia tradicional da secuenciaci\u00f3n de escopeta. A primeira descrici\u00f3n te\u00f3rica da estratexia de secuenciaci\u00f3n de extremos emparellados pura, asumindo fragmentos de lonxitude constante, f\u00edxose en 1991. En 1995 introduciuse a innovaci\u00f3n de usar fragmentos de variados tama\u00f1os, e demostrou que unha estratexia de secuenciaci\u00f3n de extremos emparellados pura ser\u00eda posible para dianas grandes. A estratexia foi despois adoptada por The Institute for Genomic Research (TIGR) para secuenciar o xenoma enteiro da bacteria \"Haemophilus influenzae\" en 1995, e despois por Celera Genomics para secuenciar o xenoma completo da mosca do vinagre en 2000, e posteriormente o xenoma humano completo. Applied Biosystems, agora chamada Life Technologies, fabricou os secuenciadores capilares automatizados utilizados por Celera Genomics e o Proxecto Xenoma Humano.\nT\u00e9cnicas actuais.\nA\u00ednda que a secuenciaci\u00f3n capilar foi a primeira aproximaci\u00f3n para secuenciar con \u00e9xito o xenoma humano case completo \u00e9 a\u00ednda demasiado cara, a s\u00faa aplicaci\u00f3n consome moito tempo como para usala con prop\u00f3sitos comerciais. Desde 2005 a secuenciaci\u00f3n capilar foi progresivamente desprazada polas tecnolox\u00edas de secuenciaci\u00f3n de alto rendemento (antes \"da seguinte xeraci\u00f3n\") tales como a secuenciaci\u00f3n de tinguidura de Illumina, a pirosecuenciaci\u00f3n e secuenciaci\u00f3n SMRT. Todas estas tecnolox\u00edas contin\u00faan empregando a estratexia de escopeta b\u00e1sica, concretamente a paralelizaci\u00f3n e xeraci\u00f3n de moldes por medio da fragmentaci\u00f3n do xenoma.\nOutras tecnolox\u00edas emerxentes son a tecnolox\u00eda de nanoporos. A\u00ednda que a tecnolox\u00eda de secuenciaci\u00f3n de nanoporos est\u00e1 a\u00ednda sendo refinada, a s\u00faa portabilidade e capacidade potencial de xerar lecturas longas son de relevancia para aplicaci\u00f3ns de secuenciaci\u00f3n do xenoma completo.\nAn\u00e1lise.\nEn principio, a secuenciaci\u00f3n de xenoma completo pode proporcionar a secuencia de nucle\u00f3tidos do ADN dun organismo. Por\u00e9n, deben realizarse ulteriores an\u00e1lises para descubrir o significado biol\u00f3xico ou m\u00e9dico desta secuencia, e como este co\u00f1ecemento se pode usar para axudar a previr enfermidades. Estanse a desenvolver e refinar m\u00e9todos para analizar secuencias.\nComo a secuenciaci\u00f3n xera moitos datos (por exemplo, hai aproximadamente seis mil mill\u00f3ns de pares de bases en cada xenoma humano diploide), os datos que produce son almacenados electronicamente e require unha gran cantidade de poder de computaci\u00f3n e capacidade de almacenamento.\nA\u00ednda que a an\u00e1lise de datos de secunciaci\u00f3n do xenoma completo pode ser lento, \u00e9 posible acelerar este paso usando hardware espec\u00edfico.\nComercializaci\u00f3n.\nVarias compa\u00f1\u00edas p\u00fablicas e privadas est\u00e1n competindo para desenvolver unha plataforma para a secuenciaci\u00f3n do xenoma completo que sexa comercialmente robusta tanto para a investigaci\u00f3n coma para o uso cl\u00ednico, entre elas Illumina, Knome, Sequenom,\n454 Life Sciences, Pacific Biosciences, Complete Genomics,\nHelicos Biosciences, GE Global Research (General Electric), Affymetrix, IBM, Intelligent Bio-Systems, Life Technologies, Oxford Nanopore Technologies, e o Beijing Genomics Institute. Estas compa\u00f1\u00edas est\u00e1n fortemente financiadas e apoiadas por capital de risco, fondos de cobertura e bancos de investimento.\nUn obxectivo comercial do que comunmente se falaba para o custo da secuenciaci\u00f3n para finais da d\u00e9cada de 2010 era que custase s\u00f3 1.000 d\u00f3lares; por\u00e9n, as compa\u00f1\u00edas privadas est\u00e1n traballando para chegar a un novo obxectivo de s\u00f3 100 d\u00f3lares.\nIncentivo.\nA Craig Venter Science Foundation, estableceu o Archon X Prize de xen\u00f3mica, que pretend\u00eda galardoar con 10 mill\u00f3ns de d\u00f3lares ao \"primeiro equipo que poida constru\u00edr un aparello e usalo para secuenciar 100 xenomas humanos en 10 d\u00edas ou menos, cunha exactitude de non m\u00e1is dun erro por cada 1.000.000 de bases secuenciadas, con secuencias que cubran con precisi\u00f3n polo menos o 98% do xenoma, e a un custo recorrente de non m\u00e1is de 1.000 d\u00f3lares por xenoma\". O Archon X Prize de xen\u00f3mica foi cancelado en 2013, antes da s\u00faa data oficial de comezo.\nHistoria.\nEn 2007, Applied Biosystems empezou a vender un novo tipo de secuenciador chamado SOLiD System. A tecnolox\u00eda permitiu aos usuarios secuenciar 60 xigabases por cada execuci\u00f3n.\nEn xu\u00f1o de 2009, Illumina anunciou que estaban lanzando o seu propio Personal Full Genome Sequencing Service a unha \u201dprofundidade\u201d de 30\u00d7 por 48.000 d\u00f3lares por xenoma. En agosto, o fundador de Helicos Biosciences, Stephen Quake, afirmou que usando o Single Molecule Sequencer da compa\u00f1\u00eda secuenciara o seu propio xenoma por menos de 50.000 d\u00f3lares. En novembro, Complete Genomics publicou un artigo revisado por pares en \"Science\" que demostraba a s\u00faa capacidade para secuenciar o xenoma humano completo por 1.700 d\u00f3lares.\nEn maio de 2011, Illumina rebaixou o seu servizo de Full Genome Sequencing a s\u00f3 5.000 d\u00f3lares por xenoma humano ou 4.000 d\u00f3lares se o pedido era de 50 ou m\u00e1is. Helicos Biosciences, Pacific Biosciences, Complete Genomics, Illumina, Sequenom, ION Torrent Systems, Halcyon Molecular, NABsys, IBM e GE Global parecen ir \u00e1 par na carreira da comercializaci\u00f3n da secuenciaci\u00f3n do xenoma completo.\nCos custos de secuenciaci\u00f3n en declive, varias compa\u00f1\u00edas empezaron a afirmar que os seus equipamentos axi\u00f1a poder\u00edan alcanzar o custo de 1.000 d\u00f3lares por xenoma: entre estas compa\u00f1\u00edas estaban Life Technologies en xaneiro de 2012, Oxford Nanopore Technologies en febreiro de 2012, e Illumina en febreiro de 2014. En 2015, o NHGRI estimou que o custo de obter a secuencia dun xenoma completo era de arredor de 1.500 d\u00f3lares. En 2016, Veritas Genetics empezou a vender a secuenciaci\u00f3n do xenoma completo, inclu\u00edndo un informe sobre algunha da informaci\u00f3n da secuenciaci\u00f3n por 999 d\u00f3lares. No ver\u00e1n de 2019 Veritas Genetics reduciu o custo da secuenciaci\u00f3n do xenoma completo a 599 d\u00f3lares. En 2017, BGI empezou a ofrecela por 600 d\u00f3lares.\nPor\u00e9n, en 2015 alg\u00fans sinalaron que o uso efectivo da secuenciaci\u00f3n de xenomas completos pode custar considerablemente m\u00e1is de 1000 d\u00f3lares. Ademais, parece que quedaban partes do xenoma humano que non foran totalmente secuenciadas en 2017.\nComparaci\u00f3n con outras tecnolox\u00edas.\nMicromatrices de ADN.\nA secuenciaci\u00f3n do xenoma completo proporciona informaci\u00f3n sobre un xenoma que \u00e9 varias ordes de magnitude m\u00e1is grande que a das matrices de ADN, que era a tecnolox\u00eda anteriormente l\u00edder para o xenotipificaci\u00f3n.\nPara os humanos, as matrices de ADN proporcionan actualmente informaci\u00f3n xenot\u00edpica de ata un mill\u00f3n de variantes xen\u00e9ticas, mentres que a secuenciaci\u00f3n de xenoma completo pode proporcionar informaci\u00f3n de todas as seis mil mill\u00f3ns de bases do xenoma humano, o que equivale a 3.000\u00a0veces m\u00e1is datos. Debido a isto, a secuenciaci\u00f3n de xenoma completo consid\u00e9rase unha innovaci\u00f3n disruptiva para os mercados de matrices de ADN, xa que a precisi\u00f3n de ambas as t\u00e9cnicas vai do 99,98% ao 99,999% (en rexi\u00f3ns de ADN non repetitivas) e os seus custos de consumibles de 5.000 d\u00f3lares por 6 mil mill\u00f3ns de pares de bases son competitivos (para algunhas aplicaci\u00f3ns) coas matrices de ADN (500 d\u00f3lares por 1 mill\u00f3n de pares de bases).\nAplicaci\u00f3ns.\nFrecuencias de mutaci\u00f3n.\nA secuenciaci\u00f3n do xenoma completo estableceu a frecuencia de mutaci\u00f3n para xenomas humanos completos. A frecuencia de mutaci\u00f3n no xenoma completo entre xeraci\u00f3ns nos humanos (de pais a fillos) \u00e9 dunhas 70 novas mutaci\u00f3ns por xeraci\u00f3n. Un nivel incluso menor de variaci\u00f3n atopouse comparando a secuenciaci\u00f3n de xenoma completo en c\u00e9lulas sangu\u00edneas para un par de xemelgos monocig\u00f3ticos (id\u00e9nticos) de 100 anos de idade. S\u00f3 se atoparon oito diferenzas som\u00e1ticas, a\u00ednda que as variaci\u00f3ns som\u00e1ticas que aparecen en menos do 20% das c\u00e9lulas sangu\u00edneas son indetectables.\nNas rexi\u00f3ns do xenoma humano que especificamente codifican prote\u00ednas, est\u00edmase que hai unhas 0,35 mutaci\u00f3ns que causar\u00edan un cambio na secuencia da prote\u00edna entre as xeraci\u00f3ns paterna e filial (menos dunha prote\u00edna mutada por xeraci\u00f3n).\nNo cancro as frecuencias de mutaci\u00f3n son moito m\u00e1is altas debido \u00e1 inestabilidade do xenoma. Esta frecuencia pode ademais depender da idade do paciente, exposici\u00f3n a axentes que danan o ADN (como a irradiaci\u00f3n UV ou compo\u00f1entes do fume do tabaco) e a actividade/inactividade dos mecanismos de reparaci\u00f3n do ADN. Ademais, a frecuencia de mutaci\u00f3n pode variar entre tipos de cancro: en c\u00e9lulas da li\u00f1a xerminal, as taxas de mutaci\u00f3n son de aproximadamente 0,023 mutaci\u00f3ns por megabase, mais este n\u00famero \u00e9 moito maior no cancro de mama (1,18-1,66 mutaci\u00f3ns som\u00e1ticas por Mb), no cancro de pulm\u00f3n (17,7) ou en melanomas (\u224833). Como o xenoma humano haploide consta de aproximadamente 3.200 megabases, isto trad\u00facese nunhas 74 mutaci\u00f3ns (principalmente en rexi\u00f3ns non codificantes) no ADN da li\u00f1a xerminal por xeraci\u00f3n, pero 3.776-5.312 mutaci\u00f3ns som\u00e1ticas por xenoma haploide no cancro de mama, 56.640 no cancro de pulm\u00f3n e 105.600 en melanomas.\nA distribuci\u00f3n de mutaci\u00f3ns som\u00e1ticas ao longo do xenoma humano \u00e9 moi desigual, as\u00ed que as rexi\u00f3ns que se replican temperanmente ricas en xenes sofen menos mutaci\u00f3ns que a heterocromatina que se replica tardiamente e \u00e9 pobre en xenes, probablemente debido a unha actividade de reparaci\u00f3n do ADN diferencial. En particular, a modificaci\u00f3n de histonas H3K9me3 est\u00e1 asociada cunha alta frecuencia de mutaci\u00f3ns, e a H3K36me3 con baixa.\nEstudos de asociaci\u00f3n en todo o xenoma.\nEn investigaci\u00f3n, a secuenciaci\u00f3n do xenoma completo pode utilizarse para un estudo de asociaci\u00f3n en todo o xenoma ou GWAS (polas s\u00faas siglas en ingl\u00e9s de \"Genome-Wide Association Study\"), un proxecto que pretende determinar a variante ou variantes xen\u00e9ticas asociadas cunha doenza ou calquera outro fenotipo.\nUso para diagn\u00f3sticos.\nEn 2009, Illumina lanzou os seus primeiros secuenciadores do xenoma completo que foron aprobados s\u00f3 para uso cl\u00ednico (en vez de para investigaci\u00f3n) e os doutores dos centros m\u00e9dicos acad\u00e9micos empezaron discretamente a utilizalos para tratar de diagnosticar os problemas m\u00e9dicos de pacientes nos cales os procedementos est\u00e1ndar aplicados non foran de axuda. En 2009, un equipo de Stanford liderado por Euan Ashley realizou a interpretaci\u00f3n cl\u00ednica dun xenoma humano completo, o do bioenxe\u00f1eiro Stephen Quake. En 2010 o equipo de Ashley informou dunha autopsia na que fixera unha secuenciaci\u00f3n do xenoma completo e en 2011, ampliou o marco da interpretaci\u00f3n a toda unha familia completamente secuenciada, a familia West, que foi a primeira familia en ser secuenciada coa plataforma de Illumina. O custo que ti\u00f1a secuenciar un xenoma daquela era de 19.500 d\u00f3lares, que lle eran facturados ao paciente pero eran xeralmente pagados por medio dunha bolsa de investigaci\u00f3n; houbo un caso dunha persoa naquela \u00e9poca que solicitara o reembolso \u00e1 s\u00faa compa\u00f1\u00eda de seguros m\u00e9dicos. Por exemplo, un neno necesitara unhas 100 operaci\u00f3ns cir\u00farxicas cando ti\u00f1a tres anos de idade e o seu doutor recorreu \u00e1 secuenciaci\u00f3n do xenoma completo para determinar cal era o seu problema; necesitou empregar un equipo dunhas 30 persoas que inclu\u00eda doce expertos en bioinform\u00e1tica, tres t\u00e9cnicos secuenciadores, cinco m\u00e9dicos, dous conselleiros xen\u00e9ticos e dous deont\u00f3logos para identificar unha rara mutaci\u00f3n no xene XIAP que estaba causando problemas xeneralizados.\nDebido \u00e1s recentes reduci\u00f3ns de prezo (v\u00e9xase m\u00e1is arriba) a secuenciaci\u00f3n do xenoma completo comverteuse nunha aplicaci\u00f3n realista para os diagn\u00f3sticos por ADN. En 2013, o consorcio 3Gb-TEST obtivo financiamento da Uni\u00f3n Europea para preparar o sistema sanitario para estas innovaci\u00f3ns no diagn\u00f3stico por ADN. Ti\u00f1an que po\u00f1erse en marcha plans de avaliaci\u00f3n da calidade, avaliaci\u00f3n da tecnolox\u00eda da sa\u00fade e directrices m\u00e9dicas. O consorcio 3Gb-TEST identificou a an\u00e1lise e interpretaci\u00f3n de datos de secuencias como o paso m\u00e1is complicado no proceso de diagn\u00f3stico. Na xuntanza do consorcio en Atenas e setembro de 2014, o consorcio acu\u00f1ou a palabra \"xenotraduci\u00f3n\" para este paso esencial. Este paso conduce ao chamado \"xenoinforme\". C\u00f3mpren directrices para determinar o contido requirido neses informes.\nGenomes2People (G2P), unha iniciativa do Brigham and Women's Hospital e da Harvard Medical School que foi creada en 2011 para examinar a integraci\u00f3n da secuenciaci\u00f3n xen\u00f3mica na atenci\u00f3n m\u00e9dica de adultos e nenos. O director do G2P Robert C. Green liderara previamente o estudo REVEAL (\"Risk EValuation and Education for Alzheimer's Disease\"), unha serie de ensaios cl\u00ednicos para explorar as reacci\u00f3ns de pacientes ao darlles a co\u00f1ecer o seu risco xen\u00e9tico de padecer no futuro alzheimer. Green e un equipo de investigadores crearon o BabySeq Project en 2013 para estudar as consecuencias \u00e9ticas e m\u00e9dicas de secuenciar o ADN dun neno. Unha segunda fase, BabySeq2, foi financiada polo NIH en 2021 e \u00e9 un estudo de aplicaci\u00f3n que ampl\u00eda este proxecto no que se planea inscribir 500 nenos de diversas familias e trazar os efectos da s\u00faa secuenciaci\u00f3n xen\u00f3mica na atenci\u00f3n pedi\u00e1trica.\nEn 2018 investigadores do Rady Children's Institute for Genomic Medicine de San Diego, California determinaron que unha secuenciaci\u00f3n do xenoma completo r\u00e1pida pode diagnosticar trastornos xen\u00e9ticos a tempo de cambiar a xesti\u00f3n m\u00e9dica aguda ou cir\u00farxica do caso (utilidade cl\u00ednica) e mellorar os resultaos en nenos con doenzas agudas. Os investigadores informaron dun estudo de cohorte retrospectivo de pacientes internados en hospitais con enfermidades agudas nun hospital rexional para nenos desde xullo de 2016 a marzo de 2017. Fix\u00e9ranse secuenciaci\u00f3ns do xenoma completo r\u00e1pidas a 42 familias para a diagnose etol\u00f3xica de trastornos xen\u00e9ticos. A sensibilidade de sign\u00f3stico destas secuenciaci\u00f3ns r\u00e1pidas era do 43% (18 de 42 nenos) e o 10% (4 de 42 nenos) para probas xen\u00e9ticas est\u00e1ndars (P = .0005). A taxa de utilidade cl\u00ednica destas secuenciaci\u00f3ns r\u00e1pidas (31%, 13 de 42 nenos) era significativamente maior que coas probas xen\u00e9ticas est\u00e1ndar (2%, 1 de 42; P = .0015). Once dos nenos (26%) aos que se lles fixo secuenciaci\u00f3n do xenoma completo r\u00e1pida evitaron a morbilidade, un tivo un 43% de reduci\u00f3n na probabilidade de mortalidade e un empezou os coidados paliativos. En seis dos once nenos, os cambios na xesti\u00f3n reduciron o custo por paciente internado nun hospital en 800.000-2.000.000 de d\u00f3lares. Estes resultados replican un estudo previo da utilidade cl\u00ednica da secuenciaci\u00f3n do xenoma completo r\u00e1pida en nenos internados con enfermidade aguda e demostran unha mellora nos resultados e aforros para o sistema sanitario. A secuenciaci\u00f3n do xenoma completo r\u00e1pida merece ser considerada como un primeiro test de clasificaci\u00f3n de pacientes neste escenario.\nEstudo de asociaci\u00f3n de variantes raras.\nOs estudos de secuenciaci\u00f3n do xenoma completo permiten a avaliaci\u00f3n das asociaci\u00f3ns entre caracteres complexos e variantes raras tanto codificantes coma non codificantes (frecuencia al\u00e9lica menor (MAF) &lt; 1%) ao longo do xenoma. As an\u00e1lises de variante simple tipicamente te\u00f1en un baixo poder de identificaci\u00f3n de asociaci\u00f3ns con variantes raras, e propux\u00e9ronse tests de conxuntos de variantes para testar conxuntamente os efectos de conxuntos dados de m\u00faltiples variantes raras. A anotaci\u00f3n de SNP axuda a dar prioridade as variantes funcionais raras e incorporar estas anotaci\u00f3ns pode impulsar con efectividade o poder da asociaci\u00f3n xen\u00e9tica da an\u00e1lise de variantes raras de estudos de secuenciaci\u00f3n do xenoma completo.\nAspectos \u00e9ticos.\nA introduci\u00f3n da secuenciaci\u00f3n de xenoma completo pode ter implicaci\u00f3ns \u00e9ticas. Por outra parte, as probas xen\u00e9ticas poden potencialmente diagnosticar doenzas que se poden previr, tanto no propio individuo que fai a proba coma nos seus parentes. Por\u00e9n, as probas xen\u00e9ticas poder\u00edan ter aspectos negativos como a discriminaci\u00f3n xen\u00e9tica, perda do anonimato e impactos psicl\u00f3xicos como o descubrimento dunha paternidade/filiaci\u00f3n distinta da que se pensaba.\nAlg\u00fans deont\u00f3logos insisten en que a privacidade dos individuos aos que lles est\u00e1n a facer probas xen\u00e9ticas debe ser protexida. Os aspectos relativos \u00e1 privacidade poden ser especialmente preocupantes cando as probas xen\u00e9ticas se lle fan a un menor de idade. O director executivo de Illumina, Jay Flatley, afirmou en febreiro de 2009 que \"en 2019 terase convertido nunha rutina mapar os xenes dos meni\u00f1os cando nacen\". Este posible uso da secuenciaci\u00f3n do xenoma \u00e9 moi controvertido, xa que vai contra as normas \u00e9ticas establecidas nas probas xen\u00e9ticas preditivas de menores asintom\u00e1ticos ben asentadas nos campos da xen\u00e9tica m\u00e9dica e o consello xen\u00e9tico. As directrices tradicionais para as probas xen\u00e9ticas desenvolv\u00e9ronse no decurso de varias d\u00e9cadas desde que por primeira vez foi posible testar a presenza de marcadores xen\u00e9ticos asociados con doenzas, previamente \u00e1 chegada de secuenciaci\u00f3ns xen\u00e9ticas completas e de aceptable custo.\nCando a un individuo lle fan unha secuenciaci\u00f3n do xenoma completo, esta revela informaci\u00f3n non s\u00f3 das s\u00faas propias secuencias de ADN, sen\u00f3n tam\u00e9n sobre as probables secuencias do ADN dos seus parentes xeneticamente pr\u00f3ximos. Esta informaci\u00f3n pode ademais revelar \u00fatil informaci\u00f3n preditiva sobre o presente dos parentes e dos riscos futuros para a s\u00faa sa\u00fade. Por tanto, hai importantes cuesti\u00f3ns sobre que obrigaci\u00f3ns, se \u00e9 que hai algunha, se deben ter cos membros da familia dos individuos que fixeron probas xen\u00e9ticas. Na sociedade de Europa occidental, aos individuos que fixeron estes tests normalmente se lles aconsella que compartan a informaci\u00f3n sobre as diagnoses xen\u00e9ticas cos seus parentes pr\u00f3ximos, xa que a importancia da diagnose xen\u00e9tica para os descendentes e outros parentes pr\u00f3ximos \u00e9 xeralmente unha das raz\u00f3ns polas que se quere facer unha proba xen\u00e9tica. Non obstante, pode xurdir un dilema \u00e9tico de grande importancia cando os pacientes rexeitan compartir a informaci\u00f3n sobre a diagnose dun trastorno xen\u00e9tico grave e que \u00e9 doadamente previble e do que hai un alto risco de que os parentes leven a mesma mutaci\u00f3n que o causa. Nesas circunstancias, o m\u00e9dico pode coidar que os parentes deber\u00edan co\u00f1ecer esa diagnose e, por tanto, o m\u00e9dico pode enfrontarse a un conflito de intereses con respecto \u00e1 confidencialidade paciente-m\u00e9dico.\nAs preocupaci\u00f3ns pola privacidade poden tam\u00e9n orixinarse cando a secuenciaci\u00f3n do xenoma completo se utiliza en estudos de investigaci\u00f3n cient\u00edfica. Os investigadores a mi\u00fado necesitan po\u00f1er a informaci\u00f3n sobre os xenotipos dos pacientes en bases de datos p\u00fablicas, como bases de datos espec\u00edficas de loci. A\u00ednda que s\u00f3 se env\u00edan datos de pacientes an\u00f3nimos a esas bases de datos de loci, os pacientes a\u00ednda poder\u00edan ser identificables polos seus parentes no caso de que se atope unha enfermidade rara ou unha mutaci\u00f3n de cambio de sentido (non sin\u00f3nima) rara. Houbo unha discusi\u00f3n p\u00fablica limitada, inconexa, e desenfocada sobre a introduci\u00f3n de t\u00e9cnicas forenses avanzadas, como a investigaci\u00f3n familiar avanzada usando p\u00e1xinas web p\u00fablicas sobre o ADN de devanceiros e estratexias de fenotipificaci\u00f3n do ADN. Como a xen\u00e9tica forense e a xen\u00e9tica m\u00e9dica converxen cara \u00e1 secuenciaci\u00f3n do xenoma, os aspectos que afectan os datos xen\u00e9ticos est\u00e1n cada vez m\u00e1is interconectados, e pode ser necesario establecer protecci\u00f3ns legais adicionais.\nSecuencias xen\u00f3micas humanas feitas p\u00fablicas.\nPrimeiras persoas con secuencias xen\u00f3micas p\u00fablicas.\nOs primeiros xenomas humanos case completos foron os de dous norteamericanos con ascendentes predominantemente do noroeste de Europa en 2007 (J. Craig Venter a unha cobertura de 7,5x, e James Watson a 7,4x). A isto seguiulle en 2008 a secuenciaci\u00f3n dun home chin\u00e9s da etnia han an\u00f3nimo (a 36x), un home yoruba de Nixeria (a 30x), o xenoma dunha xenetista cl\u00ednica (Marjolein Kriek) dos Pa\u00edses Baixos (de 7 a 8x), e unha muller caucasiana paciente de leucemia (a coberturas de 33 e 14x para os tecidos do tumor e normais). Steve Jobs estivo entre as primeiras 20 persoas \u00e1s que se lles secuenciou o xenoma completo, segundo se informou cun custo de 100.000 d\u00f3lares. En xu\u00f1o de 2012 hab\u00eda xa 69 xenomas humanos case completos secuenciados publicamente dispo\u00f1ibles. En novembro de 2013 unha familia espa\u00f1ola fixo p\u00fablicos os seus datos xen\u00f3micos persoais baixo licenza de dominio p\u00fablico de Creative Commons. O traballo fora dirixido por Manuel Corpas e os datos obtidos por proba xen\u00e9tica dirixida ao consumidor co 23andMe e o Instituto Xen\u00f3mico de Beijing). Consid\u00e9rase que este \u00e9 o primeiro conxunto de datos de xen\u00f3mica p\u00fablica dunha familia completa.\nBases de datos.\nSegundo a revista \"Science\" as maiores bases de datos de xenomas completos son:"}
{"id": "543978", "revid": "27155", "url": "https://gl.wikipedia.org/wiki?curid=543978", "title": "Secuenciaci\u00f3n de xenoma completo", "text": ""}
{"id": "543979", "revid": "27155", "url": "https://gl.wikipedia.org/wiki?curid=543979", "title": "Secuenciaci\u00f3n completa do xenoma", "text": ""}
{"id": "543980", "revid": "27155", "url": "https://gl.wikipedia.org/wiki?curid=543980", "title": "Secuenciaci\u00f3n do xenoma total", "text": ""}
{"id": "543981", "revid": "27155", "url": "https://gl.wikipedia.org/wiki?curid=543981", "title": "Secuenciaci\u00f3n de xenoma total", "text": ""}
{"id": "543982", "revid": "27155", "url": "https://gl.wikipedia.org/wiki?curid=543982", "title": "Secuenciaci\u00f3n total do xenoma", "text": ""}
{"id": "543983", "revid": "27155", "url": "https://gl.wikipedia.org/wiki?curid=543983", "title": "Secuenciaci\u00f3n do xenoma enteiro", "text": ""}
{"id": "543984", "revid": "27155", "url": "https://gl.wikipedia.org/wiki?curid=543984", "title": "Secuenciaci\u00f3n de xenoma enteiro", "text": ""}
{"id": "543985", "revid": "27155", "url": "https://gl.wikipedia.org/wiki?curid=543985", "title": "Secuenciaci\u00f3n enteira do xenoma", "text": ""}
{"id": "543986", "revid": "27155", "url": "https://gl.wikipedia.org/wiki?curid=543986", "title": "Secuenciaci\u00f3n do xenoma", "text": ""}
{"id": "543988", "revid": "4817", "url": "https://gl.wikipedia.org/wiki?curid=543988", "title": "Steven A. Hawley", "text": ""}
{"id": "543989", "revid": "5863", "url": "https://gl.wikipedia.org/wiki?curid=543989", "title": "Luis Mar\u00eda Caruncho", "text": ""}
{"id": "543990", "revid": "4817", "url": "https://gl.wikipedia.org/wiki?curid=543990", "title": "N. Jan Davis", "text": ""}
{"id": "543991", "revid": "4817", "url": "https://gl.wikipedia.org/wiki?curid=543991", "title": "Robert L. Curbeam", "text": ""}
{"id": "543992", "revid": "4817", "url": "https://gl.wikipedia.org/wiki?curid=543992", "title": "Stephen K. Robinson", "text": ""}
{"id": "543993", "revid": "4817", "url": "https://gl.wikipedia.org/wiki?curid=543993", "title": "Sergei K. Krikalev", "text": ""}
{"id": "543994", "revid": "4817", "url": "https://gl.wikipedia.org/wiki?curid=543994", "title": "Salizhan Shakirovich Sharipov", "text": ""}
{"id": "543995", "revid": "4817", "url": "https://gl.wikipedia.org/wiki?curid=543995", "title": "Owen K. Garriott", "text": ""}
{"id": "543996", "revid": "4817", "url": "https://gl.wikipedia.org/wiki?curid=543996", "title": "Robert A. R. Parker", "text": ""}
{"id": "544000", "revid": "4817", "url": "https://gl.wikipedia.org/wiki?curid=544000", "title": "Jay C. Buckey", "text": ""}
{"id": "544001", "revid": "7523", "url": "https://gl.wikipedia.org/wiki?curid=544001", "title": "Vanja Marinkovi\u0107", "text": "Vanja Marinkovi\u0107, nado o 9 de xaneiro de 1997 en Belgrado, \u00e9 un xogador serbio de baloncesto profesional que xoga no Cazoo Baskonia da Liga ACB.\nTraxectoria profesional.\nO 20 de xu\u00f1o de 2019, Marinkovi\u0107 foi elixido na derradeira posici\u00f3n do Draft da NBA de 2019 polos Sacramento Kings. O 23 de xullo de 2019, Marinkovi\u0107 asinou un contrato de dous anos co Valencia Basket da Liga ACB.\nO 7 de xullo de 2021, Marinkovi\u0107 asinou co Saski Baskonia da Liga ACB."}
{"id": "544002", "revid": "7523", "url": "https://gl.wikipedia.org/wiki?curid=544002", "title": "Vanja Marinkovic", "text": ""}
{"id": "544003", "revid": "98629", "url": "https://gl.wikipedia.org/wiki?curid=544003", "title": "Tratado do Espazo Exterior", "text": "O Tratado do Espazo Exterior, Tratado do Espazo Ultraterrestre ou, formalmente, o Tratado sobre os principios que rexen as actividades dos Estados na exploraci\u00f3n e utilizaci\u00f3n do espazo ultraterrestre, inclu\u00edndo a L\u00faa e outros corpos celestes, \u00e9 un tratado multilateral que constit\u00fae a base da lei espacial internacional. Negociado e redactado baixo os auspicios das Naci\u00f3ns Unidas, foi aberto \u00e1 sinatura nos Estados Unidos, Reino Unido e Uni\u00f3n Sovi\u00e9tica o 27 de xaneiro de 1967, entrando en vigor o 10 de outubro de 1967. Na data de 2021, 111 pa\u00edses son partes do tratado, inclu\u00edndo todas as principais naci\u00f3ns con viaxes espaciais, en tanto que outros 23 son asinantes.\nO Tratado do Espazo Exterior foi impulsado polo desenvolvemento de m\u00edsiles bal\u00edsticos intercontinentais (ICBM) na d\u00e9cada de 1950, que pod\u00edan alcanzar obxectivos a trav\u00e9s do espazo exterior. O lanzamento do Sputnik, o primeiro sat\u00e9lite artificial da Uni\u00f3n Sovi\u00e9tica, en outubro de 1957, e unha carreira armament\u00edstica posterior cos Estados Unidos, aceleraron as propostas para prohibir o uso do espazo exterior con fins militares. O 17 de outubro de 1963, a Asemblea Xeral da ONU aprobou por unanimidade unha resoluci\u00f3n que prohib\u00eda a introduci\u00f3n de armas de destruci\u00f3n masiva no espazo. Durante unha sesi\u00f3n da Asemblea Xeral en decembro de 1966 debat\u00e9ronse varias propostas para un tratado de control de armas que rexe o espazo ultraterrestre, que culminou coa elaboraci\u00f3n e adopci\u00f3n do Tratado do Espazo Exterior no xaneiro seguinte.\nAs principais disposici\u00f3ns do Tratado do Espazo Exterior incl\u00faen a prohibici\u00f3n de armas nucleares no espazo; limitar o uso da L\u00faa e de todos os demais corpos celestes apenas para fins pac\u00edficos; establecendo que o espazo debe ser explorado e utilizado libremente por todas as naci\u00f3ns; e impedindo que calquera pa\u00eds reclame a soberan\u00eda sobre o espazo sideral ou calquera corpo celeste. A\u00ednda que prohibe o establecemento de bases militares, a proba de armas e a realizaci\u00f3n de manobras militares sobre corpos celestes, o tratado non prohibe expresamente todas as actividades militares no espazo, o establecemento de forzas espaciais militares ou a colocaci\u00f3n de armas convencionais no espazo.\nBas\u00e1ndose en gran medida no Tratado da Ant\u00e1rtida de 1961, o Tratado do Espazo Exterior tam\u00e9n se centra en regular determinadas actividades e evitar a competencia e explotaci\u00f3n sen restricci\u00f3ns que poidan dar lugar a conflitos. En consecuencia, \u00e9 en gran parte silencioso ou ambiguo en actividades espaciais recentemente desenvolvidas como a miner\u00eda lunar e de asteroides. Non obstante, o Tratado do Espazo Exterior \u00e9 o primeiro e m\u00e1is fundamental instrumento legal da lexislaci\u00f3n espacial, e os seus principios m\u00e1is amplos que promoven o uso civil e pac\u00edfico do espazo seguen sustentando iniciativas espaciais multilaterais como a Estaci\u00f3n Espacial Internacional e o Programa Artemis.\nDisposici\u00f3ns.\nO Tratado do Espazo Exterior representa o marco xur\u00eddico b\u00e1sico do dereito espacial internacional. Segundo a Oficina de Asuntos do Espazo Exterior da ONU (UNOOSA), os principios fundamentais do tratado son:\nEntre os seus principios, prohibe aos estados asinantes do tratado colocar armas de destruci\u00f3n masiva na \u00f3rbita terrestre, instalalas na L\u00faa ou en calquera outro corpo celeste ou colocalas no espazo exterior. Limita especificamente o uso da L\u00faa e doutros corpos celestes con fins pac\u00edficos e prohibe expresamente o seu uso para probar armas de calquera tipo, realizar manobras militares ou establecer bases, instalaci\u00f3ns e fortificaci\u00f3ns militares (artigo IV). Non obstante, o tratado non prohibe a colocaci\u00f3n de armas convencionais en \u00f3rbita e, por tanto, a\u00ednda est\u00e1n permitidas algunhas t\u00e1cticas de ataque altamente destrutivas, como o bombardeo cin\u00e9tico. Ademais, o tratado permite explicitamente o uso de persoal e recursos militares para apoiar os usos pac\u00edficos do espazo, reflectindo unha pr\u00e1ctica habitual permitida polo Tratado da Ant\u00e1rtida sobre aquel continente. O tratado tam\u00e9n establece que a exploraci\u00f3n do espazo exterior debe facerse para beneficiar a todos os pa\u00edses e que o espazo debe ser libre para a s\u00faa exploraci\u00f3n e uso por todos os Estados.\nO Artigo II do tratado prohibe expresamente que calquera goberno reclame un corpo celeste como a L\u00faa ou un planeta como territorio propio, sexa por declaraci\u00f3n, ocupaci\u00f3n ou \"calquera outro medio\". Non obstante, o estado que lanza un obxecto espacial, como un sat\u00e9lite ou unha estaci\u00f3n espacial, mant\u00e9n a xurisdici\u00f3n e o control sobre ese obxecto; por extensi\u00f3n, un Estado tam\u00e9n \u00e9 responsable dos danos causados \u200b\u200bpolo seu obxecto espacial.\nAplicabilidade no s\u00e9culo XXI.\nPrincipalmente un tratado de control de armas para o uso pac\u00edfico do espazo sideral, o Tratado do Espazo Exterior ofrece regulaci\u00f3ns limitadas e ambiguas para actividades espaciais m\u00e1is novas, como a minar\u00eda lunar e de asteroides. Polo tanto, discute se a extracci\u00f3n de recursos se encadra na linguaxe prohibitiva de apropiaci\u00f3n ou se o uso de tales recursos abarca o uso e explotaci\u00f3n comercial.\nBuscando directrices m\u00e1is claras, as empresas privadas estadounidenses apertaron ao goberno dos Estados Unidos, que en 2015 presentou a Lei de Competitividade para o Lanzamento de Espazo Comercial dos Estados Unidos de 2015, legalizando a miner\u00eda espacial. Lexislaci\u00f3n nacional semellante para legalizar a apropiaci\u00f3n de recursos extraterrestres est\u00e1 a ser introducida por outros pa\u00edses, inclu\u00edndo Luxemburgo, Xap\u00f3n, China, India e Rusia. Isto criou certa controversia sobre as reclamaci\u00f3ns legais sobre a miner\u00eda de corpos celestes con \u00e1nimo de lucro.\nResponsabilidade das actividades no espazo.\nO artigo VI do Tratado do Espazo Ultraterrestre aborda a responsabilidade internacional, indicando que \"as actividades das entidades non gobernamentais no espazo exterior, inclu\u00edda a L\u00faa e outros corpos celestes, requirir\u00e1n unha autorizaci\u00f3n e supervisi\u00f3n continuas por parte do respectivo \"Estado Parte no Tratado\" e que os Estados Partes asumir\u00e1n a responsabilidade internacional das actividades espaciais nacionais, sexan elas realizadas por entidades gobernamentais ou non gobernamentais.\nComo resultado das discusi\u00f3ns derivadas do Proxecto West Ford en 1963, inclu\u00eduse unha cl\u00e1usula de consulta no artigo IX do Tratado do Espazo Exterior: \"Un Estado Parte no Tratado que te\u00f1a motivos para crer que unha actividade ou experimento planeado por outro Estado no espazo exterior, inclu\u00edndo a L\u00faa e outros corpos celestes, pode causar interferencias prexudiciais coas actividades de exploraci\u00f3n pac\u00edfica e uso do espazo exterior, inclu\u00edda a L\u00faa e outros corpos celestes, poden solicitar consulta sobre a actividade ou o experimento\".\nInfluencia na lei espacial.\nComo primeiro instrumento legal internacional relativo ao espazo, o Tratado do Espazo Exterior consid\u00e9rase a \"pedra angular\" da lexislaci\u00f3n espacial. Tam\u00e9n foi o primeiro gran logro das Naci\u00f3ns Unidas nesta \u00e1rea do dereito, tras a aprobaci\u00f3n da primeira resoluci\u00f3n da Asemblea Xeral da ONU sobre o espazo en 1958, e a primeira reuni\u00f3n do Comit\u00e9 da ONU sobre o Uso Pac\u00edfico do Espazo Ultraterrestre. COPUOS) no pr\u00f3ximo ano.\nCerca dunha d\u00e9cada despois da entrada en vigor do tratado, a ONU negociou outros varios tratados para desenvolver a\u00ednda m\u00e1is o marco legal para as actividades no espazo:\nCoa excepci\u00f3n do Tratado da L\u00faa, do que s\u00f3 18 pa\u00edses son asinantes, todos os demais tratados de lei espacial foron ratificados pola maior\u00eda das principais naci\u00f3ns de viaxes espaciais (\u00e9 dicir, aquelas capaces de voos orbitais). COPUOS coordena estes tratados e outras cuesti\u00f3ns de xurisdici\u00f3n espacial, coa asistencia da Oficina de Asuntos do Espazo Exterior da ONU.\nLista das partes.\nO Tratado do Espazo Exterior abriuse \u00e1 sinatura nos Estados Unidos, o Reino Unido e a Uni\u00f3n Sovi\u00e9tica o 27 de xaneiro de 1967 e entrou en vigor o 10 de outubro de 1967. En 2021, 111 pa\u00edses son partes do tratado, mentres que outros 23 asinaron o tratado pero non completaron a ratificaci\u00f3n.\nVarias datas indican os diferentes d\u00edas nos que os estados enviaron as s\u00faas sinaturas ou declaraci\u00f3ns, que variaban segundo a localizaci\u00f3n: (L) para Londres, (M) para Moscova e (W) para Washington, DC Tam\u00e9n se indica se o estado se converteu nun parte pola forma de sinatura e posterior ratificaci\u00f3n, pola adhesi\u00f3n ao tratado despois do seu peche para a sinatura ou pola sucesi\u00f3n de Estados despois da separaci\u00f3n doutra parte do tratado.\nEstado parcialmente reco\u00f1ecido que cumpre o tratado.\nA Rep\u00fablica da China (Taiw\u00e1n), que en 2021 estaba reco\u00f1ecida por 14 estados membros da ONU, ratificou o tratado antes da votaci\u00f3n da Asemblea Xeral das Naci\u00f3ns Unidas para trasladar a sede da China \u00e1 Rep\u00fablica Popular China (RPC) en 1971. Cando a Rep\u00fablica Popular China ratificou posteriormente o tratado, cualificou a ratificaci\u00f3n pola Rep\u00fablica da China (ROC) de \"ilegal\". A Rep\u00fablica da China comprometeuse a seguir cumprindo os requisitos do tratado e os Estados Unidos afirmou que a\u00ednda consideran que a ROC est\u00e1 \"vinculada \u00e1s s\u00faas obrigas\".\nEstados que asinaron mais non ratificaron.\nVinte e tres estados asinaron pero non ratificaron o tratado."}
{"id": "544004", "revid": "15490", "url": "https://gl.wikipedia.org/wiki?curid=544004", "title": "Julio Llorca", "text": "Julio Llorca, nado en Vigo o 28 de decembro de 1969, \u00e9 un m\u00fasico galego. Desenvolve a s\u00faa carreira musical como baixista en numerosas bandas, tanto a nivel local coma nacional.\nTraxectoria.\nA finais da d\u00e9cada dos 80, inicia a s\u00faa traxectoria musical na banda de rock progresivo Madeleine Green como cantante solista e baixista. En 1991, colle as rendas como voz principal do grupo heavy Soga. En 1992, \u00fanese \u00e1 formaci\u00f3n pop rock Flor de Veneno como baixista e voz. En 2004, funda, xunto con Paco Ara\u00fajo (La Supersonic, Desertores) e Alberto Lopo (Spanish Castle Magic), Doctor No, unha banda de versi\u00f3ns de rock, onde exerce como baixista e voz. En 2008, pasa a ser o baixista e corista da Breogain Soul Band, liderada por To\u00f1o L\u00f3pez (The Soul Jacket). En 2009, conv\u00e9rtese en baixista de Inmigrantes y Legales, unha banda de rock latino. \nA comezos de 2010, crea xunto con Diego Alc\u00e1ntara, Paco Ara\u00fajo e Alberto Lopo, El jard\u00edn de Lili, onde fusionan rock arxentino e rock en espa\u00f1ol. Nese mesmo ano, parte da antiga formaci\u00f3n da Breogain Soul Band x\u00fantase para formar un novo proxecto de m\u00fasica soul, Blackingstones. En 2012, incorp\u00f3rase a Los Currichos, liderada por Joaqu\u00edn Morgado (Bromea o Qu\u00e9?). En 2013, \u00fanese a The Tribe's Band (banda que tam\u00e9n recib\u00eda o nome de M80 Band cando actuaba en representaci\u00f3n da emisora do grupo Prisa Radio) como baixista e voz. Nese mesmo ano, funda xunto con Joaqu\u00edn Morgado, Paco Ara\u00fajo e Alberto Lopo The Hendersons, unha banda tributo a The Beatles. En 2014, conv\u00e9rtese en baixista de Carmen Johns. Na actualidade, forma parte doutros proxectos musicais como Black Stereo e El Sol Desnudo.\nColaboraci\u00f3ns.\nAo longo da s\u00faa traxectoria musical, colaborou en diversas bandas, entre as que destacan Green Water (tributo a Creedence Clearwater Revival) e Mitic El Espect\u00e1culo.\nTributos.\nNa actualidade, traballa como baixista na produtora musical Mundo Tributo, onde forma parte do elenco principal dos espect\u00e1culos Remember Queen, Michael Legend, Ciao Raffaella e Elton Song."}
{"id": "544005", "revid": "4817", "url": "https://gl.wikipedia.org/wiki?curid=544005", "title": "Valeri Victorovitch Riumin", "text": ""}
{"id": "544006", "revid": "1131", "url": "https://gl.wikipedia.org/wiki?curid=544006", "title": "Seraf\u00edn Mar\u00eda de Soto", "text": ""}
{"id": "544008", "revid": "17467", "url": "https://gl.wikipedia.org/wiki?curid=544008", "title": "Tratado do Espazo Ultraterrestre", "text": ""}
{"id": "544010", "revid": "4817", "url": "https://gl.wikipedia.org/wiki?curid=544010", "title": "Kent V. Rominger", "text": ""}
{"id": "544012", "revid": "4817", "url": "https://gl.wikipedia.org/wiki?curid=544012", "title": "Rick D. Husband", "text": ""}
{"id": "544014", "revid": "4817", "url": "https://gl.wikipedia.org/wiki?curid=544014", "title": "Carlos Noriega", "text": ""}
{"id": "544015", "revid": "4817", "url": "https://gl.wikipedia.org/wiki?curid=544015", "title": "Thomas Jones", "text": ""}
{"id": "544016", "revid": "82922", "url": "https://gl.wikipedia.org/wiki?curid=544016", "title": "Juan do Porto", "text": ""}
{"id": "544017", "revid": "15490", "url": "https://gl.wikipedia.org/wiki?curid=544017", "title": "Tratado do Espazo Sideral", "text": ""}
{"id": "544019", "revid": "89787", "url": "https://gl.wikipedia.org/wiki?curid=544019", "title": "Plano (audiovisual)", "text": "Un plano \u00e9, nas artes audiovisuais, o espazo esc\u00e9nico (personaxes, obxectos, paisaxes) que capta a lente da c\u00e1mara desde o inicio da rodaxe at\u00e9 que se det\u00e9n. A mesma terminolox\u00eda empr\u00e9gase nas artes gr\u00e1ficas, especialmente na banda dese\u00f1ada. Para poder diferenciar os planos clasif\u00edcanse segundo diferentes par\u00e1metros como o encadramento ou o \u00e1ngulo que forma o obxectivo co obxecto ou persoa fotografados. Unha definici\u00f3n alternativa do plano ser\u00eda \"unidade b\u00e1sica da narrativa audiovisual\".\nNo cine util\u00edzase un conxunto de planos para constru\u00edr unha escena, que no seu conxunto forman as secuencias para finalmente formar a pel\u00edcula.\nOs planos p\u00f3dense clasificar segundo:\nPlanos segundo a escala.\nA medida que pasan os anos despois da chegada do cine, a sociedade d\u00e1se conta de que o significado dunha mensaxe depende, entre outras cousas, da selecci\u00f3n que fagamos da realidade. \u00c9 ent\u00f3n cando se busca procurar novas formas de encadramento e nace un vocabulario para poder distinguir con claridade os distintos tipos de planos, as\u00ed como o valor e as emoci\u00f3ns que provocan ao espectador.\nPlanos segundo o \u00e1ngulo da c\u00e1mara.\nO \u00e1ngulo, tam\u00e9n co\u00f1ecido como inclinaci\u00f3n da c\u00e1mara, \u00e9 a diferenza de nivel entre a c\u00e1mara de v\u00eddeo e o que se est\u00e1 a fotografar. Esta perspectiva, ademais de alterar a composici\u00f3n visual, \u00e9 capaz de desvirtuar as proporci\u00f3ns e, en consecuencia, a mensaxe que se transmite ao espectador.\nPlanos segundo o punto de vista.\nSegundo o punto de vista, os planos poden describirse como:\nPlano secuencia.\nOcorre cando toda a acci\u00f3n dram\u00e1tica (secuencia) se realiza nun \u00fanico plano. Apareceu nas primeiras pel\u00edculas dos irm\u00e1ns Lumi\u00e8re, cando a\u00ednda non exist\u00eda a montaxe, e co paso do tempo converteuse nun recurso con grandes finalidades expresivas. Pode ter a finalidade de xerar pracer visual, relacionar acci\u00f3ns/personaxes/espazos, potenciar o suspense, transmitir autenticidade... Aqu\u00ed, plano e secuencia toman a mesma definici\u00f3n.\nPlano cinematogr\u00e1fico: Similar ao plano secuencia, pero coa particularidade de que neste caso toda a pel\u00edcula est\u00e1 rodada sen ning\u00fan corte, todo nunha secuencia, nun plano. A pel\u00edcula est\u00e1 composta s\u00f3 por un plano secuencia e \u00e9 moi infrecuente, al\u00e9n de dificultoso. Alg\u00fans filmes con esta composici\u00f3n son \"Birdman\" de A. G. I\u00f1\u00e1rritu ou \"1917\" de Sam Mendes, e \u00e1s veces est\u00e1 falseado (non \u00e9 gravado s\u00f3 durante d\u00faas horas sen interrupci\u00f3n).\nPlano director: Difer\u00e9nciase do plano cinematogr\u00e1fico en que neste caso a pel\u00edcula, a\u00ednda que se quere rodar nun \u00fanico plano, ten en conta posibles cortes e edici\u00f3ns no momento da montaxe que permitir\u00e1n darlle m\u00e1is ritmo \u00e1 acci\u00f3n...\nTransici\u00f3ns entre planos.\nNo cine atopamos diferentes t\u00e9cnicas \u00e1 hora de cambiar dun plano a outro, combin\u00e1ndoas. Estas t\u00e9cnicas denom\u00ednanse transici\u00f3ns ou signos de puntuaci\u00f3n, e podemos atopar, segundo a finalidade buscada, distintos tipos:"}
{"id": "544020", "revid": "65337", "url": "https://gl.wikipedia.org/wiki?curid=544020", "title": "D\u00f3lar Eisenhower", "text": "O d\u00f3lar Eisenhower \u00e9 unha moeda con valor facial dun d\u00f3lar cu\u00f1ada pola Casa da Moeda dos Estados Unidos entre 1971 e 1978, caracterizada por amosar no seu anverso a figura do expresidente estadounidense Dwight D. Eisenhower.\nNo reverso repres\u00e9ntase unha imaxe estilizada en conmemoraci\u00f3n da misi\u00f3n lunar Apollo 11 en 1969, baseada na insignia oficial desta misi\u00f3n. Ambas as faces foron dese\u00f1adas por Frank Gasparro, daquela gravador xefe da Casa da Moeda dos EEUU.\nO d\u00f3lar Eisenhower \u00e9 a primeira moeda dun d\u00f3lar cu\u00f1ada pola \"US Mint\" desde a cancelaci\u00f3n da serie do \"d\u00f3lar \"Peace\"\" en 1935. \u00c9 tam\u00e9n o derradeiro d\u00f3lar cu\u00f1ado no seu tama\u00f1o grande orixinal e a primeira deste valor e tama\u00f1o cuxas tiraxes destinadas \u00e1 circulaci\u00f3n non conte\u00f1en prata.\nEn 1965, por mor da suba do prezo do metal precioso, a \"US Mint\" comezou a cu\u00f1ar moedas ba\u00f1adas en cupron\u00edquel, no canto da prata. Nos anteriores 30 anos non se cu\u00f1ara ningunha moeda dun d\u00f3lar mais, a partir de 1969, os lexisladores trataron de reintroducir no sistema moedas con este valor facial. Ademais, logo do falecemento de Eisenhower no mes de marzo, comezaron a xurdir propostas para honrar a s\u00faa figura cunha moeda. Malia contaren estes proxectos de lei cun grande apoio, a s\u00faa aprobaci\u00f3n demorouse por unha disputa acerca de se a nova moeda deber\u00eda ser de metal com\u00fan ou levar un 40 % de prata. En 1970 chegouse a un acordo polo que se cu\u00f1ar\u00edan moedas en metal com\u00fan para a s\u00faa posta en circulaci\u00f3n e, por outra parte, cun 40 % de prata destinadas aos coleccionistas. O presidente Richard Nixon, que fora vicepresidente con Eisenhower, asinou a lei que autorizaba a emisi\u00f3n desta nova moeda o 31 de decembro de 1970.\nA\u00ednda que a versi\u00f3n con prata tivo \u00e9xito comercial no mercado do coleccionismo, a versi\u00f3n est\u00e1ndar practicamente non chegou a utilizarse na circulaci\u00f3n, coa excepci\u00f3n dos casinos de Nevada, onde pasaron a ocupar o lugar das fichas emitidas por particulares.\nAs moedas cu\u00f1adas tanto en 1975 como en 1976 amosan a dobre data 1776-1976 e portan un reverso especial, obra do gravador Dennis R. Williams, en conmemoraci\u00f3n do centenario da independencia dos Estados Unidos. A partir de 1977, a Casa da Moeda comezou os seus intentos para a substituci\u00f3n do d\u00f3lar Eisenhower por outro de menor tama\u00f1o e, neste sentido, o Congreso autorizou a creaci\u00f3n do d\u00f3lar Susan B. Anthony, que comezou a cu\u00f1arse en 1979, a\u00ednda que tam\u00e9n con escaso \u00e9xito na circulaci\u00f3n.\nAntecedentes.\nO d\u00f3lar de prata nunca foi nos Estados Unidos unha moeda de ampla circulaci\u00f3n, excepto no oeste do pa\u00eds. Serviu m\u00e1is ben como medio para a monetizaci\u00f3n do metal e en moitas ocasi\u00f3ns, logo da s\u00faa cu\u00f1axe, ficaba nas b\u00f3vedas dos bancos. O co\u00f1ecido como \"d\u00f3lar Peace\", o \u00faltimo en circulaci\u00f3n cu\u00f1ado en prata, xa non se produc\u00eda desde 1935 e na maior\u00eda dos anos do cuarto de s\u00e9culo anterior o valor da s\u00faa prata non superaba os 70 centavos. No entanto, a partir da d\u00e9cada de 1960 os prezos da prata subiron e as enormes reservas de d\u00f3lares de prata nas mans dos bancos e do Goberno chegaron \u00e1s mans da poboaci\u00f3n mediante o troco de \"certificados de prata\". Esta situaci\u00f3n ocasionou unha escaseza de d\u00f3lares de prata nos estados occidentais, onde estas moedas circulaban realmente, e al\u00ed foi onde m\u00e1is interese se orixinou pola emisi\u00f3n de m\u00e1is d\u00f3lares.\nO 3 de agosto de 1964, o Congreso aprobou unha lei que prev\u00eda a cu\u00f1axe de 45 mill\u00f3ns de d\u00f3lares de prata. Esta lexislaci\u00f3n promulgouse cando as moedas desapareceran da circulaci\u00f3n ao subir o prezo da prata por riba dos 1,29 d\u00f3lares a onza, o que fixo que os d\u00f3lares de prata valesen m\u00e1is como metal precioso que como moeda. Prev\u00edase que estas novas pezas estivesen destinadas a seren utilizadas nos casinos de Nevada, onde os d\u00f3lares de prata eran moi populares. As publicaci\u00f3ns numism\u00e1ticas queix\u00e1banse de que a cu\u00f1axe dos d\u00f3lares supor\u00eda un dispendio de recursos. A lei aprob\u00e1rase por instancias do l\u00edder da maior\u00eda no Senado, o dem\u00f3crata por Montana Mike Mansfield, representante dun estado no que os d\u00f3lares de prata ti\u00f1an moito uso. Malia os esforzos da directora da Casa da Moeda dos EEUU, Eva Adams, o senador Mansfield negouse a tomar en consideraci\u00f3n ning\u00fan tipo de cancelaci\u00f3n nin demora e o 12 de maio de 1965 a Casa da Moeda de Denver comezou a cu\u00f1ar unha nova tiraxe dos \"d\u00f3lares \"Peace\"\" (a ceca acadara en 1965 a autorizaci\u00f3n do Congreso para seguir cu\u00f1ando moedas con data 1964).\nO 15 de maio de 1965 realizouse o anuncio p\u00fablico das novas pezas, que foi recibido con moitas obxecci\u00f3ns. Tanto a poboaci\u00f3n como moitos congresistas consideraron que a emisi\u00f3n supu\u00f1a un mal uso dos recursos da \"US Mint\" nun momento de grave escaseza de moedas. O 24 de maio, un d\u00eda antes dunha sesi\u00f3n convocada apresuradamente polo Congreso, Adams anunciou que as pezas cu\u00f1adas ser\u00edan consideradas como unha tiraxe de proba, e non se deb\u00edan considerar como para a s\u00faa posta en circulaci\u00f3n. A Casa da Moeda declarou despois que se cu\u00f1aran 316.076 pezas, que finalmente foron refundidas entre grandes medidas de seguridade. Para se asegurar de que estes feitos non se producisen novamente, o Congreso inclu\u00edu unha disposici\u00f3n na Lei da Moeda (\"Coinage Act\") de 1965 que prohib\u00eda a cu\u00f1axe de d\u00f3lares de prata durante un per\u00edodo de cinco anos. Mediante esta lei tam\u00e9n se eliminou a prata das moedas de dez e de vinte e cinco centavos, e reduciuse o contido deste metal ao 40 % na moeda de medio d\u00f3lar.\nProceso de aprobaci\u00f3n.\nEn 1969, a directora da Casa da Moeda dos Estados Unidos durante a presidencia de Nixon, Mary Brooks, tratou de recuperar a moeda dun d\u00f3lar. Naquel momento, o aumento do prezo dos metais preciosos ameazaba a continuidade do uso da prata no medio d\u00f3lar co busto de Kennedy, a\u00ednda que Brooks esperaba manter o d\u00f3lar como moeda de prata. A proposta de Brooks para un novo d\u00f3lar de prata atopou a oposici\u00f3n do presidente do Comit\u00e9 Bancario da C\u00e1mara de Representantes, Wright Patman, a quen o predecesor de Nixon, Lyndon Johnson, convencera, en contra do seu criterio, de que seguise a utilizar a prata no medio d\u00f3lar.\nO 28 de marzo de 1969 morreu o expresidente e xeneral na segunda guerra mundial Dwight D. Eisenhower. Pouco despois, a representante de Nova Jersey Florence Dwyer, republicana, como Eisenhower, suxeriu que a moeda dun d\u00f3lar proposta levase a s\u00faa imaxe. Falou coa representante dem\u00f3crata de Missouri Leonor Sullivan, quen estivo conforme con esa idea, en \"igualdade de condici\u00f3ns\", dado que o medio d\u00f3lar amosaba o retrato do expresidente dem\u00f3crata John F. Kennedy. O congresista por Connecticut Robert N. Giaimo presentou un proxecto de lei para autorizar o d\u00f3lar Eisenhower, que se cu\u00f1ar\u00eda sen contido ning\u00fan de prata. A Comisi\u00f3n Conxunta da Moeda, formada por membros da Administraci\u00f3n e do Congreso, inclu\u00eddo Giaimo, recomendou o d\u00f3lar na primavera de 1969. Esta comisi\u00f3n ped\u00eda tam\u00e9n que se eliminase a prata da moeda de medio d\u00f3lar e que se transferisen do Tesouro \u00e1 Administraci\u00f3n de Servizos Xerais cantidades de d\u00f3lares de prata pouco com\u00fans, para que puidesen venderse. Giaimo Afirmou que a moeda ser\u00eda \u00fatil nos casinos, que estaban a emitir as s\u00faas propias fichas ante a carencia de moedas dun d\u00f3lar en circulaci\u00f3n, e tam\u00e9n na industria das m\u00e1quinas expendedoras, que estaba empezando a vender artigos de maior prezo.\nO 3 de outubro de1969, o Comit\u00e9 Bancario da C\u00e1mara deu a s\u00faa aprobaci\u00f3n \u00e1 lexislaci\u00f3n para a creaci\u00f3n do d\u00f3lar Eisenhower sen prata, e Patman declarou que esperaba tela aprobada polo pleno da C\u00e1mara a tempo para o aniversario do defunto presidente, o 14 de outubro. O 6 de outubro, os patrocinadores do proxecto de lei perderon unha votaci\u00f3n de tr\u00e1mite que ter\u00eda permitido non poder presentar emendas. A pesar de que alg\u00fans representantes se pronunciaron en contra da forma en que se \u00eda tomar en consideraci\u00f3n a lei, o congresista por Iowa H. R. Gross op\u00faxose \u00e1 composici\u00f3n do metal base da moeda proposta: \"non se lle far\u00eda ningunha honra \u00e1 memoria do presidente Eisenhower cu\u00f1ando un d\u00f3lar quizais feito de chatarra\". \nAmbas as c\u00e1maras votaron o 14 de outubro, o d\u00eda do aniversario de Eisenhower. A\u00ednda que a C\u00e1mara de Representantes aprobou o proxecto de lei apoiado pola Administraci\u00f3n para un d\u00f3lar de metal com\u00fan, o Senado aprobou o proxecto de lei emendado polo senador de Colorado Peter Dominick, que ped\u00eda que a moeda se cu\u00f1ase cun 40 % de prata. Unha carta de Mamie Eisenhower contribu\u00edu \u00e1 aprobaci\u00f3n da emenda do Senado, lembrando que ao seu marido lle gustaba agasallar d\u00f3lares de prata como recordo e que se esforzara por conseguir estas moedas cu\u00f1adas no ano do seu nacemento,1890. O senador por Idaho James McClure declarou: \"dalg\u00fan xeito est\u00e1 por baixo da dignidade dun gran presidente como o xeneral Eisenhower retirar a prata da moeda\". O 29 de outubro de 1969, o representante de Texas Robert R. Casey presentou un proxecto de lei para honrar tanto a Eisenhower como a recente aluaxe do Apollo 11. Estas disposici\u00f3ns pasar\u00edan a formar parte do proxecto de lei promulgado que autorizar\u00eda o d\u00f3lar Eisenhower. Nun principio, Casey quer\u00eda que o lema da misi\u00f3n lunar do Apollo 11 (\"We came in peace for all mankind\", \"vimos en paz para toda a humanidade\") aparecese na moeda. Cando a Casa da Moeda o informou de que non haber\u00eda sitio para esa inscrici\u00f3n, conformouse con solicitar no seu lugar que o reverso representase unha imaxe emblem\u00e1tica sobre ese tema.\nEn marzo de 1970, ambas as c\u00e1maras chegaron a un compromiso mediante o cal se cu\u00f1ar\u00edan 150 mill\u00f3ns de d\u00f3lares cunha aliaxe de prata do 40 % para o mercado do coleccionismo, en tanto que os d\u00f3lares circulantes carecer\u00edan de prata e se cu\u00f1ar\u00edan en cantidades moi superiores. Os 47,4 mill\u00f3ns de onzas troy de prata que cumpr\u00edan para a cu\u00f1axe das pezas de colecci\u00f3n proced\u00edan do metal precioso que xa posu\u00eda o Goberno. O compromiso foi elaborado por McClure e outros congresistas republicanos, coa axuda de Brooks, de Idaho. McClure describiu este acordo como \"moito menos do que o pa\u00eds merece, pero moito m\u00e1is do que parec\u00eda que iamos obter\". A raz\u00f3n para ter unha edici\u00f3n con prata para os coleccionistas, e non toda a tiraxe, era evitar o acaparamento que xa sacara da circulaci\u00f3n a moeda de medio d\u00f3lar co busto de Kennedy.\nA\u00ednda que o compromiso foi aprobado polo Senado en marzo de 1970, foi bloqueado na C\u00e1mara polo representante Patman, que estaba decidido a acabar totalmente coa presenza da prata nesta emisi\u00f3n. O Senado volveu aprobar o proxecto de lei en setembro, esta vez engad\u00edndoo a modo de cl\u00e1usula a un proxecto de lei de sociedades bancarias que pretend\u00eda Patman. Este proxecto de lei, que tam\u00e9n inclu\u00eda disposici\u00f3ns para eliminar a prata do medio d\u00f3lar e transferir os d\u00f3lares de prata raros \u00e1 Administraci\u00f3n de Servizos Xerais, foi aprobado por un comit\u00e9 de conferencia e por ambas as c\u00e1maras. Nixon ti\u00f1a a intenci\u00f3n de deixar que o proxecto se convertese en lei sen a s\u00faa sinatura, mais cando os axudantes se decataron de que, como o Congreso levantara a sesi\u00f3n, non asinar o proxecto de lei supor\u00eda vetalo, o 31 de decembro de 1970 Nixon apresurouse a asinalo s\u00f3 uns minutos antes da media noite.\nDese\u00f1o.\nPara o gravador xefe da Casa da Moeda dos Estados Unidos, Frank Gasparro, a oportunidade de p\u00f3r a Eisenhower nunha moeda foi a realizaci\u00f3n dun vello so\u00f1o. O 19 de xu\u00f1o de 1945, Gasparro fora unha das m\u00e1is de catro mill\u00f3ns de persoas que se reuniran en Nova York para ver o desfile de celebraci\u00f3n da vitoria aliada en Europa na segunda guerra mundial. Gasparro, daquela gravador axudante da \"US Mint\", s\u00f3 se fixara na figura de Eisenhower e debuxara xa daquela uns trazos do xeneral, que anos m\u00e1is tarde lle serviron para o dese\u00f1o do anverso do d\u00f3lar. Logo de que Gasparro consultase coa vi\u00fava do expresidente, Mamie Eisenhower, acerca dos dese\u00f1os de ambas as faces da moeda, Brooks e Gasparro present\u00e1ronlle un galvano (un modelo met\u00e1lico utilizado no proceso de dese\u00f1o das moedas) o 1 de xaneiro de 1971. Gasparro escribiu en 1991 que dispuxo de seis semanas para completar o traballo a partir de mediados de novembro de 1970. Tam\u00e9n dixo que a s\u00faa ampla investigaci\u00f3n sobre as aguias ao longo dos anos lle foi dunha grande axuda para o dese\u00f1o do reverso e que os seus esbozos foron adoptados sen cambios. O gravador xefe, por\u00e9n, non tivo unha liberdade total no proceso de dese\u00f1o, xa que se lle ordenou que o anverso gardase semellanza co do cuarto de d\u00f3lar Washington. \nAntes de se aprobar a lei, Gasparro xa preparara os reversos, tanto o que se utilizou finalmente como outro que ti\u00f1a unha aguia her\u00e1ldica m\u00e1is formal, que ao historiador numism\u00e1tico e comerciante de moedas Q. David Bowers lle lembraba algunhas probas feitas para moedas da d\u00e9cada de 1870. A instancias do Congreso, o gravador xefe creou un dese\u00f1o en conmemoraci\u00f3n da aluaxe do Apollo 11, baseado na insignia oficial da misi\u00f3n, que fora dese\u00f1ada, entre outros, polo astronauta Michael Collins. Bowers considerou que a elecci\u00f3n da aluaxe foi \"un golpe de xenio\", xa que permitiu que o d\u00f3lar, que se utilizar\u00eda pouco no comercio, fose conmemorativo tanto de Eisenhower como da misi\u00f3n lunar. Este reverso reproduce unha aguia (que representa o m\u00f3dulo lunar \"Eagle\") planeando a baixa altura sobre a superficie da L\u00faa, sostendo nas s\u00faas gadoupas unha p\u00f3la de oliveira, como s\u00edmbolo da paz.\nO uso da insignia da misi\u00f3n lunar fora recibido inicialmente con reticencias por alg\u00fans membros da Administraci\u00f3n, por mor da expresi\u00f3n feroz da aguia; o concepto inicial de Gasparro atopou obxecci\u00f3ns similares. A directora da Casa da Moeda lembrou que Gasparro visitara o zool\u00f3xico de Filadelfia para ver aguias e, ao seu regreso, preparara un dese\u00f1o que, na s\u00faa opini\u00f3n, fac\u00eda \u00e9nfase na natureza depredadora desta ave. Brooks informou a Gasparro de que a aguia parec\u00eda \"demasiado feroz, demasiado belicosa, demasiado agresiva\" e pediulle que a realizase cunha expresi\u00f3n m\u00e1is amable. Gasparro, que ao parecer estaba descontento por ter que facer este cambio, describiu a versi\u00f3n final como \"de aspecto agradable\". O Departamento de Estado tam\u00e9n tem\u00eda que a expresi\u00f3n da aguia puidese tomarse como ofensiva, e avogou por unha imaxe m\u00e1is neutral. A Terra p\u00f3dese ver ao lonxe pola parte superior da aguia, e hai 13 estrelas, en alusi\u00f3n aos estados orixinais da Uni\u00f3n.\nBowers considera que o busto de Eisenhower est\u00e1 \"ben modelado\" por Gasparro, e sinala que o feito de que a aguia do reverso soste\u00f1a s\u00f3 unha p\u00f3la de oliveira, en lugar de soster tam\u00e9n as frechas \u2014s\u00edmbolo da guerra\u2014, \"implicaba que o p\u00fablico aceptar\u00eda o dese\u00f1o\". Non obstante, sinala que a expresi\u00f3n severa de Eisenhower foi amplamente criticada por non ser propia dun home que destaca pola s\u00faa xenialidade. \nPola s\u00faa banda, o numism\u00e1tico David Lange opina que \"o d\u00f3lar Eisenhower \u00e9 un dos produtos m\u00e1is pobres que sa\u00edron da Casa da Moeda dos Estados Unidos\". Lange escribiu que, a\u00ednda que Gasparro dese\u00f1ou s\u00f3 unha face do medio d\u00f3lar de Kennedy e o Lincoln Memorial para o reverso da moeda dun centavo, \"o d\u00f3lar Eisenhower foi o seu \u00fanico dese\u00f1o completo e deber\u00eda terlle servido como escaparate do seu talento. Lamentablemente, tr\u00e1tase dun dese\u00f1o mediocre que revela o seu t\u00edpico tratamento pouco natural do cabelo de Ike e das plumas da aguia\". Alg\u00fans coleccionistas queix\u00e1ronse, logo do seu lanzamento, sen se decataren de que Gasparro \u2014que respondeu aclarando o dese\u00f1o\u2014 seguira fielmente o dese\u00f1o da insignia da misi\u00f3n lunar.\nLanzamento.\nO 25 de xaneiro de 1971 cu\u00f1\u00e1ronse dous prototipos de d\u00f3lares na Casa da Moeda de Filadelfia, que posteriormente foron destru\u00eddos. No entanto, os coleccionistas atoparon polo menos d\u00faas moedas datadas en 1971-S que foron certificadas tam\u00e9n como prototipos. \nO feito de cu\u00f1ar pezas de gran tama\u00f1o en cupron\u00edquel resultou moi destrutivo para os cu\u00f1os da Casa da Moeda, e Gasparro botou man en diversas ocasi\u00f3ns do torno redutor Janvier para rebaixar o relevo que se utilizar\u00eda nas tiraxes destinadas \u00e1 circulaci\u00f3n e nas moedas ba\u00f1adas en prata sen circular. O gravador xefe modificou directamente o cu\u00f1o mestre resultante para restaurar polo menos alg\u00fans dos detalles que se perderan ao rebaixar o relevo. Por\u00e9n, as moedas con acabamento especial (\"proof\") cu\u00f1adas na Casa da Moeda de San Francisco seguiron a ter un altorrelevo. Isto significou que en 1971 e durante unha gran parte de 1972 \u2014ata que se utilizou aceiro de maior calidade nos cu\u00f1os\u2014, as moedas destinadas \u00e1 circulaci\u00f3n ti\u00f1an un relevo m\u00e1is baixo e unha superficie menos detallada, en comparaci\u00f3n coas moedas con acabamento especial (\"proof\"). Estas \u00faltimas c\u00fa\u00f1anse m\u00e1is lentamente e, polo xeral, con varios golpes de cu\u00f1o, para que se reproduzan \u00e1 perfecci\u00f3n todos os detalles. A cu\u00f1axe dos d\u00f3lares Eisenhower para a s\u00faa posta en circulaci\u00f3n comezou na Casa da Moeda de Denver o 3 de febreiro, aparentemente sen cerimonia ningunha. En Filadelfia tam\u00e9n comezou a produci\u00f3n a principios de ano, a\u00ednda que Bowers, na s\u00faa enciclopedia exhaustiva dos d\u00f3lares de prata e ba\u00f1ados, non d\u00e1 conta dunha data concreta. Os primeiros d\u00f3lares Eisenhower en prata do 40 % con acabamento normal cu\u00f1\u00e1ronse na Oficina de Ensaios de San Francisco \u2014actual Casa da Moeda de San Francisco\u2014 o 31 de marzo de 1971, cunha manipulaci\u00f3n cerimonial das prensas por parte de Brooks. A primeira das moedas cu\u00f1adas entreg\u00f3uselle \u00e1 vi\u00fava de Eisenhower, a segunda a David Eisenhower (neto de Dwight e de Mamie Eisenhower) e a terceira ao sogro de David Eisenhower, o presidente Nixon.\nO 29 de xaneiro de 1971, a \"US Mint\" anunciou o prezo dos d\u00f3lares cun 40 % de prata que se cu\u00f1ar\u00edan en San Francisco: tres d\u00f3lares para as pezas est\u00e1ndar e 10 d\u00f3lares para as que de acabamento especial con fondo pu\u00eddo (\"proof\"). Os pedidos acoller\u00edanse por correo a partir do d\u00eda 1 de xullo, cun l\u00edmite de cinco moedas por comprador. Os formularios de pedimento para o p\u00fablico envi\u00e1ronse a 44.000 oficinas de correos e a 33.000 oficinas bancarias, con instruci\u00f3ns de que non se repartisen ata o 18 de xu\u00f1o. As series da Casa da Moeda coas moedas est\u00e1ndar da emisi\u00f3n anual de 1971 non inclu\u00edan o d\u00f3lar Eisenhower.\nAs primeiras cu\u00f1axes en San Francisco con acabamento especial (\"proof\") tiveron lugar en xullo. Estas pezas comercializ\u00e1ronse nun estoxo de pl\u00e1stico disposto dentro dunha caixa marr\u00f3n que levaba un selo cunha aguia dourada, e co\u00f1ec\u00edanse como \"Brown Ike\"; pola s\u00faa banda, as moedas de prata con acabamento est\u00e1ndar present\u00e1banse envoltas nun pl\u00e1stico no interior dun sobre azul, e foron co\u00f1ecidas como \"blue Ikes\". O 27 de xullo de 1971, o presidente Nixon presentoulle a primeira peza cu\u00f1ada a Mamie Eisenhower nunha cerimonia na Casa Branca. As vendas das pezas con 40 % de prata finalizaou o 8 de outubro; as primeiras moedas con acabamento \"proof\" envi\u00e1ronse por correo aos coleccionistas que as solicitaran o d\u00eda 14 de outubro, coincidindo co aniversario de Eisenhower.\nAs tiraxes para a circulaci\u00f3n do d\u00f3lar Eisenhower, a maior moeda ba\u00f1ada das producidas pola \"US Mint\", pux\u00e9ronse ao dispor da poboaci\u00f3n en xeral a trav\u00e9s das entidades bancarias o 1 de novembro de 1971. Moitas delas foron acaparadas polos coleccionistas e nos primeiros momentos houbo tal demanda que moitos bancos puxeron un l\u00edmite dunha moeda por cliente. Moitas delas aparec\u00edan con pequenas deficiencias de cu\u00f1axe, polo que era frecuente que os coleccionistas intentasen facerse con varios exemplares para escoller os que presentasen mellores condici\u00f3ns. Nalg\u00fans casos apreci\u00e1base mesmo unha especie de pel\u00edcula aceitosa que os coleccionistas se v\u00edan obrigados a limpar.\nMalia o grande interese inicial cara ao novo d\u00f3lar por parte da poboaci\u00f3n, a moeda non chegou a estar, xa desde o principio, en circulaci\u00f3n efectiva. En 1976, un estudo do Departamento do Tesouro realizado conxuntamente cunha compa\u00f1\u00eda privada revelou que o d\u00f3lar Eisenhower ti\u00f1a unha taxa de desgaste de arredor do 100 %, \u00e9 dicir, que na maior\u00eda dos casos s\u00f3 se utilizaba a moeda nunha \u00fanica transacci\u00f3n e logo deixaba de circular. En contraste, a taxa de desgaste da moeda de 25 centavos tend\u00eda a cero. Isto deb\u00edase ao tama\u00f1o e ao peso da moeda e \u00e1 falta de usos potenciais. Mesmo as\u00ed, conseguiu substitu\u00edr axi\u00f1a as fichas de emisi\u00f3n privada que se utilizaban nos casinos de Nevada. Segundo o numism\u00e1tico Randy Camper, m\u00e1is do 70 % dos d\u00f3lares Eisenhower en circulaci\u00f3n foron utilizados nestes establecementos de xogo. A\u00ednda que a industria das m\u00e1quinas expendedoras fixera presi\u00f3n a prol do d\u00f3lar Eisenhower, finalmente modific\u00e1ronse poucas m\u00e1quinas para que aceptasen estas moedas. Lange indicou: \"o feito \u00e9 que estas moedas nunca circularon f\u00f3ra dos casinos e nas zonas pr\u00f3ximas, e non lembro ter visto xamais unha m\u00e1quina expendedora que as aceptase\".\nProduci\u00f3n.\nPrimeiros anos (1971-1974).\nA \"US Mint\" cu\u00f1ou m\u00e1is de 125 mill\u00f3ns de d\u00f3lares Eisenhower en 1971, o cal significaba duplicar amplamente a s\u00faa produci\u00f3n anual hist\u00f3rica para moedas dun d\u00f3lar. Malia o incremento da cu\u00f1axe en 1972 a m\u00e1is de 170 mill\u00f3ns, e a pesar do que a revista \"COINage\" cualificou como \"medidas case hist\u00f3ricas por parte da Casa da Moeda\", a moeda non chegou a circular de facto. Nun artigo de 1974 en \"COINage\", o numism\u00e1tico Clement F. Bailey indicou: \"o valor de circulaci\u00f3n da moeda foi case nulo\". A maior\u00eda deses d\u00f3lares Eisenhower foron parar a colecci\u00f3ns numism\u00e1ticas ou gard\u00e1ronse como recordos. As\u00ed e todo, as moedas de prata vend\u00e9ronse tan ben que en outubro de 1971, a directora da ceca, Brooks, advertiu de que os pedidos destas moedas en calidade de proba para 1971 da ceca de San Francisco non ser\u00edan satisfeitos ata ben entrado 1972. A directora atribu\u00edu esta demora \u00e1 gran demanda do p\u00fablico. Vend\u00e9ronse m\u00e1is de 11 mill\u00f3ns de pezas de prata de 1971-S, delas m\u00e1is de catro mill\u00f3ns en calidade especial (\"proof\") . En maio de 1972, o secretario do Departamento do Tesouro, John Connally, declarou ante un comit\u00e9 do Senado e describiu os beneficios que a \"US Mint\" obtivera coa versi\u00f3n en prata do d\u00f3lar Eisenhower, que cualificou como \"desmesurados\", cun beneficio medio por moeda de 3,89 d\u00f3lares, que se esperaba que aumentase \u00e1 medida que a produci\u00f3n fose m\u00e1is eficiente. Os funcionarios da Casa da Moeda consideraron, en relaci\u00f3n con isto, que unha hipot\u00e9tica reduci\u00f3n do prezo lles sentar\u00eda moi mal \u00e1s persoas que xa compraran as pezas con anterioridade.\nAs moedas de prata de 1972 volv\u00e9ronse a cu\u00f1ar en San Francisco. As vendas diminu\u00edron considerablemente, ata algo menos de 2,2 mill\u00f3ns de exemplares en condici\u00f3n est\u00e1ndar e 1,8 mill\u00f3ns en acabamento \"proof\". Os d\u00f3lares Eisenhower de prata de 1972-S estiveron dispo\u00f1ibles para a s\u00faa venda por correo desde o 1 de maio ata o 15 de xullo para a versi\u00f3n \"proof\" e do 1 de agosto ao 16 de outubro para a versi\u00f3n est\u00e1ndar.\nCunha ampla subministraci\u00f3n de d\u00f3lares Eisenhower, a Reserva Federal dos EEUU non tivo necesidade de demandar ning\u00fan m\u00e1is en 1973, polo que nese ano non se cu\u00f1ou ning\u00fan para a circulaci\u00f3n. Os d\u00f3lares cu\u00f1ados este ano nas cecas de Filadelfia e de Denver tiveron como obxecto exclusivamente formar parte dos xogos de moedas emitidos para coleccionistas; por\u00e9n, cos anos ach\u00e1ronse alg\u00fans exemplares en circulaci\u00f3n, f\u00f3ra destes xogos. Isto levou a especular que as 230.798 pezas que, segundo a informaci\u00f3n oficial, se fundiron ao non terse vendido todos os xogos previstos, en realidade foron postas en circulaci\u00f3n. John Wexler, Bill Crawford e Kevin Flynn, no seu traballo acerca dos d\u00f3lares de Eisenhower, negan esta suposici\u00f3n e citan unha carta de 1974 do director adxunto da \"US Mint\", Roy C. Cahoon, na que se afirmaba que, efectivamente, todos os d\u00f3lares sobrantes dos xogos non vendidos foran fundidos. Os d\u00f3lares de 1973 de San Francisco produc\u00edranse unicamente en acabamento \"proof\", para a s\u00faa inclusi\u00f3n tanto nos xogos de moedas de cupron\u00edquel como nos \"blue Ikes\" e nos \"brown Ikes\", de prata. As vendas das pezas de prata descenderon a un total de algo menos de 2,9 mill\u00f3ns.\nA moeda foi cu\u00f1ada novamente para a s\u00faa circulaci\u00f3n en 1974, e tam\u00e9n foi inclu\u00edda en todos os xogos, tanto est\u00e1ndar como para coleccionistas, e tanto en cupron\u00edquel como en prata. O Congreso ordenou que parte do di\u00f1eiro logrado pola venda das pezas de prata de 1974 cu\u00f1adas en San Francisco se utilizase para apoiar economicamente o \"Eisenhower College\", en Seneca Falls, Nova York. Os coleccionistas de moedas consideraron que isto sentaba un mal precedente, a\u00ednda que se lle pagaron a esta universidade neste concepto uns nove mill\u00f3ns de d\u00f3lares entre 1974 e 1978. Por\u00e9n, malia esta inxecci\u00f3n de di\u00f1eiro, a universidade pechou as s\u00faas portas en 1982.\nEmisi\u00f3n conmemorativa do Bicentenario (1975-1976).\nEntre 1892 e 1954, a \"US Mint\" vi\u00f1a emitindo moedas conmemorativas como medio de recadaci\u00f3n de fondos para organizaci\u00f3ns que se consideraban merecentes deste apoio federal. Na lexislaci\u00f3n que autorizaba estas emisi\u00f3ns nome\u00e1base unha entidade patrocinadora, \u00e1 que se lle permit\u00eda adquirir as moedas ao seu valor facial para, posteriormente, venderllas \u00e1 poboaci\u00f3n cunha prima, da que a entidade obti\u00f1a os seus beneficios. Diversos problemas con estas emisi\u00f3ns deron lugar a unha firme oposici\u00f3n do Departamento do Tesouro, polo que non se realizou ningunha a partir de 1954.\nO Congreso creou en 1966 a Comisi\u00f3n do Bicentenario da Revoluci\u00f3n Americana (ARBC), como \u00f3rgano de supervisi\u00f3n do bicentenario da declaraci\u00f3n de independencia dos Estados Unidos, en 1976. En 1970, o seu comit\u00e9 asesor sobre moedas e medallas recomendou a emisi\u00f3n dun medio d\u00f3lar especial e, posteriormente, o comit\u00e9 solicitou o redese\u00f1o temporal das moedas dos EEUU que xa estaban en circulaci\u00f3n. A directora Brooks, en nome da Casa da Moeda, apoiou esta proposta para redese\u00f1ar os reversos das moedas de cuarto d\u00f3lar, de medio d\u00f3lar e dun d\u00f3lar, e para permitir xogos especiais de colecci\u00f3n con ba\u00f1o de prata. O presidente Nixon asinou a lexislaci\u00f3n que autorizaba estas emisi\u00f3ns o 18 de outubro de 1973; consonte ela, as moedas destes valores cu\u00f1adas para a s\u00faa entrega despois do 4 de xullo de 1975 e antes do 31 de decembro de 1976 estar\u00edan dotadas duns reversos especiais e amosar\u00edan a dobre data 1776-1976.\nOs dese\u00f1os dos reversos para estas tres moedas do bicentenario determin\u00e1ronse a trav\u00e9s dun concurso con participaci\u00f3n p\u00fablica, que se pechou en xaneiro de 1974, e en marzo proclamouse ga\u00f1adora a proposta do estudante de Arte Dennis R. Williams, de 24 anos, para a moeda dun d\u00f3lar (a persoa m\u00e1is nova que dese\u00f1ou unha moeda dos EEUU). Williams participara cun dese\u00f1o que representaba a Camp\u00e1 da Liberdade superposta \u00e1 L\u00faa. Gasparro modificou lixeiramente este modelo, simplificando os trazos visibles na superficie lunar e adaptando as letras e a camp\u00e1. Williams e os dese\u00f1adores das outras d\u00faas moedas accionaron as prensas para a cu\u00f1axe das primeiras probas destas moedas o 12 de agosto de 1974; un xogo destes prototipos foille presentado ao novo presidente, Gerald Ford. O dese\u00f1o de Williams foi ben acollido polo p\u00fablico, a\u00ednda que concitou as cr\u00edticas dalg\u00fans numism\u00e1ticos, xa que a Camp\u00e1 da Liberdade xa fora utilizada previamente nalgunhas moedas (por exemplo, no medio d\u00f3lar de Franklin). Ante o temor de que unha nova moeda de curta tiraxe fose acaparada, a Casa da Moeda obtivo en decembro de 1974 o permiso para continuar coa cu\u00f1axe das pezas ordinarias con data de 1974 ata que comezase a cu\u00f1ar pezas do bicentenario.\nOs d\u00f3lares do Bicentenario cu\u00f1\u00e1ronse a partir de febreiro de 1975 e foron o primeiro dos tres valores en p\u00f3rse \u00e1 disposici\u00f3n da poboaci\u00f3n. Os exemplares que levaban prata na s\u00faa composici\u00f3n comezaron a cu\u00f1arse, unicamente en San Francisco, o 23 de abril dese ano. Na Casa da Moeda percibiuse que os d\u00f3lares de cupron\u00edquel non ti\u00f1an un bo acabamento na s\u00faa cu\u00f1axe, o cal non ocorr\u00eda coas pezas con ba\u00f1o de prata. Como consecuencia, Brooks, a directora da \"US Mint\", ordenou suspender a produci\u00f3n para que Gasparro puidese arranxar os cu\u00f1os. O cambio m\u00e1is significativo consistiu en que os d\u00f3lares da versi\u00f3n arranxada (co\u00f1ecida como tipo 2) te\u00f1en unhas letras m\u00e1is n\u00edtidas e estreitas no seu reverso. Todas as pezas con prata (todas cu\u00f1adas en San Francisco) son do tipo 1; cada unha das tres cecas cu\u00f1aron pezas tanto de tipo 1 como de tipo 2, na s\u00faa versi\u00f3n circulante de cupron\u00edquel. Todos os d\u00f3lares inclu\u00eddos nas presentaci\u00f3ns en calidade \"proof\" cu\u00f1ados en 1975 son do tipo 1, en tanto que os cu\u00f1ados en 1976 con este acabamento especial corresponden ao tipo 2. \nOs primeiros d\u00f3lares Eisenhower do Bicentenario foron postos en circulaci\u00f3n o 13 de outubro de 1975 \u2014a\u00ednda que coa mencionada data de 1776-1976\u2014. Cu\u00f1\u00e1ronse m\u00e1is de 220 mill\u00f3ns de pezas. Este dese\u00f1o especial dos reversos non volveu ser utilizado con posterioridade a 1976; a Casa da Moeda dos Estados Unidos comercializou estes d\u00f3lares conmemorativos ata que se esgotaron as s\u00faas existencias a finais de 1986.\nCo\u00f1\u00e9cese un exemplar de d\u00f3lar Eisenhower do Bicentenario con ba\u00f1o de prata, similar ao que figuraba no xogo regalado ao presidente Ford en novembro de 1974 como prototipo. Explicouse que esta peza foi atopada na caixa dos grandes almac\u00e9ns \"Woodward &amp; Lothrop,\" en Washington. Thomas K. DeLorey, que daquela era reporteiro da revista numism\u00e1tica \"Coin World\", falou co que pasaba por ser o seu descubridor e a versi\u00f3n non lle resultou crible; para DeLorey, ten m\u00e1is consistencia a hip\u00f3tese de que a moeda fose obtida subrepticiamente desde o Goberno. Este exemplar acadou un prezo de 30.000 d\u00f3lares cando se ofreceu en poxa p\u00fablica en 1987.\nDerradeiros anos e substituci\u00f3n (1977-1978).\nEn 1975, o Tesouro estaba preocupado pola perda de recursos que estaba a supor a cu\u00f1axe do d\u00f3lar Eisenhower, que na realidade non se v\u00eda na circulaci\u00f3n. Daquela contratou unha empresa privada para que avaliase cada un dos seus valores faciais dos que se compu\u00f1a o sistema e posteriormente formulase recomendaci\u00f3ns ao respecto. Esta compa\u00f1\u00eda conclu\u00edu no seu informe que o d\u00f3lar era demasiado grande e pesado para que circulase con eficacia, mais que se se reduc\u00eda o seu di\u00e1metro aproximadamente nun terzo e o seu peso en dous terzos, poder\u00eda utilizarse con \u00e9xito. En xaneiro de 1977, xusto antes de deixar o seu cargo, o secretario do Tesouro da Administraci\u00f3n de Ford, William E. Simon, propuxo a eliminaci\u00f3n da moeda dun centavo e da de medio d\u00f3lar, as\u00ed como unha reduci\u00f3n do tama\u00f1o do d\u00f3lar. Segundo Bowers, o Tesouro chegara a crer que unha moeda tan grande como o d\u00f3lar Eisenhower non poder\u00eda circular nunca nos Estados Unidos.\nEn tanto que o d\u00f3lar Eisenhower agardaba pola s\u00faa substituci\u00f3n, en 1977 e en 1978 cu\u00f1\u00e1ronse arredor de 50 mill\u00f3ns de pezas anualmente, retomando o dese\u00f1o orixinario da aguia nos seus reversos. En ambos os anos, en Denver cu\u00f1\u00e1ronse m\u00e1is moedas que nas outras d\u00faas cecas e xa non se emitiu ningunha versi\u00f3n en prata para coleccionistas; os \"Blue Ike\" e os \"Brown Ike\", xa non se produc\u00edan desde 1974.\nNo Congreso, en outubro de 1978 prop\u00faxose que o novo d\u00f3lar de tama\u00f1o reducido representase nos seus anversos a reformadora social e sufraxista Susan B. Anthony, en tanto que para os reversos se mantivo o dese\u00f1o da aguia de Gasparro que xa vi\u00f1era caracterizando o d\u00f3lar Eisenhower. O novo d\u00f3lar comezou a s\u00faa circulaci\u00f3n en 1979. \nO d\u00f3lar Eisenhower foi a derradeira moeda emitida para a s\u00faa circulaci\u00f3n que contou cunha versi\u00f3n con contido de prata para os coleccionistas \u2014a proporci\u00f3n de prata non pasou do 40 %\u2014. Foi tam\u00e9n a derradeira moeda dun d\u00f3lar cu\u00f1ada no tama\u00f1o grande orixinal dos primeiros d\u00f3lares de prata dos s\u00e9culos XVIII e XIX, e o \u00fanico d\u00f3lar deste tama\u00f1o cu\u00f1ado en cupron\u00edquel.\nColeccionismo.\nNon hai ning\u00fan d\u00f3lar Eisenhower cunha rareza salientable, a\u00ednda que se coleccionen por datas e por marca de ceca, polo que un coleccionista medio pode lograr reunir sen dificultade un xogo completo de todos os emitidos. Por\u00e9n, houbo moitos exemplares mal cu\u00f1ados, que xeran pequenas variantes de cu\u00f1o, sinaladamente nos anos 1971 e 1972. A isto hai que engadir que a maior\u00eda das pezas producidas sufriron marcas rabu\u00f1adas logo da s\u00faa cu\u00f1axe, nos procesos de almacenamento e lox\u00edstica, o que converte nun reto a consecuci\u00f3n dun xogo completo en condici\u00f3ns de cu\u00f1axe e conservaci\u00f3n perfectas. \nCon todo, hai algunhas datas algo m\u00e1is escasas, dado que nelas s\u00f3 se cu\u00f1aron moedas para a s\u00faa distribuci\u00f3n en xogos completos a trav\u00e9s das entidades bancarias, e non para a circulaci\u00f3n ampla. Sirva como exemplo o d\u00f3lar de 1973-D, que nun estado de conservaci\u00f3n pr\u00f3ximo \u00e1 perfecci\u00f3n chegou a alcanzar os 12.925 d\u00f3lares nunha poxa celebrada en xu\u00f1o de 2013. O prezo alcanzado por este exemplar expl\u00edcase unicamente pola extraordinaria fineza da s\u00faa cu\u00f1axe, dado que o prezo no mercado dun exemplar com\u00fan desa data e desa ceca non supera os 10 d\u00f3lares. \nAdemais, alg\u00fans esp\u00e9cimes de 1971-D presentan unha variedade pola que, ademais doutras diferenzas, a aguia carece de li\u00f1as nas cellas. Esta variedade deuse en chamar como \"aguia amigable\". \nO d\u00f3lar de 1972 cu\u00f1ado en Filadelfia componse de tres variedades, que se orixinaron \u00e1 medida que Gasparro axustaba o seu dese\u00f1o para aproveitar a mellor calidade do aceiro utilizado nos cu\u00f1os. Brooks anunciou axustes no dese\u00f1o a mediados dese ano na convenci\u00f3n da \"American Numismatic Association\" en Nova Orle\u00e1ns, a\u00ednda que non indicou o que se cambiaba exactamente. As tres variedades poden apreciarse observando detidamente a representaci\u00f3n da Terra nos reversos: os d\u00f3lares do tipo I presentan a terra algo achatada e a Florida apuntando cara ao sueste, coas illas na s\u00faa maior\u00eda ao sueste da punta da pen\u00ednsula. Nos do tipo II a terra \u00e9 redonda apunta cara ao sur, cunha \u00fanica illa ao sueste. Finalmente, o tipo III \u00e9 similar ao segundo, ag\u00e1s por presentar d\u00faas illas ao sur da pen\u00ednsula. De entre estes, os exemplares do tipo II proceden dun \u00fanico cu\u00f1o do reverso, utilizado en marzo de 1972 e posto en servizo erroneamente en Filadelfia, xa que deber\u00eda ser utilizado para as emisi\u00f3ns de prata de San Francisco. O tipo III foi posto en servizo en setembro de 1972 en substituci\u00f3n do tipo I. Os d\u00f3lares co reverso do tipo I son os m\u00e1is com\u00fans, en tanto que os do tipo II alcanzan prezos elevados no mercado en condici\u00f3ns de conservaci\u00f3n e fineza da cu\u00f1axe excelentes, do mesmo xeito que o tipo 1 do Bicentenario (1776-1976), que s\u00f3 estaba dispo\u00f1ible nos conxuntos emitidos para coleccionistas.\nPor outra banda, alg\u00fans d\u00f3lares Eisenhower de 1971-S procedentes dos xogos completos carecen das serifas ou remates ao p\u00e9 da letra \" R \" na palabra \" LIBERTY \", e isto rep\u00edtese en todos os d\u00f3lares cu\u00f1ados en 1972, tanto nos circulantes como nos de acabamento especial \"proof\". Logo de que a \"US Mint\" foi quen de adquirir aceiro de mellor calidade, estes remates volveron aparecer para o resto das emisi\u00f3ns das tres cecas, coa excepci\u00f3n das do Bicentenario correspondentes ao tipo 1, onde non aparecen. Gasparro intentou en repetidas ocasi\u00f3ns mellorar o detalle da cabeza de Eisenhower e, dado que o R \u00e9 a letra m\u00e1is pr\u00f3xima a ela, o m\u00e1is probable \u00e9 que estes cambios se fixesen para mellorar o fluxo do metal no proceso de cu\u00f1axe.\nEn 1974 e novamente en 1977, a Casa da Moeda de Denver cu\u00f1ou un pequeno n\u00famero de exemplares en discos ba\u00f1ados en prata. En ambas as ocasi\u00f3ns, estes discos foran enviados a Denver desde a Oficina de Ensaios de San Francisco. As primeiras destas pezas de 1974 foron atopadas por dous comerciantes de \"blackjack\" de Las Vegas. Os discos de 1974 estaban inicialmente destinados a seren utilizados nas series \"proof\" dos \"Brown Ike\". A pol\u00edtica da \"US Mint\" era que os discos preparados para as emisi\u00f3ns de prata en condici\u00f3n \"proof\" que fosen rexeitados por non cumpriren os estritos par\u00e1metros de calidade fosen destinados ent\u00f3n aos \"Blue Ikes\", mais estes coloc\u00e1ronse por erro no contedor dos discos rexeitados para as cu\u00f1axes \"proof\" en cupron\u00edquel, destinados a seren enviados a Denver para a s\u00faa cu\u00f1axe al\u00ed como moedas circulantes. No relativo \u00e1s pezas datadas en 1977, estas son o resultado das pezas rexeitadas para as cu\u00f1axes do Bicentenario en condici\u00f3n \"proof\", que novamente se colocaron no contedor equivocado. Co\u00f1\u00e9cense entre 10 e 20 exemplares de cada data. Wexler, Crawford e Flynn deron conta tam\u00e9n da existencia dun d\u00f3lar do Bicentenario (1976-1776-D) en prata da ceca de Denver, que posu\u00eda unha rareza moi superior, a\u00ednda que xamais apareceu nunha poxa p\u00fablica nin foi presentado a ning\u00fan dos principais servizos de clasificaci\u00f3n e certificaci\u00f3n numism\u00e1tica, polo que non se puido ata o de agora corroborar a s\u00faa existencia.\nBowers sinalou que o d\u00f3lar Morgan, que se produciu entre 1878 e 1921 non foi moi coleccionado no seu momento, a\u00ednda que d\u00e9cadas despois se fixo moi popular no coleccionismo numism\u00e1tico, e suxeriu que alg\u00fan d\u00eda lle suceder\u00eda o mesmo ao d\u00f3lar Eisenhower. O numism\u00e1tico Charles Morgan escribiu en 2012, en relaci\u00f3n co d\u00f3lar Eisenhower:\nExemplares cu\u00f1ados.\nEstas son as cantidades de d\u00f3lares Eisenhower cu\u00f1ados nas tres sucursais da Casa da Moeda dos Estados Unidos en que estes se produciron (Filadelfia, Denver e San Francisco):"}
{"id": "544021", "revid": "65337", "url": "https://gl.wikipedia.org/wiki?curid=544021", "title": "D\u00f3lar de Eisenhower", "text": ""}
{"id": "544022", "revid": "54336", "url": "https://gl.wikipedia.org/wiki?curid=544022", "title": "Vigo Centro", "text": "Vigo Centro ou Vigo-Centro p\u00f3dese referir a:"}
{"id": "544023", "revid": "785", "url": "https://gl.wikipedia.org/wiki?curid=544023", "title": "Vigo-Centro", "text": ""}
{"id": "544024", "revid": "89787", "url": "https://gl.wikipedia.org/wiki?curid=544024", "title": "Manolo Chinato", "text": "Manuel Mu\u00f1oz S\u00e1nchez, nado en Puerto de B\u00e9jar, Salamanca, o 31 de decembro de 1952, m\u00e1is co\u00f1ecido como Manolo Chinato, \u00e9 un poeta espa\u00f1ol natural do sur de Salamanca, a\u00ednda que afirma sentirse estreme\u00f1o. A s\u00faa poes\u00eda trata principalmente temas buc\u00f3licos, sentimentais e sociais e parte dela foi publicada no libro \"Amor, rebeld\u00eda, libertad y sangre\". \n\u00c9 co\u00f1ecido por colaborar con grupos de rock como Extremoduro, Platero y T\u00fa, Inconscientes, La Fuga ou Marea.\nTraxectoria.\nPoes\u00eda B\u00e1sica.\n\"Ver\" \"Extrechinato y T\u00fa\"\n\"Extrechinato y T\u00fa\" foi un proxecto co que Robe Iniesta, vocalista, guitarrista e l\u00edder de Extremoduro, quixo homenaxear a Chinato gravando un disco cos seus poemas musicados. A relaci\u00f3n entre ambos rem\u00f3ntase a 1989, de feito, a letra de \u00abAma, ama, ama y ensancha el alma\u00bb, do disco \"Deltoya\", est\u00e1 inspirada nuns versos de Chinato. El mesmo rec\u00edtaos na gravaci\u00f3n de estudo e en case todas as xiras. Desta relaci\u00f3n, e da admiraci\u00f3n que o propio Robe sente polo poeta, xorde a idea de gravar un disco coas poes\u00edas de Manolo.\nO proxecto, ideado en 1996 durante a xira do disco \"Agila\" de Extremoduro, viu a luz en 2001, titulado \"Poes\u00eda b\u00e1sica\", e chegou a disco de ouro uns meses despois. Contou coa colaboraci\u00f3n de I\u00f1aki \"Uoho\" Ant\u00f3n, daquela guitarrista de Extremoduro e Platero y T\u00fa; e Fito Cabrales, vocalista e guitarrista, por ent\u00f3n, de Fito &amp; Fitipaldis e Platero y T\u00fa.\nAmais das s\u00faas respectivas guitarras, Uoho gravou o baixo dos temas e produciu o conxunto. Fito compartiu as voces con Robe e achegou tres composici\u00f3ns propias. Para a gravaci\u00f3n contouse tam\u00e9n con membros de Extremoduro e Platero y T\u00fa (Jos\u00e9 Ignacio Cantera e Jes\u00fas Garc\u00eda Castilla, respectivamente, quen compartiron bater\u00eda) e tam\u00e9n de Fito &amp; Fitipaldis (Jos\u00e9 Alberto Batiz \u00e1 guitarra, Javier Alzola ao saxo e Gino Pavone en percusi\u00f3n), as\u00ed como m\u00fasicos do \u00e1mbito dos grupos.\nO \u00e1lbum ten 9 temas de rock mel\u00f3dico e elaborado, cunha identidade distinta da das bandas implicadas e fortemente marcada polos versos do poeta. Estes son recitados por el mesmo (a\u00ednda que no tema \"Tres Puertas\" \u00e9 Robe quen recita) e cantados principalmente por Robe e Fito. O disco p\u00e9chase con \u00abManolillo Chinato\u00bb, no que as gravaci\u00f3ns do poeta recitando cada letra do disco se superpo\u00f1en en catro voces simult\u00e1neas. Este tema incl\u00faese como despedida do proxecto. Os participantes negaron en reiteradas ocasi\u00f3ns unha pos\u00edbel continuidade en posteriores discos. \nPoucos meses despois da publicaci\u00f3n do \u00e1lbum, Platero y T\u00fa separ\u00e1banse. Fito e Uoho dedicar\u00edanse aos seus propios grupos. Chinato ficou na esfera de Extremoduro en colaboraci\u00f3ns posteriores. En 2006, Uoho creou un novo grupo, Inconscientes, xunto a outros membros de Extremoduro. Na xira de presentaci\u00f3n deste, Manolo Chinato colaborou nos concertos como convidado. Unhas veces ofrec\u00eda un recital previo ao concerto, e outras interpretaba coa banda temas de \"Poes\u00eda b\u00e1sica\"."}
{"id": "544025", "revid": "22570", "url": "https://gl.wikipedia.org/wiki?curid=544025", "title": "Pata Negra", "text": "Pata Negra foi unha banda espa\u00f1ola de flamenco fundada en 1978, no barrio de Las 3000 Viviendas de Sevilla e liderada polos irm\u00e1ns Raimundo e Rafael Amador Fern\u00e1ndez tras a disoluci\u00f3n do seu anterior grupo, Veneno, do que tam\u00e9n formaba parte o m\u00fasico Kiko Veneno.\nTraxectoria.\nO \u00e1lbum \"Blues de la Frontera\", de 1987, foi reco\u00f1ecido como un dos mellores discos editados en Espa\u00f1a na d\u00e9cada de 1980.\nEn 1996 realizaron unha xira con Navajita Plate\u00e1.\nEn 2005 Rafael resucitou o grupo, sen o seu irm\u00e1n Raimundo.\nEstilo.\nO estilo de Pata Negra mesturaba flamenco, rock e blues, no propio grupo chamaba \u00abbluesler\u00eda\u00bb. De feito, Raimundo participou na gravaci\u00f3n dun disco fundamental na fusi\u00f3n de flamenco con outros estilos, \"La leyenda del tiempo\" (1979), de Camar\u00f3n de la Isla."}
{"id": "544028", "revid": "5863", "url": "https://gl.wikipedia.org/wiki?curid=544028", "title": "Alfredo Lorenzo y L\u00f3pez", "text": ""}
{"id": "544029", "revid": "1131", "url": "https://gl.wikipedia.org/wiki?curid=544029", "title": "Rainiero III de M\u00f3naco", "text": ""}
{"id": "544030", "revid": "89787", "url": "https://gl.wikipedia.org/wiki?curid=544030", "title": "Juan Pereiro Maceiras", "text": "Juan Pereiro Maceiras, co\u00f1ecido como Samante, nado en Pontedeume cara a 1916 e finado en Cabanas o 2 de agosto de 1936, foi un albanel e pol\u00edtico galego.\nTraxectoria.\nAlbanel de Ir\u00eds, foi un dos fundadores da agrupaci\u00f3n local de Uni\u00f3n Republicana de Cabanas. Logo do triunfo do Frente Popular foi nomeado concelleiro de Cabanas en febreiro na corporaci\u00f3n que presidiu \u00c1lvaro Puentes Ant\u00f3n. Co golpe de Estado do 18 de xullo de 1936 foi detido e paseado en Cabanas o 2 de agosto de 1936 xunto con Antonio Brage Porta."}
{"id": "544031", "revid": "89787", "url": "https://gl.wikipedia.org/wiki?curid=544031", "title": "Paul Arnold", "text": "Hermann Paul Arnold, nado en Plauen, Saxonia, o 2 de marzo de 1936, \u00e9 un numism\u00e1tico, arque\u00f3logo cl\u00e1sico e historiador da Antig\u00fcidade alem\u00e1n. \nEntre 1966 e 2002 foi o director do Gabinete Numism\u00e1tico de Dresden.\nTraxectoria.\nPrimeiros anos e formaci\u00f3n.\nPaul Arnold naceu en 1936 na localidade saxoa de Plauen, fillo de Luise Johanna Wiesemann (1908-1977) e do comerciante Kaufmanns Ewald Wilhelm Arnold (1892-1964). \nLogo de recibir a educaci\u00f3n primaria nunha escola de Leipzig, graduouse en educaci\u00f3n secundaria na \"Thomas-Oberschule\" da mesma cidade, en 1954. A continuaci\u00f3n fixo estudos superiores de Arqueolox\u00eda Cl\u00e1sica e de Historia Antiga na Universidade Friedrich Schiller de Jena (1954-1958), e en 1962 acadou o seu doutoramento na Universidade Karl Marx, de Leipzig, cunha tese titulada \"Ethnologische Darstellungen auf r\u00f6mischen Reichsm\u00fcnzen der Kaiserzeit; Motivgeschichte und Kaiserpropaganda\" (\"Representaci\u00f3ns etnol\u00f3xicas nas moedas imperiais romanas; historia dos motivos e propaganda imperial\"), baixo a direcci\u00f3n de Robert Heidenreich.\nActividade acad\u00e9mica e profesional.\nEn 1959, Arnold ingresou como asistente de investigaci\u00f3n no Gabinete Numism\u00e1tico de Dresden, integrado nas Colecci\u00f3ns Estatais de Arte de Dresden, e en 1965 foi ascendido a asistente principal. S\u00f3 un ano despois foi nomeado director interino do Gabinete e, finalmente, director titular en 1968, posto que ocupou ininterrompidamente ata a s\u00faa xubilaci\u00f3n en 2002.\nEntre 1986 e 1990, Paul Arnold presidiu o comit\u00e9 nacional da Alema\u00f1a oriental na Federaci\u00f3n Internacional da Medalla de Arte (FIDEM). No per\u00edodo 1991-1992 continuou como delegado da FIDEM na Rep\u00fablica Federal de Alema\u00f1a e entre 1992 e 2002 en condici\u00f3n de vicedelegado. Entre 1991 e 1992 foi tam\u00e9n o delegado do Estado libre de Saxonia na Comisi\u00f3n Numism\u00e1tica dos Estados Alem\u00e1ns. As\u00ed mesmo, presidiu entre 1992 e 2005 a Sociedade Numism\u00e1tica Alem\u00e1.\nEntre outras entidades de car\u00e1cter asociativo e acad\u00e9mico, Arnold foi membro correspondente da Sociedade Numism\u00e1tica Sueca (1986), da Sociedade Numism\u00e1tica Austr\u00edaca (1987), e das sociedades numism\u00e1ticas de Berl\u00edn (1990), de Baviera (2003) e de Dresden (2011).\nNo \u00e1mbito acad\u00e9mico, Arnold exerceu en 1991 como profesor visitante de Numism\u00e1tica na Universidade de Viena, onde a partir de 1993 pasou a ocupar unha c\u00e1tedra. Ese mesmo ano comezou tam\u00e9n a docencia de Numism\u00e1tica na Universidade T\u00e9cnica de Dresden. Entre 1993 e 2005 impartiu tam\u00e9n esta materia na Universidade de Leipzig, a partir de 2002 como profesor honorario.\nVida persoal.\nPaul Arnold estivo casado coa historiadora da arte Gina Ulli Barbara Arnold (1935-2020), quen fora conservadora e directora provisional da \"Gr\u00fcnes Gew\u00f6lbe\", dentro das Colecci\u00f3ns Estatais de Arte de Dresden. O matrimonio tivo dous fillos.\nPublicaci\u00f3ns.\nEsta \u00e9 unha escolma dos traballos monogr\u00e1ficos m\u00e1is significativos publicados por Paul Arnold ao longo da s\u00faa traxectoria:"}
{"id": "544033", "revid": "27155", "url": "https://gl.wikipedia.org/wiki?curid=544033", "title": "Matriz de ADN", "text": ""}
{"id": "544035", "revid": "72012", "url": "https://gl.wikipedia.org/wiki?curid=544035", "title": "Poncho K", "text": "Alfonso Caballero Romero, co\u00f1ecido artisticamente como Poncho K, nado en Sevilla o 13 de xaneiro de 1981, \u00e9 un cantautor de rock. A s\u00faa m\u00fasica caracter\u00edzase pola contundencia e o surrealismo das s\u00faas letras. As s\u00faas influencias incl\u00faen Triana, Pata Negra, Extremoduro ou Albert Pla. El mesmo define a s\u00faa m\u00fasica as\u00ed: \nAdemais de cantante, Alfonso Caballero Romero \u00e9 escritor, tanto de prosa como de verso. \nTraxectoria.\nA infancia e a adolescencia de Poncho K transcorreu polas prazas e parques de distintas vilas e barrios contiguos \u00e1 cidade. Na primeira delas co\u00f1eceu a s\u00faa primeira guitarra e descubriu o poder de combinar os dedos e a cabeza para compor canci\u00f3ns.\nMarchou moi pronto de Andaluc\u00eda con algo de di\u00f1eiro e unha maqueta que gravara con escasos medios. Esta foi difundida rapidamente polas radios. Poncho K comezou o s\u00e9culo XXI en Madrid, a cidade que elixira para desenvolver a s\u00faa carreira, con 18 anos acabados de cumprir. Coa bagaxe que tra\u00eda de Sevilla, ti\u00f1a claro que o seu obxectivo era traballar en solitario e en liberdade, segundo o seu propio criterio.\nAsinou un contrato con Sony para publicar o seu primeiro disco, o que inaugurou a s\u00faa carreira musical.\nCarreira profesional.\nO primeiro disco, \u201cNo quiero empates\u201d, deulle a co\u00f1ecer tanto ao p\u00fablico coma \u00e1 cr\u00edtica unhas canci\u00f3ns orixinais e cun estilo propio, equipar\u00e1beis \u00e1s das voces xa consolidadas no rock. A s\u00faa capacidade innata para chegar ao p\u00fablico dotouno dun p\u00fablico fiel desde os seus inicios. \nEse atrevemento que mostrou especialmente nos directos dos dous primeiros discos serviulle para afianzarse no escenario de maneira dura e descarnada. Tras a publicaci\u00f3n e a xira do seu segundo disco, \"Destino de pluma y mano\", en 2004 deixou Sony para gravar o seu terceiro disco coa discogr\u00e1fica El Diablo, de nova creaci\u00f3n. \nEn marzo de 2005 publicou o terceiro \u00e1lbum, \u201cCuantovaquere\u201d. A finais dese ano, quizais o peor da s\u00faa carreira, cun incesante cambio de m\u00fasicos na banda, decidiu cambiar de representantes e mudar de residencia. Marchou vivir a unha vila e illouse, co fin de liberarse do trepidante ritmo que levaba. \nEn 2006, con nova oficina de management e sen compa\u00f1\u00eda discogr\u00e1fica, botouse \u00e1 estrada para facer a que \u00e9 considerada como a s\u00faa mellor xira, cunha banda en que permaneceu o seu guitarrista Ernesto. Ese feito fixo que Sony o volvese chamar. Tras unha reuni\u00f3n en outono dese ano, volveu asinar con dita discogr\u00e1fica. \nO 13 de marzo de 2007 sa\u00edu o cuarto traballo, \u201cCantes Valientes\u201d, producido por Fernando Montesinos. Poncho, no seu devezo de co\u00f1ecer e aprender, seguiu a cambiar de produtor en cada disco. A xira deste cuarto disco colocouno nunha posici\u00f3n privilexiada no panorama musical, e mesmo logrou esgotar entradas en moitos dos concertos. \nEn 2009 decidiu tomar un ano de descanso. Ded\u00edcase a compor o quinto traballo e dar concertos en ac\u00fastico para manter o contacto e o afecto que lle ofrece a xente. \u201cUna historia con las manos\u201d foi o t\u00edtulo do quinto disco. Poncho K seguiu a mostrar coas s\u00faas letras outra visi\u00f3n da realidade, nada compracente con calquera tipo de autoridade ou convencionalismo, cun car\u00e1cter rebelde, distinto e independente. Como narrador de historias, seguiu a resumir sentimentos dunha forma especialmente visual, mais sen resultar repetitivo, coa capacidade de mostrar a s\u00faa loucura interior de forma humana e natural.\nO 13 de abril de 2010 Poncho K publica un novo \u00e1lbum, \"Una historia con las manos\", de novo producido por Fernando Montesinos. Nel eleva ao grao m\u00e1ximo a s\u00faa esencia de \u201crock con pinceladas flamencas\" e \"poes\u00eda da r\u00faa\u201d. Conf\u00edrmase con este traballo como un autor de sona da escena espa\u00f1ola. \n\"Caballo de oro\", lanzado en 2013, \u00e9, pola s\u00faa parte, un \u00e1lbum variado e imaxinativo. Percorre ambientes diferentes, inspirado en textos, m\u00fasicas e arranxos, coa canci\u00f3n \"Arrebatos de Primavera\" como primeiro sinxelo.\nObra.\nLiteratura.\nA s\u00faa inspiraci\u00f3n literaria viu a luz en libros como \"Trolo\" ou \"Zurraspas\". Este \u00faltimo tr\u00e1tase dun proxecto en que o artista incl\u00fae letras que ficaron sen sitio en discos anteriores. Bas\u00e9ase, entre outros, en reflexi\u00f3ns ou dedicatorias, unha especie de diario literario que prometeu que ser\u00eda unha trilox\u00eda. A segunda parte de \"Zurraspas\" foi publicada a finais de 2015, a trav\u00e9s do financiamento por micromecenado. Publicou as seguintes obras:"}
{"id": "544040", "revid": "72012", "url": "https://gl.wikipedia.org/wiki?curid=544040", "title": "Alfonso Caballero Romero", "text": ""}
{"id": "544043", "revid": "1888", "url": "https://gl.wikipedia.org/wiki?curid=544043", "title": "Manuel Rey Busto", "text": "Manuel Rey Busto, nado en Santiago de Compostela en 1902 e finado en Lugo o 25 de febreiro de 1985, foi un m\u00e9dico e pol\u00edtico galego.\nTraxectoria.\nFillo de Francisco Rey Villanueva e Adelaida Busto e sobri\u00f1o de Gumersindo Busto. Sendo estudante de Medicina promoveu a creaci\u00f3n da Residencia de Estudantes, e foi presidente da Uni\u00f3n de Estudiantes compostelanos en 1927, dimitindo do cargo en xaneiro do ano seguinte. Foi presidente do Club Deportivo R\u00e1pido. Colaborou en \"El Compostelano\", \"El Eco de Santiago\" e \"Eco de Galicia\". Licenciado en Medicina en 1934, foi axudante de clases pr\u00e1cticas na Facultade de Medicina. Na Segunda Rep\u00fablica militou no Partido Republicano Radical Socialista, do que foi elixido vogal da executiva local de Santiago de Compostela presidida por Xes\u00fas San Lu\u00eds Romero en setembro de 1931, e despois en Uni\u00f3n Republicana, da que foi nomeado presidente en Santiago o 9 de xullo de 1936, con Rafael Frade Pe\u00f1a como secretario xeral. Co golpe de Estado do 18 de xullo de 1936 foi cesado en agosto e depurado co resultado de inhabilitaci\u00f3n absoluta para todas as universidades espa\u00f1olas. No franquismo integr\u00f3use no Corpo de m\u00e9dicos da Asistencia Publica Domiciliaria e abreu un consultorio na r\u00faa do Vilar de Santiago de Compostela, e inaugurou unha consulta gratu\u00edta para pobres en 1939. En 1944 foi nomeado m\u00e9dico municipal de Lourenz\u00e1. Logo da morte do guerrilleiro Lu\u00eds Trigo Chao en 1948 foi procesado. Despois foi m\u00e9dico de Santiso de Abres e Riotorto. Pasou os seus \u00faltimos anos en Ribadeo e finou en Lugo o 25 de febreiro de 1985.\nVida persoal.\nCasou en Santiago de Compostela con Mar\u00eda Aenlle Garc\u00eda en xaneiro de 1941. Mar\u00eda finou en maio do ano seguinte, e Manuel volveu casar en Ribadeo coa farmac\u00e9utica Generosa de la Barrera Rodr\u00edguez nos anos corenta e foi pai de Manuel e Adelaida Rey de la Barrera."}
{"id": "544044", "revid": "19415", "url": "https://gl.wikipedia.org/wiki?curid=544044", "title": "Historia do Ilves Naiset", "text": "O Ilves Naiset\u00a0\u00e9 un equipo feminino de h\u00f3ckey sobre xeo fundado en 1971 na cidade de Tampere, Finlandia. Inicialmente tivo que xogar contra equipos masculinos de categor\u00eda j\u00fanior ao ser o \u00fanico equipo feminino da cidade, e debutou contra un equipo feminino o 5 de marzo de 1978 en Espoo. Xoga na m\u00e1xima categor\u00eda do h\u00f3ckey sobre xeo feminino de Finlandia, a Naisten Liiga, dende a s\u00faa tempada inaugural en 1982, e conquistaron o seu primeiro campionato finland\u00e9s en 1985. En total o equipo proclamouse campi\u00f3n de Finlandia 10 veces, sendo o segundo equipo m\u00e1is laureado do h\u00f3ckey sobre xeo finland\u00e9s por detr\u00e1s de Kiekko-Espoo, que conta con cinco campionatos m\u00e1is. En 2011 converteuse no primeiro e \u00fanico equipo feminino finland\u00e9s de h\u00f3ckey sobre xeo en conquistar un t\u00edtulo continental logo de ga\u00f1ar a s\u00e9tima edici\u00f3n da IIHF European Women's Champions Cup.\nLogo de empregar distintas pistas da cidade, na d\u00e9cada de 1980 o equipo xogou na pista de xeo de Koulukatu, e en 1989 trasladouse ao recentemente finalizado Tesoman j\u00e4\u00e4halli como pista para os seus partidos como local, onde xoga dende aquela.\nO Museo finland\u00e9s do h\u00f3ckey sobre xeo introduciu sete antigas xogadoras do equipo no seu Sal\u00f3n da Fama (co\u00f1ecido como \"Suomen J\u00e4\u00e4kiekkoleijonat\", en galego \"Le\u00f3ns/leoas do h\u00f3ckey sobre xeo finland\u00e9s\"), sendo Marianne Ihalainen unha das d\u00faas primeiras mulleres homenaxeadas. O equipo retirou os n\u00fameros 10, 15 e 16 en honor a\u00a0Anne Haanp\u00e4\u00e4, Johanna Koivula, e a propia Ihalainen. Ademais, tres mulleres do equipo foron homenaxeadas no chamado \"Ilves Hockey Legends\", no que est\u00e1n inclu\u00eddas algunhas das personalidades m\u00e1is destacadas do equipos de h\u00f3ckey sobre xeo de Ilves, tanto en categor\u00eda feminina como na masculina.\nAntecedentes: a fundaci\u00f3n de Ilves.\nO Ilves foi fundado no instituto Tampereen Lyseo o 10 de abril 1931 por Niilo Tammisalo, que era profesor no centro, para que o alumnado puidese practicar deportes de pelota. Tammisalo acabar\u00eda convert\u00e9ndose no primeiro presidente do club.\nAxi\u00f1a o novo club comezou a pr\u00e1ctica do h\u00f3ckey sobre xeo en categor\u00eda masculina, disputando o seu primeiro partido no xeo do N\u00e4sij\u00e4rvi o 24 de xaneiro de 1932, e pouco despois o equipo debutou en competici\u00f3n oficial o 6 de febreiro dese mesmo ano. Con todo, tiveron que pasar varias d\u00e9cadas ata que o club inclu\u00edu a pr\u00e1ctica do h\u00f3ckey sobre xeo en categor\u00eda feminina.\nInicios.\nO Ilves comezou a desenvolver o h\u00f3ckey sobre xeo feminino en 1971 co pulo do xogador Lasse Oksanen. Durante as s\u00faas primeiras tempadas o Ilves era o \u00fanico equipo feminino de Tampere, polo que buscou opo\u00f1entes nos equipo j\u00fanior masculinos, e non foi ata o 5 de marzo de 1978 cando xogou o seu primeiro partido fronte a outro equipo feminino, que se saldou coa vitoria do Ilves fronte ao J\u00e4\u00e4honka\u00a0en Espoo por 5-6. O equipo comezou a adestrar e xogar na pista de Kaukaj\u00e4rvi, mais trasladouse cando Esko Peltonen se converteu no adestrador do distrito de Vehmainen. Non foi ata a d\u00e9cada de 1980 cando as mulleres do Ilves puideron trasladarse \u00e1 pista de xeo de Koulukatu, a\u00ednda que en numerosas ocasi\u00f3ns os adestradores dos equipos j\u00fanior masculinos opux\u00e9ronse a darlles quendas no xeo. Nesa \u00e9poca, no ano 1980, hab\u00eda xa tantas xogadoras que se puido formar un segundo equipo feminino, que foi chamado Ilves-Kiekko. O equipo feminino puido empregar as distintas pistas de xeo da cidade ao longo da d\u00e9cada, a\u00ednda que o Tesoman j\u00e4\u00e4halli, que non se completou ata 1989, converteuse na pista permanente para o equipo.\nO Ilves participou no Torneo Lipstick, un torneo que \u00e9 considerado o campionato feminino non oficial entre 1978 e 1982, lev\u00e1ndose o t\u00edtulo en 1980, 1981 e 1982. En 1982 foi un dos equipos fundadores da Naisten SM-sarja, xogando o seu primeiro partido na pista de xeo de Koulukatu o 27 de novembro dese ano fronte ao equipo feminino das Porin \u00c4ss\u00e4t, ao que derrotou por 14\u20132. No seu debut o equipo de Tampere finalizou a primeira fase da competic\u00f3n na primeira posici\u00f3n do grupo A, no que contou todos os seus partidos por vitorias e conseguiu unha espectacular marca goleadora de 129 goles a favor fronte a 9 en contra nos oito partidos disputados. Finalmente conseguiu a medalla de prata como subcampi\u00f3n por detr\u00e1s do HJK\u00a0de Helsinqui logo de finalizar cun rexistro dunha vitoria e dous empates no grupo final, para un total de catro puntos, un menos que as da capital.\nNa segunda tempada da Naisten SM-sarja, o Ilves quedou encadrado no grupo central xunto coas Tiikerit, as \u00c4ssat e o SaiPa. O equipo conseguiu novamente finalizar na primeira posici\u00f3n a primeira fase de competici\u00f3n sen perder ning\u00fan partido, anotando 46 goles e encaixando tan s\u00f3 seis nos seis encontros disputados. Na fase final o Ilves conclu\u00edu na terceira posici\u00f3n. O equipo de Tampere tan s\u00f3 puido conseguir unha vitoria fronte ao Tiikerit, e perdeu fronte ao EVU\u00a0de Vantaa\u00a0e ao HJK, que revalidar\u00eda o t\u00edtulo logo de ga\u00f1ar todos os encontros. A dianteira Jaana Rautavuoma liderou o equipo en todas as facetas do xogo durante a tempada.\n\u00c9poca dourada.\nEn 1985, logo de colleitar unha medalla de bronce na tempada anterior, o Ilves conseguiu o seu primeiro campionato nacional, iniciando deste xeito unha xeira de catro anos consecutivos alz\u00e1ndose como campioas. O equipo, liderado por Anne Haanp\u00e4\u00e4 (49 puntos, 38+11), comezou a competici\u00f3n no \"Keskilohko\" (Grupo Central), no que contou os seus oito partidos por vitorias cun rexistro de 161 goles a favor por tan s\u00f3 dous en contra. No grupo final, no que tam\u00e9n participaron o HJK, o EVU e o seu segundo equipo, o Ilves-Kiekko, sumou cinco vitorias e unha derrota nos seus seis encontros para un total de 10 puntos fronte aos seis dos equipos de Vantaa e Helsinqui, que ga\u00f1aron as medallas de prata e bronce respectivamente, mentres que o Ilves-Kiekko perdeu todos os seus encontros.\nNa rolda preliminar da tempada 1985-86 o equipo finalizou l\u00edder do Grupo Leste con oito vitorias noutros tantos partidos e cun espectacular rexistro de 161 goles a favor por tan s\u00f3 dous en contra, colleitando amplas vitorias como o 31-0 ou o 20-0 fronte ao Ketter\u00e4 e o SaiPa respectivamente como local, ou a goleada 0-31 na casa do StU. No campionato finland\u00e9s, disputado nun \u00fanico grupo, o Ilves ga\u00f1ou os 14 partidos que disputou e proclamouse campi\u00f3n por segunda vez consecutiva. As xogadoras do Ilves anotaron 93 goles e encaixaron tan s\u00f3 14. O equipo estivo liderado novamente por Haanp\u00e4\u00e4 (25 puntos, 19+6), acompa\u00f1ada por P\u00e4ivi Halonen (24, 10+14) e Marianne Ihalainen (22, 13+9). Pola s\u00faa banda, o Ilves-Kiekko s\u00f3 puido sumar d\u00faas vitorias e outros tantos empates nas 14 xornadas de competici\u00f3n e tivo que conseguir a permanencia no \"play-out\".\nO terceiro t\u00edtulo do equipo non tardou en chegar, e na tempada 1986-87 conseguiu o terceiro entorchado consecutivo. O novo campionato nacional chegou logo dunha tempada de 14 partidos na que o Ilves tan s\u00f3 perdeu un encontro, na casa fronte ao EVU por 1-2. Se ben o equipo realizou numerosas goleadas, especialmente nos dous partidos fronte ao Ilves-Kiekko (17-3 e 0-15), as vitorias non foron tan avultadas como na tempada precedente e conseguiu un rexistro de 114 goles a favor e 25 en contra. O equipo estivo liderado por Marianne Ihalainen\u00a0(39, 25+14), que foi a segunda m\u00e1xima puntuadora da competici\u00f3n por detr\u00e1s da xogadora do Sport Sari Krooks, nunha tempada na que seis xogadoras do Ilves estiveron entre as dez m\u00e1ximas puntuadoras da liga.\nO cuarto campionato consecutivo chegou na tempada 1987-88. O Ilves ga\u00f1ou de novo os 14 partidos que disputou, moitos deles con moita comodidade, ata en cinco partidos anotou 10 ou m\u00e1is goles e en sete encontros ga\u00f1ou por cinco ou m\u00e1is goles. O equipo estivo liderado por Anne Nurmi (34, 21+13) e Marianne Ihalainen\u00a0(33, 20+13), que foron a segunda e terceira m\u00e1ximas puntuadoras da competici\u00f3n, novamente por detr\u00e1s da xogadora do Sport Sari Krooks, e cinco xogadoras do Ilves estiveron entre as dez m\u00e1ximas puntuadoras da liga.\nEntre o 31 de decembro de 1987 e o 3 de xaneiro de 1988 o equipo disputou un torneo internacional en Su\u00edza. As xogadoras do Ilves iniciaron a competici\u00f3n no grupo A, encadradas co Assabeth Valley estadounidense e o Esslingen alem\u00e1n. O equipo clasificouse como primeiro de grupo logo das vitorias fronte americanas (5-1) e xermanas (12-1), avanzando as\u00ed directamente \u00e1s semifinais, onde se enfrontaron \u00e1s suecas do Nacka, \u00e1s que derrotaron por cinco goles a un. Con todo, as finlandesas caeron na final fronte ao combinado su\u00edzo por seis goles a catro.\nLogo de catro anos consecutivos alz\u00e1ndose como campi\u00f3n, o equipo de Tampere tivo que conformarse coa prata na tempada 1988-89. A pesar de non perder ning\u00fan partido e ser o equipo m\u00e1is goleador con 106 goles, logrando as vitorias m\u00e1is avultadas (24-0 e 0-19 ao Sport), e o segundo menos goleado con 18 goles en contra, s\u00f3 superado polo EVU Vantaa (11 goles en contra), O Ilves e o EVU finalizaron cos mesmos puntos a liga (25), polo que o vencedor decidiuse nunha final entre ambos os equipos. Logo de empatar no primeiro terzo da final (0-0), o Ilves imp\u00faxose no segundo (3-1), mais a reacci\u00f3n do equipo de Vantaa no derradeiro per\u00edodo levou o partido \u00e1 pr\u00f3rroga, e finalmente na quenda de penaltis o ouro decidiuse a favor do EVU. Ese ano o equipo volveu estar liderado por Marianne Ihalainen, que conseguiu 30 puntos (19+11), os mesmos n\u00fameros que Anne Haanp\u00e4\u00e4, sendo a segunda e terceira m\u00e1ximas puntuadoras da liga por detr\u00e1s da xogadora do EVU Liisa Karikoski (33, 21+12); salientou tam\u00e9n a figura de Tiia Reima, que cos seus 20 goles foi a m\u00e1xima goleadora do equipo. En agosto de 1989 inaugurouse o Tesoman j\u00e4\u00e4halli, un pavill\u00f3n con capacidade para 800 persoas, que pasou a converterse na casa do Ilves.\nNa tempada 1989-90, na que participaron sete equipos que disputaron un total de 12 partidos de liga regular, introduc\u00edronse os \"play-offs\", consistentes en d\u00faas roldas: semifinais e finais, coa disputa dun partido pola medalla de bronce entre os equipos perdedores das semifinais. O Ilves, liderado novamente por Ihalainen (m\u00e1xima puntuadora, goleadora e asistente da liga regular) e Haanp\u00e4\u00e4 (segunda m\u00e1xima puntuadora da liga regular), foi un ano m\u00e1is o equipo m\u00e1is goleador con 105 goles e protagonizou as maiores goleadas (16-0 e 0-14 fronte \u00e1s Tiikerit de H\u00e4meenlinna, e 2-14 fronte ao SaiPa), con todo, as derrotas fronte \u00e1s Shakers de Kerava na casa (2-3) e en Vantaa fronte ao EVU (1-0) relegaron o equipo \u00e1 segunda posici\u00f3n da liga regular cun punto menos que o EVU. Nas semifinais o Ilves eliminou de xeito c\u00f3modo \u00e1s Shakers sen encaixar ning\u00fan gol (3-0 e 0-7), disput\u00e1ndose as\u00ed o campionato fronte ao EVU por segundo ano consecutivo. No primeiro partido, disputado en Vantaa, as linces impux\u00e9ronse de xeito c\u00f3modo (0-5), o que lles permit\u00eda proclamarse campioas no segundo partido, que se disputar\u00eda en Tampere. Finalmente o equipo de Tampere acabou impo\u00f1\u00e9ndose tam\u00e9n como local (4-1) e conseguiu o seu quinto t\u00edtulo en oito anos, desquit\u00e1ndose as\u00ed da derrota na tempada anterior fronte ao EVU no partido decisivo. Nas series polo t\u00edtulo salientaron especialmente as figuras de Marika Lehtim\u00e4ki, quen se converteu na m\u00e1xima puntuadora do equipo (6, 1+5), e Tiia Reima, que con cinco goles foi xunto con Ihalainen (4 goles) o referente do equipo de cara \u00e1 porter\u00eda. Ese ano, con todo, produciuse o descenso por motivos econ\u00f3micos do que fora o segundo equipo feminino de Tampere, o Ilves-Kiekko.\nA tempada seguinte viu a chegada de Kimmo Leinonen \u00e1 administraci\u00f3n do equipo, e con el un novo campionato, o sexto na historia do equipo e segundo de xeito consecutivo. Logo da disputa dos 12 partidos da liga regular, o Ilves finalizou na primeira posici\u00f3n da clasificaci\u00f3n contando todos os seus partidos por vitorias e sendo o equipo m\u00e1is goleador (87 goles a favor) e o menos goleado (12 goles en contra), ademais rexistrou a maior goleada da tempada logo de ga\u00f1ar 14-0 na casa fronte ao KalPa. Logo de desfacerse nas semifinais das \u00c4ss\u00e4t de Pori, o Ilves enfrontouse nas finais ao Shakers, segundo clasificado da liga regular, ao que derrotou en dous partidos (4-2 en Tampere e 3-4 en Kerava logo de finalizar o tempo regulamentario). Un ano m\u00e1is Ihalainen liderou o equipo en puntos e goles, e foi a segunda m\u00e1xima puntuadora da liga regular con 23 puntos (cinco menos que a xogadora das Shakers Johanna Ikonen, e a m\u00e1xima puntuadora e goleadora (neste apartado empatada coa s\u00faa compa\u00f1eira Tiia Reima) dos \"play-offs\". Seis das once m\u00e1ximas puntuadoras das series polo t\u00edtulo eran xogadoras do Ilves, e sete xogadoras do equipo foron seleccionadas para xogar ese ano no combinado nacional.\nO equipo seguiu alzando o t\u00edtulo dous anos m\u00e1is. Na tempada 1991-92, o equipo liderado por xogadoras como Anne Nurmi (23+8 para un total de 31 puntos), Marika Lehtim\u00e4ki (29, 18+11), Tiia Reima (28, 20+8), Marianne Ihalainen (28, 9+19), finalizou na primeira posici\u00f3n da t\u00e1boa cedendo tan s\u00f3 dous empates en 14 partidos cun rexistro de 114 goles a favor por seis en contra. Deste xeito o equipo dirixido por Kimmo Leinonen clasificouse para os \"play-offs\", nos que alcanzou a final na que se impuxo \u00e1s Keravan Shakers para alzar por terceiro ano consecutivo o campionato finland\u00e9s.\nA tempada 1992-93, con Markku Hannunkivi no banco, puxo punto e final \u00e1 mellor etapa do club de Tampere, xa que o Ilves pasou os 12 anos seguintes sen conseguir ning\u00fan campionato, principalmente polo ascenso do Espoo Blues, que se acabar\u00eda convertendo no gran dominador dos primeiros anos do s\u00e9culo XXI con sete t\u00edtulos consecutivos entre 1999 e 2005. Esa tempada as linces finalizaron a liga regular na segunda posici\u00f3n por detr\u00e1s das Shakers, que sumaron un punto m\u00e1is na clasificaci\u00f3n. Con todo, na final conseguiron impo\u00f1erse ao equipo de Kerava e as\u00ed alzarse co seu cuarto campionato consecutivo.\nO final dunha era.\nNas tempadas 1993-94 e 1994-95 a loita polo campionato entre o Ilves e as Shakers continuou. En 1994 chegaron Petteri Linna e Jarmo Nurmi ao banco do Ilves, no que permaneceron d\u00faas tempadas. Ese ano as xogadoras de Tampere clasific\u00e1ronse para o grupo final na primeira fase da liga logo de rematar na terceira posici\u00f3n por detr\u00e1s das Shakers e o Kiekko-Espoo. O mesmo posto ocupou na fase final, co que se clasificou para os \"play-offs\". Logo de derrotar ao Kiekko-Espoo nas semifinais, o Ilves disputou a final un ano m\u00e1is fronte \u00e1s xogadoras de Kerava, mais desta volta as do lince tiveron que conformarse coa medalla de prata. Ese ano o equipo estivo liderado por Tiia Reima, que sumou 56 goles e 29 asistencias para un total de 85 puntos, s\u00f3 superada pola xogadora do Shakers Riikka Sallinen, que sumou un total de 129 puntos (73+56).\nO mesmo resultado conseguiu o equipo na tempada seguinte, cando logo de finalizar na segunda posici\u00f3n tanto na primeira como na segunda fase, o equipo eliminou nas semifinais dos \"play-offs\" ao KalPa, polo que volveuse enfrontar \u00e1s Shakers nas finais e colleitou unha nova medalla de prata. Esa tempada Sari Fisk liderou a liga tanto en goles (32) como en puntos (58), Marika Lehtim\u00e4ki volveu ter un papel destacado no equipo con 49 puntos (21+28), as\u00ed como Marianne Ihalainen, que cos seus 23 goles foi a segunda m\u00e1xima goleadora do Ilves.\nNas d\u00faas seguintes tempadas o equipo de Tampere non conseguiu clasificarse para os \"play-offs\". A pesar de finalizar na cuarta posici\u00f3n a primeira fase de competici\u00f3n na tempada 1995-96, tendo d\u00faas vitorias m\u00e1is que as quintas clasificadas (Kiekko-Espoo), a mala liga regular do Ilves levou o equipo \u00e1 quinta praza, superado nunha vitoria polas xogadoras de Espoo. A mesma historia repetiuse un ano despois, co equipo finalizando a primeira fase na terceira posici\u00f3n, e caendo na liga regular ata a quinta posici\u00f3n, v\u00e9ndose superadas polas Shakers e as K\u00e4rp\u00e4t, estas \u00faltimas logo de realizar unha gran liga regular na que s\u00f3 perderon un partido.\nLogo de dous anos sen loitar polo t\u00edtulo, o Ilves experimentou unha mellora na tempada 1997-98 da man de Antti Kallioinen e Ville Tolvanen no banco. A vella garda, con Tiia Reima, Sari Fisk e Marianne Ihalainen seguiu liderando o equipo, que finalizou a primeira fase e a liga regular na terceira posici\u00f3n, o que lle permitiu disputar de novo os \"play-offs\". Logo de caer nas semifinais fronte \u00e1s K\u00e4rp\u00e4t, o equipo tivo que disputar o partido polo bronce fronte ao Kiekko-Espoo, que tan s\u00f3 perderan catro partidos antes da disputa das series. Finalmente as xogadoras de Tampere caeron na final de consolaci\u00f3n, sumando deste xeito un ano m\u00e1is sen conseguir ningunha medalla.\nEn 1999 volveron as medallas ao club de Tampere. A pesar da distancia entre o Ilves, cuarto clasificado, e os tres primeiros equipos da t\u00e1boa (as Blues, as K\u00e4rp\u00e4t e o JYP), as xogadoras dirixidas por Kallioinen e Tolvanen impux\u00e9ronse \u00e1s K\u00e4rp\u00e4t no partido polo bronce. Antes do inicio da tempada seguinte produciuise unha mudanza no banco do Ilves, que contratou a Tapio Koho como novo adestrador xefe. O equipo conseguir\u00eda o mesmo resultado da tampada precedente, cando malia finalizar na primeira fase da competici\u00f3n sendo o equipo menos goleado con tan s\u00f3 24 goles en contra, e finalizar na mesma posici\u00f3n na liga regular, caeu nas semifinais contra as K\u00e4rp\u00e4t nunha serie moi disputada que tivo que ir ao quinto encontro, no que as de Oulu conseguiron imporse pola m\u00ednima (1-2), e tivo que xogar o partido polo bronce fronte ao JYP, ao que se impuxo por un claro 10-2. O Ilves seguiu confiando en xogadoras veteranas como Ihalainen e Reima, se ben a xogadora m\u00e1is destacada de cara \u00e1 porter\u00eda foi Katja Riipi (24 goles, 10 m\u00e1is que a segunda m\u00e1xima realizadora, Mari Saarinen), que se incorporara ese mesmo ano ao equipo procedente de K\u00e4rp\u00e4t, mentres que Ihalainen liderou o equipo en asistencias.\nNa tempada 2000-01 o equipo empeorou o seu rexistro ao sumar 17 puntos, con sete vitorias, tres empates e catro derrotas, finalizando na cuarta e \u00faltima posici\u00f3n para disputar a fase final, por detr\u00e1s das Blues, as K\u00e4rp\u00e4t e o IHK. As xogadoras dirixidas por Tapio Koho melloraron no grupo final, acadando un rexistro de 13 vitorias, 4 empates e nove derrotas para un total de 30 puntos, dous menos que as segundas clasificadas, as K\u00e4rp\u00e4t. Ilves conseguiu desete xeito unha nova medalla de bronce, a terceira consecutiva, en boa parte grazas ao labor de Sari Fisk, que rexistrou (28+16), a\u00ednda que unha vez m\u00e1is foi Ihalainen a m\u00e1xima asistente do equipo con 21 asistencias. Ao finalizar a tempada, Marianne Ihalainen retirouse da pr\u00e1ctica do h\u00f3ckey sobre xeo logo de 19 anos, toda a s\u00faa carreira, no Ilves, sendo unha das debutantes na primeira edici\u00f3n da Naisten SM-sarja na tempada 1982-83.\nCon todo, foi na tempada seguinte cando o equipo tivo os seus peores rexistros, xa que por primeira vez na s\u00faa historia encaixou m\u00e1is goles dos que anotou, tanto na primeira fase como no grupo final. Ademais o Ilves non conseguiu m\u00e1is que d\u00faas vitorias en 12 partidos, sendo o segundo peor equipo dos sete que tomaron parte nesta fase da liga, superando tan s\u00f3 as K-Kissat de Vantaa, que tan s\u00f3 ga\u00f1ou un encontro, e non conseguiu ga\u00f1ar \u00e1s s\u00faas veci\u00f1as do Tappara ning\u00fan dos dous partidos que disputaron. Grazas aos seus cinco empates, o Ilves clasificouse na cuarta e \u00faltima posici\u00f3n para disputar o grupo final, no que mellorou lixeiramente e puido superar na clasificaci\u00f3n ao Jyv\u00e4skyl\u00e4 HC. A terceira posici\u00f3n conseguida no grupo final fixo que as linces se cruzasen nos cuartos de final co Tappara, segundas clasificadas no grupo de promoci\u00f3n/descenso. As linces conseguiron superar as xogadoras do Tappara en dous partidos (ambos por 4-2), polo que se enfrontaron nas semifinais ao IHK. A pesar de que as de Tampere conseguiron ga\u00f1ar o primeiro partido en Helsinqui, as xogadoras do IHK d\u00e9ronlle a volta \u00e1 eliminatoria ga\u00f1ando os dous partidos seguintes e logo da vitoria do Ilves en Tampere a serie decidiuse no definitivo quinto encontro a favor das xogadoras da capital (4-2). No partido pola medalla de bronce o Ilves non puido superar as K\u00e4rp\u00e4t, quedando sen medalla por primeira vez en tres anos. \nLogo dun ano afastada do h\u00f3ckey sobre xeo, Marianne Ihalainen volveu ao equipo para a tempada 2002-03, desta volta como adestradora, cargo no que permanecer\u00eda ata 2006. O Ilves mellorou os seus rexistros respecto da tempada precedente, conseguindo oito vitorias e un empate en 14 encontros e 68 goles a favor por 34 en contra na primeira fase, na que se clasificou na cuarta posici\u00f3n cos mesmos puntos que as K\u00e4rp\u00e4t, que foron terceiras. Logo da segunda fase o equipo finalizou na mesma posici\u00f3n, polo que as xogadoras de Ihalainen cruz\u00e1ronse nos cuartos de final co Tappara, que finalizara na quinta posici\u00f3n. A pesar da traballada vitoria no primeiro partido (3-2), o Ilves non tivo problemas para superar no segundo partido as s\u00faas veci\u00f1as (2-9) e pasar \u00e1s semifinais fronte \u00e1s Blues. Logo de ga\u00f1ar o primeiro partido en Espoo na pr\u00f3rroga, o equipo encaixou d\u00faas derrotas, a primeira delas na casa, e quedou fora da carreira pola Aurora Borealis Malja. No partido polo bronce enfront\u00e1ronse ao IHK, que finalizara na segunda posici\u00f3n tanto a primeira como a segunda fase, e que derrotara sempre o equipo de Tampere, contra o que mesmo conseguira unha contundente vitoria por 11-3 na novena xornada da primeira fase. Con todo, o Ilves imp\u00faxose no xeo da capital (4-0) e conseguiu unha nova medalla de bronce.\nA progresi\u00f3n do equipo continuou nas tempadas seguintes, conseguindo d\u00faas pratas e un campionato nas seguintes tres tempadas. Na tempada 2003-04 finalizou a liga regular na segunda posici\u00f3n por detr\u00e1s das Espoo Blues con 16 vitorias en 24 partidos e unha diferenza de goles de +72, polo que o equipo se clasificou directamente para as semifinais, onde se derrotou en catro partidos \u00e1s K\u00e4rp\u00e4t, que \u00e1 s\u00faa vez eliminara nos cuartos de final \u00e1s Cats de Jyv\u00e4skyl\u00e4. Con todo, na final as de Tampere non conseguiron vencer en ningunha ocasi\u00f3n as Blues, que se adxudicaron a Aurora Borealis Malja pola v\u00eda r\u00e1pida (3-0). Unha situaci\u00f3n similar produciuse na tempada seguinte, a\u00ednda que as xogadoras de Espoo non se encontraban tan lonxe das de Tampere, que anotaron m\u00e1is goles (101) que as de Uusimaa, e tiveron unha mellor diferenza de goles (+71). Nas semifinais v\u00edronse as caras de novo coas K\u00e4rp\u00e4t, a\u00ednda que desta volta as xogadoras de Oulu non tiveron moitas opci\u00f3ns e tan s\u00f3 estiveron por diante no marcador no 0-1 do primeiro partido da serie, e finalizaron a mesma no segundo partido cunha derrota na casa por 0-3. Na final fronte \u00e1s Blues os dous primeiros partidos foron m\u00e1is igualados, cedendo ante as xogadoras de Espoo por 3 goles a 2, cun segundo partido decidido na pr\u00f3rroga, mais no terceiro as de Tampere sa\u00edron goleadas (0-6) e tiveron que conformarse un ano m\u00e1is coa medalla de prata. A nivel individual cinco xogadoras do Ilves acabaron a liga regular entre as dez m\u00e1ximas puntuadoras: Saara Tuominen (37, 14+23), Mari Pehkonen (33, 19+14), Eveliina Simil\u00e4 (24, 13+11), Johanna Koivula (23, 12+11) e Mari Saarinen (21, 13+8)\nNovena liga e debut europeo.\nA progresi\u00f3n do equipo culminou na tempada 2005-06, cando chegou o noveno campionato da s\u00faa historia nunha tempada na que a selecci\u00f3n chinesa foi convidada como s\u00e9timo equipo como parte da s\u00faa preparaci\u00f3n ol\u00edmpica, xogando dous partidos contra cada equipo. O Ilves dominou a liga regular con 37 puntos, tres m\u00e1is que as Blues, e cun rexistro de 18 vitorias, un empate e tan s\u00f3 tres derrotas, e clasificouse directamente para as semifinais. O equipo soubo rentabilizar ben os goles que anotou, liderando a liga en puntos e vitorias a pesar de ser o terceiro m\u00e1ximo goleador con 12 goles menos que as Blues e 8 menos que as K\u00e4rp\u00e4t. Un ano m\u00e1is Saara Tuominen (38, 21+17) foi a m\u00e1xima puntuadora do equipo e ocupou o terceiro posto na clasificaci\u00f3n de puntuadoras da liga que encabezou a xogadora das Blues Karoliina Rantam\u00e4ki (43, 23+20). Nas semifinais enfrontouse ao IHK, cuarto clasificado na liga regular e que vi\u00f1a de eliminar as Cats nos cuartos de final. Logo da vitoria inicial na casa (2-1) o Ilves caeu en Helsinqui (3-2), mais as xogadoras de Ihalainen impux\u00e9ronse con facilidade nos seguintes dous partidos (4-1 e 0-3). Na outra semifinal as K\u00e4rp\u00e4t derrotaron as Blues no quinto e definitivo encontro logo da quenda de penaltis e enfrontouse ao equipo de Tampere\u00a0na final. As linces sentenciaron o primeiro partido xa no segundo terzo co 3-0 que se manter\u00eda ata o final do encontro, mentres que no segundo o marcador estivo lixeiramente m\u00e1is igualado cun 2-4 para o Ilves nun partido no que todos os goles se anotaron no segundo terzo. Cun 2-0 na serie, as K\u00e4rp\u00e4t chegou ao terceiro sen marxe de erro, facendo empregarse a fondo \u00e1s xogadoras locais, que non sentenciar\u00edan ata a pr\u00f3rroga. A nivel individual Saara Tuominen liderou o equipo en puntos (38) e goles (21), mentres que en asistencias finalizou coas mesmas que Johanna Koivula (17), que foi ademais a segunda m\u00e1xima pontuadora do equipo. Pola s\u00faa banda as d\u00faas porteiras do equipo realizaron un bo papel, estado ambas por riba do 90% en paradas, Maija Hassinen-Sullanmaa foi a que m\u00e1is partidos disputou na liga regular e m\u00e1is acerto tivo cun 94,5%, esta porcentaxe subiu nas series, nas que disputou todos os encontros, ata o 95%.\nNa tempada 2006-07 produciuse o debut do equipo nunha competici\u00f3n continental, a IIHF European Women's Champions Cup. Nesta terceira edici\u00f3n do campionato, disputada en catro grupos, o Ilves estivo encadrado no grupo B con sede en Letonia. A primeira fase disputouse do 6 ao 8 de outubro\u00a0de 2006 e as de Tampere clasific\u00e1ronse na primeira posici\u00f3n logo de derrotar con facilidade a todas as s\u00faas opo\u00f1entes: o SHK Laima de Riga (18-0), as Dreamland Queens de Tal\u00edn (30-0) e o V\u00e5lerenga de Oslo (6-1). Na fase final, disputada nun \u00fanico grupo na localidade sueca\u00a0de Katrineholm entre os d\u00edas 5 e 10 de decembro de 2006, o AIK de Estocolmo proclamouse campi\u00f3n, mentres que as xogadoras do equipo de Tampere s\u00f3 puideron conseguir unha vitoria en catro encontros, finalizando na cuarta posici\u00f3n, s\u00f3 por diante das su\u00edzas do HC Lugano, \u00fanico equipo ao que conseguiron derrotar.\nMentres tanto, na liga, o equipo volveu caer na clasificaci\u00f3n ata a cuarta posici\u00f3n na liga regular colleitando 11 derrotas en 22 encontros, o rexistro goleador caeu dende os 101 goles da tempada anterior a 70. A nivel individual tan s\u00f3 Mari Saarinen (27, 6+21) estivo entre as dez m\u00e1ximas puntuadoras, a\u00ednda que Johanna Koivula tam\u00e9n salientou no apartado anotador con 26 puntos (11+15), mentres que Linda V\u00e4lim\u00e4ki foi a m\u00e1xima goleadora do equipo (13). A s\u00faa clasificaci\u00f3n f\u00f3ra das d\u00faas primeiras posici\u00f3ns levou o equipo a disputar os cuartos de final fronte \u00e1s Cats de Jyv\u00e4skyl\u00e4, equipo ao que eliminou en dous partidos (7-1 en Tampere e 4-5 logo dunha pr\u00f3rroga en Jyv\u00e4skyl\u00e4). Xa nas semifinais, as linces pouco puideron facer fronte a unhas Espoo Blues que se acabar\u00edan coroando como campioas por oitava vez na s\u00faa historia, e no partido polo bronce caeron (5-0) fronte ao IHK. No plano individual, Koivula foi a xogadora m\u00e1is destacada nos \"play-offs\" con sete puntos (3+4) nos seis partidos que disputou o equipo.\nD\u00e9cima liga e campioas europeas.\nNa primeira fase da tempada 2009-10 Ilves conseguiu finalizar na primeira posici\u00f3n da t\u00e1boa logo de sumar 36 puntos (12 vitorias e tan s\u00f3 d\u00faas derrotas). Con todo, na segunda fase perder\u00edan o liderado a mans do HPK, que malia a conseguir as mesmas vitorias que as de Tampere (24), conseguiu sumar m\u00e1is puntos por perder menos encontros. A primeira fase dos \"play-offs\" consistiu nunha ligui\u00f1a con dous grupos de tres equipos cada un da que sa\u00edron os catro equipos semifinalistas. O Ilves quedou enquadrado no grupo B xunto coas Blues e o LoKV de Lohja. As linces conseguiron ga\u00f1ar os seus dous partidos e disputaron as semifinais fronte \u00e1s K\u00e4rp\u00e4t, que finalizaran segundas do grupo A, \u00e1s que se impuxeron en catro partidos. Nas finais as de Tampere enfront\u00e1ronse \u00e1s Blues, que vi\u00f1an de ga\u00f1ar o t\u00edtulo de liga os tres anos anteriores. A vitoria fronte o equipo de Espoo cun gol de Linda V\u00e4lim\u00e4ki no minuto 77 do quinto e definitivo partido supuxo o seu \u00faltimo campionato nacional ata o momento. Precisamente V\u00e4lim\u00e4ki liderou en puntos a liga regular (77, 42+35) e os \"play-offs\" (19, 6+13), mentres que Satu Niinim\u00e4ki e Jenni Hiirikoski tam\u00e9n estiveron entre as dez m\u00e1ximas anotadoras, tanto na liga regular como nos \"play-offs\".\nNa tempada seguinte, Ilves presentou un equipo con moitos cambios e no que se esperaba que as xogadoras novas tomasen protagonismo nun equipo sen moitos efectivos, mais de gran calidade en palabras do seu adestrador Samuli Marjeta. O equipo iniciou a competici\u00f3n con dous partidos na fin de semana inaugural fronte \u00e1s Blues e o LoKV de Lohja. No partido inaugural as xogadoras de Marjeta caeron 5-6 en Tesoma fronte o equipo de Espoo, que se desquitou da derrota nas finais da tempada anterior. O Ilves clasificouse para disputar o campionato de Finlandia logo de finalizar a fase preliminar na terceira posici\u00f3n, por detr\u00e1s das Blues e o HPK, cun rexistro de 30 puntos nos 16 encontros disputados (9-1-1-5), nos que anotou 61 goles e encaixou 36. Na s\u00faa estrea na segunda fase o equipo caeu en Oulu fronte \u00e1s K\u00e4rp\u00e4t (3-1), mentres que o d\u00eda seguinte conseguiu derrotar en Kuopio o KalPa (1-7), situ\u00e1ndose na terceira posici\u00f3n. O Ilves finalizou a segunda fase da competici\u00f3n con d\u00faas importantes vitorias, especialmente a conseguida no seu pen\u00faltimo partido en H\u00e4meenlinna fronte ao HPK, que a\u00ednda as\u00ed se proclamou campi\u00f3n da tempada regular e asegurou o seu pase \u00e1s semifinais xunto coas Blues. Coa terceira praza conquistada, o Ilves enfrontouse nos cuartos de final ao JYP (sexto e \u00faltimo clasificado do grupo polo t\u00edtulo). As de Tampere superaron sen problemas o equipo de Jyv\u00e4skyl\u00e4 en tres partidos nos que tan s\u00f3 encaixaron un gol, deste xeito o equipo clasificouse para as semifinais, onde reeditou a final da tempada precedente fronte \u00e1s Blues. A semifinal comezou moi ben para as xogadoras de Marjeta, que venceron en Espoo (2-8), a\u00ednda que precisaron do tempo extra para anotar a segunda vitoria en Tampere (4-3), mentres que no terceiro encontro se volveron impo\u00f1er a domicilio \u00e1s Blues (2-4), para sumar un global de 3-0 que clasificou o Ilves para a final fronte ao HPK. Finalmente o equipo f\u00edxose coa medalla de prata logo de perder na final fronte o equipo de H\u00e4meenlinna. A final non comezou ben para as de Tampere, que perderon pola m\u00ednima os dous primeiros encontros (ambos por 2-1, se ben no segundo o tempo regulamentario finalizou con t\u00e1boas no marcador), e as xogadoras de Jarkko Julkunen venceron de novo no terceiro encontro para facerse co seu primeiro t\u00edtulo.\nEsa mesma tempada, en febreiro de 2011,\u00a0chegou o primeiro e ata a data \u00fanico t\u00edtulo continental do equipo, que se converteu deste xeito no primeiro equipo finland\u00e9s en ga\u00f1ar un t\u00edtulo europeo. Esa tempada as xogadoras adestradas por Samuli Marjeta conquistaron a IIHF European Women's Champions Cup. O equipo comezou a s\u00faa andaina na competici\u00f3n continental na segunda rolda, quedando encadrado no grupo F xunto co Aisulu Almaty (Casaquist\u00e1n), o OSC Berlin (Alema\u00f1a) e o V\u00e5lerenga (Noruega). As xogadoras de Marjeta finalizaron a segunda rolda tan s\u00f3 por detr\u00e1s do Aisulu Almaty e colleitando unha derrota precisamente contra o cadro casaco. O grupo final, no que tam\u00e9n se encontraban o SKIF Nizhny Novgorod (Rusia), o HC Lugano (Su\u00edza) e as casacas do Aisulu Almaty, xogouse nunha fin de semana, con tres partidos consecutivos na cidade su\u00edza de Lugano. Na primeira xornada do grupo final as de Tampere derrotaron o cadro ruso (5-3), mentres que na xornada do s\u00e1bado o equipo precisou da pr\u00f3rroga para sumar a vitoria fronte ao equipo local (5-4) grazas ao gol de Sari Karna, finalmente as xogadoras do Ilves ga\u00f1aron o derradeiro encontro fronte ao Aisulu Almaty cun solitario gol de Saara Tuominen. Con todo, o equipo non volver\u00eda disputar a competici\u00f3n.\nO equipo iniciou a tempada 2011-12 en Oulu cunha importante vitoria (2-5) fronte \u00e1s terceiras clasificadas da edici\u00f3n precedente, e o d\u00eda seguinte, na s\u00faa visita ao KalPa venceu por 11-1, resultados que lle valeron para iniciar a tempada na primeira posici\u00f3n da t\u00e1boa xunto co JYP. Durante as seguintes semanas o Ilves mant\u00edvose \u00e1 fronte da clasificaci\u00f3n con vitorias como a colleitada ante un LoKV con moit\u00edsimas baixas (32-0), ou o desquite fronte o HPK, que privara \u00e1s do lince dun novo t\u00edtulo na tempada anterior (4-1). Durante os primeiros sete encontros da tempada o equipo non co\u00f1eceu a derrota, ga\u00f1ando sempre antes de conclu\u00edr o tempo regulamentario, unha xeira que finalizou no oitavo partido, no que as K\u00e4rp\u00e4t se impuxeron en Tesoma (1-3), o que non impediu que o equipo de Tampere continuase \u00e1 fronte da clasificaci\u00f3n. O Ilves acabou liderando a t\u00e1boa a primeira fase de competici\u00f3n cun total de 13 vitorias (unha no tempo engadido) e tres derrotas, cun total de 119 goles a favor por tan s\u00f3 19 en contra. O 28 de xaneiro de 2012 o equipo disputou de novo un partido de liga ao aire libre na pista de xeo de Koulukatu fronte \u00e1s Blues, nunha xornada na que se puido ver de novo sobre o xeo xogadoras veteranas do Ilves, na que se \"conxelou\" o n\u00famero 10 de Anne Haanp\u00e4\u00e4, e na que as locais levaron o denominado \"Koulukarun lassikko\" (3-1) para seguir mandando na clasificaci\u00f3n. Finalmente o equipo asegurou o liderado ao final da segunda fase de competici\u00f3n a falta de tres partidos para a s\u00faa conclusi\u00f3n, asegurando xogar directamente nas semifinais, as\u00ed como o factor cancha en todas as eliminatorias dos \"play-offs\". Nas semifinais, o Ilves conseguiu derrotar as Blues en catro partidos (3-1), met\u00e9ndose dese xeito nas finais por segundo ano consecutivo, desta volta fronte \u00e1s K\u00e4rp\u00e4t. Finalmente, as de Oulu alzaron a Aurora Borealis Malja logo de derrotar ao Ilves en catro partidos (3-1), nunha final que comezou costa arriba para as de Tampere logo de perder os dous primeiros partidos, e na que o equipo non foi quen de completar a remontada logo da vitoria no terceiro encontro.\nOs peores anos.\nEn 2012, logo de cinco anos consecutivos chegando \u00e1s finais, o equipo iniciou outros cinco anos marcados pola ausencia de medallas, coa \u00fanica excepci\u00f3n do ano 2015, cando o equipo ga\u00f1ou a medalla de bronce.\nNa liga regular da tempada 2012-13 o equipo finalizou na terceira posici\u00f3n da t\u00e1boa con 47 puntos, a\u00ednda que lonxe dos dous equipos que encabezaron a clasificaci\u00f3n, as Blues e o JYP (ambos por riba dos 60 puntos), e pechou a liga regular cunha derrota na pr\u00f3rroga fronte ao Team Oriflame, deste xeito as de Kuortane superaron na clasificaci\u00f3n o HPK, que finalmente xogar\u00eda a primeira rolda dos \"play-offs\" fronte ao Ilves. Nas series eliminatorias, malia a eliminar na primeira rolda o HPK, o Ilves non foi quen de ga\u00f1ar ning\u00fan partido fronte ao JYP, que levou o punto definitivo na pr\u00f3rroga, relegando as de Tampere \u00e1 loita polo bronce. Na final de consolaci\u00f3n disputada no Tesoman j\u00e4\u00e4halli, as K\u00e4rp\u00e4t impux\u00e9ronse con claridade \u00e1s linces (4-1), nun partido no que o equipo local tan s\u00f3 puido anotar no terceiro tempo, cando o partido estaba decidido (4-0).\nA situaci\u00f3n non mellorou na tempada seguinte, na que o equipo non disputou as medallas. O Ilves tivo que loitar ata o final para meterse nas series eliminatorias, ao encontrarse cun rexistro de 6 vitorias, unha derrota no tempo extra e 12 derrotas en 19 partidos, que as situaba na s\u00e9tima posici\u00f3n a tres puntos do KalPa, que era o \u00faltimo clasificado e ti\u00f1a un partido m\u00e1is, con todo, o equipo conseguiu sumar tres puntos en cada un dos seus tres partidos restantes e conseguiu finalizar na cuarta posici\u00f3n, asegurando as\u00ed o factor pista nos cuartos de final. Na primeira rolda dos \"play-offs\" o HPK desquitouse da tempada precedente e superou as linces na pr\u00f3rroga do quinto e definitivo partido.\nNa tempada 2014-15 Osmo Lindstr\u00f6m converteuse no adestrador xefe do Ilves, que repetiu posici\u00f3n ao final da liga regular logo de finalizar con 49 puntos (14-3-1-10), polo que se enfrontaron ao quinto clasificado, \u00e1s K\u00e4rp\u00e4t, na primeira rolda dos \"play-offs\". Comezaron ben as cousas para o equipo de Tampere, que ga\u00f1ou na casa no primeiro partido fronte \u00e1s de Oulu (4-1), e finalmente conseguiu o pase \u00e1s semifinais logo de ga\u00f1ar a serie en catro partidos (3-1). A pesar de comezar a serie de semifinais cunha vitoria en Jyv\u00e4skyl\u00e4 fronte ao JYP, as de Finlandia Central\u00a0d\u00e9ronlle a volta \u00e1 eliminatoria, pechando a serie cun contundente 6-3. Finalmente o Ilves conseguiu facerse coa medalla de bronce esa tempada logo de vencer ao HPK (3-2).\nA pesar do \u00e9xito da tempada precedente, a tempada 2015-16 foi a peor da historia do equipo, xa que finalizou na derradeira posici\u00f3n da liga regular por primeira e \u00fanica vez na s\u00faa historia, e polo tanto tivo que xogarse a permanencia. O equipo acusou as grandes mudanzas e o rexuvenecemento respecto da tempada anterior, xa que en torno \u00e1 metade do elenco de xogadoras mudara. O Ilves non foi quen de ga\u00f1ar ning\u00fan partido no tempo regulamentario durante a liga regular e perdeu un total de 26 partidos, os seus mellores resultados foron d\u00faas vitoras m\u00e1is al\u00f3 dos 60 minutos regulamentarios, e unha derrota tam\u00e9n despois do tempo regulamentario. Finalmente o equipo conseguiu manterse na m\u00e1xima categor\u00eda.\nMari Saarinen chegou ao equipo na tempada 2016-17 coa intenci\u00f3n de devolvelo aos seus anos gloriosos, para o que dispuxo dun elenco equilibrado e competitivo no que se mesturaba veteran\u00eda e xuventude co obxectivo de ter \u00e9xito esa mesma tempada e conseguir continuidade. A liga comezou co torneo de apertura, desta volta celebrado en H\u00e4meenlinna os d\u00edas 10 e 11 de setembro de 2016. O Ilves debutou fronte a Lukko, que malia a marcar o primeiro gol cando tan s\u00f3 transcorreran 39 segundos de partido, acabou caendo fronte \u00e1s de Tampere (1-5). A pesar da vitoria inicial e o potencial do elenco, o equipo descolgouse axi\u00f1a dos primeiros postos da t\u00e1boa, e pola metade da liga regular xa ocupaba o sexto posto (\u00faltimo que daba acceso aos \"play-offs\") a nove puntos do quinto clasificado, o HPK, con tan s\u00f3 catro vitorias. Finalmente as xogadoras de Saarinen non puideron ascender ningunha posici\u00f3n no tramo final da liga regular e mesmo viron aumentada a s\u00faa desvantaxe respecto ao HPK ata os 11 puntos. A s\u00faa mala clasificaci\u00f3n obrigouno a enfrontarse nos cuartos de final ao KalPa, terceiro clasificado da liga regular e un dos equipos m\u00e1is fortes da competici\u00f3n, e a\u00ednda que o 2-4 do primeiro partido animaba ao optimismo, as de Kuopio impux\u00e9ronse nos dous encontros seguintes (0-3 e 3-2), quedando o Ilves un ano m\u00e1is f\u00f3ra da loita polas medallas.\nVolta \u00e1s finais.\nNa tempada 2017-18 a m\u00e1xima categor\u00eda do h\u00f3ckey sobre xeo feminino finland\u00e9s pasou a denominarse \"Naisten Liiga\" co obxectivo de elevar o perfil das grandes ligas femininas, ao adoptar a mesma denominaci\u00f3n que a liga profesional masculina, denominada simplemente Liiga. Na competici\u00f3n, a pesar da derrota inicial na renovada pista do Tesoman j\u00e4\u00e4halli fronte ao HPK, o Ilves finalizou a liga regular na primeira posici\u00f3n cun rexistro de 75 puntos en 30 partidos (21-5-2-2) nos que anotou 139 goles e encaixou 41. A primeira posici\u00f3n deulle ao equipo o pase directo \u00e1s semifinais das series pola Aurora Borealis Malja. Deste xeito o Ilves regresou a unha final da Naisten Liiga seis anos despois, logo de derrotar nas semifinais o Team Kuortane en catro partidos (3-1). Logo dunha traballada primeira vitoria m\u00e1is al\u00f3 do tempo regulamentario no partido inicial da serie disputado en Tampere (2-1), as de Kuortane conseguiron empatar a serie na casa (5-4). Tras po\u00f1erse por diante de novo na serie, o Ilves chegou ao cuarto partido coa necesidade de ga\u00f1ar para regresar \u00e1s finais. O partido decisivo da serie tivo lugar en Kuortane, onde as de Tampere venceron por 3-2 cun gol ga\u00f1ador de Linda V\u00e4lim\u00e4ki no terceiro per\u00edodo. Na final, disputada fronte \u00e1s K\u00e4rp\u00e4t, o Ilves comezou caendo en Tampere (1-3) e, malia a vitoria no segundo encontro da serie, non foi quen de manter o factor pista no terceiro encontro e perdeu novamente no cuarto, disputado en Oulu, por 5-1, nun partido no que Johanna Oksman detivo 27 disparos das linces, que s\u00f3 puideron anotar por mediaci\u00f3n de Sari K\u00e4rn\u00e4.\nAntes do inicio da tempada 2018-19 o equipo gravou a s\u00faa propia \"canci\u00f3n de gol\" (en fin\u00e9s \"maalilaulu\"), unha versi\u00f3n do tema empregado polo equipo masculino para o mesmo fin, titulado \"We Are the Kings\", do guitarrista de Popeda Costello Hautam\u00e4ki. A versi\u00f3n empregada polo Ilves Naiset foi realizada pola banda Jay Lewis Gang e con P\u00e4ivi Lepist\u00f6 como solista, ademais as propias xogadoras do equipo gravaron os coros para a canci\u00f3n, cuxa letra e t\u00edtulo mudaron a \"We Are the Queens\".\nEsa tempada produciuse ademais unha nova mudanza no banco cando o Ilves fichou a Jarmo Jamalainen como novo adestrador xefe a principios de xu\u00f1o de 2018. Esa tempada o equipo finalizou na segunda posici\u00f3n a primeira parte da liga, s\u00f3 por detr\u00e1s do Espoo Blues, que conseguiu dous puntos m\u00e1is que as de Tampere. Esta clasificaci\u00f3n valeulle ao Ilves para xogar no grupo superior a segunda parte da tempada. A clasificaci\u00f3n mant\u00edvose ao finalizar a segunda fase de competici\u00f3n, se ben as de Espoo ampliaron a s\u00faa vantaxe a cinco puntos, e o equipo conseguiu o pase directo \u00e1s semifinais. Nos \"play-offs\" o Ilves vingouse da derrota nas finais da tempada anterior eliminando a K\u00e4rp\u00e4t en catro partidos (3-1) logo de vencer na pista de Raksila (3-1), clasific\u00e1ndose para as finais por segunda tempada consecutiva. A final fronte \u00e1s Espoo Blues non comezou ben para o Ilves, que caeu no primeiro partido disputado en Espoo (6-1), a pesar de que Johanna Siira conseguiu reducir distancias no segundo terzo (2-1). Logo de perder o segundo encontro na casa (2-5), o Ilves viaxou a Espoo coa necesidade de conseguir a vitoria para manterse vivo na final, mais as xogadoras de Jarmo Jamalainen non foron capaces de superar as Espoo Blues, que ga\u00f1ou o partido (4-2) e a final, polo que as de Tampere tiveron que conformarse coa medalla de prata por segundo ano consecutivo.\nDe novo lonxe das medallas.\nO Ilves empeorou o seu rendemento na tempada 2019-20. Na primeira fase da competici\u00f3n as de Tampere s\u00f3 puideron finalizar na sexta posici\u00f3n con 30 puntos, s\u00f3 cinco m\u00e1is que as s\u00e9timas, HIFK, se ben conseguiron clasificarse para o grupo superior, asegurando deste xeito a s\u00faa presenza nos \"play-offs\". O equipo finalizou a segunda fase da liga na sexta posici\u00f3n con tan s\u00f3 36 puntos e un rexistro de 9-2-5-14. Nas series polo t\u00edtulo o Ilves quedou emparellado co KalPa, terceiro clasificado, mais as xogadoras dirixidas por Ville Tolvanen non puideron facer nada fronte \u00e1s de Kuopio e s\u00f3 foron capaces de anotar dous goles (no segundo partido, e \u00fanico que disputaron como locais) nos tres partidos disputados, que finalizaron cos marcadores de 2-0, 2-5 e 2-0. O KalPa acabar\u00eda chegando \u00e1s finais fronte ao K-Espoo, se ben a liga cancelouse finalmente por mor da pandemia por coronavirus, non proclamando ning\u00fan equipo campi\u00f3n por primeira vez na s\u00faa historia.\nNa primavera de 2020 produciuse unha nova mudanza no banco do Ilves, cando o club nomeou a Linda Lepp\u00e4nen como nova adestradora do equipo, que carec\u00eda de experiencia no posto. Axi\u00f1a saltaron as cr\u00edticas por non ofrecer o posto a unha persoa cunha maior traxectoria, pregunt\u00e1ndose mesmo as voces cr\u00edticas que pod\u00eda achegar ao xogo e ao equipo o nomeamento de Lepp\u00e4nen que non fora publicidade moment\u00e1nea.\nNa tempada 2020-21 o Ilves presentou un cadro de xogadoras moi renovado respecto da tempada anterior. O equipo finalizou a primeira fase da competici\u00f3n na quinta posici\u00f3n cun total de 34 puntos, os mesmos que o TPS (4\u00ba) e o HPK (6\u00ba). Na segunda fase o Ilves mellorou a s\u00faa clasificaci\u00f3n, ascendendo ata a cuarta posici\u00f3n, o que lle aseguraba o factor pista favorable na primeira rolda das series eliminatorias. Nesta primeira fase da competici\u00f3n salientou a actuaci\u00f3n de Jenna Suokko, que con 36 puntos foi a s\u00e9tima m\u00e1xima puntuadora da liga, sumando 22 goles e 14 asistencias. Nos cuartos de final o Ilves enfrontouse ao HPK (quinto clasificado) de Mari Saarinen, quen fora adestradora do equipo de Tampere durante as tempadas 2016-17 e 2017-18. A eliminatoria, ao mellor de tres encontros, salientou pola s\u00faa baixa anotaci\u00f3n, xa que entre os dous equipos s\u00f3 anotaron tres goles. O Ilves conseguiu o pase logo de ga\u00f1ar os dous primeiros partidos (1-0 en Tampere, e 0-2 en H\u00e4meenlinna), nos que conseguiu non encaixar ning\u00fan gol, cun gran traballo da porteira Anni Keisala, quen parou un total de 65 disparos \u00e1 porter\u00eda. Nas semifinais fronte ao K-Espoo, as de Tampere comezaron caendo nos dous primeiros encontros por dous goles a cero tanto en Espoo como en Tampere, e chegaban ao terceiro encontro coa necesidade de conseguir a vitoria para forzar o cuarto encontro na casa. As xogadoras de Linda Lepp\u00e4nen conseguiron sobrepo\u00f1erse ao gol inicial de Nea Katajam\u00e4ki e mesmo po\u00f1erse en vantaxe (1-2 no minuto 29), mais o K-Espoo conseguiu o empate pouco tempo despois, logo dun terceiro per\u00edodo e unha pr\u00f3rroga sen goles, o partido decidiuse nos penaltis, onde Anna Kilponen deulle a vitoria ao seu equipo. Con todo, no cuarto partido perderon novamente (1-2) a pesar da actuaci\u00f3n de Keisala, quen detivo 39 disparos. O Ilves chegou ao partido pola medalla de bronce fronte ao HIFK, mais non puido coas de Helsinqui, que se impuxeron (2-1) nun partido no que todos os goles se anotaron no primeiro terzo. A nivel individual, a actuaci\u00f3n durante toda a tempada de Anni Keisala valeulle o trofeo Tuula Puputti como mellor porteira da liga, e foi escollida, xunto con Kilponen, no primeiro equipo das estrelas, mentres que Suokko foi nomeada para o segundo equipo das estrelas.\nNa tempada 2021-22 o Ilves presentou un equipo moi novo, cunha idade media de pouco m\u00e1is de 20 anos. As xogadoras de Linda Lepp\u00e4nen comezaron a primeira fase da competici\u00f3n con tres derrotas, a\u00ednda que conseguiu igualar o rexistro nos tres seguintes encontros, desenvolvendo no inicio da liga unha boa defensa que se viu acompa\u00f1ada polo traballo da porteira Anni Keisala. O 2 de outubro o Ilves celebrou o seu partido do 90 aniversario do club coincidindo coa visita do HPK, un encontro no que se puido ver no xeo de Tesoma \u00e1s mellores porteiras do mundo, Keisala e Noora R\u00e4ty, e que se decidiu na quenda de penaltis logo de finalizar o tempo regulamentario e a pr\u00f3rroga sen goles no marcador. Riikka Noronen polo HPK, e Anna Kilponen e Anniina Kaitala do lado do Ilves, puxeron o 2-1 no electr\u00f3nico logo dos penaltis.\nFinalmente o Ilves conclu\u00edu a primeira fase na cuarta posici\u00f3n con 33 puntos en 20 partidos (9-2-2-7), por detr\u00e1s do K-Espoo (que contou todos os seus partidos por vitorias), o HIFK e as K\u00e4rp\u00e4t, clasific\u00e1ndose deste xeito unha vez m\u00e1is no grupo superior, no que tam\u00e9n estaban o Team Kuortane e o TPS.\nEn xaneiro de 2022 anunciouse a sa\u00edda da capit\u00e1 do equipo, Anna Kilponen, que pasou a formar parte do equipo chin\u00e9s do KRS Vanke Rays da liga rusa logo dos Xogos Ol\u00edmpicos de Inverno celbrados en Beijing. O seu lugar foi ocupado por Jenna Lehtiniemi, que ata o momento era unha das capit\u00e1s suplentes do equipo.\nUnha mala segunda fase das xogadoras de Lepp\u00e4nen deixou o equipo na cuarta posici\u00f3n da t\u00e1boa logo de encadear seis derrotas, se ben a cuarta posici\u00f3n non se viu ameazada no tramo final da competici\u00f3n e o equipo tivo que enfrontarse ao TPS nos cuartos de final. Logo de caer nos dous primeiros encontros, o Ilves chegou coa necesidade de ga\u00f1ar na casa o terceiro encontro da serie, disputado en Hakamets\u00e4 o 31 de marzo de 2022. Con todo, o equipo non puido superar de novo \u00e1s de Turku e acabou caendo 1-3, finalizando as\u00ed unhas series moi igualadas nas que tan s\u00f3 foi quen de anotar catro goles en tres encontros, e unha tempada na que o equipo se viu afectado polas lesi\u00f3ns de xogadoras importantes. O d\u00eda seguinte da eliminaci\u00f3n das series polo t\u00edtulo, o Ilves anunciou que Linda Lepp\u00e4nen non continuar\u00eda no posto de adestradora xefe na tempada 2022-23, e en declaraci\u00f3ns ao xornal Aamulehti, Lepp\u00e4nen sinalaba que quer\u00eda adicar m\u00e1is tempo \u00e1 s\u00faa familia. Esa tempada, o d\u00eda 19 de marzo antes do partido que disputaron en Tesoma ante HIFK, o equipo retirou o n\u00famero 15 en honor \u00e1 xogadora Johanna Koivula.\nEtapa con Marjo Voutilainen (2022-).\nO 31 de marzo de 2022, o LeKi de Lemp\u00e4\u00e4l\u00e4 anunciaba no seu sitio web a s\u00faa intenci\u00f3n de crear un equipo feminino para a tempada 2022-23 en cooperaci\u00f3n co Ilves. Con todo, as poucas inscrici\u00f3ns de xogadoras recibidas impediu que o equipo feminino puidera comezar nesa tempada.\nLogo da marcha de Lepp\u00e4nen, o equipo iniciou un proceso de selecci\u00f3n para atopar unha nova adestradora. Finalmente o 5 de maio o Ilves anunciou a contrataci\u00f3n de Marjo Voutilainen, quen durante as seis tempadas anteriores adestrara o KalPa de Kuopio, equipo co que chegara \u00e1s finais nas tempadas 2019-20 e 2020-21, celebrando a prata na segunda das d\u00faas ocasi\u00f3ns.\nA tempada non comezou ben para o equipo, que sumou sete derrotas consecutivas, se ben todas elas foron fronte a equipos da zona alta da t\u00e1boa (o HIFK, o K-Espoo e o Team Kuortane d\u00faas veces, e o KalPa unha), a\u00ednda que as xogadoras dirixidas por Voutilainen foron competitivas en case todos os partidos. A primeira vitoria, conseguida nos 60 minutos regulamentarios, chegou fronte ao HPK, co que o equipo conseguiu os seus primeiros tres puntos.\nEn xaneiro de 2023 o Ilves anunciou que inscribira un equipo na terceira categor\u00eda do h\u00f3ckey sobre xeo feminino finland\u00e9s, a Suomi-sarja, baixo o nome Ilves Naiset Akatemia. O equipo naceu coa idea de dar m\u00e1is oportunidades de xogo \u00e1s xogadoras de formaci\u00f3n do equipo e na s\u00faa primeira tempada estar\u00e1 integrado principalmente por xogadoras sub-15 e sub-18.\nAo finalizar a liga regular o equipo ocupou a quinta posici\u00f3n por detr\u00e1s do HPK, que foi o seu rival nas series. Finalmente o Ilves caeu en catro partidos fronte \u00e1s xogadoras de H\u00e4meenlinna (3-1), po\u00f1endo punto e final \u00e1 tempada. Pouco despois da eliminaci\u00f3n nas series polo t\u00edtulo o club anunciou que Voutilainen seguir\u00eda un ano m\u00e1is \u00e1 fronte do equipo, e que Yin Tuorila continuar\u00eda tam\u00e9n no posto de directora.\nV\u00e9xase tam\u00e9n.\nLigaz\u00f3ns externas.\n "}
{"id": "544045", "revid": "54334", "url": "https://gl.wikipedia.org/wiki?curid=544045", "title": "Jos\u00e9 Gonz\u00e1lez Su\u00e1rez", "text": "Jos\u00e9 Gonz\u00e1lez Su\u00e1rez, m\u00e1is co\u00f1ecido como Pita, nado en Ourense o 7 de xaneiro de 1927 e finado o 21 de outubro de 1971, foi un futbolista galego que xogaba de porteiro.\nTraxectoria.\nEn 1942, con s\u00f3 15 anos, converteuse no gardameta da Orensana, club que se acababa de crear pola fusi\u00f3n doutros dous equipos ourens\u00e1ns. Xogou na Orensana ata 1949, logrando no seu \u00faltimo ano o ascenso \u00e1 Segunda Divisi\u00f3n. Fichou a continuaci\u00f3n polo Deportivo da Coru\u00f1a, onde foi durante tres anos suplente de Xo\u00e1n Acu\u00f1a. Debutou na Primeira Divisi\u00f3n o 23 de outubro de 1949, nun partido contra o Valencia en Mestalla, substitu\u00edndo no descanso a Acu\u00f1a, lesionado na clav\u00edcula. Xogou un total de 24 partidos oficiais co Deportivo, a maior\u00eda deles na s\u00faa terceira tempada na Coru\u00f1a.\nPara a tempada 1952/53 sa\u00edu cedido ao Zaragoza, a cambio do regreso de Tino ao club coru\u00f1\u00e9s. No club aragon\u00e9s foi o gardameta titular por diante de Higinio e Ruiz, disputando 25 partidos, e compartindo vestiario co verin\u00e9s Avelino Chaves. En agosto de 1953 fichou polo Oviedo, onde militou durante tres campa\u00f1as, sen dispo\u00f1er de moitos partidos, ao ser o porteiro titular Argila.\nA continuaci\u00f3n xogou d\u00faas tempadas no Rayo Vallecano e outra no Terrassa, todas elas na Segunda Divisi\u00f3n.\nFamilia.\nEra curm\u00e1n do tam\u00e9n gardameta Antonio Su\u00e1rez, que, igual que Pita, defendeu tam\u00e9n a porter\u00eda da Orensana, as\u00ed como a do CD Ourense."}
{"id": "544046", "revid": "15490", "url": "https://gl.wikipedia.org/wiki?curid=544046", "title": "Roc\u00edo Molina", "text": "Roc\u00edo Molina Cruz, nada en Torre del Mar, V\u00e9lez-M\u00e1laga, en 1984, co\u00f1ecida como Roc\u00edo Molina, \u00e9 unha bailaora e core\u00f3grafa espa\u00f1ola. \nEn 2010, xunto a \u00c0ngels Margarit, obtivo o Premio Nacional de Danza que outorga o Ministerio de Cultura de Espa\u00f1a na modalidade de interpretaci\u00f3n.\nTraxectoria.\nCon s\u00f3 tres anos tivo o seu primeiro contacto coa danza. E desde ent\u00f3n o flamenco protagonizou a s\u00faa intensa traxectoria, iniciada en M\u00e1laga. En 2002 graduouse con matr\u00edcula de honra no Conservatorio Superior de Danza de Madrid, e un ano antes, xa estaba a bailar na compa\u00f1\u00eda de Mar\u00eda Pag\u00e9s, onde realizou a s\u00faa primeira incursi\u00f3n no coreogr\u00e1fico, creando unha coreograf\u00eda para o espect\u00e1culo \"Las Cuatro Estaciones\".\nFoi uns anos despois cando a bailaora, aos 21 anos, presentou a s\u00faa primeira obra como creadora, \"Entre paredes\". No Festival de Jerez de 2006, Roc\u00edo Molina estreou \"El eterno retorno\", unha obra inspirada en textos de Nietzsche, con direcci\u00f3n musical de Juan Carlos Romeu, direcci\u00f3n esc\u00e9nica de Pepa Gamboa e a colaboraci\u00f3n de Teresa Nieto e Pasi\u00f3n Vega. Con esta obra recibiu calorosas cr\u00edticas como creadora emerxente.\nOutros espect\u00e1culos estreados son \"Turquesa como el lim\u00f3n\" (2006), en d\u00fao con Rozal\u00e9n e visto no Teatro Pradillo de Madrid, \"Almario\" (2007), \"Cuando las piedras vuelen\" (2009), \"Danzaora\" (2013) estreado para a primeira Bienal de Arte Flamenca do Teatro Nacional de Danza de Chaillot, e \"Bosque Ardora\" (2015), estreado en Sevilla.\nDesde a tempada 2015-2016, Roc\u00edo Molina \u00e9 artista asociada do Teatro Nacional de Danza de Chaillot, en Par\u00eds, iniciando a s\u00faa colaboraci\u00f3n con d\u00faas improvisaci\u00f3ns representadas no \"foyer\" do teatro. Seguir\u00e1n en 2016 \"Ca\u00edda del Cielo\", e \"Afectos\" en 2017 con Rosario La Tremendita para a 3\u00aa bienal de Arte Flamenca. En 2018 estrea \"Grito Pelao\" con S\u00edlvia P\u00e9rez Cruz no Festival de Avignon onde o p\u00fablico as ovacionou. Representouse en Chaillot en 2019. En 2020, participa na 4\u00aa Bienal de Arte Flamenca con \"Impulso\", unha velada performance na que baila cos seus artistas invitados.\nEn 2021 estrea \"Vuelta a Uno\" como parte de \"Trilog\u00eda sobre la guitarra\" xunto a \"Inicio (Uno)\" e \"Al fondo riela (Lo Otro del Uno).\"\nPremios.\nEntre os galard\u00f3ns que recibiu figuran o de bailarina sobresaliente no XI Certame de Coreograf\u00eda de Danza Espa\u00f1ola e Flamenco, o premio da cr\u00edtica Flamenco Hoy \u00e1 bailarina revelaci\u00f3n 2006 e dous premios Max en 2017: \u00e1 mellor int\u00e9rprete de danza e mellor coreograf\u00eda polo seu espect\u00e1culo \"Ca\u00edda del cielo\". En 2010, obtivo o Premio Nacional de Danza que outorga o Ministerio de Cultura de Espa\u00f1a, e en 2011 a Medalla de ouro da provincia de M\u00e1laga en 2011.\nEn 2017, o xornal \"El Mundo\" inclu\u00edu a Roc\u00edo Molina entre as 50 persoas homosexuais m\u00e1is influentes de Espa\u00f1a.\nEn decembro de 2022, foille outorgada a Medalla de Ouro ao M\u00e9rito nas Belas Artes do Goberno de Espa\u00f1a."}
{"id": "544048", "revid": "1888", "url": "https://gl.wikipedia.org/wiki?curid=544048", "title": "Jos\u00e9 Rey Busto", "text": "Jos\u00e9 Rey Busto, nado en Ortigueira o 4 de marzo de 1875, foi un enxe\u00f1eiro galego.\nTraxectoria.\nFillo de Jos\u00e9 Rey Calvo e Ventura Busto. Fixo o Bacharelato na Coru\u00f1a. Estudou na Academia de Artillar\u00eda e sa\u00edu como tenente en 1898 sendo destinado ao Rexemento 3\u00ba de Monta\u00f1a. Tenente de Artillar\u00eda destinado no Rexemento de Artillar\u00eda de Sitio (Segovia), foi dado de baixa no Ex\u00e9rcito e procesado por abandono de destino en 1901. Enxe\u00f1eiro de cami\u00f1os, canles e portos. Dirixiu a construci\u00f3n de varios ferrocarr\u00eds en Cuba. Dirixiu as obras do Metropolitano de Nova York.\nVida persoal.\nCasou en Segovia con Mar\u00eda Matesanz Gil en 1899. Volveu casar con Araceli Pravio e foi pai de Jorge, Alfredo e Margot Rey Pravio, que casou en 1926 con Felipe Hermida P\u00e9rez."}
{"id": "544049", "revid": "15490", "url": "https://gl.wikipedia.org/wiki?curid=544049", "title": "Roc\u00edo Molina Cruz", "text": ""}
{"id": "544052", "revid": "89787", "url": "https://gl.wikipedia.org/wiki?curid=544052", "title": "Guanyu Zhou", "text": "Guanyu Zhou (chin\u00e9s \u5468\u51a0\u5b87) nado o 30 de maio de 1999, \u00e9 un piloto de carreiras chin\u00e9s que compite como piloto de Alfa Romeo desde o Campionato Mundial de F\u00f3rmula 1 de 2022. Competiu no Campionato FIA de F\u00f3rmula 2 para UNI-Virtuosi Racing de 2019 a 2021, despois de ter terminado terceiro na campa\u00f1a 2021. Forma parte da Academia Alpine, e serviu como piloto de probas para o Renault F1 Team e o Alpine F1 Team en 2020 e 2021 respectivamente. Antes diso, foi membro da Ferrari Driver Academy de 2014 a 2018, e serviu como piloto de desenvolvemento do equipo de F\u00f3rmula E DS Techeetah en 2018.\nZhou comezou a s\u00faa carreira nos monoprazas en 2015, competindo no Campionato Italiano de F4 e no ADAC Formula 4 con Prema Racing. Despois de ter \u00e9xito no Campionato Italiano de F4, pasou ao Campionato de Europa de F\u00f3rmula 3 con Motopark no 2016.\nCarreira.\nComezos.\nEn 2013, Guanyu Zhou ga\u00f1ou o Campionato British Super 1 Kart e o Rotax Max Euro Challenge na categor\u00eda j\u00fanior. Ao ano seguinte foi subcampi\u00f3n do Rotax Max Euro Challenge Senior e competiu no Campionato de Europa e no Campionato mundial na categor\u00eda KF, ademais de debutar en monoprazas. En 2015, Zhou competiu no Campionato Italiano de F\u00f3rmula 4, onde foi subcampi\u00f3n, e no ADAC Formula 4 para Prema Powerteam.\nF\u00f3rmula 3.\nZhou competiu no Campionato de Europa de F\u00f3rmula 3 entre 2016 e 2018, coa Motopark Academy na s\u00faa primeira tempada e despois con Prema. En total, logrou 13 podios e d\u00faas vitorias.\nAo comezo de 2021 correu no Campionato asi\u00e1tico de F3 co equipo Abu Dhabi Racing by Prema, onde logrou o campionato de pilotos. \nF\u00f3rmula 2.\nDesde 2019, competiu na F\u00f3rmula 2 co equipo UNI-Virtuosi Racing. Na s\u00faa primeira tempada, logrou cinco podios e terminou s\u00e9timo no campionato, mentres que o seu compa\u00f1eiro Luca Ghiotto foi terceiro. Tam\u00e9n nesa tempada foi galardoado co \"Premio Anthoine Hubert\" como mellor novato do ano. \nEn 2020, Zhou logrou a s\u00faa primeira vitoria na F2 na Sochi sprint. Outros cinco podios conseguidos serviron para situalo na sexta posici\u00f3n do campionato, pero por detr\u00e1s do seu compa\u00f1eiro de equipo Callum Ilott, que foi subcampi\u00f3n.\nNa tempada 2021, Zhou disputou o campionato con Oscar Piastri. O piloto chin\u00e9s ga\u00f1ou carreiras en Sakhir, Montecarlo e Silverstone. A falta de d\u00faas xornadas para o final, Zhou ocupaba o segundo lugar da competici\u00f3n, a 36 puntos de Piastri.\nF\u00f3rmula 1.\nAntes de ingresar na Renault Sport Academy, Zhou foi membro da Ferrari Driver Academy durante varios anos. Uniuse a Ferrari en 2014, cando a\u00ednda estaba en karting, e deixouna a finais de 2018.\nA principios de 2019, ingresou na academia de Renault como o seu equipo de F\u00f3rmula 1 como piloto de desenvolvemento. A mediados dese ano, Zhou brobou un coche de F\u00f3rmula 1 por primeira vez, ao probar un RS17. \nEn 2020, Renault preparou unha proba para tres pilotos do seu programa, Christian Lundgaard, Oscar Piastri e Guanyu Zhou, de novo nun vello monopraza. Nas probas da postetempada de 2020, o piloto chin\u00e9s conduciu por primeira vez un veh\u00edculo da presente tempada, asignado por Renault xunto co propietario Fernando Alonso. \nAo ano seguinte, o equipo cambiou o seu nome a Alpine. Zhou formou parte das probas libres do Gran Premio de Austria. \nO seu contrato para a tempada 2022 de F\u00f3rmula 1 foi confirmado como piloto oficial do equipo Alfa Romeo.\nRexistro de carreiras.\nResultados completos nas Toyota Racing Series.\n() (Carreiras en negra indica pole position) (Carreiras en \"cursiva\" indica volta r\u00e1pida) \nResultados completos do campionato da FIA de F\u00f3rmula 2.\n\u2021 Outorg\u00e1ronse a metade de puntos xa que se cumpriu menos do 75% da distancia da carreira.\nResultados Completos na F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "544053", "revid": "85894", "url": "https://gl.wikipedia.org/wiki?curid=544053", "title": "Valfarto, Trasestrada, Ri\u00f3s", "text": "Valfarto \u00e9 un lugar da parroquia de Trasestrada no concello ourens\u00e1n de Ri\u00f3s na comarca de Ver\u00edn. Segundo o IGE en 2020 ti\u00f1a dez habitantes (seis homes e catro mulleres)."}
{"id": "544054", "revid": "88215", "url": "https://gl.wikipedia.org/wiki?curid=544054", "title": "Mariano Granados Campos", "text": "Mariano Granados y Campos, nado en Lugo o 12 de novembro de 1866 e finado en Soria o 5 de maio de 1914, foi un avogado e escritor galego.\nTraxectoria.\n\u00c9 co\u00f1ecido por dinamizar a vida local soriana, por fundar e dirixir varios peri\u00f3dicos (\"El Noticiero de Soria\", \"Recuerdo de Soria\") e por fundar a Sociedad Econ\u00f3mica Numantina de Amigos del Pa\u00eds. Tras a s\u00faa morte, en 1914, a capital soriana dedicoulle unha das s\u00faas maiores prazas."}
{"id": "544055", "revid": "85894", "url": "https://gl.wikipedia.org/wiki?curid=544055", "title": "A Veigui\u00f1a, Trasestrada, Ri\u00f3s", "text": "A Veigui\u00f1a \u00e9 un lugar da parroquia de Trasestrada no concello ourens\u00e1n de Ri\u00f3s na comarca de Ver\u00edn. Segundo o IGE en 2020 ti\u00f1a catorce habitantes (cinco homes e nove mulleres).\nA aldea est\u00e1 atravesada de leste a oeste pola ruta de Seabra do cami\u00f1o de Santiago."}
{"id": "544057", "revid": "5863", "url": "https://gl.wikipedia.org/wiki?curid=544057", "title": "Mariano Granados y Campos", "text": ""}
{"id": "544059", "revid": "5863", "url": "https://gl.wikipedia.org/wiki?curid=544059", "title": "Samuel Alexander Mendes", "text": ""}
{"id": "544060", "revid": "23204", "url": "https://gl.wikipedia.org/wiki?curid=544060", "title": "Extrechinato y T\u00fa", "text": "Extrechinato y t\u00fa foi un proxecto musical de rock espa\u00f1ol. Estaba formado por Robe Iniesta, cantante e guitarrista de Extremoduro, I\u00f1aki \"Uoho\" Ant\u00f3n, guitarrista de Extremoduro e Platero y T\u00fa, e Fito Cabrales, cantante e guitarrista de Platero y T\u00fa e Fito &amp; Fitipaldis. O proxecto foi ideado para musicar as letras do poeta Manolo Chinato, a xeito de homenaxe, no disco \"Poes\u00eda b\u00e1sica.\" O nome do proxecto est\u00e1 formado por partes dos nomes do poeta e dos grupos, Extremoduro, Manolo Chinato, Platero y T\u00fa.\nHistoria.\nO proxecto.\nA relaci\u00f3n entre Chinato e Robe xurdiu en 1989, cando Extremoduro a\u00ednda era un grupo in\u00e9dito que s\u00f3 se co\u00f1ec\u00eda por unha maqueta (a cal ser\u00eda posteriormente o seu primeiro disco, \"Rock transgresivo\"). A tardi\u00f1a antes dun concerto na vila cacere\u00f1a de Zarza de Granadilla, Chinato acudiu a unha reuni\u00f3n de artistas da m\u00fasica da terra. Chinato menciona: \nRecitou o seu poema \u00abAma, ama y ama y ensancha el alma\u00bb. Este converteuse na base do que ser\u00eda a canci\u00f3n de Extremoduro, en que o propio Chinato recita o verso final. A Robe gustoulle tanto que decidiu levar a Chinato de xira, quen recitaba o poema nos concertos. \nEste ser\u00eda o inicio dunha longa amizade e unha frut\u00edfera colaboraci\u00f3n, pois o grupo inclu\u00edu nas canci\u00f3ns moitos dos poemas do escritor bejarano. \nEn 1996 xurdiu a idea de facer un disco enteiro cos seus poemas, durante a xira conxunta de Extremoduro e Platero y T\u00fa. Por\u00e9n, o proxecto tivo que aprazarse porque ambos grupos estiveron a se ocupar da edici\u00f3n de \u00e1lbums e realizaci\u00f3n de xiras. En xu\u00f1o de 1999, Fito, Uoho, Robe e Chinato entraron no estudo Lorentzo Records con varios amigos para gravaren \"Poes\u00eda b\u00e1sica\". O \u00e1lbum publicouse o 27 de abril de 2001 e alcanzou o disco de ouro.\nAnos posteriores.\nEn 2006 Uoho crea o grupo Inconscientes, xunto con Miguel Colino e Jos\u00e9 Ignacio Cantera, baixista e bater\u00eda de Extremoduro; e Jon Calvo, guitarrista e cantante de Memoria de Pez. Durante a xira interpretaron os temas de Extrechinato y T\u00fa \"Viento\", \"Eterno Viajero\" e \"D\u00e9jame ir contigo\". O propio Chinato acompa\u00f1ou ao grupo na xira de presentaci\u00f3n. Sa\u00edu ao escenario a interpretar xunto ao grupo temas de \"Poes\u00eda b\u00e1sica\" nalg\u00fans concertos, sobre todo en festivais (como no Extrem\u00fasika 2007), festas patronais ou concertos con outros artistas. Noutros, polo xeral os realizados en salas, o poeta daba un recital previo ao concerto.\nGravouse o videoclip de \"A la sombra de mi sombra\" para a ocasi\u00f3n e editouse en VHS.\nAs canci\u00f3ns.\nA la sombra de mi sombra.\nO disco \u00e1brese co baixo, que inicia \"A la sombra de mi sombra\". Fito y Robe cantan alternativamente as estrofas escritas por Chinato. Relatan unha met\u00e1fora sobre o rexeitamento que causa o inxusto. Trata tam\u00e9n a necesidade de liberdade, un tema recorrente no disco e na poes\u00eda de Chinato. C\u00e1ntase c\u00f3mo Manolillo Chinato ve tanta inxustiza (codice_1) que decide facerse codice_2, e quedar codice_3.\nO que Manolillo quere \u00e9 codice_4. Na parte instrumental intermedia, Chinato recita os seus propios versos, os mesmos que cantaran Fito e Robe. Acaba cunha reivindicaci\u00f3n en que di que codice_5.\nJuguete de amor.\nEsta canci\u00f3n trata o outro gran tema na obra de Chinato: o amor. Comeza cuns arpexios de guitarra, sobre os que Manolillo recita. Qu\u00e9ixase de c\u00f3mo foi utilizado e o seu amor codice_6. O tema central \u00e9 o laio do amante desenganado, e como se abre \u00e1 esperanza querendo volver ser codice_7. Robe y Fito comezan un coro que se repite varias veces mentres Chinato contin\u00faa recitando (codice_8).\nViento (d\u00e9jame ir contigo).\n\"Viento (d\u00e9jame ir contigo)\" \u00e9 o terceiro tema do disco. A influencia de Extremoduro v\u00e9n dada polas guitarras distorsionadas, os riffs r\u00e1pidos ou os cambios de ritmo. \u00c9 un canto \u00e1 liberdade personificada no vento, ao que Chinato pide codice_9 e tam\u00e9n que o acompa\u00f1e, detr\u00e1s del, codice_10. Fito e Robe unicamente acompa\u00f1an con coros, pois este poema \u00e9 algo m\u00e1is longo c\u00f3s demais. Expresa un paralelismo entre os desexos e os ideais do poeta e as habilidades que lle atrib\u00fae ao vento de ir codice_11, de ser capaz de coidar da xente, e codice_12. No tema esc\u00f3itanse sucesivos s\u00f3s de guitarra na segunda metade.\nAbrazado a la tristeza.\n\u00c9 unha das canci\u00f3ns que m\u00e1is trascenderon do \u00e1lbum. Os versos do poeta f\u00fandense coa letra e a guitarra de Fito e a voz de Robe, xunto cun quinteto de corda e os demais m\u00fasicos. Fito recuperou o tema para gravalo nunha versi\u00f3n m\u00e1is pr\u00f3xima ao seu estilo, sinxelo e acompa\u00f1ado s\u00f3 por Carlos Raya. Con el pecha o seu cuarto disco cos Fitipaldis, \"Por la boca vive el pez\".\nTres puertas.\nUn dos m\u00e1is queridos poemas de Chinato \u00e9 recitado por Robe sobre unha \u00e9pica instrumentaci\u00f3n. Esta reflicte o ambiente buc\u00f3lico da poes\u00eda, co mesmo quinteto de corda de \"Abrazado a la tristeza\". Varios amigos m\u00e1is, quen gravan instrumentos de vento, fan que pareza que toda unha orquestra acompa\u00f1a os versos. O percorrido parece reflectir os cambios das estaci\u00f3ns.\nSi el cielo est\u00e1 gris.\nTema que Fito escribiu especialmente para o disco, en homenaxe a Chinato. \u00c9 o \u00fanico no que o poeta non participa nin se incl\u00faen os seus versos.\nRojitas las orejas.\n\u00c9 probabelmente a canci\u00f3n m\u00e1is co\u00f1ecida do disco porque xa fora editada por Fito ao seu estilo no seu primeiro disco cos Fitipaldis, \"A puerta cerrada\". Nesta versi\u00f3n, Chinato engadiulle o poema que recita na parte final. \nManolillo Chinato.\nO \u00faltimo corte \u00e9 unicamente o propio Chinato recitando toda a l\u00edrica do disco de xeito simult\u00e1neo. Cr\u00e9ase unha lea de murmurios en que se distinguen os versos de xeito intermitente."}
{"id": "544061", "revid": "85894", "url": "https://gl.wikipedia.org/wiki?curid=544061", "title": "Domiz, Trasestrada, Ri\u00f3s", "text": "Domiz \u00e9 un lugar da parroquia de Trasestrada no concello ourens\u00e1n de Ri\u00f3s na comarca de Ver\u00edn. Segundo o IGE en 2020 ti\u00f1a 46 habitantes (25 homes e 21 mulleres)."}
{"id": "544062", "revid": "85894", "url": "https://gl.wikipedia.org/wiki?curid=544062", "title": "O Souto, Trasestrada, Ri\u00f3s", "text": "O Souto \u00e9 un lugar da parroquia de Trasestrada no concello ourens\u00e1n de Ri\u00f3s na comarca de Ver\u00edn. Segundo o IGE en 2020 ti\u00f1a 24 habitantes (doce homes e doce mulleres)."}
{"id": "544063", "revid": "85894", "url": "https://gl.wikipedia.org/wiki?curid=544063", "title": "San Pedro de Trasverea, Trasestrada, Ri\u00f3s", "text": "San Pedro de Trasverea \u00e9 un lugar da parroquia de Trasestrada no concello ourens\u00e1n de Ri\u00f3s na comarca de Ver\u00edn. Segundo o IGE en 2020 ti\u00f1a 41 habitantes (17 homes e 24 mulleres).\nA car\u00f3n da aldea discorre a ruta de Seabra do cami\u00f1o de Santiago."}
{"id": "544064", "revid": "85894", "url": "https://gl.wikipedia.org/wiki?curid=544064", "title": "Mir\u00f3s, Trasestrada, Ri\u00f3s", "text": "Mir\u00f3s \u00e9 un lugar da parroquia de Trasestrada no concello ourens\u00e1n de Ri\u00f3s na comarca de Ver\u00edn. Segundo o IGE en 2020 ti\u00f1a doce habitantes (sete homes e cinco mulleres).\nA aldea est\u00e1 atravesada pola ruta de Seabra do cami\u00f1o de Santiago."}
{"id": "544065", "revid": "85894", "url": "https://gl.wikipedia.org/wiki?curid=544065", "title": "San Cristovo, Fumaces e A Trepa, Ri\u00f3s", "text": "San Cristovo \u00e9 un lugar da parroquia de Fumaces e A Trepa no concello ourens\u00e1n de Ri\u00f3s na comarca de Ver\u00edn. Segundo o IGE en 2020 ti\u00f1a 121 habitantes (57 homes e 64 mulleres).\nO lugar est\u00e1 atravesado pola estrada N-525."}
{"id": "544066", "revid": "15490", "url": "https://gl.wikipedia.org/wiki?curid=544066", "title": "Batall\u00f3n Louise Michel", "text": "Co nome de Batall\u00f3n Louise Michel (tam\u00e9n denominado Batall\u00f3n Seis de Febreiro) co\u00f1ec\u00e9ronse d\u00faas unidades de franceses e belgas que participaron nas Brigadas Internacionais durante a Guerra Civil Espa\u00f1ola. O seu nome era unha homenaxe a Louise Michel, unha hero\u00edna da Comuna de Par\u00eds en 1871."}
{"id": "544067", "revid": "85894", "url": "https://gl.wikipedia.org/wiki?curid=544067", "title": "A Trepa, Fumaces e A Trepa, Ri\u00f3s", "text": "A Trepa \u00e9 un lugar da parroquia de Fumaces e A Trepa no concello ourens\u00e1n de Ri\u00f3s na comarca de Ver\u00edn. Segundo o IGE en 2020 ti\u00f1a 38 habitantes (19 homes e 19 mulleres).\nXeograf\u00eda e historia.\nO 6 de marzo de 1809 tivo lugar a batalla da Trepa, dentro da guerra da Independencia espa\u00f1ola.\nO lugar est\u00e1 atravesado pola estrada N-525."}
{"id": "544068", "revid": "15490", "url": "https://gl.wikipedia.org/wiki?curid=544068", "title": "Batall\u00f3n Henri Vuillemin", "text": "O Batall\u00f3n Henri Vuillemin ou Batall\u00f3n Vuillemin foi unha unidade das Brigadas Internacionais durante a Guerra civil espa\u00f1ola integrado por franceses e belgas principalmente. O nome alude ao revolucionario franc\u00e9s Henri Vuillemin.\nCreado o 12 de decembro de 1936, absorbeu m\u00e1is tarde a membros superviventes do batall\u00f3n Louise Michel. Primeiro foi parte da XIII Brigada Internacional e o 5 de agosto de 1937 foi transferido \u00e1 XIV. O 23 de abril de 1938 foi disolto de maneira definitiva."}
{"id": "544069", "revid": "89787", "url": "https://gl.wikipedia.org/wiki?curid=544069", "title": "Jo\u00e1m Jos\u00e9 Romero Dur\u00e1n", "text": "Jo\u00e1m Jos\u00e9 Romero Dur\u00e1n, nado en Pontevedra en 1970, \u00e9 un economista e xestor administrativo galego cunha diversa traxectoria profesional.\nTraxectoria.\nLicenciou-se en Ciencias Econ\u00f3micas e Empresariais pola Universidade de Santiago de Compostela, onde tivo como profesores a economistas e intelectuais como Xos\u00e9 Manuel Beiras, Ram\u00f3n L\u00f3pez-Suevos, Xavier Vilhar Trilho, Xo\u00e1n Carmona Bad\u00eda, Xabier Olariaga, Xo\u00e1n Ram\u00f3n Dold\u00e1n, Ceferino D\u00edaz ou Emilio P\u00e9rez Touri\u00f1o. Cursou estudos de postgrao na Escola de Negocios Afundaci\u00f3n IESIDE en Vigo, no Instituto Superior de T\u00e9cnicas e Pr\u00e1cticas Bancarias de Madrid e o Diploma de An\u00e1lise Cr\u00edtica da Econom\u00eda Capitalista da Universidade Complutense de Madrid, dirixido polo profesor Xabier Arrizabalo Montoro. Ten o t\u00edtulo oficial de Xestor Administrativo, outorgado polo ent\u00f3n Ministerio de Administraci\u00f3ns P\u00fablicas. \nDesempe\u00f1ou o seu traballo no \u00e1mbito da banca, da empresa privada como responsable do departamento financeiro e como economista e xestor administrativo asesorando a persoas aut\u00f3nomas e pequenas empresas. Desde 2020, exerce como economista asistente do Grupo Parlamentar do Bloque Nacionalista Galego no Parlamento de Galicia.\nNa s\u00faa mocidade participou en diversas iniciativas culturais como o Club Inform\u00e1tico Novasoft en Vilagarc\u00eda na revista reintegracionista \"Embora\" e no colectivo cultural local Lan\u00e7as de Breogham. Na universidade participou na Assembleia Bonaval de Compostela de car\u00e1cter reintegracionista xunto ao profesor Xavier Vilhar Trilho, \u00c2ngelo Brea, Iolanda Aldrei e nos colectivos estudant\u00eds CAF e EI. Foi membro electo da xunta da Facultade de Ciencias Econ\u00f3micas e Empresariais polos Comit\u00e9s Abertos de Faculdade e membro da direcci\u00f3n nacional de Galiza Nova como responsable comarcal do Saln\u00e9s. Actualmente \u00e9 membro do Consello Comarcal do BNG de Pontevedra, e viceresponsable local no municipio de Cerdedo-Cotobade. Formou parte da candidatura do BNG \u00e1s Elecci\u00f3ns municipais de 2019.\nFoi fundador e activista da Asociaci\u00f3n Cultural Almuinha de Mar\u00edn. \u00c9 socio de AGAL, e amigo colaborador da Escolas de Ensino Galego Semente, socio da asociaci\u00f3n cultural O Quilombo de Pontevedra, e membro fundador e activista de CERCO Acci\u00f3n Social e Cultural de Cerdedo-Cotobade.\nTen publicado varias ducias de artigos de tem\u00e1tica econ\u00f3mica en medios galegos como Sermos Galiza e o N\u00f3s Diario. \u00c9 un dos tres prologuistas do libro \"Anacos da Vida\", de V\u00edctor Rivas, editado pola Editorial Galaxia en 2021.\nVida persoal.\nBisneto de Francisco Porto Rey, emprendedor cultural, xornalista, escritor, e membro do Partido Galeguista, por rama paterna e de Ram\u00f3n Pereira Barreiro, militar republicano represaliado polo franquismo, pola rama materna, pasou a s\u00faa infancia en Vilagarc\u00eda de Arousa."}
{"id": "544070", "revid": "15490", "url": "https://gl.wikipedia.org/wiki?curid=544070", "title": "Suomen J\u00e4\u00e4kiekkoleijonat", "text": "Suomen J\u00e4\u00e4kiekkoleijonat (en galego le\u00f3ns/leoas do h\u00f3ckey sobre xeo finland\u00e9s) \u00e9 o nome polo que se co\u00f1ece ao Sal\u00f3n da Fama do H\u00f3ckey sobre Xeo Finland\u00e9s. As personalidades son nomeadas polo Suomen J\u00e4\u00e4kiekkomuseo (en galego \"Museo do h\u00f3ckey sobre xeo finland\u00e9s\"), que xestiona a galer\u00eda de personalidades homenaxeadas. Na lista figuran xogadoras e xogadores, adestradoras e adestradores, \u00e1rbitras e \u00e1rbitros, as\u00ed como outras personalidades que influ\u00edron neste deporte en Finlandia.\nO Sal\u00f3n da Fama do h\u00f3ckey sobre xeo finland\u00e9s foi fundado en 1985, cando se nomearon 36 persoas. Se ben en 2022 introduc\u00edranse xa 268 personalidades, o n\u00famero de mulleres \u00e9 moi reducido, e non foi ata 2007 cando se nomearon as primeiras integrantes. As personalidades son nomeadas polo impacto que provocaron nesta modalidade no pa\u00eds n\u00f3rdico independentemente da s\u00faa nacionalidade, a\u00ednda que o n\u00famero de persoas estranxeiras \u00e9 moi reducido.\nAs persoas da seguinte lista ordenable aparecen pola orde na que foron nomeadas \"leoas\".\nHistoria.\nEn 1985 Kimmo Leinonen regresou a Finlandia dende Am\u00e9rica do Norte traendo a idea de crear un sal\u00f3n da fama no que homenaxear \u00e1s persoas mais relevantes da modalidade no pa\u00eds. Dende ese mesmo ano,\u00a0o museo do h\u00f3ckey nomea persoas como \"le\u00f3ns/leoas do h\u00f3ckey\", comezando coa introduci\u00f3n de 36 personalidades, o n\u00famero m\u00e1is alto ata a data. Cada ano poden ser elixidas entre cero e seis persoas. Os membros fundadores do Sal\u00f3n da Fama foron Aarne Honkavaara, Kalervo Kummola, Kimmo Leinonen, Harry Lindblad, Juhani Linkosuo e Usko Teromaa.\nEn 2007 deixouse de outorgar un n\u00famero \u00e1s personalidades que pasaran a formar parte do Sal\u00f3n da Fama, mais en 2023 o sitio web do Sal\u00f3n da Fama ti\u00f1a asignado un n\u00famero a cada personalidade. En 2007 nome\u00e1ronse \u00e1s primeiras mulleres en formar parte do Sal\u00f3n da Fama, foron Marianne Ihalainen e Riikka V\u00e4lil\u00e4, que se converteron tam\u00e9n nas primeiras mulleres do mundo en ser introducidas nun sal\u00f3n da fama de h\u00f3ckey sobre xeo.\nEn 2017, a cerimonia de introduci\u00f3n das novas personalidades do sal\u00f3n da fama coincidiu coa apertura da nova exposici\u00f3n do museo finland\u00e9s do h\u00f3ckey sobre xeo. Esta foi a primeira vez que o museo acolleu a cerimonia de nomeamento, na que os \"le\u00f3ns\" Veli-Pekka Ketola e Jari Kurri entregaron os premios.\nEn 2020 non se nomeou ningunha nova personalidade a causa da pandemia por coronavirus.\nPersonalidades.\nNa lista figuran xogadoras e xogadores, adestradoras e adestradores, \u00e1rbitras e \u00e1rbitros, as\u00ed como outras personalidades que influ\u00edron neste deporte en Finlandia, ademais calquera persoa que te\u00f1a promovido o h\u00f3ckey sobre xeo finland\u00e9s pode ser nomeada \"leoa do h\u00f3ckey sobre xeo\" independentemente da s\u00faa nacionalidade. Ata 2021 foran nomeadas oito personalidades non finlandesas. Se ben calquera persoa pode ser introducida no Sal\u00f3n da Fama, o n\u00famero de mulleres presentes \u00e9 moi reducido e houbo que esperar 22 anos, ata 2007, para ver \u00e1s primeiras mulleres ocupar un posto na galer\u00eda, estas foron Marianne Ihalainen e Riikka V\u00e4lil\u00e4, que se converteron ademais nas primeiras mulleres do mundo en ser introducidas nun sal\u00f3n da fama de h\u00f3ckey sobre xeo.\nEn 2023 hai un total de 268 personalidades no homenaxeadas, das cales 183 son xogadoras e xogadores (20 porteiras e porteiros, 53 defensas e 110 atacantes), 11 \u00e1rbitros e \u00e1rbitras, 2 xu\u00edces e xu\u00edzas de li\u00f1a, 21 adestradoras e adestradores, 43 personalidades influentes e 8 representantes dos medios.\nComit\u00e9 de selecci\u00f3n.\nA elecci\u00f3n das personalidades \u00e9 realizada por un comit\u00e9 integrado por persoas relevantes do h\u00f3ckey sobre xeo do pa\u00eds n\u00f3rdico que valoran os m\u00e9ritos das persoas elixibles. En 2023 este comit\u00e9 estaba presidido polo ex xogador e \"le\u00f3n\" do h\u00f3ckey sobre xeo finland\u00e9s Jari Kurri, xunto con outras personalidades salientables como Kai Tervonen, Raimo Helminen, Marianne Ihalainen, Jarmo Jalarvo, Veli-Pekka Ketola, Kalervo Kummola, Jere Lehtinen, Heikki Miettinen, Hannu Tolonen e Erkka Westerlund."}
{"id": "544072", "revid": "1888", "url": "https://gl.wikipedia.org/wiki?curid=544072", "title": "Jos\u00e9 Maro\u00f1o Calvo", "text": "Jos\u00e9 Maro\u00f1o Calvo, nado en Santiago de Compostela o 12 de novembro de 1907 e finado na mesma cidade o 3 de decembro de 1936, foi un sindicalista e pol\u00edtico galego.\nTraxectoria.\nFillo de Benito Maro\u00f1o Nov\u00e1is e Josefa Calvo Hermida e irm\u00e1n de Manuel Maro\u00f1o Calvo. Tip\u00f3grafo no diario \"El Compostelano\". Militante das Juventudes Socialistas. Co golpe de Estado do 18 de xullo de 1936 formou parte do Comit\u00e9 Executivo da Fronte Popular de Compostela. Foi detido polo artilleiro Jos\u00e9 Mar\u00eda Iglesias Calvo e un compa\u00f1eiro cando \u00edan deter a Santiago Su\u00e1rez Campos, que denunciou a Maro\u00f1o no momento da detenci\u00f3n. Conducido aos calabozos de Raxoi, foi xulgado no consello de guerra contra os doce membros do Comit\u00e9 da Fronte Popular o 19 de novembro e condenado \u00e1 pena de morte. Fusil\u00e1rono nas inmediaci\u00f3ns do cemiterio de Boisaca o 3 de decembro de 1936 co seu irm\u00e1n Manuel Maro\u00f1o Calvo, Modesto Pas\u00edn Noya, Fernando Dom\u00ednguez Caama\u00f1o, Lu\u00eds Mart\u00ednez Nouche, Francisco Ponte Ces, Rafael Pardo Carmona, Rafael Frade Pe\u00f1a, Luis Rastrollo Gonz\u00e1lez e Jos\u00e9 Germ\u00e1n Fern\u00e1ndez."}
{"id": "544073", "revid": "98629", "url": "https://gl.wikipedia.org/wiki?curid=544073", "title": "Acordo Comercial sobre Relaci\u00f3ns Econ\u00f3micas entre Australia e Nova Zelandia", "text": "O Acordo Comercial sobre Relaci\u00f3ns Econ\u00f3micas entre Australia e Nova Zelandia ( (ANZCERTA); m\u00e1is co\u00f1ecido como \"Closer Economic Relations\", CER) \u00e9 un acordo de libre comercio entre os gobernos de Nova Zelandia e Australia. Entrou en vigor o 1 de xaneiro de 1983, pero o tratado actual non foi asinado at\u00e9 o 28 de marzo de 1983 polo Viceprimeiro Ministro de Australia e Ministro de Comercio, Lionel Bowen e o Alto Comisionado para Australia de Nova Zelandia, Laurie Francis en Canberra, Australia.\nHistoria.\nO CER naceu sobre as bases do Acordo de Libre Comercio entre Nova Zelandia e Australia (NAFTA, polas s\u00faas siglas en ingl\u00e9s), que foi asinado o 31 de agosto de 1965 e entrou en vigor o 1 de xaneiro de 1966. O NAFTA eliminou catro quintos dos aranceis entre os dous pa\u00edses e restrici\u00f3ns cuantitativas no comercio a trav\u00e9s do Mar de Tasmania. Por\u00e9n, viuse como demasiado complexo e burocr\u00e1tico, e en marzo de 1980 emitiuse un comunicado conxunto dos dous Primeiros Ministros reclamando unhas \"relaci\u00f3ns econ\u00f3micas m\u00e1is pr\u00f3ximas\".\nOs puntos m\u00e1is conflitivos nas negociaci\u00f3ns eran o desexo de Nova Zelandia dun maior acceso aos seus produtos l\u00e1cteos en Australia e o desexo de Australia de que Nova Zelandia eliminara os incentivos de exportaci\u00f3n e as restrici\u00f3ns cuantitativas. Despois de superadas as trabas o acordo foi asinado o 14 de decembro de 1982 e entrou en vigor o de 1 de xaneiro do ano seguinte.\nUn dos resultados m\u00e1is importantes do CER foi o Protocolo sobre aceleraci\u00f3n do libre comercio de mercador\u00edas, que tivo como consecuencia a eliminaci\u00f3n total dos aranceis e das restrici\u00f3ns cuantitativas entre os dous pa\u00edses o 1 de xullo de 1990, cinco anos antes do previsto.\nOutras partes do CER incl\u00faen:\nO CER \u00e9 complementario do Acordo Trans-Tasmano de Liberdade de circulaci\u00f3n de viaxeiros.\nPerspectivas de futuro.\nSeguindo a senda da integraci\u00f3n econ\u00f3mica, o seguinte paso para o goberno australiano e o neozeland\u00e9s \u00e9 crear unha uni\u00f3n aduaneira a trav\u00e9s dun arancel externo com\u00fan e unha pol\u00edtica de competencia com\u00fan. Nova Zelandia e Australia xa te\u00f1en unha pol\u00edtica de competencia com\u00fan mais \u00e9 improb\u00e1bel que cheguen a ter un arancel externo com\u00fan.\nDirix\u00edndose ao Parlamento de Nova Zelandia en febreiro de 2011, a Primeira Ministra australiana Julia Gillard dixo:Agora \u00e9 tempo de escribir un novo cap\u00edtulo nesta viaxe cara a un Mercado econ\u00f3mico \u00fanico. Durante a mi\u00f1a visita tiven o pracer de comentar co Primeiro Ministro Key os grandes avances acadados no proxecto SmartGate para realizar viaxes sen fronteiras entre os nosos dous pa\u00edses. Un estudo conxunto comezar\u00e1 este mes para analizar como crear unha verdadeira experiencia de aviaci\u00f3n \"nacional\".Dende as comunidades empresariais de Australia e Nova Zelandia estase a pedir a extensi\u00f3n do CER a outros pa\u00edses insulares do Pac\u00edfico, harmonizando o CER e o Acordo Comercial Rexional do Pac\u00edfico (PARTA, polas s\u00faas siglas en ingl\u00e9s) co fin de acadar un mercado \u00fanico e a libre circulaci\u00f3n de persoas e bens.\nTam\u00e9n est\u00e1 a haber petici\u00f3ns dende organizaci\u00f3ns como CANZUK International de estender o CER e o Acordo Trans-Tasmano de Liberdade de circulaci\u00f3n de viaxeiros ao Reino Unido e o Canad\u00e1, permitindo o libre comercio e a libre circulaci\u00f3n de persoas a trav\u00e9s dos catro maiores reinos da Commonwealth."}
{"id": "544078", "revid": "98629", "url": "https://gl.wikipedia.org/wiki?curid=544078", "title": "Rozal\u00e9n", "text": "Mar\u00eda de los \u00c1ngeles Rozal\u00e9n Ortu\u00f1o, nada en Albacete o 12 de xu\u00f1o de 1986, co\u00f1ecida artisticamente como Rozal\u00e9n, \u00e9 unha cantautora e compositora espa\u00f1ola. Editou catro \u00e1lbums, titulados \"Con derecho a...\", \"Qui\u00e9n me ha visto\u2026\", \"Cuando el r\u00edo suena...\" e \"El \u00e1rbol y el bosque\". En 2021 foi reco\u00f1ecida co Premio Nacional das M\u00fasicas Actuais.\nTraxectoria.\nNaceu en Albacete o 12 de xu\u00f1o de 1986. Criouse en Letur, un pobo enclavado na serra de Segura, vila da s\u00faa nai, a\u00ednda que por parte do seu pai, que foi cura de Letur, pertencen \u00e1 vila de Balazote. Dende pequena Mar\u00eda Rozal\u00e9n cantaba as canci\u00f3ns que lle ensinaban a s\u00faa nai e a s\u00faa avoa, recitaba poes\u00edas e recib\u00eda as s\u00faas primeiras clases de baile. Dende os 7 anos formou parte da rondalla do barrio de F\u00e1tima de Albacete, \u00e1 que pertenceu durante 9 anos como guitarrista e bandurra, dando as\u00ed os seus primeiros pasos na m\u00fasica. O seu primeiro contacto diante dos micr\u00f3fonos foi dentro das corais do Colexio Santo \u00c1ngel de la Guarda e da parroquia de F\u00e1tima de Albacete. De feito, a cantante comezou a cantar en p\u00fablico despois de que a animase o cura do seu barrio.\nEmpezou a compor canci\u00f3ns con 14 anos e deu o seu primeiro concerto como cantautora con 16 no festival \u201cOperaci\u00f3n Bocadillo\u201d de Albacete. Desde ese momento non deixou de compor e actuar. Acompa\u00f1ada normalmente polo gran percusionista e amigo Tete Morag\u00f3n, e en 2021 polo guitarrista Samuel Vidal, o baixista Jorge Rodr\u00edguez e \"El Cometilla\" ao caix\u00f3n, act\u00faa en numerosas localidades de toda Espa\u00f1a.\nActuou en varias ocasi\u00f3ns en escenarios como o Teatro Romea e o Auditorio V\u00edctor Villegas de Murcia ou o Teatro Circo de Albacete.\nEstudou Psicolox\u00eda na Universidade de Murcia e ten un mestrado en Musicoterapia. Ademais ten experiencia en musicoterapia con p\u00e1rkinson e grupos de colectivos en risco de exclusi\u00f3n social. En todos os seus concertos est\u00e1 acompa\u00f1ada por Beatriz Romero (t\u00e9cnica especialista en interpretaci\u00f3n da lingua de signos e gu\u00eda interpretaci\u00f3n de persoas xordocegas), creando un espect\u00e1culo que est\u00e1 a ter grande \u00e9xito en todos os lugares nos que se representa, cunha mestura de persoas o\u00edntes e xordas nun concerto preparado para ser entendido noutros pa\u00edses con connotaci\u00f3ns espec\u00edficas da lingua de signos de cada pa\u00eds. Desta maneira, a s\u00faa m\u00fasica dir\u00edxese a todo o mundo sen exclusi\u00f3ns. Un exemplo deste gran traballo p\u00f3dese ver reflectido no videoclip do seu tema \"80 veces\".\nAlgunhas das ONG e asociaci\u00f3ns coas que colaborou son Plan Internacional, Asociaci\u00f3n Espa\u00f1ola Contra o Cancro ou Fundaci\u00f3n Vicente Ferrer e a ILP para salvar o Mar Menor. \n2013: Primeiro disco e comezo do \u00e9xito.\nEn 2012, Rozal\u00e9n estabel\u00e9cese no barrio madrile\u00f1o de Lavapi\u00e9s. Unha vez al\u00ed apuntouse a un mestrado de Musicoterapia e co\u00f1eceu o produtor Ismael Guijarro. Rozal\u00e9n presentoulle 30 das s\u00faas composici\u00f3ns a Ismael e este prop\u00faxolle gravar un disco. Grazas \u00e1 axuda do produtor e a un pr\u00e9stamo bancario, Rozal\u00e9n fichou pola multinacional discogr\u00e1fica Sony Music e entrou a formar parte da principal axencia de representaci\u00f3n espa\u00f1ola RLM (da que forman parte artistas como Mal\u00fa, Alejandro Sanz, Miguel Bos\u00e9 ou Raphael) e en 2013 publicar\u00eda \"Con derecho a\"... o seu primeiro \u00e1lbum de estudio.\nO tema \"80 veces\" conv\u00e9rtese no primeiro sinxelo do \u00e1lbum. Para este tema grava un orixinal videoclip xunto a Beatriz Romero que arrasar\u00e1 en YouTube ao superar o mill\u00f3n de visitas d\u00edas despois da s\u00faa publicaci\u00f3n. O segundo sinxelo do \u00e1lbum foi \"Comi\u00e9ndote a besos\", un tema dedicado \u00e1s persoas seropositivas que logrou superar o irresist\u00edbel \u00e9xito de \"80 veces\".\nEn setembro de 2013 d\u00e1 comezo a xira que promociona o seu primeiro \u00e1lbum. Rozal\u00e9n cultiva un grande \u00e9xito esgotando as entradas en case todos os seus concertos polos principais teatros e salas de Espa\u00f1a. Este \u00e9xito leva a compositora a cruzar o Atl\u00e1ntico e levar a s\u00faa m\u00fasica a pa\u00edses como a Arxentina ou o Uruguai. A finais de ano foi galardoada nos Premios Dial como unha das artistas espa\u00f1olas do ano.\nEn decembro de 2014 Rozal\u00e9n obt\u00e9n o seu primeiro disco de ouro tras superar as 20.000 copias vendidas co seu \u00e1lbum debut \"Con derecho a\".\"..\". Ademais, ese mesmo mes obtivo o premio Los N\u00fameros 1 de Cadena 100, galard\u00f3n que outorga esta cadea de radio aos artistas espa\u00f1ois coas mellores canci\u00f3ns do ano.\n2015: Primeira BSO e segundo disco.\nA principios de 2015 Rozal\u00e9n foi escollida para dar voz \u00e1 banda sonora de \"Perdiendo el Norte\", unha pel\u00edcula de Nacho G. Velilla. Para iso, a cantautora compuxo o tema \"Berl\u00edn\", o cal est\u00e1 inclu\u00eddo no seu segundo disco.\nO 29 de xu\u00f1o de 2015 publ\u00edcase \"Vuelves\", o primeiro sinxelo de \"Qui\u00e9n me ha visto\"..., segundo \u00e1lbum de estudio de Rozal\u00e9n. O segundo sinxelo, titulado \"Ahora\", publicouse o 4 de setembro. Unha semana despois sa\u00edu \u00e1 venda o \u00e1lbum, que rapidamente alcanzou o n\u00famero 1 nas listas de vendas. \"Ser\u00e1 mejor\", o terceiro sinxelo do \u00e1lbum publicouse o 26 de febreiro de 2016.\n2017: Cuando el r\u00edo suena.\nEn 2017 lanza o seu terceiro \u00e1lbum de estudio \"Cuando el r\u00edo suena\"... do que se desprenden varios \u00e9xitos, entre os que destaca o ic\u00f3nico tema \"La Puerta Violeta\"... que se converteu nun himno da loita contra a violencia de x\u00e9nero en Espa\u00f1a e varios pa\u00edses de Am\u00e9rica Latina.\nO seu lanzamento levou a cabo o 15 de setembro de 2017, conseguindo na primeira semana no posto n\u00famero 1 de todas as plataformas dixitais e conseguindo tam\u00e9n o primeiro posto en vendas en Espa\u00f1a. Este \u00e9 un \u00e1lbum moi persoal, como comenta a propia artista, xa que conta historias da s\u00faa propia vida e a da s\u00faa familia.\nO \u00e1lbum componse de 11 canci\u00f3ns que son o resultado da s\u00faa viaxe interior realizado nos dous anos transcorridos desde a publicaci\u00f3n do seu disco anterior \u201cQui\u00e9n me ha visto\u2026\u201d. A Gira Cuando El R\u00edo Suena levou a albacete\u00f1a a presentar o seu disco por todo o mundo desde finais de 2017 at\u00e9 finais de 2019]].\nPremios e nomeamentos.\nRozal\u00e9n ga\u00f1ou unha gran cantidade de premios e obtivo varios nomeamentos durante a s\u00faa traxectoria musical. No seu haber acumula distinci\u00f3ns tan importantes como dous Discos de Ouro, o reco\u00f1ecemento a \u00c1lbum do ano 2015 por Apple Music ou a Placa ao M\u00e9rito Rexional da Comunidade de Castela-A Mancha.\nColaboraci\u00f3ns.\nAo longo da s\u00faa carreira, Rozal\u00e9n colaborou con numerosos artistas como:\nAdemais disto, a cantante tam\u00e9n realizou diversos traballos cos poetas David Sarri\u00f3n e Ricardo P\u00e9rez."}
{"id": "544079", "revid": "15490", "url": "https://gl.wikipedia.org/wiki?curid=544079", "title": "C\u00e9lulas epiteliais", "text": ""}
{"id": "544081", "revid": "1093", "url": "https://gl.wikipedia.org/wiki?curid=544081", "title": "Tiberio \u00c1vila Rodr\u00edguez", "text": ""}
{"id": "544083", "revid": "1987", "url": "https://gl.wikipedia.org/wiki?curid=544083", "title": "ARN term\u00f3metro", "text": "Un ARN term\u00f3metro ou term\u00f3metro de ARN, tam\u00e9n chamado ARN termosensor (ou termosensor de ARN) \u00e9 unha mol\u00e9cula de ARN non codificante sensible \u00e1 temperatura que regula a expresi\u00f3n x\u00e9nica. Os term\u00f3metros de ARN adoitan regular xenes que act\u00faan durante a resposta a un choque t\u00e9rmico (quente) ou un choque fr\u00edo, pero foron tam\u00e9n implicados noutras tarefas regulatorias como na patoxenicidade e a inanici\u00f3n. At\u00f3panse principalmente en bacterias, pero non exclusivamente.\nEn xeral os term\u00f3metros de ARN funcionan cambiando a s\u00faa estrutura secundaria en resposta \u00e1s flutuaci\u00f3ns da temperatura. Esta transici\u00f3n estrutural pode ent\u00f3n expo\u00f1er ou agochar importantes rexi\u00f3ns do ARN como un sitio de uni\u00f3n ao ribosoma, o que as\u00ed afecta a taxa de traduci\u00f3n de prote\u00ednas codificadas nun xene pr\u00f3ximo.\nOs term\u00f3metros de ARN, xunto cos riboswitches, p\u00f3\u00f1ense como exemplos que apoian a hip\u00f3tese do mundo de ARN. Esta teor\u00eda prop\u00f3n que o ARN foi a inicios da orixe da vida o \u00fanico \u00e1cido nucleico presente nas primeiras c\u00e9lulas, e m\u00e1is tarde foi substitu\u00eddo polo actual sistema ADN \u2192 ARN \u2192 prote\u00edna.\nExemplos de term\u00f3metros de ARN son: FourU, o elemento regulatorio en \"cis\" Hsp90, o elemento ROSE, o term\u00f3metro ARN lig, e o term\u00f3metro Hsp17.\nDescubrimento.\nO primeiro elemento de ARN sensible \u00e1 temperatura foi descuberto en 1989. Antes deste descubrimento, sab\u00edase que as mutaci\u00f3ns augas arriba do sitio de inicio da transcrici\u00f3n nun ARNm cIII de fago lambda (\u03bb) afectaban o nivel de traduci\u00f3n da prote\u00edna cIII. Esta prote\u00edna est\u00e1 implicada na selecci\u00f3n dos cilos de vida l\u00edtico ou lisox\u00e9nico no fago \u03bb, na que as altas concentraci\u00f3ns de cIII promov\u00edan a lisoxenia. Estudos posteriores desta rexi\u00f3n do ARN augas arriba identificaron que pod\u00eda existir en d\u00faas estrutura secundarias alternativas, que cambiaban entre si e eran dependentes da concentraci\u00f3n de i\u00f3n magnesio e da temperatura. Agora p\u00e9nsase que este term\u00f3metro de ARN favorece a entrada no ciclo l\u00edtico baixo unha situaci\u00f3n de estr\u00e9s de calor para que o bacteri\u00f3fago se replique rapidamente e escape da c\u00e9lula h\u00f3spede.\nO termo \"term\u00f3metro de ARN\" (\"RNA thermometer\") non se acu\u00f1ou ata 1999, cando foi aplicado ao elemento de ARN rpoH identificable en \"Escherichia coli\". M\u00e1is recentemente, empreg\u00e1ronse investigaci\u00f3ns bioinform\u00e1ticas para descubrir novos posibles term\u00f3metros de ARN. As investigaci\u00f3ns tradicionais baseadas na secuencia non son eficaces para isto, xa que a estrutura secundaria do elemento est\u00e1 moito m\u00e1is conservada que a secuencia do \u00e1cido nucleico.\nDistribuci\u00f3n.\nA maior\u00eda dos term\u00f3metros de ARN co\u00f1ecidos est\u00e1n localizados na rexi\u00f3n non traducida 5\u2032 (UTR) dos ARNm que codifican prote\u00ednas de choque t\u00e9rmico, a\u00ednda que se suxeriu que isto se pod\u00eda deber, en parte, a un nesgo de mostraxe e \u00e1s dificultades inherentes \u00e1 detecci\u00f3n de secuencias de ARN non conservadas e curtas nos datos xen\u00f3micos.\nA\u00ednda que se atoparon predominantemente en procariotas, tam\u00e9n se atopou un potencial term\u00f3metro de ARN en mam\u00edferos, inclu\u00edndo os humanos e noutros animais. O termosensor candidato ARN de choque de calor 1 (HSR1) activa o factor de transcrici\u00f3n de choque t\u00e9rmico 1 (HSF1) e induce prote\u00ednas protectoreas cando a temperatura da c\u00e9lula excede os 37\u00a0\u00b0C (a temperatura normal do corpo humano), o que impide o sobrequentamento das c\u00e9lulas.\nEstrutura.\nOs term\u00f3metros de ARN son estruturalmente simples e poden estar formados por secuencias de ARN curtas; as menores de s\u00f3 44 nucle\u00f3tidos e at\u00f3panse no ARNm da prote\u00edna de choque t\u00e9rmico hsp17, en \"Synechocystis\" sp. PCC 6803. Xeralmente estes elementos de ARN var\u00edan en lonxitude desde 60 a 110 nucle\u00f3tidos e conte\u00f1en tipicamente unha forquita cun pequeno n\u00famero de pares de bases desapareadas que reducen a estabilidade da estrutura, permitindo as\u00ed un despregamento m\u00e1is doado en resposta ao incremento de temperatura.\nUnha an\u00e1lise estrutural detallada do term\u00f3metro de ARN ROSE revelou que as bases desapareadas est\u00e1n en realidade ligadas entre si formando apareamentos non est\u00e1ndar que conservan a estrutura helicoidal do ARN (ver figura). Os apareamentos de bases non habituais consisten en pares G-G, U-U e UC-Us. Como estes pares de bases non can\u00f3nicos son relativamente inestables, un incremento de temperatura causa a 'fusi\u00f3n' local da estrutura do ARN nesta rexi\u00f3n (rompen as pontes de H entre as bases), expo\u00f1endo a secuencia Shine-Dalgarno.\nAlg\u00fans term\u00f3metros do ADN son significativamente m\u00e1is complexos que unha simple forquita, como no caso dunha rexi\u00f3n atopada no ARNm de CspA que se pensa cont\u00e9n un pseudon\u00f3 xunto con m\u00faltiples forquitas.\nDese\u00f1\u00e1ronse term\u00f3metros de ARN sint\u00e9ticos cunha soa estrutura de forquita simple. Por\u00e9n, a estrutura secundaria de tales term\u00f3metros de ARN curtos pode ser sensible \u00e1 mutaci\u00f3n, xa que un s\u00f3 cambio de base pode facer que a forquita quede inactiva in vivo.\nMecanismo.\nOs term\u00f3metros de ARN enc\u00f3ntranse na 5\u2032-UTR do ARN mensaxeiro, augas arriba dun xene que codifica prote\u00ednas. Al\u00ed poden agochar o sitio de uni\u00f3n ao ribosoma (RBS) e impiden a traduci\u00f3n do ARNm a prote\u00ednas. A medida que a temperatura aumenta, a estrutura da forquita pode 'fundirse' e exp\u00f3n o RBS ou a secuencia Shine-Dalgarno para permitir a uni\u00f3n da subunidade ribos\u00f3mica menor (30S), que despois ensambla outra maquinaria de traduci\u00f3n necesaria. O cod\u00f3n de iniciaci\u00f3n, que normalmente se encontra a 8 nucle\u00f3tidos augas abaixo da secuencia Shine-Dalgarno, sinaliza o comezo dun xene codificante de prote\u00ednas, que \u00e9 despois traducido a un polip\u00e9ptido polo ribosoma. Ademais diste mecanismo que act\u00faa en \"cis\", atopouse tam\u00e9n un \u00fanico term\u00f3metro de ARN que act\u00faa en \"trans\" no ARNm RpoS, que se pensa que est\u00e1 implicado na resposta \u00e1 inanici\u00f3n.\nUn exemplo espec\u00edfico dun motivo term\u00f3metro de ARN \u00e9 o term\u00f3metro FourU de \"Salmonella enterica\". Cando est\u00e1 exposto a temperaturas por riba de 45\u00a0\u00b0C, o talo-bucle que establece emparellamentos de bases fronte \u00e1 secuencia Shine-Dalgarno queda desemparellada e isto permite que o ARNm entre no ribosoma para que te\u00f1a lugar a traduci\u00f3n. A concentraci\u00f3n de i\u00f3n Mg2+ tam\u00e9n afecta \u00e1 estabilidade de FourU. O term\u00f3metro de ARN mellor estudado enc\u00f3ntrase no xene \"rpoH\" de \"Escherichia coli\". Este termosensor regula \u00e1 alza as prote\u00ednas de choque t\u00e9rmico a temperaturas maiores por medio de \u03c332, un factor sigma de choque t\u00e9rmico especializado.\nA\u00ednda que os term\u00f3metros de ARN est\u00e1n tipicamente asociados coa expresi\u00f3n de prote\u00ednas inducida por calor, poden tam\u00e9n regular as prote\u00ednas de choque fr\u00edo. Por exemplo, a expresi\u00f3n de d\u00faas prote\u00ednas de 7 kDa \u00e9 regulada por un term\u00f3metro de ARN na bacteria term\u00f3fila \"Thermus thermophilus\" e identificouse un mecanismo similar en Enterobacteriales.\nOs term\u00f3metros de ARN sensibles a temperaturas de 37\u00a0\u00b0C poden ser utilizadas por pat\u00f3xenos para activar xenes espec\u00edficos de infecci\u00f3ns. Por exemplo, a regulaci\u00f3n \u00e1 alza de \"prfA\", que codifica un regulador transcricional clave de xenes de virulencia en \"Listeria monocytogenes\", foi demostrada ao fusionar o ADN 5\u2032 de \"prfA\" co xene da prote\u00edna fluorescente verde; o xene de fusi\u00f3n foi despois transcrito desde o promotor T7 en \"E. coli\", e observouse fluorescencia a 37\u00a0\u00b0C pero non a 30\u00a0\u00b0C.\nImplicaci\u00f3ns para a hip\u00f3tese do mundo de ARN.\nA hip\u00f3tese do mundo de ARN afirma que o ARN foi nos inicios da aparici\u00f3n da vida na Terra tanto o portador da informaci\u00f3n hereditaria coma unha mol\u00e9cula activa encimaticamente, cuxas diferentes secuencias actuaban como biocatalizadores, reguladores e sensores. A hip\u00f3tese propo\u00f1\u00eda que despois evolucionou a vida moderna baseada no ADN, ARN e prote\u00ednas e a selecci\u00f3n substitu\u00edu a maior\u00eda das funci\u00f3ns antes exercidas polo ARN polas exercidas por outras mol\u00e9culas.\nP\u00e9nsase que os term\u00f3metros de ARN e os riboswitches son evolutivamente antigos debido \u00e1 s\u00faa distribuci\u00f3n ampla en organismos moi distanciados taxonomicamente. Prop\u00faxose que no mundo de ARN, os termosensores de ARN ser\u00edan os responsables da regulaci\u00f3n dependente da temperatura doutras mol\u00e9culas de ARN. Os term\u00f3metros de ARN nos organismos modernos poden ser f\u00f3siles moleculares que poder\u00edan insinuar a s\u00faa importancia previa m\u00e1is xeneralizada no mundo de ARN."}
{"id": "544084", "revid": "15490", "url": "https://gl.wikipedia.org/wiki?curid=544084", "title": "Mar\u00eda de los \u00c1ngeles Rozal\u00e9n Ortu\u00f1o", "text": ""}
{"id": "544085", "revid": "15490", "url": "https://gl.wikipedia.org/wiki?curid=544085", "title": "Mar\u00eda de los \u00c1ngeles Rozal\u00e9n", "text": ""}
{"id": "544086", "revid": "15490", "url": "https://gl.wikipedia.org/wiki?curid=544086", "title": "M\u00aa \u00c1ngeles Rozal\u00e9n Ortu\u00f1o", "text": ""}
{"id": "544087", "revid": "15490", "url": "https://gl.wikipedia.org/wiki?curid=544087", "title": "\u00c1ngeles Rozal\u00e9n", "text": ""}
{"id": "544088", "revid": "27155", "url": "https://gl.wikipedia.org/wiki?curid=544088", "title": "RNA term\u00f3metro", "text": ""}
{"id": "544089", "revid": "27155", "url": "https://gl.wikipedia.org/wiki?curid=544089", "title": "ARN termosensor", "text": ""}
{"id": "544090", "revid": "27155", "url": "https://gl.wikipedia.org/wiki?curid=544090", "title": "RNA termosensor", "text": ""}
{"id": "544091", "revid": "27155", "url": "https://gl.wikipedia.org/wiki?curid=544091", "title": "Term\u00f3metros de ARN", "text": ""}
{"id": "544092", "revid": "27155", "url": "https://gl.wikipedia.org/wiki?curid=544092", "title": "Term\u00f3metro de RNA", "text": ""}
{"id": "544093", "revid": "27155", "url": "https://gl.wikipedia.org/wiki?curid=544093", "title": "Termosensor de ARN", "text": ""}
{"id": "544094", "revid": "27155", "url": "https://gl.wikipedia.org/wiki?curid=544094", "title": "Termosensor de RNA", "text": ""}
{"id": "544095", "revid": "98629", "url": "https://gl.wikipedia.org/wiki?curid=544095", "title": "Batall\u00f3n Dimitrov", "text": "O Batall\u00f3n Dimitrov ou batall\u00f3n XVIII foi unha unidade militar das Brigadas Internacionais durante a Guerra Civil Espa\u00f1ola. O seu nome d\u00e9bese a Georgi Dimitrov, un gran defensor b\u00falgaro da Fronte Popular na Segunda Rep\u00fablica Espa\u00f1ola.\nHistorial de operaci\u00f3ns.\nFormouse con exiliados dos Balc\u00e1ns en decembro de 1936. Ao inicio contaba con 800 voluntarios, entre eles preto de 160 gregos. Formou parte da XV Brigada a partir do 31 de xaneiro de 1937. Nela atop\u00e1banse outras d\u00faas unidades que se fixeron especialmente famosas: o Batall\u00f3n Brit\u00e1nico e o Batall\u00f3n Abraham Lincoln. Loitaron primeiro na Batalla do Xarama en febreiro de 1937, en que sufriron un gran n\u00famero de baixas.\nO 20 de setembro de 1937 o batall\u00f3n trasladouse \u00e1 45\u00aa Divisi\u00f3n Internacional da Reserva, onde foi reconstitu\u00eddo. O 13 de febreiro de 1938 formou parte da 129\u00aa Brigada Internacional acabada de crear con superviventes doutros batall\u00f3ns integrados por centroeuropeos. Permaneceu nela at\u00e9 a s\u00faa desmobilizaci\u00f3n o 5 de outubro de 1938. \nO seu \u00faltimo comandante, Josef Pavel, chegou a ser ministro no gabinete de Alexander Dub\u010dek durante a Primavera de Praga en 1968.\nCatro dos brigadistas iugoslavos que combateron no \"Dimitrov\" e no \"\u0110uro \u0110akovi\u0107\" acabaron dirixindo os catro grupos do Ex\u00e9rcito Partisano de Liberaci\u00f3n contra os ex\u00e9rcito nazi na segunda guerra mundial: Peko Dap\u010devi\u0107 o I, Ko\u010da Popovi\u0107 o II, Kosta Na\u0111 o III, e Petar Drap\u0161in o IV."}
{"id": "544096", "revid": "5863", "url": "https://gl.wikipedia.org/wiki?curid=544096", "title": "Alejandro Lorenzo", "text": ""}
{"id": "544098", "revid": "5863", "url": "https://gl.wikipedia.org/wiki?curid=544098", "title": "Heliodoro Cid e Rozo", "text": ""}
{"id": "544099", "revid": "54334", "url": "https://gl.wikipedia.org/wiki?curid=544099", "title": "Aurora Beltr\u00e1n", "text": "Aurora Beltr\u00e1n Gila, nada en Pamplona, o 26 de agosto de 1964, \u00e9 unha cantante espa\u00f1ola. Liderou os grupos Belladona e Tah\u00fares Zurdos, e tras a disoluci\u00f3n dos \u00faltimos en 2004, segue a s\u00faa carreira en solitario.\nTraxectoria.\nAurora Beltr\u00e1n nace o 26 de agosto de 1964 en Pamplona, a\u00ednda que desde moi pequena viviu en Potasas (Beri\u00e1in, Navarra). Sendo nena padece unha enfermidade que a obriga a permanecer moitas horas sentada. Para que o tempo non se lle faga tan longo, o seu pai reg\u00e1lalle unha guitarra. Aos 13 anos comp\u00f3n a s\u00faa primeira canci\u00f3n, \"Muerte ven\", que grava no seu primeiro disco con Tah\u00fares Zurdos.\nSendo moi nova comeza a percorrer bares de Pamplona interpretando canci\u00f3ns, ela tocando o viol\u00edn e El Drogas tocando a guitarra. A mediados dos anos 1980 comeza a s\u00faa andaina musical como guitarrista do grupo navarro Belladona, que tras gravar un elep\u00e9, \"Las mujeres y los negros primero\", dis\u00f3lvese.\nEn 1987 forma en Pamplona, xunto ao seu irm\u00e1n Lolo e dous vellos co\u00f1ecidos, o grupo Tah\u00fares Zurdos. Gravan unha maqueta e dan concertos en Navarra e outros lugares do norte de Espa\u00f1a. Desta forma conseguen gravar en 1988 o seu primeiro disco, \"Tah\u00fares Zurdos\", co selo Ohiuka. Tras este disco chega outro co mesmo selo discogr\u00e1fico e pasan a gravar con EMI.\nAurora Beltr\u00e1n grava con Tah\u00fares Zurdos un total de oito discos de estudo, dous recompilatorios, un ac\u00fastico e un directo que repasa toda a s\u00faa carreira. Este \u00faltimo disco en directo gr\u00e1vase na Sala Noboo de Tudela, o 5 de decembro de 2003, e sae \u00e1 venda en abril de 2004 co t\u00edtulo 17 anos (co selo discogr\u00e1fico Do it records). \"17 anos\" sup\u00f3n o ramo final para a carreira do grupo durante o seu dezasete anos de existencia. En 2004, meses despois de sacar o directo \u00e1 venda, o grupo dis\u00f3lvese.\nEnt\u00f3n Aurora Beltr\u00e1n comeza a dar unha serie de concertos ac\u00fasticos acompa\u00f1ada por Eva Rada, corista e instrumentista de Tah\u00fares Zurdos durante os \u00faltimos anos do grupo, mentres prepara temas novos que incluir\u00eda no seu primeiro traballo en solitario.\nNon ser\u00eda at\u00e9 o ano 2007 cando Aurora Beltr\u00e1n grava o seu primeiro disco en solitario, \"Clases de Baile\", no que colaboran Enrique Bunbury, Loquillo e Carmen Par\u00eds. \"Clases de Baile\" sae \u00e1 venda en marzo de 2008 e conta con nove temas, oito deles compostos por Aurora ademais de \"Candy\" de Iggy Pop, adaptado ao castel\u00e1n por ela.\nEn 2008 participa na xira \"Otra noche sin dormir\" xunto a Rosendo e Barricada. A xira arrinca o 4 de abril no vel\u00f3dromo de Anoeta de Donostia e finaliza o 26 de setembro na praza de touros de Las Ventas en Madrid.\nEn 2008 colabora achegando un tema in\u00e9dito no disco ben\u00e9fico \"M\u00fasica en defensa de los animales\"\nEn setembro de 2009 realiza unha xira por varias cidades de Estados Unidos: Nova York, Jersey City, Boston, Filadelfia.\nAurora Beltr\u00e1n ten colaboraci\u00f3ns, tanto en gravaci\u00f3ns de estudo como en directos, con grupos e artistas espa\u00f1ois tales como Kutxi Romero, Babylon Chat, Estrago, La Fuga, Big Member, Los Secretos, Amaral, Burning, Luz Casal, Barricada, Rosendo, M\u00e4go de Oz, Rafa Pons, Sin Tregua, Lilith, Enblanco, B\u00e1sico, Porretas, Garaje Jack, S\u00ednkope e Mercedes Ferrer.\nEn setembro de 2011 grava en directo o seu novo disco \"Museo P\u00farpura\" no Teatro Arteria Campos El\u00edseos de Bilbao. Na gravaci\u00f3n acomp\u00e1\u00f1ana Eva Rada, Israel Santamar\u00eda e Rosa Cedr\u00f3n (Luar na lubre).\nMuseo P\u00farpura \u00e9 o espazo onde se expo\u00f1en as pezas de coleccionista que compo\u00f1en este \u00e1lbum, o \u00faltimo da cantautora. Un recompilatorio de cl\u00e1sicos con novos arranxos, e un tema in\u00e9dito gravado en castel\u00e1n e en ingl\u00e9s titulado \"Invicta\" escrito desde a enfermidade renal cr\u00f3nica que ten diagnosticada desde 2005 da que fala a artista:\n\u201cAgora, qu\u00edtolle absolutamente a importancia a todo, porque a importancia, realmente, d\u00e1slla ti \u00e1s cousas. Iso ax\u00fadame a ter ilusi\u00f3n e seguir. \u00abInvicta\u00bb fala disto, de que non podes perder a fe, como di unha das frases da canci\u00f3n: \u00abDebilitada quizais, pero xamais vencida\u00bb. Creo que \u00e9 algo que nos pode pasar a moit\u00edsima xente, por iso, estou a colaborar con ALCER, Federaci\u00f3n Nacional de Asociaci\u00f3ns para a loita contra as enfermidades do ril, para que esta canci\u00f3n, lles axude tanto como a min a manter a ilusi\u00f3n pola vida, que cada d\u00eda nos regala o seu abrazo. E como a m\u00fasica \u00e9 universal, graveina en estudo tam\u00e9n en ingl\u00e9s e decid\u00edn inclu\u00edla tam\u00e9n no disco.\u201d\nConsciente da delicada situaci\u00f3n que atravesa a m\u00fasica, Aurora Beltr\u00e1n a\u00ednda ten moito que ofrecerlle ao p\u00fablico: \u201ccreo que o importante, \u00e1 marxe de modas, idades e ideolox\u00edas, \u00e9 transmitir algo moi com\u00fan no x\u00e9nero humano. Todos pasamos por momentos bos, malos, tristes, surrealistas... E cando sabes dar nese punto \u00e9 cando conectas coa xente\u201d.\nO 28 de febreiro de 2012, a artista Aurora Beltr\u00e1n recibiu o Premio Global da M\u00fasica Aragonesa na s\u00faa d\u00e9cimo terceira edici\u00f3n. \u00c9 un premio especial \u00e1 traxectoria dunha persoa, colectivo ou instituci\u00f3n que, sen nacer en Arag\u00f3n, te\u00f1a un estreito v\u00ednculo coa terra. O 14 de xu\u00f1o de 2012, a s\u00faa terra env\u00f3rcase con ela, outorg\u00e1ndolle un reco\u00f1ecemento \u00e1 s\u00faa carreira art\u00edstica na VIII Gala da M\u00fasica Navarra.\nEn xullo de 2019, anunciouse a volta aos escenarios de Tah\u00fares Zurdos. En agosto de 2019, a revista Rock Estatal dedicou a s\u00faa portada a Aurora Beltr\u00e1n, para realizar un percorrido hist\u00f3rico pola s\u00faa biograf\u00eda e \u00faltima etapa."}
{"id": "544101", "revid": "98629", "url": "https://gl.wikipedia.org/wiki?curid=544101", "title": "Antonio Barrios", "text": "Antonio Barrios Seoane, nado en Getxo o 21 de maio de 1910 e finado en Donostia o 19 de agosto de 2002, foi un futbolista e adestrador espa\u00f1ol. Como xogador militou no Arenas de Getxo, co que xogou d\u00faas tempadas na Primeira Divisi\u00f3n, no Racing de Ferrol e no Valladolid. \nDestacou especialmente como adestrador, dirixindo a numerosos equipos. Adestrou 25 tempadas entre a Primeira e a Segunda Divisi\u00f3n, cifra s\u00f3 superada por Roque Olsen (31) e Luis Aragon\u00e9s (26). Disputou tres finais da Copa do Xeneral\u00edsimo con tres equipos diferentes (Athletic, Atl\u00e9tico de Madrid e Sevilla) e conseguiu cinco ascensos \u00e1 Primeira Divisi\u00f3n, tres deles co Betis. \nTraxectoria.\nComo futbolista.\nFillo de galegos, naceu na localidade bisca\u00ed\u00f1a de Getxo o 21 de maio de 1910. Comezou a xogar ao f\u00fatbol no Zugartzarte da s\u00faa vila natal, que era viveiro do Arenas Club. \nNo ver\u00e1n de 1932 foi cedido ao Racing de Ferrol, co que debutou en partido oficial na primeira xornada da tempada 1932/33 do Campionato de Galicia, marcando un dos sete goles do seu equipo contra o Uni\u00f3n Sporting no Inferni\u00f1o. Disputou todos os encontros do campionato, proclam\u00e1ndose o equipo subcampi\u00f3n por detr\u00e1s do Deportivo da Coru\u00f1a, e xogou tam\u00e9n co equipo verde na Terceira Divisi\u00f3n.\nO 5 de febreiro de 1933 debutou na Primeira Divisi\u00f3n co Arenas, marcando un dos dous goles do seu equipo na derrota por 3-2 contra o Espanyol en Sarri\u00e0. Xogou 20 partidos na m\u00e1xima categor\u00eda entre as tempadas 1932/33 e 1933/34, anotando cinco goles. En 1934 fichou polo Valladolid, co que xogou durante a seguinte d\u00e9cada na Segunda Divisi\u00f3n.\nComo adestrador.\nTras colgar as botas no Valladolid, comezou a s\u00faa carreira de adestrador no mesmo club e en tres anos ascendeuno dende a Terceira ata a Primeira Divisi\u00f3n. Con todo, para o debut na m\u00e1xima categor\u00eda, o club contratou a Helenio Herrera. O equipo salvouse por pouco do descenso, e trala marcha do arxentino, a directiva contratou de novo a Barrios, que levou o equipo ata a novena praza da tempada 1949/50. A continuaci\u00f3n adestrou o Racing de Santander en Primeira, antes de regresar a Segunda para dirixir o M\u00e1laga, co que ga\u00f1ou o seu segundo t\u00edtulo da categor\u00eda de prata.\nEn 1951 colleu as rendas do Athletic de Bilbao, ao que adestrou durante d\u00faas tempadas, dirixindo entre outros a Zarra, Iriondo, Ga\u00ednza ou Carmelo Cedr\u00fan. Logrou clasificar o equipo para a final da Copa do Xeneral\u00edsimo de 1953, onde o t\u00edtulo acabou sendo para o FC Barcelona de Ferdinand Dau\u010d\u00edk grazas a dous goles de Kubala e Manch\u00f3n.\nA continuaci\u00f3n adestrou o Atl\u00e9tico Tetu\u00e1n en Segunda e dous anos o Atl\u00e9tico de Madrid en Primeira, acadando a s\u00faa segunda final de Copa, perdendo esta vez contra o seu exequipo, o Athletic de Bilbao, adestrado por Dau\u010d\u00edk. Na tempada 1957/58 logrou o seu terceiro ascenso a Primeira, no banco do Betis, e durante os seguintes anos dirixiu o Espanyol, Elche e Sevilla, clasific\u00e1ndose con este \u00faltimo para a s\u00faa terceira final da Copa do Xeneral\u00edsimo. O seu rival na final foi o Real Madrid de Miguel Mu\u00f1oz, e a\u00ednda que se adiantou o Sevilla grazas a un gol de Di\u00e9guez, a vitoria foi para o club branco, que remontou con dous tantos de Pusk\u00e1s.\nContinuou nos bancos ata 1974, dirixindo entre outros a selecci\u00f3n espa\u00f1ola B, a Real Sociedad, por segunda vez ao Athletic (co que acadou as semifinais da Copa de Feiras 1964/65) ou o Betis, co que ascendeu d\u00faas veces m\u00e1is a Primeira Divisi\u00f3n (1966/67 e 1970/71).\nFaleceu en Donostia o 19 de agosto de 2002, aos 92 anos de idade."}
{"id": "544102", "revid": "27155", "url": "https://gl.wikipedia.org/wiki?curid=544102", "title": "Rexi\u00f3n non traducida 5\u2032", "text": ""}
{"id": "544108", "revid": "27155", "url": "https://gl.wikipedia.org/wiki?curid=544108", "title": "Secuenciaci\u00f3n de xenomas completos", "text": ""}
{"id": "544110", "revid": "98629", "url": "https://gl.wikipedia.org/wiki?curid=544110", "title": "\u00c1rea de Libre Comercio das Am\u00e9ricas", "text": "A \u00c1rea de Libre Comercio das Am\u00e9ricas, co\u00f1ecida polas siglas ALCA (, FTAA), foi o nome oficial dun acordo multilateral de libre comercio, asinado en Miami, Estados Unidos durante o I Cume das Am\u00e9ricas en 1994, que abrangu\u00eda a todos os pa\u00edses do continente americano, con excepci\u00f3n de Cuba. A ALCA deber\u00eda ter comezado a funcionar a partir da IV Cume das Am\u00e9ricas, realizada en Mar del Plata, Arxentina en 2005, pero nesa mesma reuni\u00f3n entrou en crise, sendo considerada por moitos como \"un proxecto morto\".\nHistoria.\nA \u00c1rea de Libre Comercio das Am\u00e9ricas naceu na cidade de Los \u00c1ngeles en xullo de 1994. Na s\u00faa versi\u00f3n orixinal contemplaba a gradual reduci\u00f3n das barreiras arancelarias e ao investimento en 34 pa\u00edses independentes da rexi\u00f3n. Co paso do tempo, o cambio de gobernos en Am\u00e9rica do Sur complicou as negociaci\u00f3ns e no Cume Extraordinario das Am\u00e9ricas celebrado en Monterrei, M\u00e9xico, acordouse aplicar unha versi\u00f3n menos ambiciosa a partir do 1 de xaneiro de 2005 e que a presidencia do proceso fora compartida entre os Estados Unidos e o Brasil.\nA ALCA era un vello proxecto dos Estados Unidos para o resto do continente, cuxa primeira manifestaci\u00f3n data do proxecto de uni\u00f3n aduaneira proposta por este pa\u00eds en 1885, e que estivo moi preto de concretarse entre 1889 e 1890, pero que fracasou pola oposici\u00f3n do goberno arxentino, presidido daquela por Miguel Ju\u00e1rez Celman, ao que se sumou a posici\u00f3n do goberno de Chile, presidido por Jos\u00e9 Manuel Balmaceda Fern\u00e1ndez. O delegado arxentino \u00e1 Conferencia Panamericana, Roque S\u00e1enz Pena, declaraba que \u00ab\"tratar de asegurar o comercio libre entre mercados carentes de intercambio ser\u00eda un luxo ut\u00f3pico e un exemplo de esterilidade\"\u00bb. O cubano Jos\u00e9 Mart\u00ed xa advertira que \u00ab\"ter\u00eda que declararse por segunda vez a independencia da Am\u00e9rica Latina, esta vez para salvala dos Estados Unidos\"\u00bb.\nA principios do ano 2004, varias cidades compet\u00edan por obter a sede da ALCA, entre elas Miami, Atlanta, Colorado Springs, Chicago e Houston nos Estados Unidos; Puebla e Canc\u00fan en M\u00e9xico; Porto de Espa\u00f1a en Trinidad e Tobago, San Xo\u00e1n en Porto Rico e a Cidade de Panam\u00e1, en Panam\u00e1.\nA integraci\u00f3n ao mercado latinoamericano de Am\u00e9rica do Norte supor\u00eda unha poboaci\u00f3n de 800 mill\u00f3ns de persoas e un Produto Interior Bruto (PIB) combinado de US$ 21 bill\u00f3ns anuais.\nAqueles que apoian o ALCA din que \u00e9 un tratado que quere impulsar o comercio entre as rexi\u00f3ns reducindo os aranceis, pero non se pode dicir que nun primeiro momento non te\u00f1a consecuencias traum\u00e1ticas pero si que poder\u00eda ser un paso cara ao desenvolvemento a trav\u00e9s das transacci\u00f3ns comerciais que impulsar\u00e1n a especializaci\u00f3n, a concorrencia, a desaparici\u00f3n de monopolios, a mellora do nivel de benestar da poboaci\u00f3n e un desenvolvemento das infraestruturas.\nA IV Cume das Am\u00e9ricas realizou unha declaraci\u00f3n final que en verdade son d\u00faas contrapostas: incl\u00fae unha menci\u00f3n a favor da reapertura da ALCA presentada por Panam\u00e1 e apadri\u00f1ada polos EUA., e outra do Mercosur e Venezuela, na cal destacan as asimetr\u00edas existentes entre as econom\u00edas do continente que dificultan a posta en marcha dunha \u00e1rea de libre comercio. \u00ab\"Estou un pouco sorprendido. Aqu\u00ed\" \"pasou algo que non ti\u00f1a previsto\u00bb\", d\u00edxolle George W. Bush, presidente estadounidense, a N\u00e9stor Kirchner, presidente da Arxentina e anfitri\u00f3n do Cume, a maneira de despedida.\nCr\u00edticas.\nA ALCA espertou amplas cr\u00edticas en todos os pa\u00edses americanos, cheg\u00e1ndose a formar un movemento continental opositor baixo a consigna de \"\u00a1No al ALCA!\", integrado por gobernos, organizaci\u00f3ns sindicais e sociais, que lograron paralizar a posta en marcha do proxecto na IV Cume das Am\u00e9ricas en novembro de 2005.\nAs negociaci\u00f3ns foron realizadas en segredo durante sete anos, sen participaci\u00f3n da sociedade civil na formulaci\u00f3n das regras e normas que conte\u00f1en o acordo. As materias da ALCA foron similares aos tratados de libre comercio que se negocian bilateralmente. Entre outros temas regulaba a reduci\u00f3n das barreiras arancelarias e o acceso a mercados, bens e servizos de intercambio comercial, investimento estranxeiro, privatizaci\u00f3n de bens e servizos p\u00fablicos, agricultura, dereitos de propiedade intelectual, subsidios e medidas antidumping, libre competencia e resoluci\u00f3n de conflitos.\nUn dos principais cr\u00edticos da ALCA foi o presidente venezolano Hugo Ch\u00e1vez quen a cualificou como \"un tratado de adhesi\u00f3n\" e \"unha ferramenta m\u00e1is do imperialismo para a explotaci\u00f3n de Latinoam\u00e9rica\". Como contra-proposta a este modelo, Ch\u00e1vez promoveu a Alianza Bolivariana para os Pobos da nosa Am\u00e9rica (ALBA). Dita posici\u00f3n antag\u00f3nica valeulle un enfrontamento verbal co mexicano Vicente Fox \u2014forte defensor da ALCA\u2014 e desembocou nun conflito diplom\u00e1tico entre M\u00e9xico e Venezuela en 2005.\nPola s\u00faa banda, Luiz In\u00e1cio \"Lula\" d\u00e1 Silva, presidente do Brasil, e N\u00e9stor Kirchner, presidente da Arxentina, dixeron que non se opu\u00f1an por principio ao tratado, pero condicion\u00e1bano principalmente \u00e1 eliminaci\u00f3n por parte dos Estados Unidos das tarifas proteccionistas e dos subsidios \u00e1 agricultura, \u00e1 provisi\u00f3n dun acceso efectivo aos mercados e a que se contemplen as necesidades e as sensibilidades de todos os socios.\nUn dos temas m\u00e1is pol\u00e9micos do tratado foi o relacionado cos dereitos de propiedade intelectual e patentes. Os cr\u00edticos afirmaron que se as medidas propostas pola ALCA se chegaran a aplicar, impedir\u00edase a investigaci\u00f3n cient\u00edfica en Latinoam\u00e9rica ocasionando a\u00ednda m\u00e1is desigualdade e dependencia tecnol\u00f3xica respecto de pa\u00edses desenvolvidos. No relacionado co tema das patentes, analistas latinoamericanos acusaron aos Estados Unidos de querer patentar \"todo\", desde invenci\u00f3ns, descubrimentos, mitolox\u00eda ind\u00edxena at\u00e9 seres vivos."}
{"id": "544111", "revid": "7523", "url": "https://gl.wikipedia.org/wiki?curid=544111", "title": "Panellinios BC", "text": ""}
{"id": "544112", "revid": "22570", "url": "https://gl.wikipedia.org/wiki?curid=544112", "title": "Maurice Bailey", "text": "Maurice Edward Bailey, nado o 30 de outubro de 1981 en Bronx, Nova York, \u00e9 un ex xogador de baloncesto profesional estadounidense.\nTraxectoria profesional.\nO 9 de marzo de 2010, Bailey asinou un contrato dun mes con opci\u00f3n a outro m\u00e1is co Obradoiro CAB da Liga ACB. Tras un mes no equipo santiagu\u00e9s, o Obradoiro decidiu non prorrogar o contrato de Bailey un mes m\u00e1is."}
{"id": "544114", "revid": "89787", "url": "https://gl.wikipedia.org/wiki?curid=544114", "title": "Evgeny Kolesnikov", "text": "Evgeny Sergeyevich Kolesnikov, nado o 26 de decembro de 1985 en Taraz, \u00e9 un xogador de baloncesto profesional ruso que xoga no BC UNICS ruso.\nTraxectoria profesional.\nO 5 de abril de 2016, Kolesnikov asinou un contrato ata final de tempada co Obradoiro CAB da Liga ACB."}
{"id": "544118", "revid": "15490", "url": "https://gl.wikipedia.org/wiki?curid=544118", "title": "Manuel Mu\u00f1oz S\u00e1nchez", "text": ""}
{"id": "544119", "revid": "89787", "url": "https://gl.wikipedia.org/wiki?curid=544119", "title": "Durand Scott", "text": "Durand Christopher Scott, nado o 22 de febreiro de 1990 en Nova York, \u00e9 un xogador estadounidense de baloncesto profesional que xoga no Maccabi Ashdod BC israel\u00ed.\nTraxectoria profesional.\nTras non ser escollido no Draft da NBA de 2013, Scott xogou a Liga de Ver\u00e1n da NBA cos San Antonio Spurs. En agosto de 2013, Scott asinou unha tempada co Obradoiro CAB da Liga ACB. Na s\u00faa \u00fanica tempada en Santiago, Scott acadou 4.6 puntos e 1.2 rebotes en 12.3 minutos de xogo por encontro."}
{"id": "544120", "revid": "15490", "url": "https://gl.wikipedia.org/wiki?curid=544120", "title": "Manolillo Chinato", "text": ""}
{"id": "544121", "revid": "27155", "url": "https://gl.wikipedia.org/wiki?curid=544121", "title": "Elemento regulatorio en cis", "text": ""}
{"id": "544122", "revid": "27155", "url": "https://gl.wikipedia.org/wiki?curid=544122", "title": "Elemento regulatorio en trans", "text": ""}
{"id": "544125", "revid": "89787", "url": "https://gl.wikipedia.org/wiki?curid=544125", "title": "Tah\u00fares Zurdos", "text": "Tah\u00fares Zurdos \u00e9 un grupo de rock orixinario de Potasas (Navarra) cuxa carreira se estendeu entre 1987 e 2004.\nO grupo separouse en 2004, tras 17 anos en activo.\nHistoria.\nA formaci\u00f3n orixinal do grupo era Aurora Beltr\u00e1n (voz, e guitarra), Manuel \"Lolo\" Beltr\u00e1n (irm\u00e1n de Aurora e tam\u00e9n guitarra), Luis Salcedo (baixo) e Javier Lizarazu \"Puntxes\" (bater\u00eda).\nLolo e Aurora prove\u00f1en da vila mineira de Potasas. Desa vila, e da existencia nela dun casino onde os traballadores da mina gastaban o soldo, v\u00e9n o nome de \"tah\u00fares\" que bautiza o grupo. A cuesti\u00f3n de \"zurdos\" \u00e9 relativa a que tanto Aurora como Lolo son zurdos. As orixes do grupo rem\u00f3ntanse a Pamplona e a unha serie de actuaci\u00f3ns dos seus membros no Pa\u00eds Vasco, Navarra e outros lugares do norte de Espa\u00f1a.\nCon 40.000 pesetas gravaron unha maqueta que m\u00e1is tarde ser\u00eda un disco hom\u00f3nimo.\nO relativo \u00e9xito dos seus dous primeiros discos serviulles para fichar por EMI con \"Nieve negra\" e m\u00e1is tarde con outras discogr\u00e1ficas.\nEn 1990 Juan Manuel Ugarte incorporouse ao grupo (baixo).\nEn 1992 actuaron con \u00e9xito no festival Actual, en Logro\u00f1o.\nEn 1997 publicaron \"Tak\" cun rock menos severo. O disco conti\u00f1a unha versi\u00f3n de \"Piece of my heart\" de Janis Joplin.\nEn 2004 gravaron en directo o seu \u00faltimo disco, \"Directo - 17 a\u00f1os\"\nO grupo despediuse en 2004, tras dezasete anos de carreira musical e nove discos.\nO grupo reuniuse no ver\u00e1n de 2019 para un concerto ben\u00e9fico, tras o cal anunciaron alg\u00fans m\u00e1is por toda Espa\u00f1a a partir do Nadal dese mesmo ano.\nInfluencias.\nNas s\u00faas canci\u00f3ns obs\u00e9rvase unha influencia de The Who, Led Zeppelin, David Bowie ou Lou Reed.\nMembros.\nO grupo separouse en 2004, tras 17 anos en activo."}
{"id": "544128", "revid": "98629", "url": "https://gl.wikipedia.org/wiki?curid=544128", "title": "\u00c0ngels Margarit", "text": "\u00c0ngels Margarit i Vi\u00f1als, nada en Terrasa, Vall\u00e8s Occidental, en 1960, \u00e9 unha bailarina, core\u00f3grafa e pedagoga catal\u00e1 de danza contempor\u00e1nea. Desde hai 30 anos, \u00c0ngels Margarit ded\u00edcase \u00e1 interpretaci\u00f3n, \u00e1 coreograf\u00eda e \u00e1 pedagox\u00eda. En decembro de 2016 foi nomeada directora do Mercat de les Flors.\nTraxectoria.\n\u00c0ngels Margarit, pertence \u00e1 primeira xeraci\u00f3n de bailar\u00edns contempor\u00e1neos xurdida a finais dos anos 70 do Institut del Teatre de Barcelona. Continuou os seus estudos en diferentes lugares de Europa e Nova York.\nCarreira art\u00edstica.\nDe 1979 a 1984 formou parte do colectivo Heura, un dos grupos de danza pioneiros e punteiros de Catalu\u00f1a, con proxecci\u00f3n m\u00e1is al\u00f3 das s\u00faas fronteiras e que obtivo prestixiosos premios internacionais. Comezou como core\u00f3grafa en \"Heura\" e cabe destacar, en particular, \"Temps al Biaix\" (1981), o primeiro espect\u00e1culo de danza de Catalu\u00f1a concibido como unha \u00fanica peza. Despois de cinco anos con este grupo, decide comezar o seu propio traballo e crea \"Mudances\" (1985), unha peza para cinco bailarinas que dar\u00eda nome \u00e1 compa\u00f1\u00eda, \"Mudances\". Paralelamente, asociouse con outros core\u00f3grafos para abrir \"Bug\u00e9\" Centro de actividades de danza (1984), espazo que foi centro de formaci\u00f3n de moitos dos profesionais actuais.\nA compa\u00f1\u00eda ded\u00edcase \u00e1 creaci\u00f3n contempor\u00e1nea en diferentes formatos esc\u00e9nicos e as \u00e1reas de interese son, por unha banda, a danza e o espazo e, por outra, a investigaci\u00f3n sobre a linguaxe da danza. Dende os seus inicios, o seu traballo incl\u00fae a investigaci\u00f3n e a interrelaci\u00f3n con outras disciplinas art\u00edsticas como a m\u00fasica, a fotograf\u00eda ou o v\u00eddeo. Xa cos primeiros espect\u00e1culos entrou no panorama internacional, onde presenta habitualmente o seu traballo. Os vinte espect\u00e1culos que creou foron coproducidos e presentados en festivais e programas de Europa, os Estados Unidos, Am\u00e9rica do Sur, o Canad\u00e1, Australia e o Xap\u00f3n. \nEn 1993 foi galardoada co Premio Ciutat de Barcelona na categor\u00eda de Artes Esc\u00e9nicas, en 1996 co Premio Nacional de Danza outorgado pola Generalitat de Catalunya.\nComo docente impartiu cursos, obradoiros e repertorio en Espa\u00f1a, Francia, Alema\u00f1a, Finlandia, Canad\u00e1, Colombia e Venezuela, e dirixiu o Conservatorio de Danza (CSD) do Institut del Teatre de Barcelona no ano 2006/07.\nAo longo da s\u00faa carreira recibiu numerosos premios como o Grand Prix du Concours Choregraphique de Bagnolet en 1988 por \"Kolbebasar,\" o Premio Nacional de Danza de Catalu\u00f1a, en d\u00faas ocasi\u00f3ns, en 1986 por \"Mudances\" e en 1991 por \"Atzavara.\"Premio Ciutat de Barcelona das Artes Esc\u00e9nicas en 1993 por \"Corol\u00b7la\", e en 2010 ga\u00f1ou o Premio Nacional de Danza, entre outros. Convidada polo Concello de Terrassa, concibe Tensdansa, o festival internacional de danza de Terrassa, e \u00e9 a s\u00faa directora art\u00edstica dende 2003 ata 2007.\nObra.\nA carreira que a bailarina e core\u00f3grafa iniciou nos anos oitenta \u00e9 unha viaxe fascinante que parte do rigor e a estrutura das primeiras pezas, para desenvolverse sucesivamente en atmosferas e sensualidades, e viaxa dende a arquitectura vigorosa do movemento e o rigor minimalista cara \u00e1 espazo da sensualidade do Mediterr\u00e1neo. Margarit estivo \u00e1 vangarda das vangardas europeas dende o primeiro momento e, coas s\u00faas propostas de referencia, leva m\u00e1is de vinte e cinco anos enriquecendo estas vangardas. Para Margarit, a danza esperta o espazo, \u00e9 a arte que nos permite mirar, habitar, experimentar o espazo. E a danza tam\u00e9n \u00e9 memoria corporal e pensamento f\u00edsico, inmediato e necesario coma un grolo de auga cando se ten sede... infinito, porque cada corpo \u00e9 \u00fanico e diferente. "}
{"id": "544129", "revid": "785", "url": "https://gl.wikipedia.org/wiki?curid=544129", "title": "Fornelos da Ribeira", "text": ""}
{"id": "544130", "revid": "88215", "url": "https://gl.wikipedia.org/wiki?curid=544130", "title": "Jo\u00e3o Mendon\u00e7a", "text": "Jo\u00e3o Francisco Mendon\u00e7a J\u00fanior, nado en Luanda o 16 de decembro de 1929 e finado o 15 de xaneiro de 2012, foi un futbolista portugu\u00e9s, de orixe angolana. Xogaba de dianteiro e era irm\u00e1n dos tam\u00e9n futbolistas Fernando e Jorge Mendon\u00e7a.\nTraxectoria.\nNaceu en Luanda, capital da \u00c1frica Occidental Portuguesa. S\u00faa nai era angolana e seu pai un portugu\u00e9s enviado a Angola para traballar no Observatorio Meteorol\u00f3xico. Este foi fundador do Sporting Clube de Luanda. A familia trasladouse logo a Portugal. Al\u00ed comezou a xogar xunto a seus irm\u00e1ns na canteira do Sporting de Lisboa. Militou no Juventude de \u00c9vora, no Vit\u00f3ria de Set\u00fabal, no Torreense, e no Sporting de Braga.\nEn 1958 chegou a Galicia xunto aos seus irm\u00e1ns Fernando e Jorge para tentar salvar ao Deportivo da Coru\u00f1a do descenso \u00e1 Terceira Divisi\u00f3n, cando s\u00f3 faltaban unhas poucas xornadas para o remate da tempada e o club ocupaba postos de descenso directo. Pero finalmente non puido xogar debido a problemas burocr\u00e1ticos, a\u00ednda que si o fixeron seus irm\u00e1ns. Regresou ent\u00f3n a Portugal, onde xogou de novo no Vit\u00f3ria e logo no Gil Vicente."}
{"id": "544132", "revid": "88215", "url": "https://gl.wikipedia.org/wiki?curid=544132", "title": "Jo\u00e3o Francisco Mendon\u00e7a J\u00fanior", "text": ""}
{"id": "544133", "revid": "98629", "url": "https://gl.wikipedia.org/wiki?curid=544133", "title": "Andr\u00e9 Marty", "text": "Andr\u00e9 Marty, nado en Perpi\u00f1\u00e1n o 6 de novembro de 1886 e finado en Tolosa o 23 de novembro de 1956, foi un mari\u00f1o, militar e pol\u00edtico franc\u00e9s, dirixente do Partido Comunista Franc\u00e9s.\nTraxectoria.\nNado nunha acomodada familia de esquerdas, era fillo dun comerciante de vi\u00f1o. Tras suspender a oposici\u00f3n para ingresar na prestixiosa \"\u00c9cole Navale\", converteuse en aprendiz de caldereiro. M\u00e1is adiante uniuse \u00e1 Mari\u00f1a francesa como oficial mec\u00e1nico do acoirazado \"Jean Bart\". Este nav\u00edo, xunto co \"France\", foron enviados ao Mar Negro para axudar o Movemento Branco na Guerra Civil Rusa. O 19 de abril de 1919 foi un dos l\u00edderes dos denominados Mot\u00edns do Mar Negro, opostos \u00e1 intervenci\u00f3n francesa contra os bolxeviques.\nEn 1924 foi elixido deputado na circunscrici\u00f3n de Seine-et-Oise polo Partido Comunista Franc\u00e9s, e renovou o escano en varias ocasi\u00f3ns. \nGuerra civil espa\u00f1ola (1936-1939).\nA Internacional Comunista encargoulle a organizaci\u00f3n do recrutamento e organizaci\u00f3n das Brigadas Internacionais tras o Golpe de Estado que deu lugar \u00e1 Guerra Civil Espa\u00f1ola. Ostentou o cargo oficial de Inspector Xeral.\nSegundo os seus compa\u00f1eiros na base de Albacete, onde se atopaba principalmente a organizaci\u00f3n brigadista, trat\u00e1base dun comisario pol\u00edtico e un home bastante conflitivo. O l\u00edder do Partido Comunista Italiano, Palmiro Togliatti, quen organizou as Brigadas xunto a Marty, criticou reiteradas veces os seus m\u00e9todos de traballo. Nun informe de novembro de 1937, insistiulle en que cambiase radicalmente os seus m\u00e9todos de traballo e se abstivese de intervir nos asuntos militares e t\u00e9cnicos que afectasen as Brigadas. \nAlcum\u00e1rono \u00abo carniceiro de Albacete\u00bb polos seus numerosos fusilamentos de civ\u00eds e de brigadistas a quen consideraba criminalmente covardes ante o inimigo, a\u00ednda que el practicamente non participou en ning\u00fan combate. Nun informe ao Comit\u00e9 Central do Partido Comunista Franc\u00e9s, o 15 de novembro de 1937, sobre a s\u00faa actuaci\u00f3n en Albacete, afirma: \nA partir de 1937 foi amplamente cuestionado dentro do Goberno Republicano espa\u00f1ol. Atribu\u00eduselle un singular papel na ca\u00edda do executivo de Francisco Largo Caballero, as\u00ed como operaci\u00f3ns encubertas de desfalco.\nAbandonou Espa\u00f1a en 1939, mais a s\u00faa actuaci\u00f3n seguiu a ser cuestionada en Francia. O 16 de marzo na Asemblea francesa, houbo un violent\u00edsimo debate. Os deputados Philippe Henriot e Jean-Louis Tixier-Vignancour denunciaron a s\u00faa actuaci\u00f3n na guerra. O esc\u00e1ndalo alcanzou tal gravidade que a sesi\u00f3n tivo de ser suspendida. Posteriormente, Marty fixou a s\u00faa residencia en Moscova.\nAparece como personaxe na novela For Whom the Bell Tolls (\"Por quen dobran as camp\u00e1s\") de Ernest Hemingway.\nDespois de 1939.\nNon participou na segunda guerra mundial e permaneceu lonxe da fronte. Por\u00e9n, Stalin encargoulle organizar dentro de Francia unha revoluci\u00f3n social despois do desembarco de Normand\u00eda. En 1945 era o n\u00famero 3 dentro do PCF, tras Maurice Thorez e Jacques Duclos. A s\u00faa oposici\u00f3n \u00e1 desestalinizaci\u00f3n da URSS provocou a s\u00faa expulsi\u00f3n do partido en 1953, xunto a Charles Tillon."}
{"id": "544134", "revid": "98629", "url": "https://gl.wikipedia.org/wiki?curid=544134", "title": "Platero y T\u00fa", "text": "Platero y T\u00fa foi un grupo vasco de rock and roll, formado a finais dos anos 80 e disolto en 2001. Ten influencias de grupos como Le\u00f1o, AC/DC ou Status Quo, e de guitarristas como John Fogerty, de Creedence Clearwater Revival. O seu estilo afast\u00e1base do rock radical vasco que triunfaba no momento. As s\u00faas canci\u00f3ns falan de bares, drogas e amor. Debe o seu nome \u00e1 obra de Juan Ram\u00f3n Jim\u00e9nez, Platero e mais eu.\nHistoria.\nPlatero y T\u00fa formouse en Bilbao a finais da d\u00e9cada de 1980. Juantxu e Uoho empezaron tocando nun grupo chamado Qu\u00e9, o cal gravou unha demo de catro temas. Tras a disoluci\u00f3n desta, seguiron a ensaiar xuntos e Jes\u00fas Garc\u00eda Castilla uniuse m\u00e1is tarde como bater\u00eda. Un d\u00eda de decembro de 1989, Juantxu convidou a Fito, veci\u00f1o seu, ao local para ver un dos ensaios. Estiveron a tocar canci\u00f3ns de Le\u00f1o e acabou por entrar no grupo como voz e guitarra. O seu primeiro concerto foi como grupo convidado dun concurso de rock en Plentzia (Biscaia) o 17 de febreiro de 1990.\nCo di\u00f1eiro das primeiras actuaci\u00f3ns gravaron nos estudos Arion de Pamplona a s\u00faa primeira maqueta en xullo de 1990. Tomaron o nome de \"Platero y T\u00fa\", que acabar\u00eda por ser o definitivo. A maqueta, \"Burrock'n roll\", que editaron ese mesmo ano con moi poucas copias, agora \u00e9 unha verdadeira peza de coleccionista.\nEn 1991 a produtora barcelonesa \"Welcome Records\" contacta con eles para gravaren o primeiro disco, \"Voy a acabar borracho\", nos estudos Lin. Por\u00e9n, a promoci\u00f3n non foi o bastante boa e apenas foron co\u00f1ecidos f\u00f3ra de Bilbao. A\u00ednda as\u00ed, valeulles para que os co\u00f1ecese a multinacional DRO. Esta reeditou \"Burrock`n Roll\" en 1992 como o segundo \u00e1lbum, no que reconfiguraron a lista de canci\u00f3ns e melloraron a produci\u00f3n.\nEntre febreiro e marzo de 1992 gravaron o terceiro disco, \"Muy deficiente\", con alg\u00fans dos temas cl\u00e1sicos dos seus concertos, como \"El roce de tu cuerpo\". Ademais contaron coa colaboraci\u00f3n de Rosendo no tema \"Sin soluci\u00f3n\". Con este disco fan unha xira que rolda o centenar de concertos.\nO cuarto disco, \"Vamos tirando,\" gravado nos estudios Box e publicado en 1993, deulles proxecci\u00f3n a nivel estatal. O disco ten unha versi\u00f3n de \"R&amp;R Batzokian\", do grupo Hertzainak, e mais un tema en directo, \"M\u00edrame\". Tam\u00e9n se editou ese ano \"En directo a todo gas\", un disco en vivo xunto coas bandas, Zer Bizio? e Sedientos.\nEn 1994 gravaron o quinto disco, \"Hay poco rock &amp; roll\", de novo con DRO nos estudos Box, coas colaboraci\u00f3ns de Robe e Evaristo na canci\u00f3n \"Juliette\". Conseguiron o seu primeiro disco de ouro en Espa\u00f1a ao superar as 50.000 copias vendidas, e acabar\u00eda alcanzando o disco de platino. Neste \u00e1lbum \u00e9 claro o agravamento do son, talvez influenciados polas cr\u00edticas que os acusaban de 'refinarse' no anterior traballo. As\u00ed, volveron ao son m\u00e1is directo da s\u00faa primeira \u00e9poca.\nOs anos 1995 e 1996 p\u00e1sanos de xira e gravando o sexto \u00e1lbum, \"A pelo\", esta vez en vivo, co que conseguiron outro disco de ouro. Ademais, editouse un VHS con imaxes dos concertos. \nNo ver\u00e1n de 1996 comezou a xira conxunta con Extremoduro. Nela altern\u00e1banse no escenario, tocaban xuntos, e fac\u00edanse versi\u00f3ns mutuamente. Entre outras actuaci\u00f3ns, estiveron na primeira edici\u00f3n do festival Vi\u00f1a Rock en Villarrobledo (Albacete), e terminaron a xira con dous concertos no Palacio de Deportes de Madrid. O \u00e9xito da banda consolidounos a nivel estatal, e a produtora decidiu remasterizar o seu primeiro \u00e1lbum. Tam\u00e9n sacan o CD promocional \"Cantalojas\", con catro temas gravados en directo o 2 de outubro de 1996 na Sala Sol de Madrid en colaboraci\u00f3n con Cadena 100.\nNo s\u00e9timo disco, \"7,\" de 1997, notouse un cambio profundo nas canci\u00f3ns, m\u00e1is maduras tanto na m\u00fasica como nas letras. Afastouse algo do rock dos inicios, o que foi criticado por alg\u00fans seguidores. Volve participar Robe no tema \"Si miro a las nubes\", e de novo conseguen o disco de ouro. \"7\" marca un punto de inflexi\u00f3n na historia do grupo e os seus compo\u00f1entes emb\u00e1rcanse noutros proxectos: Fito grava o seu primeiro disco con Fito &amp; Fitipaldis e Uoho empeza a colaborar m\u00e1is activamente con Extremoduro.\nEn 2000 gravan en \"La casa de I\u00f1aki\" o oitavo e \u00faltimo disco, \"Correos\", de novo coa colaboraci\u00f3n de Robe en \"Humo de mis pies\". Volven obter disco de ouro e esta vez a promoci\u00f3n do disco chegou \u00e1 televisi\u00f3n. Durante a xira publicouse o \u00e1lbum \"Poes\u00eda b\u00e1sica\" baixo o nome de Extrechinato y T\u00fa, proxecto que Fito e Uoho idearan xunto a Robe cinco anos antes, no que musicaron poemas de Manolo Chinato. \nEn agosto de 2001 dan un dos seus \u00faltimos concertos como Platero y T\u00fa nas festas de Bilbao, con Marea de grupo convidado. O \u00faltimo concerto foi o s\u00e1bado 27 de outubro de 2001 na sala La Riviera de Madrid, onde terminaron a xira '01. O ano seguinte, Fito confirmou nunha entrevista ante a prensa que abandonaba Platero y T\u00fa, e como consecuencia, disolveuse a banda.\nDende ent\u00f3n, Fito contin\u00faa gravando como Fito &amp; Fitipaldis. Uoho entra de xeito definitivo en Extremoduro, o que compaxina co seu labor como produtor doutros grupos. Mongol e Maguila forman \"La Gripe\". \nEn 2007, Uoho emb\u00e1rcase nun novo proxecto, Inconscientes. Xunto a Robe, creou a discogr\u00e1fica Muxik. Durante a xira de promoci\u00f3n do disco interpretaron alg\u00fans temas de \"Platero y T\u00fa\". Ademais, contaron coa colaboraci\u00f3n de Juantxu nalg\u00fans deles."}
{"id": "544135", "revid": "25871", "url": "https://gl.wikipedia.org/wiki?curid=544135", "title": "Burrock'n roll", "text": "Burrock'n roll \u00e9 unha maqueta de Platero y T\u00fa publicada en 1990 en formato casete. Foi reeditada o 24 de febreiro de 1992 en vinilo e en CD pola discogr\u00e1fica DRO, con todos os cortes remasterizados. Os temas \u00abEsa chica tan cara\u00bb e \u00abDesertor\u00bb foron descartados para a reedici\u00f3n. Aparecer\u00edan meses m\u00e1is tarde nunha nova versi\u00f3n de estudio do \u00e1lbum \"Muy deficiente\". O tema \u00abSi t\u00fa te vas\u00bb \u00e9 unha versi\u00f3n libre de \"Rockin' all Over the World\", escrito por John Fogerty, l\u00edder de Creedence Clearwater Revival e popularizado tam\u00e9n por Status Quo.\nSinxelos.\nDeste \u00e1lbum extraeuse en 1992 o single en vinilo \u00abUn ABC sin letras\u00bb."}
{"id": "544138", "revid": "27155", "url": "https://gl.wikipedia.org/wiki?curid=544138", "title": "Term\u00f3metro de ARN", "text": ""}
{"id": "544139", "revid": "27155", "url": "https://gl.wikipedia.org/wiki?curid=544139", "title": "Takifugu rubripes", "text": "Takifugu rubripes \u00e9 unha especie de peixe globo, chamada no Xap\u00f3n \"torafugu\" (). Dist\u00ednguese por ter un xenoma moi pequeno que foi totalmente totalmente secuenciado porque a especie se utiliza como organismo modelo en moitos experimentos e \u00e9 unha referencia en xen\u00f3mica. Igual que outras especies do seu x\u00e9nero, \"T. rubripes\" \u00e9 aprezado polo seu uso nos pratos de fugu no Xap\u00f3n e Corea do Sur. A s\u00faa sobrepesca causou danos nas poboaci\u00f3ns dalgunhas pesquer\u00edas e a especie \u00e9 considerada agora \"case ameazada\" pola IUCN; por\u00e9n, \"T. rubripes\" tam\u00e9n se cr\u00eda en acuicultura ademais de ser capturada salvaxe.\nTaxonom\u00eda e etimolox\u00eda.\nA especie a mi\u00fado \u00e9 denominada na literatura xen\u00f3mica \"Fugu rubripes\". O x\u00e9nero \"Fugu\" \u00e9 un sin\u00f3nimo do nome actualmente preferido \"Takifugu\". \"Takifugu\" \u00e9 o nome xapon\u00e9s dos peixes globo e \"rubripes\" procede do lat\u00edn \"ruber\" e \"p\u0113s\", e significa 'p\u00e9s avermellados'.\nDistribuci\u00f3n e h\u00e1bitat.\nA especie habita no mar do Xap\u00f3n, mar da China Oriental e mar Amarelo do norte ao sur da illa de Sakhalin, a profundidades de entre 10 e 135 m. \u00c9 unha especie demersal. A desova prod\u00facese en estuarios; os peixes novos poden tolerar un amplo intervalo de salinidades e permanecen en desembocaduras de r\u00edos e albufeiras madurando durante un ano, e despois migran permanentemente ao oc\u00e9ano aberto.\nXenoma.\nUnha caracter\u00edstica desta specie \u00e9 que ten un xenoma moi pequeno, que se utiliza como \u2018referencia\u2019 para identificar xenes e outros elementos nos xenomas de humanos e outros vertebrados. O seu xenoma foi publicado en 2002 polo International Fugu Genome Consortium que utilizou a secuenciaci\u00f3n de escopeta do xenoma completo. O proxecto iniciouse en 1989 e foi o segundo senoma dun vertebrado en ser secuenciado e dispo\u00f1ible publicamente, despois do humano. Hoxe segue sendo o menor xenoma co\u00f1ecido entre os vertebrados; o seu n\u00famero de pares de bases \u00e9 de ~6% do humano e o n\u00famero de xenes codificadores de prote\u00ednas previamente co\u00f1ecido \u00e9 s\u00f3 do ~13% comparado cos co\u00f1ecidos co xenoma humano, a\u00ednda que o n\u00famero de cromosomas deste peixe (22) \u00e9 comparable ao humano (23). Isto faino especialmente \u00fatil para estudos comparativos. As estimaci\u00f3ns actuais son de que ten un total de 392.376.244 pares de bases, 1.138 xenes codificantes de prote\u00ednas co\u00f1ecidos e outros 18.093 xenes novos e 593 xenes de ARN.\nToxicidade.\nIgual que outros peixes globo, alg\u00fans \u00f3rganos desta especie conte\u00f1en tetrodotoxina e son moi t\u00f3xicos. A toxina est\u00e1 moi concentrada no f\u00edgado e ovarios, \u00e9 mais escasa na carne e intestinos e est\u00e1 ausente na pel e test\u00edculos.\nConservaci\u00f3n.\nA especie est\u00e1 clasificada como \"case ameazada\" pola IUCN. \u00c9 un dos peixes m\u00e1is valiosos desde o punto de vista comercial no Xap\u00f3n e a\u00ednda que as capturas actuais (101 toneladas por ano en 2004, baixaron moito desde o pico acadado en 1987 que foi de 2.000 toneladas) son menores comparados cos da maior\u00eda das outras especies comerciais, como as sardi\u00f1as e anchoas, parece ser insostible e impide a recuperaci\u00f3n da especie da s\u00faa anterior sobreexplotaci\u00f3n. Recomend\u00e1ronse restrici\u00f3ns nos aparellos de pesca que se poden utilizar (a maior\u00eda das capturas fanse con palangres) e os axustes nas tempadas de pesca para protexer as cr\u00edas para axudar \u00e1 s\u00faa recuperaci\u00f3n. A especie \u00e9 criada a grande escala en acuicultura."}
{"id": "544147", "revid": "85894", "url": "https://gl.wikipedia.org/wiki?curid=544147", "title": "Wurrumiyanga", "text": "Wurrumiyanga, anteriormente co\u00f1ecida como Nguiu, \u00e9 unha vila e comunidade tiwi que se atopa na costa do sur da illa Bathurst, no Territorio do Norte de Australia. A s\u00faa poboaci\u00f3n era de 1\u00a0563 habitantes segundo o censo australiano de 2016.\nHistoria.\nNguiu foi fundada en 1911 como misi\u00f3n cat\u00f3lica por Francis Xavier Gsell. A oficina de correos de Nguiu abriu o 3 de xu\u00f1o de 1974, sendo a primeira da illa Bathurst. En 2010 Nguiu foi renomeada como Wurrumiyanga polo Consello da Terra Tiwi. Significa o \"lugar onde medran as c\u00edcadas\".\nDemograf\u00eda.\nEn Wurrumiyanga, segundo o Censo de 2016 de Australia, o 90,2% da poboaci\u00f3n era de orixe aborixe australiana e o 78,3% falaba a lingua tiwi.\nEducaci\u00f3n.\nHai d\u00faas escolas cat\u00f3licas na vila, a Escola de Primaria Cat\u00f3lica Murrupurtiyanuwu e a Escola Cat\u00f3lica Xavier (de 7 a 13 anos).\nCultura.\nWurrumiyanga \u00e9 o fogar de \"Tiwi Designs\", unha sociedade art\u00edstica (que incl\u00fae m\u00e1is de 100 artistas ind\u00edxenas) que produce roupa, esculturas, cer\u00e1mica e pinturas cuxo obxectivo \u00e9 o de promocionar, preservar e enriquecer a cultura tiwi."}
{"id": "544150", "revid": "25871", "url": "https://gl.wikipedia.org/wiki?curid=544150", "title": "Nguiu", "text": ""}
{"id": "544151", "revid": "5863", "url": "https://gl.wikipedia.org/wiki?curid=544151", "title": "Linda Salzman Sagan", "text": "Linda Salzman Sagan, nada o 16 de xullo de 1940, \u00e9 unha escritora e artista norteamericana ex-esposa do cient\u00edfico e escritor Carl Sagan. \nTraxectoria.\nCo\u00f1ecida por ter creado a placa para as sondas espaciais Pioneer 10 e Pioneer 11 que suxire para alg\u00fan ser extraterrestre como ser\u00eda a aparencia da especie dominante no planeta Terra, e pola coproduci\u00f3n do Voyager Golden Record. \u00c9 coautora \"de Earth's Murmurs\" (\"Murm\u00farios daTerra\" na traduci\u00f3n portuguesa) co seu exmarido, o astr\u00f3nomo Carl Sagan, con quen casou o 6 de abril de 1968; o matrimonio durou at\u00e9 o divorcio en 1981, cando Carl Sagan casou coa s\u00faa terceira e derradeira esposa, Ann Druyan. Tam\u00e9n \u00e9 co\u00f1ecida por dirixir varias obras para o Central Casting Theatre de Ithaca, Nova York e por escribir episodios de televisi\u00f3n como Knots Landing e General Hospital.\n\u00c9 a nai do autor e guionista Nick Sagan."}
{"id": "544152", "revid": "23204", "url": "https://gl.wikipedia.org/wiki?curid=544152", "title": "Zeltia Montes", "text": "Zeltia Montes Mu\u00f1oz, nada o 22 de marzo de 1979 en Madrid, \u00e9 unha compositora musical galega especializada en bandas sonoras de filmes.\nTraxectoria.\nDe pai galego e nai madrile\u00f1a, ingresou no conservatorio de Madrid e con 9 anos comezou a compo\u00f1er. En 2002 recibiu o t\u00edtulo de profesora de piano e de solfexo, para posteriormente especializarse en m\u00fasica moderna. En 2005 trasladouse ao Berklee College of Music de Boston, onde estudou con John Bavicchi, Tom McGah ou Dennis Leclaire. En 2007 graduouse \"cum laude\" e especializouse en bandas sonoras, sendo escollida compositora da s\u00faa orquestra sinf\u00f3nica contempor\u00e1nea. En 2008 trasladouse aos \u00c1nxeles e vive entre Espa\u00f1a e os Estados Unidos de Am\u00e9rica.\nEn 2008 compuxo a s\u00faa primeira banda sonora para o filme galego \"Pradolongo\" de Ignacio Vilar, pola que ga\u00f1ou o Premio Jerry Goldsmith e a Medalla de Ouro \u00e1 Excelencia no Park City Film Music Festival. En 2010 compuxo a banda sonora de \"A tropa de trapo no pa\u00eds onde sempre brilla o sol\", pola que ga\u00f1ou de novo o premio Jerry Goldsmith e a Medalla de Ouro \u00e1 Excelencia no Park City Film Music Festival. En 2015 ga\u00f1ou o premio \u00e1 mellor m\u00fasica orixinal para o filme \"A esmorga\" na 13\u00aa edici\u00f3n dos Premios Mestre Mateo. En 2017 foi candidata ao Premio Goya \u00e1 mellor canci\u00f3n orixinal polo documental \"Fr\u00e1gil equilibrio\" e en 2019 por \"Adi\u00f3s\" foi candidata ao Premio Feroz \u00e1 mellor m\u00fasica orixinal e \u00e1 Medalla do CEC \u00e1 mellor m\u00fasica.\nGa\u00f1ou o Goya 2022 a mellor m\u00fasica orixinal composta para a pel\u00edcula \"El buen patr\u00f3n\", sendo a primeira muller en conseguir este premio."}
{"id": "544153", "revid": "25871", "url": "https://gl.wikipedia.org/wiki?curid=544153", "title": "Zeltia Montes Mu\u00f1oz", "text": ""}
{"id": "544155", "revid": "89787", "url": "https://gl.wikipedia.org/wiki?curid=544155", "title": "Dorion Sagan", "text": "Dorion Sagan, nado en 1959, \u00e9 un autor, ensa\u00edsta, escritor de ficci\u00f3n e te\u00f3rico norteamericano de Madison, Wisconsin. Escribiu e \u00e9 coautor de libros sobre cultura, evoluci\u00f3n, historia e filosof\u00eda da ciencia.\nVida persoal.\nDorion \u00e9 fillo do f\u00edsico Carl Sagan e da bi\u00f3loga Lynn Margulis, irm\u00e1n do empresario Jeremy Sagan, e medio irm\u00e1n do escritor Nick Sagan (fillo de Linda Salzman) e da cineasta Sasha Sagan e Samuel Sagan (fillos de Ann Druyan)."}
{"id": "544157", "revid": "89787", "url": "https://gl.wikipedia.org/wiki?curid=544157", "title": "Nick Sagan", "text": "Nick Sagan, nado en Boston (Massachusetts) o 16 de setembro de 1970, \u00e9 un escritor norteamericano.\n\u00c9 autor das novelas de ciencia ficci\u00f3n \"Ameaza Virtual\" (orixinalmente \"Idlewild\"), \"Para\u00edso Virtual\" (t\u00edtulo en portugu\u00e9s, orixinalmente en ingl\u00e9s \"Edenborn\") e \"Everfree\" (non traducida ao galego nin ao portugu\u00e9s), as\u00ed como de varios episodios de \"Star Trek: The Next Generation\" e \"Star Trek: Voyager\". \u00c9 fillo do astr\u00f3nomo Carl Sagan e da artista e escritora Linda Salzman e irm\u00e1n de Dorion, Sasha, Jeremy e Samuel."}
{"id": "544158", "revid": "72012", "url": "https://gl.wikipedia.org/wiki?curid=544158", "title": "Sasha Sagan", "text": "Sasha Sagan \u00e9 unha autora, produtora de televisi\u00f3n e cineasta. O seu libro \"For Small Creatures such as We\" publicouse en 2019.\nTraxectoria.\nSagan \u00e9 filla da escritora Ann Druyan e do astr\u00f3nomo Carl Sagan, e irm\u00e1 de Samuel, Dorion, Jeremy e Nick. Ela \u00e9 graduada na Universidade de Nova York. Escribiu para a New York Magazine. Interpretou o papel da nai de Carl Sagan en \"Cosmos: Possible Worlds\". Sasha Sagan foi co-produtora da curtametraxe \"Bastard\" (2010), da que ela mesma e Kirsten Dunst foron as guionistas.\nVida persoal.\nSagan mora en Boston co seu marido, Jonathan Noel, e a filla deles. Casaran en Ithaca, Nova York, en setembro de 2013."}
{"id": "544159", "revid": "98629", "url": "https://gl.wikipedia.org/wiki?curid=544159", "title": "H\u00e9ctor Veira", "text": "H\u00e9ctor Rodolfo Veira Sinetti, nado en Buenos Aires o 29 de maio de 1946, \u00e9 un exfutbolista e ex-adestrador arxentino. Moi vencellado a San Lorenzo, ga\u00f1ou con este equipo un campionato nacional como xogador e outro como adestrador. Os seus logros m\u00e1is destacados nos bancos foron co River Plate, co que ga\u00f1ou en 1986 o campionato arxentino, a Copa Libertadores e a Copa Intercontinental. Dirixiu varios equipos m\u00e1is, entre eles V\u00e9lez Sarsfield, Boca Juniors, o C\u00e1diz de Espa\u00f1a ou a selecci\u00f3n de Bolivia.\nEntre 1991 e 1992 cumpriu unha condena de c\u00e1rcere por abusos sexuais a un menor.\nTraxectoria.\nComo futbolista.\nFillo de galegos, naceu en Buenos Aires o 29 de maio de 1946. Comezou a s\u00faa carreira como futbolista no San Lorenzo de Almagro en 1963. Ao ano seguinte proclamouse m\u00e1ximo goleador do campionato arxentino, ao marcar 17 goles. Formaba a li\u00f1a ofensiva dos chamados \"Carasucias\", xunto a Fernando Jos\u00e9 Are\u00e1n, Narciso Doval, Roberto Telch e Victorio Casa.\nCon San Lorenzo foi campi\u00f3n do Torneo Metropolitano de 1968, ga\u00f1ando o t\u00edtulo de xeito invicto, cun equipo que pasou \u00e1 historia co nome de \"Os Matadores\". En total sumou 128 partidos con San Lorenzo no campionato arxentino, convertendo 68 goles\nEn 1970 fichou por Hurac\u00e1n, onde rendeu a un bo nivel, convertendo 21 goles en 45 partidos ata 1971. Ese ano foi traspasado ao Laguna de M\u00e9xico, onde vestiu o dorsal 10 e foi capit\u00e1n do equipo. Marcou 13 goles na Primeira Divisi\u00f3n Mexicana na tempada 1971/72 e 5 na seguinte. \nEn abril de 1973 chegou a Espa\u00f1a para fichar polo Sevilla. Al\u00ed xogou varios partidos amigables, pero ning\u00fan oficial, deixando o club en agosto.\nA continuaci\u00f3n regresou a San Lorenzo, antes de fichar por Banfield, co que marcou 9 goles en 16 partidos. Pasou logo polo Comunicaciones de Guatemala, o Corinthians do Brasil, e o Universidad de Chile. O seu \u00faltimo partido foi o 22 de xu\u00f1o de 1978, xogando no Oriente de Bolivia.\nSelecci\u00f3n arxentina.\nFoi internacional en d\u00faas ocasi\u00f3ns coa selecci\u00f3n arxentina, coa que disputou un partido de clasificaci\u00f3n para o Mundial de 1966, e outro encontro en 1967.\nComo adestrador.\nComezou a s\u00faa carreira como adestrador no San Lorenzo, ao que dirixiu en d\u00faas etapas entre 1980 e 1984. Tras un breve paso por V\u00e9lez S\u00e1rsfield, colleu as rendas do River Plate, sendo na s\u00faa primeira tempada subcampi\u00f3n do Torneo Nacional por detr\u00e1s de Ferro Carril. Na tempada 1985/86, cun cadro de xogadores no que estaban entre outros Enzo Francescoli, Nery Pumpido, Beto Alonso, Oscar Ruggeri, H\u00e9ctor Enrique, Am\u00e9rico Gallego e Nelson Guti\u00e9rrez, proclamouse campi\u00f3n da Primeira Divisi\u00f3n, con 10 puntos de vantaxe sobre o segundo clasificado, V\u00e9lez S\u00e1rsfield. \nNa Copa Libertadores de 1986 quedou encadrado no grupo 1 con Boca Juniors, Pe\u00f1arol e Montevideo Wanderers. Conseguiu cinco vitorias e un empate nos seis partidos e pasou como primeiro de grupo, igual que na segunda fase, na que superou a Argentinos Juniors e Barcelona. Na final enfrontouse ao Am\u00e9rica de Cali adestrado por Gabriel Ochoa Uribe, ao que derrotou tanto na ida no Estadio Ol\u00edmpico Pascual Guerrero (1-2) como na volta no Monumental (1-0), con goles de Troglio, Sperand\u00edo e Funes, conseguindo as\u00ed a primeira Libertadores da historia do club. Dous meses despois disputou no Estadio Nacional de Toquio a Copa Intercontinental contra o Steaua Bucarest de Anghel Iord\u0103nescu, ao que derrotou cun solitario tanto do uruguaio Antonio Alzamendi.Despois volveu ao San Lorenzo, onde a s\u00faa actividade se viu interrompida como consecuencia da denuncia de violaci\u00f3n que se presentou contra el en outubro de 1987. Con todo, continuou no club ata 1989. En 1990 chegou ao f\u00fatbol espa\u00f1ol para adestrar o C\u00e1diz na tempada 1990/91 da Primeira Divisi\u00f3n, pero non rematou a campa\u00f1a, sendo destitu\u00eddo despois de 29 xornadas, co equipo na \u00faltima posici\u00f3n.\nEn 1991, ao tempo que se suced\u00edan as distintas instancias burocr\u00e1ticas do proceso xudicial, foi contratado por V\u00e9lez Sarsfield, club contra o que debutara como xogador fac\u00eda 28 anos, para facerse cargo do primeiro equipo, sucedendo a Roberto Rogel, para afrontar o Torneo Apertura de 1991. O 30 de agosto, mentres dirix\u00eda un adestramento matinal (dous d\u00edas antes de debutar no campionato), foi informado da sentenza ditada pola xustiza arxentina, fixada inicialmente en seis anos de c\u00e1rcere. Tras disputarse as cinco primeiras citas do torneo, tivo que deixar o cargo para cumprir condena no c\u00e1rcere de Devoto.\nEn 1992, unha vez posto en liberdade condicional, volveu dirixir a San Lorenzo, club no que estivo catro anos. En 1995 conquistou o Torneo Clausura, m\u00e1is de 20 anos despois do \u00faltimo t\u00edtulo, cun cadro de xogadores entre os que destacaban Oscar Ruggeri, Paulo Silas ou Oscar Passet.\nEn xaneiro de 1997 p\u00faxose \u00e1 fronte de Boca Juniors. Foi subcampi\u00f3n do Torneo Apertura de 1997, por detr\u00e1s de River, e deixou o equipo a mediados de abril de 1998, debido aos malos resultados. Dende finais de 1998 ata principios de 2000 foi o adestrador da selecci\u00f3n boliviana.\nDe novo na Arxentina, traballou como comentarista deportivo e adestrou o Lan\u00fas o Newell's Old Boys de Rosario e o Quilmes, antes de regresar durante uns meses ao San Lorenzo. En decembro de 2010 asumiu o cargo de secretario t\u00e9cnico do San Lorenzo.\nCondena por abuso sexual.\nO 17 de outubro de 1987 foi denunciado pola violaci\u00f3n dun adolescente de trece anos. O neno, xunto cun amigo, ped\u00edronlle un aut\u00f3grafo na r\u00faa. Veira d\u00edxolles que a s\u00faa pluma non funcionaba e pediulle ao rapaz que o acompa\u00f1ase a un piso da s\u00faa propiedade que estaba nas proximidades. Aquela noite o neno contoulle \u00e1 s\u00faa nai que Veira o violara.\nVeira negou os feitos, sostendo que o menor pedira un aut\u00f3grafo e que simplemente o invitara a entrar nun piso da s\u00faa propiedade para entregarlle unha bandeirola. Como coartada, mantivo que estaba presente unha sobri\u00f1a dela, Adriana Veira, que afirmou vivir no piso de Veira e estar presente aquel d\u00eda. No xu\u00edzo probouse que a declaraci\u00f3n da s\u00faa sobri\u00f1a era falsa, sendo condenado en 1995 a dous anos de prisi\u00f3n en suspenso por falso testemu\u00f1o, as\u00ed como a unha indemnizaci\u00f3n econ\u00f3mica para a familia do menor afectado.\nO 4 de abril de 1988 foi declarado culpable en primeira instancia do delito de tentativa de violaci\u00f3n e promoci\u00f3n de corrupci\u00f3n de menor, sendo condenado a catro anos de prisi\u00f3n. A Sala IV da C\u00e1mara Nacional de Apelaci\u00f3ns no Criminal e Correccional revocou a condena e absolveu a Veira, aplic\u00e1ndolle o beneficio da d\u00fabida, por considerar que as probas reunidas non bastaban para probar a existencia material do feito que se lle imputaba. O 24 de abril de 1991, a Corte Suprema de Xustiza considerou arbitraria a decisi\u00f3n da C\u00e1mara de aplicar o beneficio da d\u00fabida e ordenou ditar unha nova sentenza. O 30 de agosto de 1991, a Sala VI da Sala ditou unha nova sentenza na que se declarou a Veira culpable de violaci\u00f3n dun menor, e condenouno a seis anos de prisi\u00f3n. O 4 de outubro de 1991 foi enviado a prisi\u00f3n para cumprir a s\u00faa condena no c\u00e1rcere de Devoto.O 8 de setembro de 1992, o Tribunal Supremo volveu intervir e cualificou o delito de \u201cintento de violaci\u00f3n\u201d, reducindo a pena a tres anos. Dado que Veira cumprira xa m\u00e1is dun terzo da s\u00faa condena, quedou en liberdade o 17 de setembro de 1992, tras cumprir once meses e trece d\u00edas de prisi\u00f3n.\nTrala s\u00faa sa\u00edda de prisi\u00f3n, volveu de inmediato a traballar no San Lorenzo como adestrador tras ser solicitado polo presidente Fernando Miele. Conseguiu reintegrarse no mundo do f\u00fatbol, pero durante moito tempo foi recibido nos estadios con berros de \"violador\".\nEn 1998 foi condenado a pagar unha indemnizaci\u00f3n de 110.000 pesos arxentinos (equivalentes a 110 mil d\u00f3lares) polos danos psicol\u00f3xicos. O xu\u00edz no Civil Luis Dupuo considerou viables os argumentos da familia da v\u00edtima."}
{"id": "544169", "revid": "23204", "url": "https://gl.wikipedia.org/wiki?curid=544169", "title": "Asociaci\u00f3n Latinoamericana de Integraci\u00f3n", "text": "A Asociaci\u00f3n Latinoamericana de Integraci\u00f3n (ALADI) (en ) \u00e9 un organismo internacional de \u00e1mbito rexional. Foi creado o 12 de agosto de 1980 polo Tratado de Montevideo de 1980 (TM80), en substituci\u00f3n da Asociaci\u00f3n Latinoamericana de Libre Comercio (ALALC). Na actualidade, conta con 13 estados membros de Latinoam\u00e9rica; Arxentina, Bolivia, Brasil, Chile, Colombia, Cuba, Ecuador, M\u00e9xico, Panam\u00e1, Paraguai, Per\u00fa, Uruguai e Venezuela. Calquera pa\u00eds de Latinoam\u00e9rica pode solicitar a s\u00faa adhesi\u00f3n ao proceso de integraci\u00f3n.\nObxectivos.\nA ALADI formouse co prop\u00f3sito de:\nFunci\u00f3ns.\n\u00c1 s\u00faa vez, a secretar\u00eda xeral cumpre con diversas funci\u00f3ns:\nMecanismos da integraci\u00f3n.\nA ALADI propicia a creaci\u00f3n dunha \u00e1rea de preferencias econ\u00f3micas na rexi\u00f3n, co obxectivo final de lograr un mercado com\u00fan latinoamericano, mediante tres mecanismos:\nOs pa\u00edses cualificados de menor desenvolvemento econ\u00f3mico relativo (PMDER) da rexi\u00f3n (Bolivia, Ecuador e Paraguai) gozan dun sistema preferente. A trav\u00e9s das n\u00f3minas de apertura de mercados que os pa\u00edses ofrecen a favor dos PMDER, de programas especiais de cooperaci\u00f3n (roldas de negocios, pre-investimento, financiamento, apoio tecnol\u00f3xico) e de medidas compensatorias a favor dos pa\u00edses mediterr\u00e1neos, proc\u00farase unha participaci\u00f3n plena de ditos pa\u00edses no proceso de integraci\u00f3n. A ALADI d\u00e1 cabida na s\u00faa estrutura xur\u00eddica aos m\u00e1is vigorosos acordos subrexionais, plurilaterais e bilaterais de integraci\u00f3n que xorden de maneira crecente no continente. En consecuencia, corresponde \u00e1 Asociaci\u00f3n \u2013como marco ou \u201cparaugas\u201d institucional e normativo da integraci\u00f3n rexional- desenvolver acci\u00f3ns tendentes a apoiar e fomentar estes esforzos coa finalidade de facelos conflu\u00edr progresivamente na creaci\u00f3n dun espazo econ\u00f3mico com\u00fan.\nAdhesi\u00f3n.\nO TM80 est\u00e1 aberto \u00e1 adhesi\u00f3n de calquera pa\u00eds latinoamericano. O 26 de agosto de 1999 perfeccionouse a primeira adhesi\u00f3n ao TM80, coa incorporaci\u00f3n da Rep\u00fablica de Cuba como pa\u00eds membro da Asociaci\u00f3n. As\u00ed mesmo, o 10 de maio de 2012, a Rep\u00fablica de Panam\u00e1 pasou a ser o d\u00e9cimo terceiro pa\u00eds membro da ALADI.\nPor outra banda, tam\u00e9n foi aceptada a adhesi\u00f3n da Rep\u00fablica de Nicaragua, na D\u00e9cimo sexta Reuni\u00f3n do Consello de Ministros (Resoluci\u00f3n 75 (XVI)), realizada o 11 de agosto de 2011. Actualmente, Nicaragua avanza no cumprimento das condici\u00f3ns establecidas para constitu\u00edrse en pa\u00eds membro da Asociaci\u00f3n. En maio de 2018, o chanceler dominicano Miguel Vargas durante unha visita oficial ao Uruguai, visitou a sede da ALADI para amosar o interese da Rep\u00fablica Dominicana en pertencer a este organismo. Dende esa visita, tanto o pa\u00eds como a asociaci\u00f3n est\u00e1n a realizar os procedementos necesarios para a integraci\u00f3n deste como pa\u00eds membro.\nA ALADI abre ademais o seu campo de acci\u00f3n cara o resto de Am\u00e9rica Latina mediante v\u00ednculos multilaterais ou acordos parciais con outros pa\u00edses e \u00e1reas de integraci\u00f3n do continente (Artigo 25). As\u00ed mesmo, contempla a cooperaci\u00f3n horizontal con outros movementos de integraci\u00f3n do mundo e acci\u00f3ns parciais con terceiros pa\u00edses en v\u00edas de desenvolvemento ou as s\u00faas respectivas \u00e1reas de integraci\u00f3n (Artigo 27).\nEstrutura institucional.\nSegundo o Tratado fundacional, a estrutura est\u00e1 conformada polos seguintes organismos:"}
{"id": "544184", "revid": "27155", "url": "https://gl.wikipedia.org/wiki?curid=544184", "title": "Daphnia", "text": "Daphnia \u00e9 un x\u00e9nero de pequenos crust\u00e1ceos planct\u00f3nicos, de 0,2 a 6,0 mm de lonxitude. Os \"Daphnia\" pertencen \u00e1 orde Anomopoda, e son uns dos diversos pequenos crust\u00e1ceos acu\u00e1ticos que comunmente se chaman pulgas de auga debido o seu estilo natatorio saltatorio que lembra os movementos das pulgas (insectos cos que non te\u00f1en nada que ver). Viven en ambientes acu\u00e1ticos moi diversos, desde pantanos \u00e1cidos a lagos e lagoas de auga doce.\nAs d\u00faas especies m\u00e1is com\u00fans de \"Daphnia\" son \"D.\u00a0pulex\" (pequena e a m\u00e1is com\u00fan) e \"D.\u00a0magna\" (grande). Adoitan estar asociadas co x\u00e9nero relacionado da orde dos Cladocera \"Moina\", que pertence \u00e1 familia Moinidae en vez de \u00e1 familia Daphniidae, e \u00e9 moito m\u00e1is pequeno que \"D.\u00a0pulex\" (aproximadamente a metade en lonxitude). \nAspecto e caracter\u00edsticas.\nO corpo dunha \"Daphnia\" \u00e9 xeralmente de 1 a 5 mm de longo, e est\u00e1 dividido en segmentos, a\u00ednda que esta divisi\u00f3n non \u00e9 visible. A cabeza est\u00e1 fusionada e xeralmente dobrada para abaixo cara ao corpo cunha amosega visible que separa ambas as partes. Na maior\u00eda das especies o resto do corpo est\u00e1 cuberto por un exoesqueleto ou casca cunha abertura ventral onde est\u00e1n os cinco ou seis pares de membros. As caracter\u00edsticas m\u00e1is salientables son os seus ollos compostos, as segundas antenas e un par de sedas ('setae\") abdominais. En moitas especies o exoesqueleto \u00e9 transl\u00facido ou case, polo que son uns excelentes exemplares para velos ao microscopio, xa que se pode observar o interior e o latexo do coraz\u00f3n.\nNo microscopio pode observarse o seu mecanismo de alimentaci\u00f3n, mesmo a aumentos baixos, coas cr\u00edas inmaturas mov\u00e9ndose na bolsa de incubaci\u00f3n, as\u00ed como o movemento dos ollos xerado polos m\u00fasculos ciliares e o bombeo das c\u00e9lulas sangu\u00edneas polo sistema circulatorio polo seu coraz\u00f3n simple. O coraz\u00f3n est\u00e1 na parte superior das costas do animal, xusto detr\u00e1s da cabeza e a frecuencia card\u00edaca media \u00e9 duns 180 latexos por minuto en circunstancias normais. Igual que outros animais, poden intoxicarse con alcohol e son excelentes suxeitos para estudar os efectos dos depresores do sistema nervioso debido ao seu exoesqueleto transl\u00facido e a alteraci\u00f3n visible do seu ritmo card\u00edaco. Son tolerantes a ser observados vivos entre un cobreobxectos e un portaobxectos e parecen non presentar danos cando son devoltos \u00e1 auga libre. Este experimento tam\u00e9n se pode facer con cafe\u00edna, nicotina, ou adrenalina, cada unha das cales produce un distinto incremento da fecuencia card\u00edaca. O sistema circulatorio \u00e9 de tipo aberto, e consta s\u00f3 de coraz\u00f3n e sangue, pero sen vasos sangu\u00edneos.\nDebido ao seu tama\u00f1o intermedio, as \"Daphnia\" usan tanto a difusi\u00f3n coma a circulaci\u00f3n, producindo hemoglobina en ambientes pobres en ox\u00edxeno.\nSistem\u00e1tica e evoluci\u00f3n.\n\"Daphnia\" \u00e9 un x\u00e9nero moi amplo, que comprende unhas 200 especies, pertencente \u00e1 familia de clad\u00f3ceros Daphniidae. Est\u00e1 subdividido en varios subx\u00e9neros (\"Daphnia\", \"Australodaphnia\", \"Ctenodaphnia\"), pero a divisi\u00f3n foi moi discutida e a\u00ednda se est\u00e1 elaborando. Cada subx\u00e9nero foi dividido en varios complexos de especies. O co\u00f1ecemento dos l\u00edmites entre as especies \u00e9 dificultado pola plasticidade fenot\u00edpica, hibridaci\u00f3n, introduci\u00f3ns intercontinentais e deficientes descrici\u00f3ns taxon\u00f3micas. Os membros modernos de \"Daphnia\" pertencentes aos subx\u00e9neros \"Daphnia\" e \"Ctenodaphnia\" co\u00f1\u00e9cense desde o Cret\u00e1ceo, a\u00ednda que o x\u00e9nero probablemente se orixinou antes do comezo do Cret\u00e1ceo.\nEcolox\u00eda e comportamento.\nAs \"Daphnia\" fan normalmente selecci\u00f3n do \"r\", o que significa que investen nunha r\u00e1pida e temper\u00e1n reproduci\u00f3n, polo que te\u00f1en vidas curtas. A vida dunha \"Daphnia\" depende de factores como a temperatura e a abundancia de predadores, pero pode ser de 13 ou 14 meses nalg\u00fans lagos fr\u00edos oligotr\u00f3ficos sen peixes. Por\u00e9n, en condici\u00f3ns t\u00edpicas o seu ciclo de vida \u00e9 moito m\u00e1is curto, xeralmente de non m\u00e1is de 5 ou 6 meses.\nSon animais que se alimentan por filtraci\u00f3n, inxerindo principalmente algas unicelulares e varios tipos de detritos org\u00e1nicos, inclu\u00edndo tam\u00e9n protistas e bacterias O movemento das patas produce unha corrente constante a trav\u00e9s do exoesqueleto, que leva dito material alimenticio ao tracto dixestivo. As part\u00edculas de comida atrapadas son transformadas nun \"bolo\" alimenticio, que despois baixa polo tracto dixestivo ata que se baleira polo ano, situado na superficie ventral do ap\u00e9ndice terminal. Utilizan o segundo e terceiro pares de patas para a filtraci\u00f3n do alimento, asegur\u00e1ndose de que as part\u00edculas grandes e inabsorbibles non entren, mentres que as demais patas crean unha corrente de auga que entra dentro do organismo. \nPara a nataci\u00f3n p\u00falanse principalmente co segundo conxunto de antenas, que son de maior tama\u00f1o que o primeiro. A acci\u00f3n deste segundo conxunto de antenas \u00e9 responsable do movemento de saltaci\u00f3n natatorio.\nAs \"Daphnia\" presentan cambios de comportamento ou modificaci\u00f3ns da s\u00faa morfolox\u00eda en presenza de cairomonas de predadores (sinais qu\u00edmicos), como teren un maior tama\u00f1o ao faceren eclosi\u00f3n, un incremento de masa e o desenvolvemento dos chamados \u201cdentes de pescozo\". Por exemplo, os individuos novos de \"D. pulex\" te\u00f1en un maior tama\u00f1o na eclosi\u00f3n, xunto co desenvolvemento de dentes de pescozo na parte de atr\u00e1s da cabeza, cando est\u00e1n presentes cairomonas do insecto \"Chaoborus\" (un d\u00edptero). Estas defensas morfol\u00f3xicas reducen a s\u00faa mortalidade ante a depredaci\u00f3n de \"Chaoborus\", que \u00e9 un predador limitado polo tama\u00f1o da s\u00faa boca. P\u00e9nsase que xenes relacionados coa quitina (xernes de desacetilases) exercen un importante papel na expresi\u00f3n/desenvolvemento destas defensas morfol\u00f3xicas en \"Daphnia\". Os encimas que modifican a quitina (quitina desacetilases) catalizan a N-desacetilaci\u00f3n da quitina influ\u00edndo na afinidade de uni\u00f3n da prote\u00edna aos filamentos de quitina.\nCiclo vital.\nA maior\u00eda das especies de \"Daphnia\" te\u00f1en un ciclo vital baseado na \"partenox\u00e9nese c\u00edclica\", alternando entre a reproduci\u00f3n partenoxen\u00e9tica (reproduci\u00f3n asexual) e a sexual. Durante a maior\u00eda da estaci\u00f3n de crecemento, as femias reprod\u00facense asexualmente. Fan unha posta de ovos diploides cada vez que mudan; estas postas poden conter tan s\u00f3 un ou dous ovos nas especies m\u00e1is pequenas, como \"D.\u00a0cucullata\", pero poden ser duns 100 ovos nas m\u00e1is grandes, como \"D.\u00a0magna\". En condici\u00f3ns normais, estes ovos eclosionan un d\u00eda despois de postos, e as cr\u00edas permanecen nunha bolsa de incubaci\u00f3n que ten a femia durante tres d\u00edas (a 20\u00a0\u00b0C). Ent\u00f3n son liberadas na auga e pasan por catro ou cinco estadios m\u00e1is durante un per\u00edodo de 5 a 10 d\u00edas (maior en condici\u00f3ns malas) antes de chegaren \u00e1 idade en que se poden \u00e1 s\u00faa vez reproducir. A descendencia producida asexualmente \u00e9 s\u00f3 de femias.\nPor\u00e9n, contra o final da estaci\u00f3n de crecemento o modo de reproduci\u00f3n cambia e as femias producen resistentes \"ovos de repouso\" ou \"ovos de inverno\". Cando as condici\u00f3ns ambientais se deterioran (por exemplo, superpoboaci\u00f3n), alg\u00fans dos descendentes orixinados asexualmente se transforman en machos. As femias empezan a producir ovos sexuais haploides, que os machos fecundan.En especies sen machos, os ovos de repouso tam\u00e9n se producen asexualmente e son diploides. En cada caso, os ovos de repouso est\u00e1 protexidos por unha cuberta endurecida que consta de d\u00faas capas de placas quitinosas, chamada \"ephippium\", e son soltados na seguinte muda da femia. Os ephippia poden soportar per\u00edodos de fr\u00edo extremo, seca ou escaseza de alimento, e fan eclosi\u00f3n cando as condici\u00f3ns melloran dando lugar a fillas femias. Dada esta resistencia case se poder\u00edan considerar animais extrem\u00f3filos. \nParasitos.\nO diagrama da esquerda mostra o ciclo vital de \"Pasteuria ramosa\", un parasito bacteriano de \"Daphnia\". Os h\u00f3spedes susceptibles adquiren a infecci\u00f3n por esporas que se encontran nos sedimentos ou en suspensi\u00f3n. O parasito desenv\u00f3lvese principalmente na cavidade corporal e tecidos musculares do h\u00f3spede, aumentando en densidade para finalmente espallarse ocupando todo o h\u00f3spede. Os efectos habituais do h\u00f3spede son a esterilidade e o xigantismo. As esporas son liberadas maiormente despois de que o h\u00f3spede morre e af\u00fandese no substratro e \u00e1s veces lib\u00e9ranse directamente na auga por predaci\u00f3n pouco h\u00e1bil.\nConservaci\u00f3n.\nConsid\u00e9rase que varias especies de \"Daphnia\" est\u00e1n ameazadas e est\u00e1n inclu\u00eddas como vulnerables na lista da IUCN; son: \"Daphnia nivalis\", \"Daphnia coronata\", \"Daphnia occidentalis\" e \"Daphnia jollyi\". Algunhas especies son hal\u00f3filas e poden encontrarse en ambientes de lagos hipersalinos, un exemplo dos cales \u00e9 o Makgadikgadi Pan de Botswana.\nUsos.\n\"Daphnia\" spp. son un alimento vivo moi popular para dar de comer a peixes tropicais e mari\u00f1os de acuario. A mi\u00fado danse como alimento a c\u00e1gados e pequenas especies de anfibios como a ra anana de \u00c1frica \"Hymenochirus boettgeri\".\nPoden tam\u00e9n utilizarse en certos ambientes para testar os efectos de toxinas sobre o ecosistema, polo que son especies indicadoras, especialmente \u00fatiles debido \u00e1 curta duraci\u00f3n da s\u00faa vida e capacidades reprodutoras. Como son case transparentes, os seus \u00f3rganos internos son doados de estudar en esp\u00e9cimes vivos (por exemplo, estudar os efectos da temperatura no ritmo card\u00edaco destes organimos ectotermos). \"Daphnia\" \u00fasase comunmente en experimentos para testar aspectos do cambio clim\u00e1tico, como o efecto dos raios UVB que danan gravemente a especies do zooplancto (por exemplo, cun descenso da actividade de alimentaci\u00f3n).\nDebido \u00e1s finas membranas que te\u00f1en, que permiten a absorci\u00f3n de drogas, son utilizados para monitorizar os efectos de certas drogas ou f\u00e1macos, como a adrenalina ou a capsaicina, sobe o coraz\u00f3n.\nEspecies invasoras.\nAlgunhas especies desenvolveron defensas permanentes contra peixes que os comen, como espi\u00f1as e longos ganchos no seu corpo, que tam\u00e9n fan que queden enganchadas en li\u00f1as e pescar e enturban a auga polo seu gran n\u00famero. As especies como \"Daphnia lumholtzi\" (nativa do leste de \u00c1frica, o subcontinente indio e o leste de Australia) te\u00f1en estas caracter\u00edsticas e debe terse gran coidado para evitar que se espallen en augas doutros continentes.\nAlgunhas especies de \"Daphnia\" nativas de Norteam\u00e9rica poden desenvolver agudas espi\u00f1as ao final do se corpo e estruturas parecidas a un casco na cabeza cando detectan a presenza de predadores no seu ambiente, pero isto \u00e9 en xeral temporal en ditas especies e non conseguen superar ou disuadir completamente os predadores nativos para que non as coman. Mentres que as \"Daphnia\" son unha importante base da cadea tr\u00f3fica en lagos de auga doce e lagoas vernais, son unha molestia cando non poden ser comidas polos predadores macrosc\u00f3picos nativos e hai certa preocupaci\u00f3n de que as \u2018\u2019Daphnia\u2019\u2019 orixinais sen espi\u00f1as nin ganchos acaben por ser eliminadas pola competici\u00f3n destas especies."}
{"id": "544187", "revid": "55340", "url": "https://gl.wikipedia.org/wiki?curid=544187", "title": "Coalici\u00f3n por el Bierzo", "text": ""}
{"id": "544188", "revid": "88215", "url": "https://gl.wikipedia.org/wiki?curid=544188", "title": "H\u00e9ctor Rodolfo Veira Sinetti", "text": ""}
{"id": "544189", "revid": "88215", "url": "https://gl.wikipedia.org/wiki?curid=544189", "title": "H\u00e9ctor Rodolfo Veira", "text": ""}
{"id": "544193", "revid": "5863", "url": "https://gl.wikipedia.org/wiki?curid=544193", "title": "Ra\u00fal Rodr\u00edguez Canca", "text": "Ra\u00fal Rodr\u00edguez Canca \u00e9 un pol\u00edtico berciano de Coalici\u00f3n por El Bierzo.\nTraxectoria.\n\u00c9 t\u00e9cnico superior en xesti\u00f3n e organizaci\u00f3n de recursos naturais e paisax\u00edsticos. Como presidente da Asociaci\u00f3n de Nais e Pais dun colexio de Ponferrada foi un dos fundadores e primeiro presidente a FAMPABI, a Federaci\u00f3n de Nais e Pais do Bierzo, en 2017. En 2019 encabezou a lista de Coalici\u00f3n por El Bierzo \u00e1s elecci\u00f3ns auton\u00f3micas de Castela e Le\u00f3n e en xullo de 2020 nun congreso extraordinario entrou na executiva do partido como secretario de organizaci\u00f3n. Nas elecci\u00f3ns auton\u00f3micas de 2022 recuncou como cabeza de lista de CB a\u00ednda que desta volta unido coa plataforma El Bierzo Existe."}
{"id": "544194", "revid": "98629", "url": "https://gl.wikipedia.org/wiki?curid=544194", "title": "Ram\u00f3n Pereira Barreiro", "text": "Ram\u00f3n Pereira Barreiro, nado en Padr\u00f3n o 5 de novembro de 1892 e finado no Carril o 20 de novembro de 1964, foi un militar e pol\u00edtico galego.\nTraxectoria.\nFillo dun carabinero de Muros, estudou no Escorial no colexio de carabineiros. Licenciado, retornou a Muros e foi destinado a Esteiro. Cabo de carabineiros, co golpe de Estado do 18 de xullo de 1936 fuxiu a Bilbao co seu irm\u00e1n Germ\u00e1n e combateu no ex\u00e9rcito republicano. Entregouse en Santander onde foi detido e, posteriormente enviado \u00e1 Coru\u00f1a. Xulgado na Coru\u00f1a por auxilio \u00e1 rebeli\u00f3n foi condenado a 12 anos de prisi\u00f3n. Despois de sa\u00edr de prisi\u00f3n volveu a Esteiro onde traballou como latoeiro, carpinteiro e reloxeiro; tam\u00e9n instalou unha escola para ensinar a ler e escribrir a adultos de xeito gratu\u00edto. A instacia do seu fillo Ram\u00f3n, a familia trasl\u00e1douse ao Carril onde foi porteiro na f\u00e1brica de Mequinsa. Despois estableceuse como reloxeiro e finalmente foi propietario da librer\u00eda Waldina e correspondente administrativo de \"El Pueblo Gallego\" no Carril. Finou no Carril o 20 de novembro de 1964.\nVida persoal.\nCasou con Mar\u00eda Vidal Fern\u00e1ndez e foi pai de Ram\u00f3n, Mercedes, Sagrario, Waldina e Dolores Pereira Vidal."}
{"id": "544195", "revid": "111586", "url": "https://gl.wikipedia.org/wiki?curid=544195", "title": "Merc\u00e8 Pons", "text": "Merc\u00e8 Pons i Veiga, nada en Arb\u00facies, Xirona, o 4 de xu\u00f1o de 1966, \u00e9 unha actriz catal\u00e1 de orixe galego, de teatro, dobraxe, cine e televisi\u00f3n.\nTraxectoria.\nEstudou dese\u00f1o gr\u00e1fico e comezou a facer teatro afeccionado. \nEn teatro, debutou en 1987 coa obra \"Tirant lo Blanc\" e despois traballou durante moitos anos con Josep Mar\u00eda Flotats de quen a t\u00e9cnica e a minuciosidade sobre o escenario. Participou en moitas outra obras como \"A Moon for the Unfortunate\" de Eugene O'Neill; \"Un marido ideal\" de Oscar Wilde, o \"Rei Lear\" de Shakespeare; \"Praza do Diamante de\" Merc\u00e8 Rodoreda; \"A Gaivota de\" Ant\u00f3n Ch\u00e9jov ou \"o Albergue da Gloria de\" Josep Maria de Sagarra, entre moitos outros. \nTam\u00e9n alcanzou unha considerable fama grazas aos seus personaxes nas series de televisi\u00f3n catal\u00e1s como \"Ventdelpl\u00e0\" ou \"El cor de la ciutat\", e nas espa\u00f1olas como \"Makinavaja\" ou \"Compa\u00f1eros\". \nNo cine, realizou varias pel\u00edculas con Ventura Pons como \"Amor idiota.\" E tam\u00e9n participou en \"Iris\" de Rosa Verg\u00e8s, \"La febre d'or\" de Gonzalo Herralde, ou \"Rateta, rateta\" de Francesc Bellmunt. Fixo outras aparici\u00f3ns no mundo da dobraxe, como o seu traballo en \"Animales heridos\" en 2006.\nFamilia.\n\u00c9 bisneta de Francisco Porto Rey.\nReco\u00f1ecementos.\nRecibiu o Premio da cr\u00edtica de Barcelona \u00e1 mellor actriz revelaci\u00f3n en 1989, o Premio de cinematograf\u00eda Ciutat de Barcelona en 1992, o premio El Ojo Cr\u00edtico \u00e1 mellor actriz de cine en 1997 ou o Premio Butaca de teatro e cine de Catalu\u00f1a \u00e1 mellor actriz de cine. "}
{"id": "544200", "revid": "1888", "url": "https://gl.wikipedia.org/wiki?curid=544200", "title": "Ram\u00f3n Pereira", "text": " "}
{"id": "544203", "revid": "5863", "url": "https://gl.wikipedia.org/wiki?curid=544203", "title": "Juan Jos\u00e9 Romero Dur\u00e1n", "text": ""}
{"id": "544204", "revid": "72012", "url": "https://gl.wikipedia.org/wiki?curid=544204", "title": "Tertuliano radiotelevisivo", "text": "O tertuliano radio-televisivo \u00e9 un convidado habitual, polo xeral non profesional da comunicaci\u00f3n, que opina nos faladoiros da radio e/ou da televisi\u00f3n.\nEn principio eran convidados por seren especialistas ou profesionais do tema tratado no debate, xeralmente en relaci\u00f3n coa pol\u00edtica ou con temas sociais da actualidade do momento.\nCon todo, de forma progresiva e seguindo os modelos das televisi\u00f3ns italianas e estadounidenses, alg\u00fans deles convert\u00e9ronse en personaxes supostamente especializados en lercheo amarelista e prensa do coraz\u00f3n. Este \u00e1mbito incl\u00fae todo tipo de celebridades, antigos paparazzi e exconcursantes de \"reality shows\"."}
{"id": "544205", "revid": "1131", "url": "https://gl.wikipedia.org/wiki?curid=544205", "title": "Batall\u00f3n \u0110uro \u0110akovi\u0107", "text": "O Batall\u00f3n \u0110uro \u0110akovi\u0107 (cir\u00edlico serbio: \u0411\u0430\u0442\u0430\u0459\u043e\u043d \u0402\u0443\u0440\u043e \u0402\u0430\u043a\u043e\u0432\u0438\u045b) foi unha unidade militar formada principalmente por brigadistas iugoslavos. Estaba adscrita \u00e1s Brigadas Internacionais, un corpo de voluntarios estranxeiros que participaron na Guerra Civil Espa\u00f1ola a prol da Segunda Rep\u00fablica Espa\u00f1ola. Debe o seu nome a \u0110uro \u0110akovi\u0107, un dos l\u00edderes do Partido Comunista de Iugoslavia, executado en 1929 pola s\u00faa oposici\u00f3n ao r\u00e9xime de Alexandre I.\nO \"Batall\u00f3n Deda Blagoev\", composto por voluntarios b\u00falgaros, fusionouse co \"\u0110uro \u0110akovi\u0107\" durante a organizaci\u00f3n das Brigadas. Dos 1664 brigadistas iugoslavos que chegaron a Espa\u00f1a, 543 foron integrados inicialmente nos batall\u00f3ns \"\u0110uro \u0110akovi\u0107\", \"Dimitrov\" e \"Masaryk\".\nComposici\u00f3n.\nO batall\u00f3n estaba composto por unha compa\u00f1\u00eda de metralladoras e tres de infantar\u00eda, unha delas formada por anarquistas espa\u00f1ois.\nEstivo integrado en diferentes Brigadas durante a guerra:\nDatos xerais.\nEntre os membros do batall\u00f3n \"\u0110akovi\u0107\" houbo alg\u00fans espa\u00f1ois. Un deles foi Lu\u00eds \u00c1lvarez Yuste, \"o poeta dos guerrilleiros\", quen en Brunete chegou a ser comisario suplente do mesmo.\nParticipou na Defensa de Madrid, nas batallas de Xarama e Brunete, como unidade de infantar\u00eda, integrado na XV Brigada Internacional.\nDespois foi trasladado, tam\u00e9n dentro da XV B.I., \u00e1 fronte de Arag\u00f3n, onde perdeu a metade dos integrantes durante a Ofensiva de Zaragoza. Tras a reorganizaci\u00f3n das Brigadas, foi inclu\u00eddo na 129\u00aa Brigada Internacional, en que sufriu graves perdas durante a Ofensiva de Arag\u00f3n do bando sublevado. A Batalla do Ebro foi a \u00faltima operaci\u00f3n a grande escala en que participou. Retirouse \u00e1 costa catal\u00e1, onde foi desmobilizado en setembro de 1938. \nA\u00ednda as\u00ed, moitos dos integrantes do batall\u00f3n tiveron que combater na Ofensiva de Catalu\u00f1a e atravesar a fronteira francesa.\nMoitos lograron fuxir dos campos de internamento en Francia e, coa axuda do Partido Comunista de Iugoslavia, retornar \u00e1 Iugoslavia ocupada polo nazismo. Al\u00ed integr\u00e1ronse no Ex\u00e9rcito Partisano de Liberaci\u00f3n, en que lideraron a liberaci\u00f3n do pa\u00eds. Catro veteranos da Guerra Civil Espa\u00f1ola lideraron os catro grupos de ex\u00e9rcitos que derrotaron a Alema\u00f1a nazi nos Balc\u00e1ns: os xenerais Peko Dap\u010devi\u0107, Ko\u010da Popovi\u0107, Kosta Na\u0111 e Petar Drap\u0161in.\nO batall\u00f3n durante a fronte do Maestrazgo.\nO batall\u00f3n atopar\u00edase na fronte de Ejulve (Teruel) a mediados de abril, no que o Ex\u00e9rcito Popular da Rep\u00fablica chamar\u00eda \"Defensa estrat\u00e9xica de Levante\" durante a Ofensiva do Levante. Concentrar\u00eda a s\u00faa forza na cabeza da estrada Ejulve-Fortanete. Al\u00ed cavou varios pozos en estradas para enganchar explosivos ao paso dos cami\u00f3ns de tropas do ex\u00e9rcito de Varela e voluntarios do CTV. \nO 24 de abril abandonar\u00edan o sector para concentrarse nas f\u00e1bricas de Villarluengo, onde s\u00f3 resistir\u00edan catro d\u00edas ante unha impar\u00e1bel ofensiva franquista. Foron presionados at\u00e9 Fortanete con toda a CXXIX Brigada Internacional at\u00e9 o 12 de maio de 1938 cando o batall\u00f3n abandonou as s\u00faas posici\u00f3ns en V\u00e9rtice Carrasc\u00f3n, Mas de Mall\u00e9n e ao sur de Fortanete. Repreg\u00e1ronse at\u00e9 Los Monegros, lugar de reestruturaci\u00f3n da brigada ao completo.\nA Brigada quedou emprazada en Mosqueruela. O batall\u00f3n \u0110uro \u0110akovi\u0107 (2\u00ba BON) ocupar\u00eda as posici\u00f3ns desde V\u00e9rtice Bramadoras at\u00e9 o cami\u00f1o de El Escolano, ao noroeste de Mosqueruela. Por\u00e9n, a oposici\u00f3n e a ca\u00edda do flanco dereito, protexido pola 220 Brigada Mixta, foi caendo at\u00e9 que a brigada tivo que ser novamente substitu\u00edda no v\u00e9rtice Monegro. Al\u00ed soportou gran forza de artillar\u00eda, mais fixo aguantar a posici\u00f3n 5 d\u00edas. \nTras o desgaste e a retirada selectiva que se lle ordenou \u00e1 brigada, o batall\u00f3n foi emprazado o 30 de maio en Linares de Mora, onde ocupar\u00eda a cota 1635 e 1602 no v\u00e9rtice El Cerezal, ao noroeste de Linares de Mora. Por\u00e9n, a presi\u00f3n inimiga fixo que o flanco designado \u00e1 118 Brigada Mixta cedese. Toda a brigada tivo que cruzar o r\u00edo Paulejas, co que o batall\u00f3n \u0110uro \u0110akovi\u0107 quedou como punta de lanza na cota 1567 e 1501 en Mas de Quemado. \nO d\u00eda seguinte, o inimigo, consciente da debilidade da 118 Brigada Mixta, empurrou o seu flanco e practicamente illou o batall\u00f3n \u0110uro \u0110akovi\u0107 nunha pequena bolsa que o 3\u00ba Batall\u00f3n Masaryk puido resistir. A brigada, cansa, e o batall\u00f3n foron reforzados en El Bat\u00e1n, no km 20 da estrada de Rubielos de Mora a Nogueruelas."}
{"id": "544210", "revid": "88215", "url": "https://gl.wikipedia.org/wiki?curid=544210", "title": "Pablo Alberto Carnero Llauger", "text": ""}
{"id": "544211", "revid": "89787", "url": "https://gl.wikipedia.org/wiki?curid=544211", "title": "Narciso Doval", "text": "Narciso Horacio Doval V\u00e1zquez, nado en Buenos Aires o 4 de xaneiro de 1944 e finado na mesma cidade o 12 de outubro de 1991, foi un futbolista arxentino-brasileiro de orixe galega. Triunfou nos dous principais equipos do R\u00edo de Xaneiro, os rivais Flamengo e Fluminense, sendo admirado por ambas afecci\u00f3ns. Anteriormente defendera as camisolas doutros dous rivais no seu pa\u00eds natal, San Lorenzo e Hurac\u00e1n. Foi descrito como o \"arxentino m\u00e1is carioca que existiu\" e, acabou por nacionalizarse brasileiro.\nEst\u00e1 considerado como un dos mellores estranxeiros que pasaron polo f\u00fatbol brasileiro. En 2001, dez anos despois da s\u00faa morte, foi elixido na terceira posici\u00f3n nunha enquisa da revista \"Placar\" para elixir o mellor estranxeiro do Campionato Brasileiro, sendo s\u00f3 superado por El\u00edas Figueroa e Pedro Rocha. Con 31 goles, \u00e9 o cuarto m\u00e1ximo goleador estranxeiro do torneo, s\u00f3 por detr\u00e1s de V\u00edctor Aristiz\u00e1bal, Rodolfo Fischer e Dejan Petkovi\u0107, e \u00e9 o estranxeiro que m\u00e1is goles marcou para o Flamengo (95).\nFaleceu prematuramente dun infarto aos 47 anos, mentres celebraba unha vitoria do Flamengo. Era irm\u00e1n do tam\u00e9n futbolista Jorge Doval, que xogou no Platense e en varios equipos do f\u00fatbol espa\u00f1ol, entre eles o Mallorca e o Elche.\nTraxectoria.\nSan Lorenzo.\nNaceu e criouse no barrio porte\u00f1o de Palermo, sendo fillo dun galego dono dun restaurante. Pronto quedou orfo, despois de que seu pai morrese dun infarto e s\u00faa nai de cancro. Un d\u00eda, mentres xogaba no barrio como porteiro por mor dunha lesi\u00f3n no p\u00e9, e a\u00ednda as\u00ed regateaba aos xogadores contrarios, foi observado polo vicepresidente do San Lorenzo de Almagro, que o fichou para a canteira do club. Despois de dous anos nas categor\u00edas inferiores subiu ao primeiro equipo. Debutou en novembro de 1962, nunha derrota por 1-4 ante o River Plate, actuando no ataque xunto a un mito do club, Jos\u00e9 Sanfilippo. Ao ano seguinte s\u00f3 xogou tres partidos e non se estableceu na formaci\u00f3n titular ata 1964.\nComezou a ga\u00f1ar fama durante a disputa da Copa Jorge Newbery, da que San Lorenzo se proclamu campi\u00f3n. Durante ese torneo Doval comezou a ser aculmado \"El Loco\", e a dianteira formada por el, Fernando \"Nano\" Are\u00e1n, H\u00e9ctor \"Bambino\" Veira, Victorio \"Manco\" Casa e Roberto \"Oveja\" Telch, foi co\u00f1ecida como \"Os Carasucias\". No campionato arxentino, \"Cicl\u00f3n\" conseguiu un razoable cuarto posto. \nDoval foi considerado un dos mellores dianteiros arxentinos en 1967, chegando ese ano \u00e1 selecci\u00f3n arxentina. Por\u00e9n, nunha viaxe co club (outras fontes afirman que foi coa selecci\u00f3n nacional), foi acusado de acosar a unha azafata xunto con alg\u00fans compa\u00f1eiros. Ao baixar do avi\u00f3n foi detido polo comandante. Algunhas fontes afirman que era inocente, pero que asumiu a culpa para protexer ao verdadeiro culpable, un compa\u00f1eiro casado, que ser\u00eda Rafael Albrecht. O incidente valeulle unha suspensi\u00f3n de dez meses.\nA s\u00faa suspensi\u00f3n, a finais de 1967, desagradou a parte do p\u00fablico arxentino, que o ti\u00f1a por \u00eddolo, e durante un tempo houbo pancartas pedindo o seu regreso. Non puido xogar o Metropolitano de 1968, no que \"Os Carasucias\" pasaron a ser co\u00f1ecidos como \"Os Matadores\" por lograr unha faza\u00f1a sen precedentes no pa\u00eds: proclam\u00e1ronse campi\u00f3ns de xeito invicto.\nEse ano volveu a tempo para disputar cinco partidos no torneo Nacional, onde marcou catro goles. En 1969, participou s\u00f3 na Copa Arxentina e nalg\u00fans partidos do Metropolitano antes de abandonar o club.\nA continuaci\u00f3n fichou polo Flamengo, animado polo adestrador brasileiro Tim, que dirixira o San Lorenzo no t\u00edtulo de 1968.\nChegada a Flamengo.\nNo club carioca coincidiu con outro arxentino, o porteiro Rogelio Dom\u00ednguez. A pesar das s\u00faas boas actuaci\u00f3ns individuais, o equipo obtivo malos resultados nas diferentes competici\u00f3ns. A s\u00faa situaci\u00f3n no club empeorou coa chegada ao banco de Yustrich, co que acabou enfrontado, e pediu sa\u00edr cedido.\nCesi\u00f3n en Hurac\u00e1n.\nVolveu ent\u00f3n \u00e1 Arxentina, cedido ao Hurac\u00e1n, o m\u00e1ximo rival do seu antigo club, San Lorenzo. Al\u00ed coincidiu con mitos do club como Alfio Basile, Carlos Babington e Miguel \u00c1ngel Brindisi e tam\u00e9n cos ex-sanlorencistas H\u00e9ctor Veira e Alberto Rendo.\nA pesar diso, o equipo dirixido por C\u00e9sar Luis Menotti (que adestrar\u00eda a Arxentina no vitorioso Mundial de 1978) tivo un ano de resultados desiguais. A\u00ednda as\u00ed, xogou un papel crucial na definici\u00f3n do Metropolitano de 1971: na rolda final enfront\u00e1ronse f\u00f3ra da casa ao l\u00edder da competici\u00f3n, V\u00e9lez Sarsfield. O V\u00e9lez abriu o marcador e era virtual campi\u00f3n, polo que a afecci\u00f3n xa festexaba o campionato, pero liderados por Doval, os visitantes d\u00e9ronlle a volta ao marcador, polo que o t\u00edtulo acabou sendo para Independiente.\nVolta a Flamengo.\nRegresou ao Flamengo en 1972, xa con Zagallo como adestrador. No Campionato Carioca dese ano foi o m\u00e1ximo goleador, e marcou ademais un dos goles que lle deron o t\u00edtulo ao seu equipo, ante 136.829 persoas en Maracan\u00e3, nunha final cun ambiente especial, pois tivo lugar no d\u00eda festivo do 7 de setembro que marcaba o 150 aniversario da independencia do Brasil. No club carioca formou unha gran parella atacante con Zico, axudados dende atr\u00e1s por Geraldo.\nEn 1973, sent\u00edndose totalmente adaptado ao Brasil, solicitou a naturalizaci\u00f3n. Ese ano participou no partido homenaxe a Garrincha. No Campionato Carioca de 1973, o Flamengo ga\u00f1ou a primeira volta, pero o t\u00edtulo acabou sendo para o Fluminense, nunha final na que Doval quedou no banco. Continuou no Flamengo a pesar de recibir ofertas do Racing de Estrasburgo, un dos mellores equipos franceses da \u00e9poca. Xustificouno deste xeito: \"Que Francia nin que nada.\" \"A mi\u00f1a vida est\u00e1 en R\u00edo.\" \"Eu son carioca.\" \"Como poder\u00eda vivir nunha cidade onde fai tanto fr\u00edo?\".\nFluminense.\nBuscando reforzar o Fluminense, o seu ent\u00f3n presidente, Francisco Horta, propuxo un intercambio co Flamengo: os tricolores Toninho Baiano, Roberto e Z\u00e9 Roberto ir\u00edan ao G\u00e1vea, mentres que os rubronegros Doval, Rodrigues Neto e Renato, ao Laranjeiras. Os dirixentes do Flamengo, xulgando a Doval xa maior (ti\u00f1a m\u00e1is de 30 anos), aceptaron. El respondeu: \"S\u00f3 en Brasil un xogador de 30 anos ou un pouco m\u00e1is \u00e9 considerado vello.\" \"Non me ven no campo, correndo, loitando, marcando goles?\" . Non tardou moito en despexar as d\u00fabidas, marcando 19 goles nos seus primeiros 27 partidos co seu novo club.\nA\u00ednda que os afeccionados do Flamengo en xeral estaban m\u00e1is irritados cos directivos do club que con Doval polo intercambio -un dos afeccionados m\u00e1is ilustres, o m\u00fasico Jorge Ben Jor, mesmo compuxo a canci\u00f3n \"Troca-Troca\" para expresar a s\u00faa indignaci\u00f3n coa direcci\u00f3n flamenguista-, non deixaron de insultalo nos estadios.Doval non tardou en converterse en \u00eddolo mesmo nun equipo que reun\u00eda grandes nomes como Rivellino, Marco Ant\u00f4nio, Carlos Alberto Pintinho, Carlos Alberto Torres, Manfrini, Gil, Paulo C\u00e9zar Caju, Edinho e ao que chegou xunto con Doval, Dirceu. Tras un mal comezo, o gran xogo que despregou o equipo pronto lle valeu o alcume de \"M\u00e1quina Tricolor\", e ser\u00eda lembrado como un dos mellores equipos da historia do f\u00fatbol brasileiro. Na final do Campionato Carioca de 1976 -que, impulsado polo intercambio, bateu r\u00e9cords de p\u00fablico, cunha media de 91.140 por partido-, o arxentino marcou o gol do t\u00edtulo (igual que en 1972) a falta de dous minutos para o final da pr\u00f3rroga, ante o Vasco da Gama. A\u00ednda que entrara lesionado ao campo subiu m\u00e1is que Abel e Mazar\u00f3pi nun centro de Rivellino na \u00e1rea do Vasco para marcar de cabeza. Foi o \u00faltimo dos seus 20 goles naquela edici\u00f3n do torneo, na que acabou como m\u00e1ximo goleador, igual que catro anos antes.\nOutras alegr\u00edas daquel 1976 foron contra equipos europeos: o Bayern de M\u00fanic, campi\u00f3n de Europa e intercontinental ese ano, foi vencido nun Maracan\u00e3 ateigado, e, no Torneo de Par\u00eds, o Fluminense ga\u00f1ou 3-1 a un combinado europeo que reun\u00eda aos ent\u00f3n subcampi\u00f3ns do mundo Wim Suurbier, Willem van Hanegem, Rob Rensenbrink e o roman\u00e9s Dudu Georgescu, m\u00e1ximo goleador europeo do per\u00edodo. O Fluminense tam\u00e9n estivo preto do t\u00edtulo do Campionato Brasileiro de 1976, chegando \u00e1s semifinais, onde foi eliminado polo Corinthians en Maracan\u00e3, na famosa invasi\u00f3n corintiana. A eliminaci\u00f3n chegou nos penaltis, sendo Doval o \u00fanico tricolor que marcou o seu lanzamento (fallaron Rodrigues Neto e Carlos Alberto Torres). Foi elixido por \"Placar\" como o mellor dianteiro da competici\u00f3n, e galardoado coa s\u00faa \u00fanica Bola de Prata. Nese ano, no que rematou como m\u00e1ximo goleador do club na tempada con 50 goles, tam\u00e9n obtivo a cidadan\u00eda brasileira. \nDoval mantivo o ritmo individual ao ano seguinte, pero a\u00ednda as\u00ed, a eliminaci\u00f3n ante o Corinthians acabou marcando a despedida da \"M\u00e1quina Tricolor\". En 1977, o equipo decepcionou no campionato carioca e no brasileiro, sendo o \u00fanico logro un extraoficial: o Fluminense ga\u00f1ou o tradicional torneo amigable Teresa Herrera na s\u00faa 32\u00aa edici\u00f3n, derrotando no estadio de Riazor a Feyenoord e Dukla Praha, campi\u00f3n checoslovaco. Doval deixou o Fluminense en 1978, no medio dunha crise no club, de novo eliminado na segunda fase do campionato nacional.\nPost-R\u00edo.\nA continuaci\u00f3n regresou \u00e1 Arxentina, onde volveu ingresar no San Lorenzo, despois de dez anos. Al\u00ed tivo como adestrador a Carlos Bilardo. Por\u00e9n, o equipo, enfront\u00e1base a unha importante crise institucional e tivo que vender as s\u00faas estrelas Jorge Olgu\u00edn e Claudio Marangoni, ademais do seu tradicional estadio Gas\u00f3metro, abandonando o barrio de Boedo despois de sesenta anos. Doval xogou s\u00f3 un ano no club, sumando entre as d\u00faas etapas co club 112 partidos e 40 goles, dous deles no derbi ante Hurac\u00e1n.\nRematou a s\u00faa carreira nos Estados Unidos. No Cleveland Cobras xogou xunto a dous brasileiros: Rildo e Ivair. Tam\u00e9n xogou no New York United, onde alcanzou os decisivos play-off da \"American Soccer League\", a segunda divisi\u00f3n do f\u00fatbol americano.\nSelecci\u00f3n.\nDebutou coa selecci\u00f3n arxentina o 15 de agosto de 1967, mentres formaba parte dos \"Carasucias\" de San Lorenzo. Foi nun partido contra a selecci\u00f3n chilena en Santiago de Chile. Tras ese partido, a selecci\u00f3n partiu de excursi\u00f3n por M\u00e9xico e Europa, continente onde s\u00f3 se enfrontou a clubs, non a selecci\u00f3ns nacionais. As\u00ed, Doval defendeu o equipo catro veces m\u00e1is, contra o M\u00e1laga (2-2), contra o Espanyol (derrota por 2-1), contra a Fiorentina (1-1) e contra o Lecce (0-0), marcando un gol contra a Fiorentina.\nDoval non tivo m\u00e1is oportunidades coa selecci\u00f3n, debido ao seu esc\u00e1ndalo coa azafata e a consecuente suspensi\u00f3n, ocorridos a finais dese ano. Xogou en tres ocasi\u00f3ns coa selecci\u00f3n do resto do mundo. O primeiro deles en 1973, no partido de despedida de Garrincha, e os outros dous en 1976, en dous amigables ante a selecci\u00f3n brasileira. No primeiro deles tivo como compa\u00f1eiros na dianteira ao sovi\u00e9tico Volodimir Onishchenko e a Miguel \u00c1ngel Brindisi, nun partido que acabou con vitoria brasileira. No segundo xogou xunto a Johan Cruyff e marcou un gol nunha derrota por 1-2, e foron derrotados tam\u00e9n no terceiro, por 1-3. Ademais xogou alg\u00fans partidos coa selecci\u00f3n carioca. En 1977 defendeu en Caracas a selecci\u00f3n suramericana contra o Real Madrid, nun amigable festivo polo aniversario do descubrimento de Am\u00e9rica. O partido acabou con vitoria madridista por 0-2.\nMorte.\nMorreu o 12 de outubro de 1991, tras sufrir un paro card\u00edaco, ao igual que o seu pai, pouco despois de sa\u00edr dunha discoteca de Buenos Aires, a New York City, con s\u00f3 47 anos. Al\u00ed acudira coa delegaci\u00f3n do Flamengo para celebrar a vitoria ante o Estudiantes de La Plata pola Supercopa Libertadores. Doval segu\u00eda vencellado ao seu antigo club na d\u00e9cada de 1980, pas\u00e1ndolle informaci\u00f3n sobre alg\u00fans dos opo\u00f1entes aos que se enfrontaba na Copa Libertadores. "}
{"id": "544212", "revid": "1987", "url": "https://gl.wikipedia.org/wiki?curid=544212", "title": "Daphnia pulex", "text": "Daphnia pulex \u00e9 a especie m\u00e1is com\u00fan do x\u00e9nero \"Daphnia\" (pulgas de auga). Ten unha distribuci\u00f3n cosmopolita: a especie enc\u00f3ntrase en Europa as Am\u00e9ricas e Australia. \u00c9 unha especie modelo e foi o primeiro crust\u00e1ceo do que se secuenciou o xenoma.\nDescrici\u00f3n.\n\"D. pulex\" \u00e9 un artr\u00f3podo cuxos segmentos corporais son dif\u00edciles de distinguir e s\u00f3 se pode reco\u00f1ecer a s\u00faa presenza polos ap\u00e9ndices (s\u00f3 te\u00f1en un par de ap\u00e9ndices por segmento) e estudando a s\u00faa anatom\u00eda interna. A cabeza \u00e9 ben distinguible e consta de seis segmentos, que est\u00e1n fusionados como nos embri\u00f3ns. Ten pezas bucais de artr\u00f3podo e dous pares de antenas, e delas o segundo par est\u00e1 agrandado formando poderosos \u00f3rganos para nadar. Non hai unha gran divisi\u00f3n visible entre o t\u00f3rax e o abdome, que en conxunto te\u00f1en cinco pares de ap\u00e9ndices. O exoesqueleto ou casca que rodea o animal est\u00e9ndese posteriormente formando unha espi\u00f1a. Igual que a maior\u00eda das especies de \"Daphnia\", \"D. pulex\" reprod\u00facese por partenox\u00e9nese c\u00edclica, alternando entre a reproduci\u00f3n sexual e a asexual.\nEcolox\u00eda.\n\"D. pulex\" vive nunha ampla variedade de h\u00e1bitats acu\u00e1ticos, a\u00ednda que est\u00e1 m\u00e1is asociada coas lagoas pequenas e sombreadas. En lagos oligotr\u00f3ficos, \"D. pulex\" ten pouca pigmentaci\u00f3n, a\u00ednda que faise dun vermello forte en augas hipereutr\u00f3ficas, debido \u00e1 produci\u00f3n de hemoglobina.\nPredaci\u00f3n.\nAs especies de \"Daphnia\" son presa de varios predadores vertebrados e invertebrados. O papel da predaci\u00f3n sobre a ecolox\u00eda das poboaci\u00f3ns de \"D. pulex\" \u00e9 amplamente estudada e \u00e9 un importante factor de variaci\u00f3n na din\u00e1mica das poboaci\u00f3ns e na distribuci\u00f3n a nivel de paisaxe. Ademais dos efectos ecol\u00f3xicos poboacionais directos da predaci\u00f3n, o proceso contrib\u00fae \u00e1 evoluci\u00f3n fenot\u00edpica de maneira oposta; os individuos m\u00e1is grandes de \"D. pulex\" son m\u00e1is visibles para os predadores vertebrados, pero os predadores invertebrados son incapaces de manexar presas tan grandes. Como resultado, as poboaci\u00f3ns con individuos m\u00e1is grandes adoitan atoparse onde hai predadores invertebrados, mentres que as de individuos m\u00e1is pequenos est\u00e1n asociadas con sitios onde abundan os predadores vertebrados.\nDe xeito similar a outras especies de \"Daphnia\", a morfolox\u00eda de \"D. pulex\" mostra unha resposta pl\u00e1stica \u00e1 presenza de predadores. As larvas do d\u00edptero \"Chaoborus\" liberan cairomonas (pistas qu\u00edmicas) que inducen o desenvolvemento de pequenas protrusi\u00f3ns dentadas na cabeza, co\u00f1ecidas como \"dentes do pescozo\", que incrementan a supervivncia en presenza de predadores invertebrados, pero cun custo cando estes predadores non est\u00e1n presentes (por exemplo, un per\u00edodo de desenvolvemento m\u00e1is longo).\nEstequiometr\u00eda ecol\u00f3xica.\nA ecolox\u00eda de \"D. pulex\" est\u00e1 modulada pola dispo\u00f1ibilidade e equilibrio de nutrientes, que afecta caracter\u00edsticas que infl\u00faen nas interacci\u00f3ns intra- e interespec\u00edficas. Como c\u00f3mpren nutrientes para todo un conxunto de procesos biol\u00f3xicos (por exemplo, para a s\u00edntese de amino\u00e1cidos) a dispo\u00f1ibilidade ambiental destes nutrientes regula augas abaixo as caracter\u00edsticas do organismo. Unha escaseza de nutrientes reduce o tama\u00f1o corporal e a velocidade de crecemento, que, como se dixo anteriormente, regula as relaci\u00f3ns de \"Daphnia\" cos predadores. \"D. pulex\" en particular foi unha importante especie modelo para investigar a estequiometr\u00eda ecol\u00f3xica, demostrando que as lagoas sombreadas por \u00e1rbores incrementan a concentraci\u00f3n de nutrientes en relaci\u00f3n ao carbono en algas, o cal fai incrementar o tama\u00f1o corporal de \"D. pulex\", e, por tanto, a habilidade competitiva e a susceptibilidade \u00e1 predacci\u00f3n por vertebrados.\nXen\u00f3mica.\n\"D. pulex\" foi o primeiro crust\u00e1ceo do que se secuenciou o xenoma. O seu xenoma cont\u00e9n 31.000 xenes (uns 8.000 m\u00e1is que os que hai no xenoma humano) como resultado dunha ampla duplicaci\u00f3n x\u00e9nica.\nUnha das caracter\u00edsticas m\u00e1is salientable do xenoma de \"D. pulex\" \u00e9 o compacto que \u00e9: malia ter un tama\u00f1o duns 200 megapares de bases (Mbp) (arredor de 1/16 do xenoma humano, que ten un tama\u00f1o de 3.200 Mbp); os seus 12 cromosomas conte\u00f1en un conxunto m\u00ednimo de 30.907 xenes codificadores de prote\u00ednas preditos, que son m\u00e1is dos 20.000\u201325.000 que cont\u00e9n o xenoma humano.\nUn empaquetamento de xenes tan eficaz cons\u00e9guese por medio dun tama\u00f1o de intr\u00f3ns pequeno. Mentres que a lonxitude media dunha prote\u00edna en \"D. pulex\" \u00e9 bastante similar \u00e1 da \"Drosophila\", o tama\u00f1o medio dun xene \u00e9 1.000 bp m\u00e1is curto en \"D. pulex\". Como se infire da an\u00e1lise de marcadores de secuencias expresadas (ETS), o tama\u00f1o medio dun intr\u00f3n atopado en xenes de \"D. pulex\" \u00e9 de 170 bp.\nPor\u00e9n, a densidade de intr\u00f3ns do xenoma de \"D. pulex\" \u00e9 similar \u00e1 da abella \"Apis mellifera\", que \u00e1 s\u00faa vez \u00e9 o dobre do atopado en \"Drosophila\".\nO xenoma de \"D. pulex\" sufriu unha ampla duplicaci\u00f3n x\u00e9nica seguida dunha diverxencia par\u00e1loga r\u00e1pida e redistribuci\u00f3ns de t\u00e1ndems. Como resultado destes procesos, arredor do 20% do seu cat\u00e1logo de xenes est\u00e1 composto de t\u00e1ndems que constan de 3 a 80 xenes par\u00e1logos, moitos dos cales son ecosensibles, \u00e9 dicir, son expresados de forma diferente cando \"D. pulex\" est\u00e1 exposta a retos ambientais como os estreses ou flutuaci\u00f3ns bi\u00f3ticas ou abi\u00f3ticas nos niveis de luz e de ox\u00edxeno."}
{"id": "544213", "revid": "89787", "url": "https://gl.wikipedia.org/wiki?curid=544213", "title": "Patrice Leconte", "text": "Patrice Leconte, nado en Par\u00eds o 12 de novembro de 1947, \u00e9 un director de cinema, guionista e actor franc\u00e9s.\nTraxectoria.\nLeconte naceu en Par\u00eds, mais criouse en Tours, onde desde os catorce anos realizou pequenos filmes como afeccionado. Volveu a Par\u00eds en 1967 para estudar cinema no IDHEC (Institut des Hautes \u00c9tudes Cin\u00e9matographiques) sen rematar a carreira. A finais da d\u00e9cada de 1960, escribiu cr\u00edticas na revista cinematogr\u00e1fica \"Cahiers du cin\u00e9ma\" e de 1970 a 1974 traballou como debuxante na revista \"Pilote\", mentres realizaba algunhas curtametraxes e numerosos anuncios publicitarios para televisi\u00f3n.\nDirixiu a s\u00faa primeira longametraxe en 1975, \"Les v\u00e9c\u00e9s \u00e9taient ferm\u00e9s de l'int\u00e9rieur\", unha adaptaci\u00f3n dunha banda dese\u00f1ada de Gotlib que a pesar de contar con protagonistas tan reco\u00f1ecidos como Jean Rochefort e Coluche supuxo un rotundo fracaso. Dedicou os tres anos seguintes \u00e1 banda dese\u00f1ada e \u00e1 publicidade ata o seu encontro cos actores da compa\u00f1\u00eda do caf\u00e9-teatro Splendid, dos que adaptou ao cinema a obra \"Amour, coquillages et crustac\u00e9s\" baixo o t\u00edtulo \"Les bronz\u00e9s\" (1978), filme protagonizado por alg\u00fans dos actores da compa\u00f1\u00eda (Michel Blanc, Christian Clavier, Josiane Balasko, Thierry Lhermitte, G\u00e9rard Jugnot). O filme foi un enorme \u00e9xito comercial e propulsou a fama deses actores que ata ent\u00f3n se mov\u00edan no teatro alternativo. Por\u00e9n, este \u00e9xito e o da s\u00faa secuela o ano seguinte, \"Les bronz\u00e9s font du ski\", cu\u00f1aron a Leconte como un realizador popular de comedias de \u00e9xito, un selo do que tardou en liberarse.\nAs comedias seguintes gozaron de \u00e9xito comercial, mais a cr\u00edtica permaneceu relativamente fr\u00eda ata a estrea de \"Les Sp\u00e9cialistes\" (1985), que foi un fito tanto comercial como de cr\u00edtica. O seu seguinte filme, \"Tandem\" (1986), confirmou a Leconte como un realizador maduro e reco\u00f1ecido pola cr\u00edtica, cun rexistro m\u00e1is amplo.\nA s\u00faa primeira chegada ao p\u00fablico internacional foi en 1989 co filme \"Monsieur Hire\", que se exhibiu no Festival de Cannes e que continuou con certa ruptura cos seus primeiros traballos. Continuou con \"Le mari de la coiffeuse\" (1990) que o situou definitivamente entre os directores internacionais m\u00e1is prestixiosos. A\u00ednda que xa nesa \u00e9poca dirixira m\u00e1is de media ducia a cr\u00edtica estranxeira, que desco\u00f1ec\u00eda a s\u00faa traxectoria, tratouno como acabado de chegar. Desde ent\u00f3n alternou filmes como \"Ridicule\" ou \"L'Homme du train\", de grande \u00e9xito internacional e un amplo orzamento, con filme m\u00e1is independentes como \"Les Grands Ducs\" ou \"Voir la mer\", cunha distribuci\u00f3n limitada s\u00f3 a Francia. En 2012, volveu ao mundo da banda dese\u00f1ada para dirixir un filme de animaci\u00f3n, \"Le Magasin des suicides\", cun gui\u00f3n escrito adaptando a novela hom\u00f3nima do escritor franc\u00e9s Jean Teul\u00e9.\nTraballou esporadicamente como actor e foi guionista de varios dos seus filmes."}
{"id": "544215", "revid": "98629", "url": "https://gl.wikipedia.org/wiki?curid=544215", "title": "Vota Juan", "text": "Vota Juan \u00e9 unha serie de televisi\u00f3n espa\u00f1ola producida por 100 Balas que se emitiu en TNT. Est\u00e1 protagonizada por Javier C\u00e1mara e Mar\u00eda Pujalte. Estreouse o 25 de xaneiro de 2019.\nCre\u00e1ronse dous \"spin off\" da serie co nome de \"Vamos Juan\" (2020) e \"Venga Juan\" (2021) con gran parte do elenco orixinal da serie.\nSinopse.\nUn an\u00f3dino ministro de Agricultura decide presentarse \u00e1s elecci\u00f3ns primarias do seu partido para poder optar \u00e1 candidatura da presidencia do goberno de Espa\u00f1a. Enfrontarase a intrigas, envexas e crises coa axuda da s\u00faa xefa de prensa, a s\u00faa xefa de gabinete e o seu asesor persoal, que tratar\u00e1n de compensar a s\u00faa ineptitude e falta de habilidade pol\u00edtica con boas doses de picaresca e improvisaci\u00f3n."}
{"id": "544218", "revid": "23204", "url": "https://gl.wikipedia.org/wiki?curid=544218", "title": "Comunidade do Caribe", "text": "A Comunidade do Caribe (CARICOM, polas s\u00faas siglas en ingl\u00e9s) (en , en franc\u00e9s: \"Communaut\u00e9 Carib\u00e9enne\", en ingl\u00e9s: \"Caribbean Community\", en neerland\u00e9s: \"Caribische Gemeenschap\") \u00e9 unha organizaci\u00f3n internacional para o fortalecemento das relaci\u00f3ns na rexi\u00f3n do Caribe cuxa sede at\u00f3pase en Georgetown, G\u00fciana. Foi fundada en 1973 polo Tratado de Chaguaramas (Trinidad e Tobago) e substitu\u00edu \u00e1 Asociaci\u00f3n Caribe\u00f1a de Librecambio que fora creada en 1965.\n\u00c9 unha organizaci\u00f3n de 15 naci\u00f3ns do Caribe (principalmente do Caribe angl\u00f3fono) e dependencias brit\u00e1nicas. Os membros de pleno dereito son: Antiga e Barbuda, Barbados, Belize, Dominica, Granada, G\u00fciana, Hait\u00ed, Xamaica, Montserrat, Saint Kitts e Nevis, Santa Luc\u00eda, San Vicente e as Granadinas, Suriname e Trinidad e Tobago (as Illas Virxes Brit\u00e1nicas e as Illas Turks e Caicos son membros asociados). As Bahamas pertencen \u00e1 Comunidade pero non ao mercado com\u00fan creado no seu seo, mentres que Aruba, Colombia, Cura\u00e7ao, M\u00e9xico, Porto Rico, Rep\u00fablica Dominicana, San Marti\u00f1o e Venezuela son pa\u00edses observadores. A sede da CARICOM at\u00f3pase en Georgetown, G\u00fciana.\nA comunidade do Caribe desenvolve tres actividades principais: a cooperaci\u00f3n econ\u00f3mica a trav\u00e9s do Mercado Com\u00fan do Caribe, a coordinaci\u00f3n da pol\u00edtica exterior e a colaboraci\u00f3n en campos como a agricultura, a industria, o transporte ou as telecomunicaci\u00f3ns.\nOs principais obxectivos da CARICOM son: promover a integraci\u00f3n econ\u00f3mica e a cooperaci\u00f3n entre os seus membros, as\u00ed como asegurar que os beneficios da integraci\u00f3n se distrib\u00faan equitativamente, e coordinar a pol\u00edtica exterior. As s\u00faas principais actividades incl\u00faen a coordinaci\u00f3n das pol\u00edticas econ\u00f3micas e a planificaci\u00f3n do desenvolvemento, a elaboraci\u00f3n e a instituci\u00f3n de proxectos especiais para os pa\u00edses menos desenvolvidos dentro da s\u00faa xurisdici\u00f3n; funcionar como un mercado rexional \u00fanico para moitos dos seus membros (Mercado \u00danico da CARICOM), e a resoluci\u00f3n de conflitos comerciais rexionais.\nDende a creaci\u00f3n da Comunidade do Caribe, o ingl\u00e9s \u00e9 o idioma oficial da organizaci\u00f3n. A CARICOM converteuse en pluriling\u00fce na pr\u00e1ctica coa adici\u00f3n de Suriname, de fala neerlandesa, o 4 de xullo de 1995, e Hait\u00ed, onde se falan franc\u00e9s e crioulo haitiano, o 2 de xullo de 2002. \nO 5 de xullo de 2001 en Nassau, Bahamas, os Xefes de Goberno asinaron o Tratado Revisado de Chaguaramas na s\u00faa Vis\u00e9xima Segunda Reuni\u00f3n da Conferencia, preparando as\u00ed o cami\u00f1o para a transformaci\u00f3n do Mercado Com\u00fan da CARICOM no Mercado e Econom\u00eda \u00danica da CARICOM. Parte do tratado revisado entre os estados membros incl\u00fae o establecemento e a aplicaci\u00f3n da Corte de Xustiza do Caribe. \nPrecedentes hist\u00f3ricos.\nA Comunidade do Caribe, que orixinalmente se chamou Comunidade do Caribe e Mercado Com\u00fan, foi establecida polo Tratado de Chaguaramas, que entrou en vigor o 1 de agosto de 1973. Os catro primeiros signatarios foron Barbados, Xamaica, G\u00fciana e Trinidad e Tobago. A CARICOM substitu\u00edu \u00e1 Asociaci\u00f3n de Libre Comercio do Caribe (CARIFTA) en funcionamento entre 1965 e 1972, que fora organizada para proporcionar un enlace econ\u00f3mico continuo entre os pa\u00edses de fala inglesa do Caribe tras a disoluci\u00f3n da Federaci\u00f3n das Indias Occidentais, en funcionamento dende o 3 de xaneiro de 1958 ao 31 de maio de 1962.\nObxectivos.\nOs obxectivos da CARICOM son:\n\u00d3rganos.\n\u00d3rganos principais.\nOs \u00f3rganos principais son asistidos por 4 consellos, 3 comisi\u00f3ns e unha secretar\u00eda que constit\u00fae o principal \u00f3rgano administrativo.\nInstituci\u00f3ns derivadas.\nAlgunhas instituci\u00f3ns foron creadas \"de iure\" baixo os auspicios da comunidade, como \u00e9 o caso do Instituto Meteorol\u00f3xico e Hidrol\u00f3xico do Caribe (CIMH, polas s\u00faas siglas en ingl\u00e9s), a Organizaci\u00f3n Meteorol\u00f3xica do Caribe (CMO, polas s\u00faas siglas en ingl\u00e9s), o Instituto de Investigaci\u00f3n e Desenvolvemento Agr\u00edcola do Caribe (CARDI, polas s\u00faas siglas en ingl\u00e9s), a Organizaci\u00f3n Caribe\u00f1a de Administradores de Impostos (COTA, polas s\u00faas siglas en ingl\u00e9s) e o Instituto para a Alimentaci\u00f3n e a Nutrici\u00f3n do Caribe (CFNI, polas s\u00faas siglas en ingl\u00e9s). Outras instituci\u00f3ns asoci\u00e1ronse formalmente coa Comunidade: o Banco de Desenvolvemento do Caribe (CDB, polas s\u00faas siglas en ingl\u00e9s), a Universidade de G\u00fciana, a Universidade das Indias Occidentais e a Organizaci\u00f3n de Estados do Caribe Oriental (OECS, polas s\u00faas siglas en ingl\u00e9s).\nEstados membros.\nOs membros plenos na actualidade son: \nOs membros asociados son:\nA lingua espa\u00f1ola na Comunidade do Caribe.\nA\u00ednda que a lingua inglesa \u00e9 oficial na maior\u00eda dos seus membros, en 2003 a Comunidade do Caribe acordou facer do castel\u00e1n o seu segundo idioma oficial e reco\u00f1eceu a necesidade de popularizalo na rexi\u00f3n, para o que solicitou a axuda de Cuba e da Organizaci\u00f3n de Estados Americanos. Segundo declarou o 9 de outubro dese ano a s\u00faa subsecretaria xeral, Lolita Applewhaite, os xefes de estado da comunidade tomaron esa decisi\u00f3n para axudar a reducir as distancias culturais e de comunicaci\u00f3n que a separan dos seus veci\u00f1os latinoamericanos."}
{"id": "544219", "revid": "27155", "url": "https://gl.wikipedia.org/wiki?curid=544219", "title": "Especie modelo", "text": ""}
{"id": "544222", "revid": "5863", "url": "https://gl.wikipedia.org/wiki?curid=544222", "title": "Merc\u00e8 Pons Veiga", "text": ""}
{"id": "544223", "revid": "5863", "url": "https://gl.wikipedia.org/wiki?curid=544223", "title": "Merc\u00e8 Pons i Veiga", "text": ""}
{"id": "544229", "revid": "23204", "url": "https://gl.wikipedia.org/wiki?curid=544229", "title": "Daphniidae", "text": "Daphniidae (d\u00e1fnidos) \u00e9 unha familia de crust\u00e1ceos da orde Anomopoda, xeralmente chamados pulgas de auga.\nDescrici\u00f3n.\nOs membros desta familia difer\u00e9ncianse doutros diplostr\u00e1ceos similares, como os Macrotrichidae e Moinidae, en que as antenas das femias son curtas e inm\u00f3biles.\nEcolox\u00eda.\nO modo de alimentaci\u00f3n dos membros desta familia \u00e9 distinto do dos Macrotrichidae porque o animal pode alimentarse por medio de filtraci\u00f3n en vez de ter que raspar o alimento dunha superficie. Evolucionaron para ocupar diferentes nichos ecol\u00f3xicos. \"Scapholeberis\" e \"Megafenestra\" conte\u00f1en especies adaptadas a vivir arredor pola pel\u00edcula superficial; os \"Simocephalus\" pend\u00faranse de obxectos mentres filtran o alimento; outros desenvolveron un estilo devida pel\u00e1xico.\nTaxonom\u00eda.\nA familia Daphniidae comprende 121 especies distribu\u00eddas en cinco x\u00e9neros:\nOs membros da familia Moinidae nalgunhas clasificaci\u00f3ns est\u00e1n inclu\u00eddos tam\u00e9n dentro de Daphniidae."}
{"id": "544230", "revid": "27155", "url": "https://gl.wikipedia.org/wiki?curid=544230", "title": "D\u00e1fnidos", "text": ""}
{"id": "544232", "revid": "23204", "url": "https://gl.wikipedia.org/wiki?curid=544232", "title": "Manuel Arca Castro", "text": "Manuel Arca Castro \u00e9 un tradutor galego residente en Santiago de Compostela que desenvolve o seu labor profesional principalmente no \u00e1mbito audiovisual e, en menor medida, no mundo editorial, en tarefas de asesor\u00eda ling\u00fc\u00edstica e correcci\u00f3n para empresas como Obradoiro Edici\u00f3ns, NovoVinilo Edici\u00f3ns ou a Editorial Hugin e Munin.\nTraxectoria.\n\u00c9 licenciado en Traduci\u00f3n e Interpretaci\u00f3n pola Universidade de Vigo, instituci\u00f3n na que tam\u00e9n cursou o mestrado en Traduci\u00f3n para a Comunicaci\u00f3n Internacional.\nObtivo o Premio Extraordinario de Fin de Carreira en 2018.\nFoi distinguido, na categor\u00eda de Traduci\u00f3n, nas edici\u00f3ns de 2017 e 2018 dos Premios de relato, poes\u00eda e traduci\u00f3n da Universidade de Vigo.\n\u00c9 socio da Asociaci\u00f3n Galega de Profesionais da Traduci\u00f3n e da Interpretaci\u00f3n e tam\u00e9n da DAMA (Dereitos de Autor de Medios Audiovisuais)."}
{"id": "544237", "revid": "22570", "url": "https://gl.wikipedia.org/wiki?curid=544237", "title": "Ebi Ere", "text": "Ebi Ere, nado o 2 de agosto de 1981 en Tulsa, Oklahoma, \u00e9 un ex xogador de baloncesto profesional estadounidense con pasaporte nixeriano.\nTraxectoria profesional.\nO 14 de agosto de 2011, Ere asinou un contrato dunha tempada co Obradoiro CAB da Liga ACB."}
{"id": "544245", "revid": "88215", "url": "https://gl.wikipedia.org/wiki?curid=544245", "title": "Narciso Horacio Doval V\u00e1zquez", "text": ""}
{"id": "544246", "revid": "88215", "url": "https://gl.wikipedia.org/wiki?curid=544246", "title": "Narciso Horacio Doval", "text": ""}
{"id": "544247", "revid": "98629", "url": "https://gl.wikipedia.org/wiki?curid=544247", "title": "Daphnia magna", "text": "Daphnia magna \u00e9 unha especie de pequeno crust\u00e1ceo planct\u00f3nico (lonxitude do adulto 1,5\u20135,0\u00a0mm) que pertence \u00e1 subclase Phyllopoda. Vive en diversos ambientes de auga doce, desde pantanos \u00e1cidos a r\u00edos creados polo dexeo nival, e est\u00e1 amplamente distribu\u00eddo polo hemisferio norte e \u00c1frica do sur.\nA especie leva sendo obxecto de investigaci\u00f3ns biol\u00f3xicas desde o s\u00e9culo XVIII. \u00c9 moi utilizada en estudos ecol\u00f3xicos e evolutivos e en ecotoxicolox\u00eda. \u00c9 unha comida para peixes moi utilizada en acuicultura e acuarismo.\nDescrici\u00f3n.\n\"D. magna\" \u00e9 unha pulga de auga t\u00edpica do x\u00e9nero \"Daphnia\". As femias chegan aos 5\u00a0mm de lonxitude, os machos son duns 2\u00a0mm, polo que son a especie m\u00e1is grande do x\u00e9nero. O corpo est\u00e1 protexido por un exoesqueleto transl\u00facido feito de quitina, un polisac\u00e1rido. Ten unha abertura ventral e cinco pares de patas tor\u00e1cicas, que utiliza para axudar no proceso de filtraci\u00f3n do alimento. Hai unha fila de pinchos ao longo das costas do animal. O intestino ten forma ganchuda e ten dous cegos dixestivos. A cabeza ten d\u00faas antenas e un grande ollo composto. Un factor que afecta a plasticidade fenot\u00edpica e comportamental de \"D. magna\" \u00e9 a salinidade do seu ambiente.\nAs femias adultas poden distinguirse doutras de especies similares, como \"D. pulex\", porque te\u00f1en dous peites separados no corpo, pero ning\u00fan peite na garra abdominal. Os machos son menores que as femias e te\u00f1en unhas primeiras antenas m\u00e1is grandes, o que \u00e9 unha caracter\u00edstica de diagn\u00f3stico para distinguir os machos das femias pequenas.\nEcolox\u00eda.\n\"D. magna\" \u00e9 unha especie clave en moitos h\u00e1bitats l\u00e9nticos. Pode encontrarse en lagos e lagoas pouco fondas ricas en sedimentos de materia org\u00e1nica. Co\u00f1\u00e9cense numerosos predadores naturais desta especie e a s\u00faa presenza pode orixinar respostas fenot\u00edpicas pl\u00e1sticas. En presenza de cairomonas (sinais qu\u00edmicos dos predadores), \"Daphnia\" spp. desenvolve estruturas protectoras como unha espi\u00f1a alongada e un tama\u00f1o corporal grande. \u00c9 un importante consumidor primario e presa de moitos peixes planct\u00edvoros. Outros predadores invertebrados son as larvas do d\u00edptero \"Chaoborus\" e dos hem\u00edpteros \"Notonecta\" e crust\u00e1ceos como \"Triops.\" O gran tama\u00f1o dos adultos prot\u00e9xeos da predaci\u00f3n por parte dalg\u00fans invertebrados planct\u00edvoros.\nDistribuci\u00f3n e h\u00e1bitat.\n\"D. magna\" est\u00e1 espallada por todo o hemisferio norte en especial no Hol\u00e1rtico. Pode encontrarse en corpos de auga doce ou salobre de diferentes tama\u00f1os, desde lagos e lagoas a pozas ef\u00e9meras entre as rochas costeiras no mar. \"D. magna\" tolera maiores niveis de salinidade (ata 1/5 da salinidade da auga de mar) que a maior\u00eda das outras especies do x\u00e9nero. \"D. magna\" vive principalmente na zona pel\u00e1xica dos corpos de auga, xa que se alimenta principalmente de part\u00edculas en suspensi\u00f3n na columna de auga (maiormente algas, pero tam\u00e9n bacterias e detritos). Non obstante, comparada con outras especies de \"Daphnia\", at\u00f3pse m\u00e1is frecuentemente en asociaci\u00f3n co substrato no que pode explotar fontes de alimentos bent\u00f3nicas como o per\u00edfiton e sedimentos.\nNutrici\u00f3n.\nA principal estratexia de \"D. magna\" \u00e9 a filtraci\u00f3n de part\u00edculas en suspensi\u00f3n. Un aparato filtrados especial, formado polos ap\u00e9ndices tor\u00e1cicos, xera unha corrente de auga dentro da abertura tor\u00e1cica do exoesqueleto ou casca, o cal permite a recolecci\u00f3n e a inxesti\u00f3n de algas unicelulares, bacterias e detritos. \"D. magna\" pode alimentarse tam\u00e9n de per\u00edfiton e detritos, unha capacidade que pode ofrecerlle unha vantaxe competitiva sobre outras especies pel\u00e1xicas estritamente filtradoras nalg\u00fans ambientes onde as fontes de alimento en suspensi\u00f3n poder\u00edan estar limitadas temporalmente.\nReproduci\u00f3n.\nComo a maior\u00eda das demais especies do x\u00e9nero \"Daphnia\", \"D. magna\" reprod\u00facese por partenox\u00e9nese c\u00edclica. Esta forma de reproduci\u00f3n caracter\u00edzase pola produci\u00f3n alternante de descendencia asexual (reproduci\u00f3n clonal) e en certas \u00e9pocas reproduci\u00f3n sexual por medio de ovos haploides que deben ser fecundados.\nOs ovos asexuais (ata unhas poucas ducias por posta) son diploides e xeralmente desenv\u00f3lvense orixinando femias ou, en resposta a est\u00edmulos ambientais adversos, machos.\nOs ovos asexuais fan eclosi\u00f3n nunha bolsa incubadora da femia 1 d\u00eda despois de seren postos e os fillos son liberados 3 d\u00edas despois. Os inmaturos pasan por de catro a seis mudas antes de chegaren \u00e1 madureza nun per\u00edodo de 5 a 10 d\u00edas. Unha femia dulta produce unha posta de ata 100 ovos cada 3 ou 4 d\u00edas ata que morre. Poden vivir uns 3 meses no laboratorio a 20\u00a0\u00b0C.\nEn resposta a condici\u00f3ns ambientais desfavorables (que poder\u00edan causar a conxelaci\u00f3n ou o desecamento da lagoa), a mesma femia pode producir ovos de repouso haploides (xeralmente dous \u00e1 vez), que unha vez fertilizados polos machos, est\u00e1n envoltos nunha cuberta protectora chamada ephippium. Estes ovos de repouso entran nunha fase de diapausa e poden resistir as condici\u00f3ns ambientais adversas durante un longo per\u00edodo de tempo. A eclosi\u00f3n comeza en resposta a est\u00edmulos espec\u00edficos como un incremento do fotoper\u00edodo e as temperaturas. As cr\u00edas dos ovos de repouso desenv\u00f3lvense exclusivamente dando femias.\nAlg\u00fans clons de \"D. magna\" que non producen machos reprod\u00facense por partenox\u00e9nese autom\u00e1tica, na cal se fusionan d\u00faas c\u00e9lulas haploides producidas por meiose para producir un cigoto femia sen fecundaci\u00f3n. Isto tende a facer que as fillas resultantes sexan homocigotas, o cal pode ser prexudicial.\nComportamento.\nAs especies de \"Daphnia\" te\u00f1en un comportamento natatorio t\u00edpico a saltos que se parece ao movemento das pulgas, de a\u00ed poder\u00eda proceder o seu nome de pulgas de auga. O movemento das grandes segundas antenas xera un movemento cara a adiante de todo o animal seguido do seu afundimento (salti\u00f1o e afundimento). A\u00ednda que \u00e9 menos com\u00fan noutras especies lacustres, nesta especie observ\u00e1ronse padr\u00f3ns de migraci\u00f3n vertical e horizontal. A migraci\u00f3n vertical diaria consiste no movemento diario de animais desde as capas da auga superiores, onde pasan a noite, \u00e1s capas profundas escuras, onde pasan o d\u00eda. Este comportamento reduce a exposici\u00f3n das \"D. magna\" a predadores di\u00farnos visuais (como moitos peixes) ao encontraren refuxio na escuridade preto do fondo e despois aliment\u00e1rense sen ser molestados durante a noite nas capas da auga superiores ricas en alimento. O fundamento deste comportamento \u00e9 fotot\u00e1ctico (movementos de todos os organismos cara a ou lonxe da fonte de luz). En \"D. magna\" o comportamento fotot\u00e1ctico ten un compo\u00f1ente innato (xen\u00e9tico) e un compo\u00f1ente inducible (por exemplo pola presenza de cairomonas de peixes). Na migraci\u00f3n horizontal diaria \"D. magna\" encontra refuxio en leitos de plantas mergulladas preto da costa durante as horas di\u00farnas e migra a augas abertas durante a noite. Tam\u00e9n se documentaron casos de padr\u00f3ns de migraci\u00f3n invertida cando o risco de predaci\u00f3n visual durante o d\u00eda \u00e9 maior no fondo ou nas zonas litorias (por exemplo en presenza de peixes que cazan nos leitos de plantas mergulladas). \"D. magna\", igual que a especie de menor tama\u00f1o \"D. pulex\", pode cambiar a un comportamento de alimentaci\u00f3n, cando o alimento en suspensi\u00f3n \u00e9 escaso. Esta estatexia de alimentaci\u00f3n consiste en remexer as part\u00edculas dos sedimentos do fondo co uso das segundas antenas e a subseguinte filtraci\u00f3n das part\u00edculas postas en suspensi\u00f3n.\nParasitismo.\n\"D. magna\" converteuse nun sistema modelo para estudar a evoluci\u00f3n e ecolox\u00eda da interacci\u00f3n h\u00f3spede-parasito. Os animais recollidos de h\u00e1bitats naturais est\u00e1n frecuentemente infectados. Identific\u00e1ronse e estud\u00e1tonse moitos parasitos que infectan \"D. magna\" (T\u00e1boa 1), \"D. magna\" mostra caracter\u00edsticas comportamentais inducidas polo parasito que poden diferir entre xenotipos.\nMicrobiota.\nUn exemplar de \"D. magna\" pode ser considerado como un ecosistema complexo, colonizado por toda unha comunidade de microorganismos comensais, simbi\u00f3ticos e pat\u00f3xenos chamados microbiota. A estreita proximidade da microbiota aos seus h\u00f3spedes permite unha estreita interacci\u00f3n, que pode influenciar o desenvolvemento, a resistencia a enfermidades e a nutrici\u00f3n. A ausencia de microbiota en \"D. magna\" causa un crecemento m\u00e1is lento, unha diminuci\u00f3n da fecundidade e unha maior mortalidade comparada con \"D. magna\" con microbiota. A microbiota intestinal cambia ao morrer e a s\u00faa complexidade \u00e9 reducida e estabilizada en caso de inanici\u00f3n.\nOrganismo modelo.\n\"D. magna\" presenta numerosas vantaxes para ser uilizado como organismo modelo experimental. A s\u00faa transparencia permite as observaci\u00f3ns das s\u00faas estruturas anat\u00f3micas internas ao microscopio, mentres que a s\u00faa reproduci\u00f3n por partenox\u00e9nese c\u00edclica permite xerar clons (reproduci\u00f3n asexual) ou realizar un cruzamento entre cepas (reproduci\u00f3n sexual). No campo da investigaci\u00f3n, \"D. magna\" \u00e9 considerada f\u00e1cil de manter no laboratorio. Algunhas das s\u00faas vantaxes para os experimentos son un r\u00e1pido tempo de xeraci\u00f3n, un limitado uso de almacenamento, unha alimentaci\u00f3n doada e barata e un mantemento simple.\n\"D. magna\" util\u00edzase en diferentes campos da investigaci\u00f3n, como na ecotoxicolox\u00eda, xen\u00e9tica de poboaci\u00f3ns, a evoluci\u00f3n do sexo, plasticidade fenot\u00edpica, ecofisiolox\u00eda (inclu\u00edndo a biolox\u00eda do cambio global) e as interacci\u00f3ns h\u00f3spede-parasito.\nHistoricamente, \"D. magna\" permitiu aos investigadores po\u00f1er a proba algunhas teor\u00edas interesantes e realizar estudos pioneiros:\nOutros experimentos recentes usaron os ovos de repouso de \"Daphnia\" presentes nos sedimentos das lagoas para reconstru\u00edr a historia evolutiva desa poboaci\u00f3n en relaci\u00f3n cun dos seus parasitos (\"P. ramosa\"), un fermoso exemplo de biolox\u00eda da resurrecci\u00f3n.\nEn ecotoxicolox\u00eda \"D. magna\" est\u00e1 especificada para o seu uso nas Directrices da OCDE para o Testado de Substancias Qu\u00edmicas, Tests No. 202 \"\"Daphnia\" sp., Test de Inmobilizaci\u00f3n Aguda\", e Test No. 211 \"Test de Reproduci\u00f3n de \"Daphnia magna\"\". O Test No. 202 \u00e9 un estudo de toxicidade aguda en 48 horas, no que se expo\u00f1en xoves \"Daphnia\" a concentraci\u00f3ns variables da substancia que se vai testar e o EC50 determinado. Outras especies de \"Daphnia\" distintas de \"D. magna\" poden por veces utilizarse, pero os laboratorios usan principalmente \"D. magna\" como est\u00e1ndar. O Test No. 211 \u00e9 un test de toxicidade cr\u00f3nica de 21 d\u00edas, ao final do cal, aval\u00edase o n\u00famero total de descendencia viva producida por proxenitor animal vivo ao final do test, para determinar a concentraci\u00f3n que causa o efecto observado menor da substancia test."}
{"id": "544249", "revid": "89787", "url": "https://gl.wikipedia.org/wiki?curid=544249", "title": "Glittertind (banda)", "text": "Glittertind \u00e9 unha banda norueguesa de folk rock indie, que naceu en 2001 como un proxecto persoal de Torbj\u00f8rn Sandvik. En 2010, a banda pasou a ter unha formaci\u00f3n completa que consist\u00eda en Sandvik como voz e guitarra r\u00edtmica, Geirmund Simonsen no acorde\u00f3n e nas guitarras r\u00edtmicas, Stefan Theofilakis na frauta, Geir Holm na bater\u00eda, Olav Aasb\u00f8 na guitarra principal, e Bj\u00f8rn Nordstoga no baixo.\nTraxectoria.\nGlittertind comezou como un proxecto individual de Torbj\u00f8rn Sandvik. Os seus primeiros dous discos foron \"Evige Asatro\" (2004) e \"Til Dovre Faller\" (2005), lanzados co selo neerland\u00e9s Karmageddon Media. Estes traballos inspir\u00e1ronse nas grandes narrativas da historia, mentres que a m\u00fasica mesturaba elementos do punk, heavy metal e folk. En 2008 incorporouse ao proxecto Geirmund Simonsen, que ti\u00f1a unha formaci\u00f3n como organista de igrexa, produtor e compositor para teatro, cine e televisi\u00f3n, moi diferente dos antecedentes de Sandvik, principalmente de bandas de punk e metal. En 2009 editaron o \u00e1lbum \"Landkjenning\" (2009) con Napalm Records.\nEn 2010 Glittertind converteuse nunha banda completa, e en 2013 a publicou \"Djevelsvart\", o seu primeiro disco coa nova formaci\u00f3n, a trav\u00e9s do selo noruegu\u00e9s Indie Recordings. O \u00e1lbum inspirouse en escritores do s\u00e9culo XIX que escribiron sobre o que significa ser un home moderno. Durante o traballo co \u00e1lbum, a noiva de Torbj\u00f8rn contraeu un cancro que ameazaba a s\u00faa vida, e el atopou consolo ao sentir unha sensaci\u00f3n de desesperaci\u00f3n com\u00fan con estes escritores do s\u00e9culo XIX. Tam\u00e9n influ\u00edu no \u00e1lbum a perda colectiva de sentido e inocencia en Noruega tras os atentados terroristas do 22 de xullo. A canci\u00f3n \"Sprekk for sol\" foi dedicada a unha das v\u00edtimas de Ut\u00f8ya, Torjus Jakobsen Blattmann, e ao seu compromiso contra as ideolox\u00edas do odio. Con este disco a banda tentaba comunicar que a xente non est\u00e1 tan soa no seu sufrimento como \u00e1s veces pensa.\n\"Djevelsvart\" recibiu excelentes cr\u00edticas na prensa norueguesa e Glittertind encabezou a lista de \u00e1lbums de iTunes en Noruega durante varios d\u00edas. Co seu seguinte disco, \"Bl\u00e5ne for bl\u00e5ne\", o seu segundo \u00e1lbum como banda completa, Glittertind continuou a s\u00faa viaxe por \"estados de \u00e1nimo hist\u00f3ricos\". Para apoiar os estados de \u00e1nimo l\u00edricos, a banda revitalizou a s\u00faa expresi\u00f3n musical a partir do escuro e pesado predecesor, \"Djevelsvart\". En \"Bl\u00e5ne for bl\u00e5ne\" a expresi\u00f3n ac\u00fastica \u00e9 m\u00e1is lixeira e nas composici\u00f3ns repres\u00e9ntanse as influencias culturais angloamericanas despois de 1945 en Noruega. Us\u00e1ronse diferentes instrumentos e elementos de canci\u00f3ns folk n\u00f3rdicas, unha tradici\u00f3n cl\u00e1sica-rom\u00e1ntica e folk rock indie angloamericano."}
{"id": "544251", "revid": "89787", "url": "https://gl.wikipedia.org/wiki?curid=544251", "title": "Emilio Gentile", "text": "Emilio Gentile, nado en Bojano, Italia, o 31 de agosto de 1946, \u00e9 un historiador, acad\u00e9mico e docente italiano. \u00c9 especialista en historia contempor\u00e1nea, en especial do fascismo, e membro da Accademia Nazionale dei Lincei, unha das instituci\u00f3ns cient\u00edficas m\u00e1is antigas e prestixiosas de Europa.\nTraxectoria.\nAlumno de Renzo De Felice, v\u00e9n investigando sobre a historia do fascismo dende a segunda metade dos 70. Os seus estudos trataron temas da historia contempor\u00e1nea, entre os que se atopan a modernidade, a naci\u00f3n, o totalitarismo, o pensamento m\u00edtico ou as relixi\u00f3ns da pol\u00edtica.\nCentrouse na an\u00e1lise das estruturas institucionais do fascismo, a organizaci\u00f3n da pol\u00edtica e dos eventos culturais. Inaugurou unha nova li\u00f1a de estudos dedicada ao totalitarismo con \"La via italiana al totalitarismo.\" En obras posteriores, Gentile sinalou os l\u00edmites da interpretaci\u00f3n, proposta, entre outras, por Hannah Arendt, segundo a cal o fascismo italiano non ser\u00eda un r\u00e9xime totalitario. \nNa s\u00faa visi\u00f3n, o fascismo foi o primeiro experimento totalitario da historia, xa que mostrou unha nova forma de dominaci\u00f3n pol\u00edtica en que se viron afectados todos os aspectos da vida da cidadan\u00eda italiana. A experiencia, desenvolvida por un partido-milicia, ti\u00f1a como obxectivo constante impor a primac\u00eda da pol\u00edtica sobre calquera outro aspecto da vida individual e colectiva da naci\u00f3n.\nPosicionouse publicamente sobre a aparici\u00f3n de cinco supostos diarios de Mussolini, presentados por Marcello Dell'Utri. Resultaron ser falsificaci\u00f3ns que o propio Gentile contribu\u00edu a desvelar.\n\u00c9 profesor em\u00e9rito de Historia Contempor\u00e1nea na Universidade de Roma La Sapienza e colabora con distintos xornais e revistas. Deu aulas en Australia, Francia e nos Estados Unidos.\nRecibiu varios galard\u00f3ns, entre eles o Premio Hans Sigrist da Universidade de Berna en 2003, polos seus estudos sobre relixi\u00f3ns pol\u00edticas. Moitos dos seus libros foron traducidos a varios idiomas."}
{"id": "544267", "revid": "1888", "url": "https://gl.wikipedia.org/wiki?curid=544267", "title": "Mar\u00eda Concepci\u00f3n \u00c1lvarez \u00c1lvarez", "text": "Mar\u00eda Concepci\u00f3n \u00c1lvarez \u00c1lvarez, co\u00f1ecida como Mar\u00eda das Auroras, nada na Guarda o 7 de outubro de 1898, foi unha pol\u00edtica galega.\nTraxectoria.\nFilla de Manuel \u00c1lvarez e Aurora \u00c1lvarez. Traballou no negocio familiar Funerarias La Fe, unha funeraria que regalou caixas a quen non pod\u00eda pagalas en 1936, canda a s\u00faa nai, Aurora, e a s\u00faa cu\u00f1ada Mar\u00eda Gonz\u00e1lez Zarand\u00f3n. Actriz dos cadros de declamaci\u00f3n da Guarda, agrarista, sindicalista da Federaci\u00f3n Local Obreira de CNT, nos anos finais da ditadura de Primo de Rivera participou na fundaci\u00f3n da Agrupaci\u00f3n Republicana da Guarda. \u00c1 chegada da II Rep\u00fablica era unha das referencias pol\u00edticas, encabezando como abandeirada a manifestaci\u00f3n do 1\u00ba de maio de 1931 na vila. Foi dirixente do Ateneo de Divulgaci\u00f3n Social, vencellada a CNT, presidida por Eduardo Pantale\u00f3n Sa\u00fal. Militou no Partido Galeguista. O 18 de marzo de 1936, canda Xo\u00e1n Noya, Manuel Noya, Brasilino \u00c1lvarez, Nemesio \u00c1lvarez, Lola Dom\u00ednguez Pacheco e Esmeralda Dom\u00ednguez Baz, participou na fundaci\u00f3n da secci\u00f3n local do PG.\nCo golpe de Estado do 18 de xullo de 1936 foi detida nos primeiros momentos da entrada das tropas na Guarda o 27 de xullo. Presa durante varios d\u00edas, foi obrigada a tomar aceite de r\u00edcino, rapada ao cero nun acto celebrado na praza do Reloxo e obrigada a non cubrise co fin de humillala. Foi desterrada durante uns meses a Salvaterra de Mi\u00f1o. De volta \u00e1 Guarda, canda a s\u00faa nai e a s\u00faa cu\u00f1ada, abriu a s\u00faa casa a outras v\u00edtimas da represi\u00f3n, acollendo nela a Manuela Baz Dom\u00ednguez, vi\u00fava de Antonio Dom\u00ednguez Pacheco, e o fillo de ambos Antonio Amado Dom\u00ednguez Baz; tam\u00e9n acolleu a Josefa Garc\u00eda Segret.\nReco\u00f1ecementos.\nFoi homenaxeada polas Assembleias Abertas Independentistas no Dia da Galiza combatente de 2023."}
{"id": "544268", "revid": "98629", "url": "https://gl.wikipedia.org/wiki?curid=544268", "title": "\u0110uro \u0110akovi\u0107", "text": "\u0110uro \u0110akovi\u0107, nado en Slavonski Brod o 30 de novembro de 1886 e finado en Sveti Duh o 25 de abril de 1929, foi un activista e sindicalista iugoslavo de orixe croata. Foi un dos l\u00edderes do Partido Comunista de Iugoslavia durante o Reino de Iugoslavia.\nMantivo unha intensa oposici\u00f3n ao r\u00e9xime de Alexandre I, polo que foi detido en Zagreb e executado na fronteira iugoslava con Austria o 25 de abril de 1929. En 1949 os seus restos foron trasladados \u00e1 Tumba dos Heroes Nacionais da fortaleza de Kalemegdan, en Belgrado. \u00c9 considerado un dos m\u00e1is not\u00e1beis loitadores polos dereitos da clase traballadora na Iugoslavia pre-socialista.\nTraxectoria.\nActivismo.\n\u0110uro \u0110akovi\u0107 naceu na aldea de Brodski Varo\u0161, xunto a Slavonski Brod, en Croacia Eslavonia (Imperio Austroh\u00fangaro), o 30 de novembro de 1886. Proced\u00eda dunha familia campesi\u00f1a con poucos recursos. Emigrou na s\u00faa mocidade a Saraxevo, onde traballou no sector do metal. Al\u00ed comezou a s\u00faa actividade sindicalista, e destacou como l\u00edder en revoltas obreiras entre 1906 e 1910.\nTras o estalido da primeira guerra mundial en 1914, protagonizou diversos actos contra o conflito. Foi arrestado polo tribunal militar austr\u00edaco, acusado de traiz\u00f3n, e sentenciado a morte. A pena foi conmutada por traballos forzados en Roman\u00eda e Hungr\u00eda. Ao seu regreso ao Reino dos Serbios, Croatas e Eslovenos, militou na Liga dos Comunistas de Bosnia e Hercegovina. Foi un dos organizadores da gran folga obreira da construci\u00f3n de 1919.\nParticipou no congreso de unificaci\u00f3n do Partido Obreiro Socialista de Iugoslavia, en abril de 1919 en Belgrado. Dito congreso foi o antecedente do Partido Comunista de Iugoslavia (KPJ). En 1920, durante o Congreso do Partido Comunista en Vukovar, foi elixido membro do Consello Central. Nas elecci\u00f3ns \u00e1 Asemblea Constitu\u00ednte do Reino dos Serbios, Croatas e Eslovenos foi elixido deputado, malia ser frecuentemente arrestado polas s\u00faas actividades. Ese ano o rei Alexandre I de Iugoslavia prohibiu toda a actividade do KPJ, e os seus membros sufriron unha feroz persecuci\u00f3n. \nDe 1927 a 1928 asistiu \u00e1 Escola Internacional Lenin de Moscova. Posteriormente participou no IV Congreso do KPJ en Dresden, en que foi nomeado secretario de organizaci\u00f3n do partido.\nMorte.\nPola s\u00faa oposici\u00f3n activa \u00e1 ditadura real imposta por Alexandre I, foi detido pola polic\u00eda en Zagreb o 20 de abril de 1929, xunto con Nikola Hei\u0107imovi\u0107, secretario de Socorro Vermello Internacional. Despois de seren torturados durante catro d\u00edas en Zagreb, foron trasladados a Eslovenia, co pretexto de que trataban de atravesar a fronteira entre Iugoslavia e Austria de maneira ilegal. \nNa tarde do 25 de abril, nas proximidades de Sveti Duh, ambos foron tiroteados e botados a unha barranca. No informe oficial, a polic\u00eda argumentou que trataban de fuxir. A exhumaci\u00f3n dos cad\u00e1veres, en maio, mostrou que as v\u00edtimas presentaban disparos na testa, proba de que foron asasinatos premeditados.\nA polic\u00eda de Zagreb tentara manter os asasinatos coma un asunto confidencial. As\u00ed, a primeira noticia do crime foi publicada o 29 de abril na prensa austr\u00edaca.\nReco\u00f1ecementos.\nDurante a Guerra civil espa\u00f1ola, un batall\u00f3n das Brigadas Internacionais, composto integramente por brigadistas iugoslavos, foi nomeado na s\u00faa honra.\nNo 20\u00ba aniversario do seu pasamento, o 25 de abril de 1949, os seus restos foron trasladados solemnemente a Belgrado. Foron enterrados na Tumba dos Heroes Nacionais da fortaleza de Kalemegdan, onde se atopan xunto aos de Ivo Lola Ribar, Ivan Milutinovi\u0107 e Mo\u0161a Pijade.\nNa Iugoslavia socialista, numerosas r\u00faas e centros de ensino foron nomeados na s\u00faa honra en diversas rep\u00fablicas. Por\u00e9n, a maior\u00eda foron retiradas da nomenclatura tras as Guerras Iugoslavas. A f\u00e1brica \u0110uro \u0110akovi\u0107 Holding d.d de Slavonski Brod, unha das m\u00e1is importantes factor\u00edas industriais de Iugoslavia, tam\u00e9n recibiu o nome do pol\u00edtico croata.\nO seu fillo, Stjepan (1912-1942), tam\u00e9n un destacado dirixente comunista e membro do Ex\u00e9rcito Partisano, foi asasinado na cadea durante a segunda guerra mundial pola Ustacha, unha banda terrorista af\u00edn ao nazismo."}
{"id": "544269", "revid": "59564", "url": "https://gl.wikipedia.org/wiki?curid=544269", "title": "Mar\u00eda Novas", "text": "Mar\u00eda Novas Ferrad\u00e1s, nada en 1987 en Bueu, \u00e9 unha arquitecta galega.\nTraxectoria.\nEstudou Arquitectura na Escola T\u00e9cnica Superior de Arquitectura da Coru\u00f1a. Posteriormente realizou o m\u00e1ster en Investigaci\u00f3n Aplicada en Estudios Feministas (UJI) e o m\u00e1ster en Renovaci\u00f3n Urbana e Rehabilitaci\u00f3n da Universidade de Santiago de Compostela.\nEn 2012 xunto a Sof\u00eda Paleo creou o blog \"Dexeneroconstruci\u00f3n\" co obxectivo de achegar a perspectiva de x\u00e9nero \u00e1 arquitectura.\nEn 2023 resid\u00eda nos Pa\u00edses Baixos onde traballou como docente e investigadora invitada na Universidade T\u00e9cnica de Delft e na Academia das Artes de Tilburg nos Pa\u00edses Baixos, ademais de realizar o seu doutoramento en Historia e Teor\u00eda da Arquitectura na Universidade de Sevilla.\nEn 2023 a Bienal de Arquitectura distinguiuna na modalidade de investigaci\u00f3n polo seu traballo \"Arquitectura y g\u00e9nero. Una introducci\u00f3n posible\"."}
{"id": "544348", "revid": "27155", "url": "https://gl.wikipedia.org/wiki?curid=544348", "title": "Sitio de uni\u00f3n ao ribosoma", "text": "Un sitio de uni\u00f3n ao ribosoma (RBS polas s\u00faas siglas en ingl\u00e9s de \"ribosome-binding site\") \u00e9 unha secuencia de nucle\u00f3tidos situada augas arriba do cod\u00f3n de inicio dun transcrito de ARNm que \u00e9 responsable do recrutamento dun ribosoma durante a iniciaci\u00f3n da traduci\u00f3n. Na maior parte dos casos, o termo sitio de uni\u00f3n ao ribosoma ref\u00edrese a secuencias bacterianas, a\u00ednda que se describiu o sitio de entrada ao ribosoma interno (IRES) en ARNm de c\u00e9lulas eucariotas e virus que infectan eucariotas. O recrutamento do ribosoma en eucariotas \u00e9 xeralmente mediado pola carapucha 5' presente nos ARNm eucariotas.\nProcariotas.\nO sitio de uni\u00f3n ao ribosoma en procariotas \u00e9 unha rexi\u00f3n situada augas arriba do cod\u00f3n de inicio. Esta rexi\u00f3n do ARNm ten a secuencia consenso 5'-AGGAGG-3', tam\u00e9n chamada secuencia de Shine-Dalgarno (SD). A secuencia complementaria (CCUCCU), chamada anti-Shine-Dalgarno (ASD) est\u00e1 contida no extremo 3\u2019 da rexi\u00f3n de 16S da subunidade ribos\u00f3mica menor (30S). Despois de encontrar a secuencia Shine-Dalgarno, a anti-Shine-Dalgarno do ribosoma establece emparellamentos de bases con ela, despois do cal pode iniciarse a traduci\u00f3n.\nAtop\u00e1ronse variaci\u00f3ns na secuencia 5'-AGGAGG-3' en Archaea como rexi\u00f3ns moi conservadas 5\u2032-GGTG-3\u2032, situada cinco pares de bases augas arriba do sitio de inicio. Ademais, algunhas rexi\u00f3ns de iniciaci\u00f3n bacterianas, como rpsA en \"Escherichia coli\", carecen completamente de secuencias Shine-Dalgarno identificables.\nEfecto sobre a taxa de iniciaci\u00f3n da traduci\u00f3n.\nOs ribosomas procariotas empezan a traduci\u00f3n dun transcrito de ARNm cando o ADN a\u00ednda o est\u00e1 transcribindo polo outro extremo. As\u00ed, a traduci\u00f3n empeza antes de que acabe a transcrici\u00f3n e ambos os procesos ocorren en paralelo. Os ARNm bacterianos son xeralmente policistr\u00f3nicos e conte\u00f1en m\u00faltiples sitios de uni\u00f3n ao ribosoma. A iniciaci\u00f3n da traduci\u00f3n \u00e9 o paso m\u00e1is regulado da s\u00edntese de prote\u00ednas en procariotas.\nA taxa de traduci\u00f3n depende de dous factores: \nA secuencia do sitio de uni\u00f3n ao ribosoma afecta a ambos os factores mencionados.\nFactores que afectan a taxa de recrutamento do ribosoma.\nA prote\u00edna ribos\u00f3mica S1 \u00fanese \u00e1 secuencias de adenina augas arriba do sitio de uni\u00f3n ao ribosoma. Incrementando a concentraci\u00f3n de adenina augas arriba do sitio de uni\u00f3n ao ribosoma incrementar\u00e1 a taxa de recrutamento do ribosoma.\nFactores que afectan a eficacia da iniciaci\u00f3n da traduci\u00f3n.\nO nivel de complementariedade da secuencia Shine-Dalgarno do ARNm coa secuencia anti-Shine-Dalgarno do ribosoma afecta grandemente a eficacia da iniciaci\u00f3n da traduci\u00f3n. Unha maior complementariedade ten como resultado unha maior eficacia da iniciaci\u00f3n. Pero hai que sinalar que isto s\u00f3 funciona ata certo punto, xa que ter unha complementariedade demasiado grande paradoxalmente fai decrecer a taxa de traduci\u00f3n porque o ribosoma ent\u00f3n parece estar unido demasiado firmemente como para poder avanzar augas abaixo.\nA distancia \u00f3ptima entre o sitio de uni\u00f3n ao ribosoma e o cod\u00f3n de inicio \u00e9 variable, xa que depende da porci\u00f3n da secuencia Shine-Dalgarno concreta codificada no sitio de uni\u00f3n ao ribosoma e da s\u00faa distancia ao sitio de inicio dunha secuencia Shine-Dalgarno consenso. Un espazamento \u00f3ptimo incrementa a taxa de iniciaci\u00f3n da traduci\u00f3n unha vez que se uniu un ribosoma. Nun estudo viuse que a composici\u00f3n de nucle\u00f3tidos na propia rexi\u00f3n espazadora tam\u00e9n afecta a taxa de iniciaci\u00f3n da traduci\u00f3n.\nProte\u00ednas de choque t\u00e9rmico.\nEstruturas secundarias formadas no sitio de uni\u00f3n ao ribosoma poden afectar \u00e1 eficacia traducional o ARNm, xeralmente ao inhibiren a traduci\u00f3n. Estas estruturas secundarias orix\u00ednanse por formaci\u00f3n de enlaces de hidr\u00f3xeno das pares de bases do ARNm e son sensibles \u00e1 temperatura. A unha temperatura m\u00e1is alta da normal (~42\u00a0\u00b0C), a estrutura secundaria do sitio de uni\u00f3n ao ribosoma das prote\u00ednas de choque t\u00e9rmico queda desfeita, permitindo as\u00ed que os ribosomas se unan e inicien a traduci\u00f3n. Este mecanismo permite que unha c\u00e9lula responda rapidamente a un aumento da temperatura.\nEucariotas.\nCarapucha 5'.\nO recrutamento do ribosoma en eucariotas ocorre cando os factores de iniciaci\u00f3n eucariotas elF4F e a prote\u00edna de union \u00e1 poli(A) (PABP) reco\u00f1ece o ARNm con carapucha 5' e recruta o complexo ribos\u00f3mico de 43S nese lugar.\nA iniciaci\u00f3n da traduci\u00f3n ocorre despois do recrutamento do ribosoma no cod\u00f3n de inicio (subli\u00f1ado) que se atopa dentro da secuencia consenso Kozak ACCAUGG. Como a propia secuencia Kozak non est\u00e1 implicada no recrutamento do ribosoma, non se considera un sitio de uni\u00f3n ao ribosoma.\nSitio de entrada ao ribosoma interno (IRES).\nOs ribosomas eucariotas \u00fanense aos transcritos por un mecanismo distinto ao que implica a carapucha 5' nunha secuencia chamada sitio de entrada ao ribosoma interno (IRES polas s\u00faas siglas en ingl\u00e9s de \"internal ribosome entry site\"). Este proceso non depende do conxunto completo de factores de inicaci\u00f3n da traduci\u00f3n (a\u00ednda que isto depende do IRES espec\u00edfico) e enc\u00f3ntrase normalmente na traduci\u00f3n do ARNm viral.\nAnotaci\u00f3n de xenes.\nA identificaci\u00f3n dos sitios de uni\u00f3n ao ribosoma util\u00edzase para determinar o sitio de iniciaci\u00f3n da traduci\u00f3n nunha secuencia non anotada. Isto denom\u00ednase predici\u00f3n N-terminal. Isto \u00e9 especialmente \u00fatil cando hai m\u00faltiples cod\u00f3ns de inicio situados en sitios de inicio potenciais da secuencia codificante da prote\u00edna.\nA identificaci\u00f3n de sitios de uni\u00f3n ao ribosoma \u00e9 especialmente dif\u00edcil, porque tenden a estar altamente dexenerados. Unha estratexia para identificar un sitio de uni\u00f3n ao ribosoma en \"E. coli\" \u00e9 usar redes neurais. Outra estratexia \u00e9 usar o m\u00e9todo de mostraxe de Gibbs.\nHistoria.\nA secuencia Shine-Dalgarno do sitio de uni\u00f3n ao ribosoma procariota descubr\u00edrona John Shine e Lynne Dalgarno en 1975. A secuencia consenso Kozak foi identificada primeiramente por Marilyn Kozak en 1984 mentres estaba traballando no Departmento de Ciencias biol\u00f3xicas da Universidade de Pittsburgh."}
{"id": "544349", "revid": "27155", "url": "https://gl.wikipedia.org/wiki?curid=544349", "title": "Carapucha cinco prima", "text": ""}
{"id": "544350", "revid": "27155", "url": "https://gl.wikipedia.org/wiki?curid=544350", "title": "Extremo 3\u2019", "text": ""}
{"id": "544351", "revid": "5863", "url": "https://gl.wikipedia.org/wiki?curid=544351", "title": "Cairn de Gavrinis", "text": "O cairn de Gavrinis \u00e9 un importante cairn (t\u00famulo de pedras neol\u00edtico) franc\u00e9s localizado na pequena illa de Gavrinis, pertencente \u00e1 comuna de Larmor-Baden, no departamento de Morbihan (rexi\u00f3n da Breta\u00f1a).\nGavrinis \u00e9 un exemplo destacado do megalitismo tard\u00edo europeo e est\u00e1 catalogado desde o 19 de xullo de 1901 como monumento hist\u00f3rico de Francia.\nSituaci\u00f3n xeogr\u00e1fica.\nO \"cairn\" de Gavrinis at\u00f3pase na pequena illa de Gavrinis, situada na parte central do golfo de Morbihan, de apenas 0,30\u00a0km\u00b2 e 700\u00a0m de lonxitude e unha anchura m\u00e1xima de 400\u00a0m. Est\u00e1 pr\u00f3xima \u00e1s comunas de Arzon e de Locmariaquer, moi preto da costa, a uns minutos de barco.\nO propio \"cairn\" at\u00f3pase no extremo sur de Gavrinis e un pont\u00f3n proporciona un acceso doado.\nHistoria.\nNo momento da s\u00faa construci\u00f3n, ca. 3500\u00a0a.\u00a0, a illa a\u00ednda estaba unida ao continente. A s\u00faa construci\u00f3n \u00e9 relativamente tard\u00eda no mundo do megalitismo. O seu uso cesou cerca de .. As estruturas lixeiras de madeira que se levantaron diante da fachada foron incendiadas e inmediatamente cubertas cunha masa de pedra que tapou a entrada. Agregouse unha capa de area para converter este \"cairn\" monumental nun mont\u00edculo cego.\nDescubrimento.\nA primeira descrici\u00f3n relativamente precisa de Gavrinis d\u00e9bese ao c\u00f3engo Joseph Mah\u00e9. No seu \"Essai sur lles Antiquit\u00e9s du Morbihan\" [Ensaio sobre as Antig\u00fcidades de Morbihan] en 1825, evocou sumariamente as ru\u00ednas da igrexa e insistiu m\u00e1is no cairn.\nEn 1801, o mosteiro, a igrexa e o recinto de Gavrinis vend\u00e9ronse ao doutor Cauzique, ent\u00f3n alcalde de Crach. Este \u00faltimo, un home interesado na agricultura, comprometeuse en 1829 a limpar a terra para establecer granxas al\u00ed. Destru\u00edu as\u00ed os \u00faltimos restos do mosteiro, pero ao mesmo tempo despexou o mont\u00edculo. As\u00ed, accidentalmente descubriu en 1832, no fondo do cr\u00e1ter, unha anfractuosidade que levaba \u00e1 c\u00e1mara do dolmen.\nEscavaci\u00f3ns e restauraci\u00f3ns.\nAs primeiras escavaci\u00f3ns co\u00f1ecidas datan de 1835, coa roza e despexe do dolmen interno. O inspector de monumentos hist\u00f3ricos Prosper M\u00e9rim\u00e9e, que chegara al\u00ed ese ano, mentres se realizaba a autorizaci\u00f3n, describiu os rastros da actividade art\u00edstica nas s\u00faas \"Notes d'un voyage dans l'Ouest de la France\" :\nOutras campa\u00f1as de investigaci\u00f3n foron realizadas polos arque\u00f3logos Gustave de Closmadeuc (1881-1884), Zacharie Le Rouzic (1925-1927) \u2014que realizou os primeiros traballos de restauraci\u00f3n en 1930\u2014 e finalmente Charles-Tanguy Le Roux (1985-1995), antigo director de antig\u00fcidades bretoas, que dirixiu a posta en valor do monumento nos anos 80; En 2006, despois de corenta anos de duro traballo, admitiu a esperanza de que unha nova xeraci\u00f3n de investigadores aclarase o significado ou prop\u00f3sito desta constataci\u00f3n. En 2013, o t\u00famulo foi totalmente dixitalizado con l\u00e1ser, permitindo unha representaci\u00f3n tridimensional da tumba. \u00c9 o primeiro xacemento megal\u00edtico de Francia que se beneficia desta t\u00e9cnica. \nO departamento de Morbihan adquiriu o monumento en 1961. Dende 1969, o Ministerio de Cultura e o Consello Xeral do Morbihan realizaron unha serie de traballos de restauraci\u00f3n e escavaci\u00f3n que cambiaron profundamente o co\u00f1ecemento deste monumento. En 1984, os arque\u00f3logos despexaron o lado oculto das laxes. Apareceron ent\u00f3n moitos gravados. Algunhas destas pedras parecen proceder de monumentos m\u00e1is antigos que foron reutilizados. De feito, os gravados atopados na s\u00faa superficie son dun estilo figurativo completamente diferente ao que se atopa no interior do dolmen. O caso m\u00e1is espectacular \u00e9 o da lousa que cobre a c\u00e1mara cuxa cara oculta est\u00e1 adornada cun b\u00f3vido, os cornos dunha cabra (posiblemente un uro e unha cabra) e un motivo atopado noutros monumentos da comarca e cuxo significado \u00e9 controvertido (f\u00e1lase a mi\u00fado de \"hache-charrue\" (arado) ou representaci\u00f3n de cachalotes). Relaciona con outras d\u00faas pedras, unha delas que forma parte do tellado da Table des Marchand e outra que cobre a cova de Er Vingle, en Locmariaquer, distante en li\u00f1a recta a uns 4 quil\u00f3metros do lugar. Charles-Tanguy Le Roux, arque\u00f3logo xefe das escavaci\u00f3ns, demostrou cos seus estudos das fracturas e decoraci\u00f3ns que estas pezas formaban un menhir de 14\u00a0m de alto, certamente moi alto e non lonxe do gran menhir roto de Er Grah. Este menhir foi derrubado e cortado para cubrir as tumbas. \nDescrici\u00f3n e arquitectura.\nNa terminolox\u00eda actual dos especialistas, este monumento, que \u00e9 un dos m\u00e1is fermosos e mellor conservados que se conservan, \u00e9 un \"dolmen de longo corredor e unha \u00fanica c\u00e1mara\", un tipo moi estendido na Breta\u00f1a entre o 4500 e o Probablemente est\u00e1 destinado ao culto dos mortos. Ao mesmo tempo, logros comparables foron constru\u00eddos en Normand\u00eda, en Poitou, e tam\u00e9n en Irlanda, en Inglaterra e na Pen\u00ednsula Ib\u00e9rica. \nEste tipo de arquitectura \u00e9 un exemplo t\u00edpico (a\u00ednda que un dos de maior tama\u00f1o), da arquitectura de pedra seca da arquitectura neol\u00edtica feita con cachoter\u00eda en seco: os muros estruturan a masa de pedras dispostas en escalas dunha parte e doutra do dolmen interior, debuxando unha construci\u00f3n de grandes chanzos regulares.\nA masa de pedras est\u00e1 sostida internamente por unha serie de \"muros\" que crean varios \"corredores\". O cairn, que cobre un gran dolmen, \u00e9 case circular (60 x 54\u00a0m), cunha altura de 8 m. Consta de muros coidadosamente ensamblados que contrastan co interior do cairn formado por unha morea de pedras de diferentes tama\u00f1os. A superficie mostra zonas alteradas pola extracci\u00f3n da pedra, antigas ou medievais. Representa un volume de 5000\u00a0m3, correspondente, se temos en conta baleiros, ao pavimentado dunha superficie equivalente a tres ou catro veces a da illa. Os arque\u00f3logos estimaron que a s\u00faa construci\u00f3n requiriu unhas 100000 xornadas (case tres anos de traballo para un centenar de persoas) Case todos os seus perpia\u00f1os, en granito lixeiro de gran fino, corresponden \u00e1 natureza do substrato local. Os seus bordos mostran que, na s\u00faa maior parte, foron extra\u00eddos en superficie en lugar de extra\u00eddos. \nO corredor ten unha lonxitude de 11,80\u00a0m. A s\u00faa anchura, de 0,8\u00a0m, e a s\u00faa altura, de ao redor de 1,5\u00a0m, permanecen aproximadamente constantes de punta a punta, se non \u00e9 por un estrangulamento leve na metade da lonxitude. As s\u00faas paredes est\u00e1n compostas por 29 ort\u00f3statos, a maior\u00eda en granito claro de gran fino, que corresponden \u00e1s facies que se poden observar ao redor da illa actual. 15 ort\u00f3statos, dous dos cales son de cuarzo, forman o lado nord\u00e9s, e 14 o lado suroeste. 23 est\u00e1n decorados con gravados no seu lado visible, con motivos \u00e1s veces estilizados at\u00e9 a abstracci\u00f3n (escudos compostos por arcos radiais, machadas, zig-zags e meandros). S\u00f3 ten 9 laxas de cubertas que act\u00faan como linteis. O chan lousado do corredor, remodelado durante as escavaci\u00f3ns de 1881-1886, el\u00e9vase lixeiramente desde a entrada cara \u00e1 c\u00e1mara e repousa sobre un terrapl\u00e9n de 65 \u2212100\u00a0cm de espesor formado por pedras e area.\nO corredor termina nunha c\u00e1mara funeraria simple, case cadrada, de 2,60\u00a0m de longo, 2,50\u00a0m de ancho e 1,80\u00a0m de alto. Todos os ort\u00f3statos est\u00e1n incrustados nunha gabia de 40\u00a0cm de profundidade escavada na roca e est\u00e1n decorados con dese\u00f1os furados e gravados, mesmo nas caras ocultas, o que suxire a reutilizaci\u00f3n de materiais m\u00e1is antigos. Esta c\u00e1mara, situada sensiblemente no centro do cairn, est\u00e1 formada por seis ort\u00f3statos e unha laxe de cuberta. Esta \u00faltima en ortogneis \u00e9 a lousa bruta m\u00e1is importante do monumento. Cun peso de case 17\u00a0toneladas, prov\u00e9n de Locmariaquer, a 4\u00a0km de Gavrinis.\nOs motivos gravados usan o principio do claroscuro, quizais realzado por pintura branca e negra.\nAs escavaci\u00f3ns da explanada fronte \u00e1 fachada do cairn revelaron un rastro de cinzas e oito terr\u00f3ns de carb\u00f3n vexetal identificados como antigas bases de p\u00e9 de madeira queimada. O refugallo mostrou que esta explanada tivo que ser condenada bruscamente porque se atoparon en particular un grupo de tres machados pu\u00eddos (un de s\u00edlex e dous de dolerita) e d\u00faas moreas de cascos. A fachada do cairn prob\u00e1belmente estaba provista dunha construci\u00f3n de madeira que foi queimada cara ao , cuberta despois cunha capa de area para formar un t\u00famulo an\u00f3nimo. \nGavrinis e as teor\u00edas pseudocient\u00edficas.\nOs pseudocient\u00edficos analizaron este lugar e estimaron que os gravados en espiral tam\u00e9n ter\u00edan relaci\u00f3n co n\u00famero de d\u00edas nun ano, ou mesmo co n\u00famero \u03c0 ou coa latitude precisa da illa onde se atopa o monumento, mesmo a\u00ednda que que se constru\u00edu fai miles de anos, en tempos prehist\u00f3ricos.\nGavrinis e a arte.\nOs gravados do cairn de Gravinis influ\u00edron fortemente no traballo do pintor Jean-Claude B\u00e9dard.\nVisita.\nA visita guiada ao \"cairn\" real\u00edzase tomando un bote desde a cala de Pen Lannic na comuna de Larmor-Baden (Morbihan) ou de Port-Navalo Arzon). Ademais do descubrimento dun monumento excepcional, o sitio ofrece aos visitantes un panorama \u00fanico no golfo de Morbihan. P\u00f3dese visitar unha r\u00e9plica no museo da necr\u00f3pole megal\u00edtica de Bougon en Deux-S\u00e8vres."}
{"id": "544353", "revid": "23204", "url": "https://gl.wikipedia.org/wiki?curid=544353", "title": "Pan Celtic Festival", "text": "O \"Pan Celtic Festival\" (en galego: festival das naci\u00f3ns celtas) \u00e9 un festival de m\u00fasica de linguas celtas feito anualmente na semana despois das Pascuas. O primeiro festival tivo lugar en Killarney, Condado Kerry, Irlanda en 1971. A s\u00faa finalidade \u00e9 promover as linguas celtas modernas e as culturas e a artistas das naci\u00f3ns de herdanza celta.\nCada naci\u00f3n participante fai un proceso de selecci\u00f3n nacional propio para escoller os seus representantes no festival. A naci\u00f3n m\u00e1is exitosa \u00e9 Gales con catorce vitorias, Irlanda no segundo lugar con once vitorias. B\u00e9njad, quen representou a Cornwall en 2012 e 2013, foi o primeiro artista na historia ter ga\u00f1ado o festival d\u00faas veces. A Illa de Man \u00e9 a naci\u00f3n menos exitosa, cunha soa vitoria no 2014.\nOrixes e historia.\nNascido en Killarney, Condado Kerry, Irlanda, o festival foi organizado como festival de m\u00fasica de primavera, para promover a cultura e as linguas celtas. Calote O'Connaill titulouno orixinalmente como \"G\u0175yl Gerdd Bach\" (en gal\u00e9s: \"festival da m\u00fasica pequena\"). En maio de 1971, o primeiro festival tivo lugar en Killarney; con artistas chegados dende o Gales (Phyllis e Meredydd Evans), a Irlanda (Scoil na Toirbhirte) e a Breta\u00f1a (Les Tregerez Group e Alan Stivell).\nNeste primeiro festival Meredydd Evans co\u00f1eceu o organizador, \u00d3 Connaill, e convidoulle ao Eisteddfod, unha festividade moi popular en Gal\u00e9s. No Eisteddfod, \u00d3 Connaill co\u00f1eceu a membros doutras naci\u00f3ns celtas, e formou un comit\u00e9 para o festival celta multinacional. No seguinte festival xa participaron artistas de seis naci\u00f3ns celtas: a Breta\u00f1a (\"Breizh\"), a Cornualla (\"Kernow\"), o Gales (\"Cymru\"), aEscocia (\"Alba\"), a Irlanda (\"\u00c9ire\") e a Illa de Man (\"Mannin\") feito por segunda vez en Killarney, en 1972. Durante este festival os participantes acordaron as normas e a estrutura para celebrares o festival cada ano. Estes normas b\u00e1sicas son promover as linguas, a cultura e m\u00fasica tradicional celta dos territorios reco\u00f1ecidos como naci\u00f3ns celtas.\nParticipaci\u00f3n.\nPara competir no festival compre ser reco\u00f1ecido como unha naci\u00f3n celta. As naci\u00f3ns celtas son territorios de Europa que tiveron un pasado celta e mante\u00f1en ou ben unha lingua de orixe celta (o gal\u00e9s, por exemplo) ou ben trazos culturais de orixe celta (o tr\u00edscele como elemento decorativo ou o uso da gaita). Dentro da Liga Celta a palabra naci\u00f3n ou pa\u00eds \u00e9 utilizada no seu sentido orixinal, \u00e9 dicir unha comunidade de persoas que comparten unha identidade \u00e9 unha cultura com\u00fan e que moran nun territorio dende tempos innumer\u00e1beis. Non \u00e9, polo tanto, sin\u00f3nimo de \"estado soberano\".\nAnfitri\u00f3ns de festival.\nOs festivais son celebrados dende 1971 en varias cidades de Irlanda. A continuaci\u00f3n hai unha lista das cidades anfitrioas e os seus anos respectivos de hospedaxe.\nA t\u00e1boa a continuaci\u00f3n mostra as naci\u00f3ns ga\u00f1adoras do festival e os anos en que ga\u00f1aron. O Gales \u00e9 a naci\u00f3n m\u00e1is exitosa, con quince vitorias. A Illa de Man \u00e9 a menos exitosa conseguindo s\u00f3mente ga\u00f1ar en 2014. A Galiza e asAsturies non aparecen por non teren feito o seu debut."}
{"id": "544364", "revid": "98629", "url": "https://gl.wikipedia.org/wiki?curid=544364", "title": "Relixi\u00f3n tradicional chinesa", "text": "A relixi\u00f3n tradicional chinesa (tam\u00e9n co\u00f1ecida como relixi\u00f3n tradicional Han ou shenismo) \u00e9 a relixi\u00f3n propia e aut\u00f3ctona da China. \u00c9 unha relixi\u00f3n polite\u00edsta e con certos elementos do xamanismo, fondamente influenciada polo budismo, o confucianismo e o tao\u00edsmo. \n\u00c9 a relixi\u00f3n predominante na China e, a pesar diso, o seu n\u00famero de crentes \u00e9 dif\u00edcil de calcular, xa que as fontes var\u00edan entre 390 e 880 mill\u00f3ns; ademais, nas enquisas e nos censos do goberno chin\u00e9s polo xeral as persoas af\u00edlianse como budistas ou como tao\u00edstas se \u00e9 que se afilian. Sendo unha relixi\u00f3n sincr\u00e9tica, resulta dif\u00edcil diferenciala das outras tradici\u00f3ns espirituais chinesas m\u00e1is organizadas.\nTerminolox\u00eda.\nO nome m\u00e1is com\u00fan, a\u00ednda que un tanto xen\u00e9rico, \u00e9 relixi\u00f3n tradicional chinesa. Tradicionalmente nos textos acad\u00e9micos occidentais tam\u00e9n foi denominada relixi\u00f3n ou crenza \"popular\" chinesa. Por\u00e9n, na tradici\u00f3n acad\u00e9mica chinesa o uso de \"popular\", en ingl\u00e9s \"folk\" (\u6c11\u9593\u5b97\u6559, \"m\u00ednji\u0101n z\u014dngji\u00e0o\"), ref\u00edrese unicamente a algunhas relixi\u00f3ns salvacionistas chinesas. \nSegundo aumentaban os estudos sociol\u00f3xicos sobre os cultos tradicionais, os intelectuais e os fil\u00f3sofos da China propuxeron a adopci\u00f3n dun nome formal para resolver esta confusi\u00f3n terminol\u00f3xica, incitado ademais por unha axencia do goberno da Rep\u00fablica Popular da China, que ten como obxectivo dotar a relixi\u00f3n chinesa cun status legal. Os termos que se foron propo\u00f1endo incl\u00faen \"relixi\u00f3n nativa chinesa\" ou \"relixi\u00f3n ind\u00edxena chinesa\" (\u6c11\u4fd7\u5b97\u6559, m\u00edns\u00fa z\u014dngji\u00e0o), \"religi\u00f3n \u00e9tnica chinesa\" (\u6c11\u65cf\u5b97\u6559, m\u00ednz\u00fa z\u014dngji\u00e0o) ou simplemente como \"relixi\u00f3n chinesa\" (\u4e2d\u83ef\u6559, Zh\u014dnghu\u00e1ji\u00e0o), a\u00ednda que este \u00faltimo quizais dese a entender que \u00e9 a \u00fanica relixi\u00f3n da China.\nDurante os anos 50, o antrop\u00f3logo Allan J. A. Elliott cu\u00f1ou o termo \"shenismo\" (\u795e\u6559 Sh\u00e9nji\u00e0o), do que derivou m\u00e1is tarde \"shenxianismo\" (\u795e\u4ed9\u6559 Sh\u00e9nxi\u0101nji\u00e0o) m\u00e1is aceptado entre os intelectuais chineses. Este procede da palabra \"Shen\" (\u795e), que significa deidade ou esp\u00edrito (propio da relixi\u00f3n tradicional chinesa, mais tam\u00e9n como nome aplicable a calquera outra relixi\u00f3n). O mesmo pictograma existe no xapon\u00e9s, e co mesmo significado, mais lese diferente: kami.\nFilosof\u00eda.\nA relixi\u00f3n tradicional chinesa rende culto \u00e1s m\u00faltiples deidades e inmortais (\u795e, shen) que poden proceder dun fen\u00f3meno, dun comportamento humano, dos proxenitores dunha li\u00f1axe... As relixi\u00f3ns chinesas te\u00f1en unha variedade de fontes, formas locais, antecedentes fundadores e rituais. A pesar desta diversidade, existe un marco te\u00f3rico-filos\u00f3fico com\u00fan que se pode resumir en catro conceptos teol\u00f3xicos, cosmol\u00f3xicos e morais:\nAdemais est\u00e1n os dous conceptos tradicionais de destino e significado: \"ming yun\" (\u547d\u904b), o destino persoal ou a prosperidade, e \"yuanfen\" (\u7de3\u5206), \"coincidencia fat\u00eddica\", \u00e9 dicir, posibilidades boas e malas e relaci\u00f3ns potenciais.\nO concepto dual do yin e yang (\u9670\u967d) \u00e9 a polaridade que describe a orde do universo, onde o yin representa o pasivo, o feminino e a terra, e o yang representa o activo, o masculino e o ceo.\nO xeito de comprender as relixi\u00f3ns chinesas difire das relixi\u00f3ns occidentais. A relixi\u00f3n popular chinesa impregna todos os aspectos da vida social. Moitos estudosos, como o soci\u00f3logo chin\u00e9s C.K. Yang, ven a relixi\u00f3n chinesa profundamente arraigada na vida familiar e c\u00edvica, en lugar de expresarse nunha estrutura organizativa separada, como \u00e9 a igrexa. Para participar, a relixi\u00f3n chinesa non require unha \"conversi\u00f3n\" dos crentes, sen\u00f3n a s\u00faa \"asociaci\u00f3n\". Tampouco se pretende ter fe nun dogma. Os seus seguidores relaci\u00f3nanse coa relixi\u00f3n mediante a pertenza. \u00c9 dicir, \"pertencer\" \u00e1 comunidade local, a unha li\u00f1axe, a un pobo, cos seus deuses e rituais. Por iso o culto chin\u00e9s non ten unha estrutura xer\u00e1rquica nin hai un l\u00edder espiritual nin libro sagrado (como por exemplo no catolicismo).\nA posta en valor do \"local\" explica a diversidade de tradici\u00f3ns relixiosas na China (que, non obstante, tam\u00e9n te\u00f1en moitos nexos com\u00fans entre elas). A\u00ednda que moitos estudosos sinalan que \u00e9 imposible facer distinci\u00f3ns claras, desde a d\u00e9cada de 1970, varios sin\u00f3logos adoptaron a idea dunha relixi\u00f3n chinesa unificada para definir a identidade nacional chinesa, de xeito similar ao hindu\u00edsmo para a India ou o xinto\u00edsmo para o Xap\u00f3n.\nCrenzas.\nA relixi\u00f3n tradicional chinesa, en termos xerais, \u00e9 unha forma de polite\u00edsmo e sincretismo que incl\u00fae a veneraci\u00f3n dos devanceiros, o culto a deuses naturais e mesmo a astros como a l\u00faa e osol, extraendo do budismo, o tao\u00edsmo e o confucianismo gran parte da s\u00faa doutrina espiritual. En moitos casos, santos tao\u00edstas, budas e deuses chineses entremest\u00faranse. Parte da relixi\u00f3n incl\u00fae a bruxar\u00eda realizada por parte de persoas especializadas.\nSociedade dos Adoradores de Deus.\n\u00c9 unha seita creada por Hong Xiuquan en que se cr\u00eda que Shangdi era o pai de Hong e Xesucristo, sendo Hong o irm\u00e1n m\u00e1is novo ao que se lle encomendara restaurar a adoraci\u00f3n tradicional a Shangdi, instaurar os preceptos cristi\u00e1ns e limpar a China do confucianismo, que se cr\u00eda que era a ferramenta empregada polos manch\u00fas para manterse no poder e marxinar os han, etnia maioritaria no pa\u00eds.\nDemograf\u00eda.\nA relixi\u00f3n tradicional chinesa \u00e9 seguida por mill\u00f3ns de persoas tanto na China continental como en Taiw\u00e1n nas comunidades chinesas de todo o mundo. O goberno chin\u00e9s \u00e9 oficialmente laico, e s\u00f3 patrocina con certa reserva o confucianismo e o budismo. No caso de Taiw\u00e1n, as estat\u00edsticas oficiais indican que a poboaci\u00f3n \u00e9 formalmente budista. A pesar disto a influencia cultural da tradici\u00f3n relixiosa chinesa \u00e9 apreciable."}
{"id": "544365", "revid": "27155", "url": "https://gl.wikipedia.org/wiki?curid=544365", "title": "Sitio de uni\u00f3n a ribosoma", "text": ""}
{"id": "544366", "revid": "27155", "url": "https://gl.wikipedia.org/wiki?curid=544366", "title": "Sitio de uni\u00f3n ribos\u00f3mico", "text": ""}
{"id": "544367", "revid": "27155", "url": "https://gl.wikipedia.org/wiki?curid=544367", "title": "Sitio de uni\u00f3n ribosomal", "text": ""}
{"id": "544369", "revid": "27155", "url": "https://gl.wikipedia.org/wiki?curid=544369", "title": "Sitio de ligaz\u00f3n ao ribosoma", "text": ""}
{"id": "544370", "revid": "47401", "url": "https://gl.wikipedia.org/wiki?curid=544370", "title": "Relixi\u00f3n popular chinesa", "text": ""}
{"id": "544371", "revid": "47401", "url": "https://gl.wikipedia.org/wiki?curid=544371", "title": "Relixi\u00f3n tradicional da China", "text": ""}
{"id": "544373", "revid": "27155", "url": "https://gl.wikipedia.org/wiki?curid=544373", "title": "ARNm policistr\u00f3nico", "text": ""}
{"id": "544374", "revid": "27155", "url": "https://gl.wikipedia.org/wiki?curid=544374", "title": "\u00c1cido ribonucleico mensaxeiro", "text": ""}
{"id": "544375", "revid": "89787", "url": "https://gl.wikipedia.org/wiki?curid=544375", "title": "Vamos Juan", "text": "Vamos Juan \u00e9 unha serie de televisi\u00f3n espa\u00f1ola producida por 100 balas que se emite en TNT. Est\u00e1 protagonizada por Javier C\u00e1mara e Mar\u00eda Pujalte. Estreouse o 29 de marzo de 2020. \u00c9 a continuaci\u00f3n da serie \"Vota Juan\" e a trama contin\u00faa no \"spin off\" \"Venga Juan\".\nSinopse.\nJuan Carrasco (Javier C\u00e1mara) e Macarena Lombardo (Mar\u00eda Pujalte) volveron a Logro\u00f1o, onde traballan como profesor de secundaria de biolox\u00eda e editora nun xornal local respectivamente. Mentres, o asesor persoal de Juan, V\u00edctor (Adam Jezierski), conservou o seu traballo e contin\u00faa ao servizo do gabinete do goberno. Guiado pola xenreira, Juan quere volver \u00e1 pol\u00edtica e para iso recruta a Macarena e \u00e1 s\u00faa filla Eva (Esty Quesada) para crear o seu propio partido pol\u00edtico e presentarse \u00e1s elecci\u00f3ns xerais de Espa\u00f1a."}
{"id": "544376", "revid": "27155", "url": "https://gl.wikipedia.org/wiki?curid=544376", "title": "MRNA policistr\u00f3nico", "text": ""}
{"id": "544380", "revid": "23204", "url": "https://gl.wikipedia.org/wiki?curid=544380", "title": "Riki Mangana", "text": "Ricardo Enrique Mangana Barber\u00e1, co\u00f1ecido como Riki Mangana, nado en Caracas o 22 de setembro de 1999, \u00e9 un futbolista galego-venezolano. Xoga como lateral na Sociedade Deportiva Compostela, da Segunda Divisi\u00f3n RFEF.\nTraxectoria.\nNacido en Venezuela, criouse en Galicia, e aos 5 anos entrou na canteira do Coruxo. Xogou no club verde ata o segundo ano de cadetes, cando foi fichado pola ED Val Mi\u00f1or. Militou un ano no equipo xuvenil de Nigr\u00e1n, na Divisi\u00f3n de Honra, xogando tanto no lateral esquerdo como no dereito, as\u00ed como de defensa central e centrocampista. En 2016 entrou na canteira do Celta de Vigo.\nNa tempada 2017/18 pasou a xogar no filial, o Celta B, co que disputou 25 partidos ese ano na Segunda Divisi\u00f3n B. Perdeu protagonismo durante a seguinte campa\u00f1a e media e en xaneiro de 2020 sa\u00edu cedido ao Guijuelo, da mesma categor\u00eda, onde tampouco dispuxo apenas de minutos. Na segunda metade da tempada 2020/21 volveu sa\u00edr cedido, desta vez ao Coruxo, o seu antigo equipo. No equipo de M\u00edchel Alonso f\u00edxose coa titularidade, disputando 11 partidos ata o final da tempada.\nEn xu\u00f1o de 2021 fichou pola Cultural Leonesa, que se dispo\u00f1\u00eda a participar na primeira edici\u00f3n da Primeira Divisi\u00f3n RFEF. Debutou na nova categor\u00eda na segunda xornada, nun partido contra Unionistas de Salamanca no estadio Reina Sof\u00eda.\nSelecci\u00f3n nacional.\nAs s\u00faas boas actuaci\u00f3ns no Val Mi\u00f1or val\u00e9ronlle a s\u00faa convocatoria coa selecci\u00f3n galega sub-18, coa que disputou o Campionato Nacional de Selecci\u00f3ns Auton\u00f3micas. En 2017 foi convocado por Luis de la Fuente para a selecci\u00f3n espa\u00f1ola sub-19 e ao ano seguinte debutou coa selecci\u00f3n sub-20 de Venezuela. Entre xaneiro e febreiro de 2019 participou co combinado venezolano no Campionato Suramericano sub-20 celebrado en Chile."}
{"id": "544381", "revid": "88215", "url": "https://gl.wikipedia.org/wiki?curid=544381", "title": "Ricardo Mangana Barber\u00e1", "text": ""}
{"id": "544382", "revid": "1888", "url": "https://gl.wikipedia.org/wiki?curid=544382", "title": "Mar\u00eda das Auroras", "text": ""}
{"id": "544395", "revid": "72012", "url": "https://gl.wikipedia.org/wiki?curid=544395", "title": "Juli\u00e1n Hern\u00e1ndez Rodr\u00edguez-Cebral", "text": ""}
{"id": "544409", "revid": "45576", "url": "https://gl.wikipedia.org/wiki?curid=544409", "title": "Resultados da Scuderia Ferrari como fornecedro de motores", "text": ""}
{"id": "544410", "revid": "27155", "url": "https://gl.wikipedia.org/wiki?curid=544410", "title": "Glutamato deshidroxenase", "text": "A glutamato deshidroxenase (GLDH, GDH) \u00e9 un encima presente tanto en procariotas coma en mitocondrias de eucariotas que cataliza a reacci\u00f3n de oxidaci\u00f3n do glutamato a \u03b1-cetoglutarato (tam\u00e9n chamado 2-oxoglutarato) e amon\u00edaco. As glutamato deshidroxenases co\u00f1ecidas poden usar como cofactores o NAD+, o NADP+ ou ambos.\nNesa reacci\u00f3n tam\u00e9n se forma amon\u00edaco, que nos eucariotas \u00e9 procesado como substrato no ciclo da urea. Tipicamente a reacci\u00f3n inversa desde o \u03b1-cetoglutarato a glutamato non ocorre en mam\u00edferos na maior\u00eda dos tecidos, xa que o equilibrio favorece a produci\u00f3n de amon\u00edaco e \u03b1-cetoglutarato. A glutamato deshidroxenase tam\u00e9n ten unha afinidade moi baixa polo amon\u00edaco (constante de Michaelis formula_2 alta arredor de 1 mM). Ter\u00edan que acumularse niveis t\u00f3xicos de amon\u00edaco no corpo para que fose posible a reacci\u00f3n inversa, \u00e9 dicir, de \u03b1-cetoglutarato e amon\u00edaco a glutamato. No cerebro, o encima GLUD2 pode facer a reacci\u00f3n nos dous sentidos. \nEn bacterias, o amon\u00edaco \u00e9 asimilado a amino\u00e1cidos a trav\u00e9s do glutamato e pola acci\u00f3n de aminotransferases. En plantas, o encima pode funcionar en ambas as direcci\u00f3ns dependendo do ambiente e estr\u00e9s. As plantas transx\u00e9nicas que expresan GLDHs microbianas est\u00e1n melloradas en canto \u00e1 tolerancia a herbicidas, os d\u00e9ficits de auga e a infecci\u00f3ns de pat\u00f3xenos. Son m\u00e1is valiosas nutricionalmente.\nO encima representa unha ligaz\u00f3n clave entre as v\u00edas do catabolismo e anabolismo, por iso \u00e9 tan com\u00fan nos eucariotas. Nos humanos os xenes relevantes denom\u00ednanse GLUD1 (glutamato deshidroxenase 1) e GLUD2 (glutamato deshidroxenase 2), e hai tam\u00e9n polo menos 8 pseudoxenes GLDH no xenoma humano, o que probablemente reflicte as influencias microbianas durante a evoluci\u00f3n dos eucariotas.\nTipos de GLDH e cofactores.\nO NAD+ ou NADP+ son os cofactores que poden utilizar as glutamato deshidroxenases na s\u00faa reacci\u00f3n, producindo \u03b1-cetoglutarato, amon\u00edaco e os coencimas reducidos.\nBase\u00e1ndose no cofactor que utilizan podemos distinguir tres clases de reacci\u00f3ns das glutamato deshidroxenases, que son:\nRegulaci\u00f3n da glutamato deshidroxenase.\nNos humanos a actividade da glutamato deshidroxenase \u00e9 controlada por ADP-ribosilaci\u00f3n, unha modificaci\u00f3n covalente levada a cabo polo produto do xene sirt4. Esta regulaci\u00f3n \u00e9 relaxada en resposta a restrici\u00f3ns cal\u00f3ricas e baixo nivel de glicosa sangu\u00ednea. Nesas circunstancias, a actividade da glutamato deshidroxenase el\u00e9vase para incrementar a cantidade de \u03b1-cetoglutarato producido, que pode utilizarse para proporcionar enerx\u00eda entrando no ciclo do \u00e1cido c\u00edtrico onde xerar\u00e1 a produci\u00f3n de ATP. \nEn microbios, a actividade \u00e9 controlada pola concentraci\u00f3n de amon\u00edaco e o i\u00f3n rubidio de similar tama\u00f1o, que se une a un sitio alost\u00e9rico da GLDH e cambia a Km (constante de Michaelis) do encima.\nO control da GLDH por ADP-ribosilaci\u00f3n \u00e9 especialmente importante nas c\u00e9lulas \u03b2 pancre\u00e1ticas produtoras de insulina. As c\u00e9lulas beta segregan insulina en resposta a un incremento da proporci\u00f3n ATP:ADP, e, a medida que os amino\u00e1cidos son transformados pola GLDH en \u03b1-cetoglutarato, esta proporci\u00f3n aumenta e segr\u00e9gase m\u00e1is insulina. A SIRT4 \u00e9 necesaria para regular o metabolismo dos amino\u00e1cidos como un m\u00e9todo de control da secreci\u00f3n de insulina e regulaci\u00f3n dos niveis de glicosa.\nCarl Frieden descubriu que a glutamato deshidroxenase do figado bovino est\u00e1 regulada por nucle\u00f3tidos a finais da d\u00e9cada de 1950 e principios da de 1960.\n Ademais de describir os efectos de nucle\u00f3tidos como o ADP, ATP e GTP, describiu en detalle os diferentes comportamentos cin\u00e9ticos do NADH e NADPH na reacci\u00f3n. Por isto foi un dos primeiros encimas no que se describiu o que despois se chamar\u00eda comportamento alost\u00e9rico.\nAs mutaci\u00f3ns que alteran o sitio de uni\u00f3n alost\u00e9rica do GTP causan a activaci\u00f3n permanente da glutamato deshidroxenase e conducen a unha s\u00edndrome de hiperinsulinismo-hiperamonemia.\nRegulaci\u00f3n.\nRegulaci\u00f3n alost\u00e9rica:\nEsta prote\u00edna pode usar o modelo da morfee\u00edna da regulaci\u00f3n alost\u00e9rica.\nInhibidores alost\u00e9ricos:\nActivadores:\nOutros inhibidores:\nAdemais, a GLDH de ratos mostra inhibici\u00f3n de substrato pola cal a actividade da GLDH descende con altas concentraci\u00f3ns de glutamato.\nIsocimas.\nOs humanos expresan os seguintes isocimas da glutamato deshidroxenase:\nAplicaci\u00f3n cl\u00ednica.\nNos laboratorios m\u00e9dicos poden facerse medici\u00f3ns dos niveis de GLDH para avaliar o estado da funci\u00f3n hep\u00e1tica. Niveis elevados no soro sangu\u00edneo de GLDH indican un dano no f\u00edgado e a GLDH \u00e9 importante para facer un diagn\u00f3stico diferencial de enfermidades hep\u00e1ticas, especialmente en combinaci\u00f3n cos niveis de aminotransferases. A GLDH est\u00e1 localizada nas mitocondrias e practicamente non se libera ningunha en enfermidades inflamatorias xeneralizadas do f\u00edgado como as hepatites virais. Pero enfermidades do f\u00edgado nas que se produce unha necrose dos hepatocitos, como nos danos t\u00f3xicos ao f\u00edgado ou a hip\u00f3xia do f\u00edgado, caracter\u00edzanse por presentar altos niveis s\u00e9ricos de GLDH. A GLDH \u00e9 importante para distinguir entre a hepatite viral aguda e a necrose hep\u00e1tica t\u00f3xica aguda ou a enfermidade hep\u00e1tica hip\u00f3xica aguda, especialmente no caso de danos hep\u00e1ticos, xunto cun nivel moi alto de aminotransferases. En ensaios cl\u00ednicos a GLDH pode servir como medida da seguridade dun f\u00e1rmaco.\nPode utilizarse un inmunoensaio encim\u00e1tico (EIA) para a glutamato deshidroxenase como ferramenta de cribado en pacientes con infecci\u00f3n por \"Clostridioides difficile\". O encima expr\u00e9sase constitutivamente na maior\u00eda das cepas de \"C. difficile\" e pode as\u00ed ser detectado doadamente nas feces. A diagnose conf\u00edrmase xeralmente facendo seguidamente un EIA para as toxinas A e B de \"C. difficile\".\nPapel no fluxo de nitr\u00f3xeno.\nA incorporaci\u00f3n de amon\u00edaco nos animais e microbios ocorre por medio das acci\u00f3ns da glutamato deshidroxenase e da glutamina sintetase. O glutamato desempe\u00f1a un papel central no fluxo do nitr\u00f3xeno en mam\u00edferos e microbios, servindo como doante e aceptor de nitr\u00f3xeno."}
{"id": "544444", "revid": "88215", "url": "https://gl.wikipedia.org/wiki?curid=544444", "title": "Ricardo Enrique Mangana Barber\u00e1", "text": ""}
{"id": "544445", "revid": "23204", "url": "https://gl.wikipedia.org/wiki?curid=544445", "title": "Moreno Veloso", "text": "Moreno Gadelha Veloso, nado en Salvador o 22 de novembro de 1972, \u00e9 un cantante e compositor brasileiro.\nTraxectoria.\n\u00c9 fillo de Caetano Veloso, un dos grandes expo\u00f1entes da m\u00fasica popular brasileira (MPB), e da primeira esposa deste, a actriz de orixe galega, Idelzuith (Ded\u00e9) Gadelha Veloso. Os seus padri\u00f1os son os tam\u00e9n m\u00fasicos Rog\u00e9rio Duarte e Gal Costa.\nA\u00ednda que estudou F\u00edsica na Universidade, escolleu o cami\u00f1o da m\u00fasica, igual que seu pai. Formou un tr\u00edo xunto con Alexandre Kassin e Domenico Lancelotti, publicando no ano 2000 o seu primeiro disco, titulado \"M\u00e1quina de Escrever M\u00fasica\", co selo Rock it!, de Dado Villa-Lobos. A banda cambiaba de nome con cada traballo, dependendo de quen era o m\u00fasico principal en cada disco. Deste xeito chamouse Moreno+2, Kassin+2 e Domenico+2. \nEn 2014 lanzou \"Coisa Boa.\" Ten composto para artistas como Adriana Calcanhotto, Roberta S\u00e1 ou o seu propio pai.\nVida persoal.\nEst\u00e1 casado, dende 2004, coa antrop\u00f3loga Clara Flaksman e te\u00f1en dous fillos xuntos: Rosa, nada en xaneiro de 2006 e Jos\u00e9, que veu ao mundo en novembro de 2008."}
{"id": "544446", "revid": "88215", "url": "https://gl.wikipedia.org/wiki?curid=544446", "title": "Moreno Gadelha Veloso", "text": ""}
{"id": "544454", "revid": "23204", "url": "https://gl.wikipedia.org/wiki?curid=544454", "title": "Daniel Tarone", "text": "Daniel Tarone, nado o 26 de outubro de 1975 en Basilea, \u00e9 un exfutbolista su\u00edzo, de orixes galega e italiana.\nTraxectoria.\nNaceu en Su\u00edza, sendo fillo dun italiano e dunha galega do Savi\u00f1ao.\nComezou a s\u00faa carreira en 1993 no FC Zurich, onde militou durante seis anos. En 1996 chegou a Santiago de Compostela para po\u00f1erse a proba durante un par de semanas co Compostela, da Primeira Divisi\u00f3n. Con todo, acabou regresando a Z\u00fcrich.\nDespois pasou polo FC Aarau, o AC Bellinzona e de novo o Aarau, antes de regresar en 2002 ao FC Zurich. Xogou en Z\u00faric outros tres anos antes de fichar polo FC Schaffhausen. Cando este descendeu \u00e1 segunda divisi\u00f3n dous anos despois, regresou ao FC Aarau. Nos seus \u00faltimos anos de carreira xogou no FC Baden e no FC Wohlen, onde colgou as botas en 2011.\nTrala s\u00faa retirada dedicouse a labores t\u00e9cnicas e foi asistente dos adestradores Jeff Saibene e Josef Zinnbauer no FC St. Gallen."}
{"id": "544462", "revid": "15490", "url": "https://gl.wikipedia.org/wiki?curid=544462", "title": "Valentina (filme de 2021)", "text": "Valentina \u00e9 un filme galego de animaci\u00f3n de 2021 dirixido por Chelo Loureiro. \u00c9 a primeira longametraxe de Chelo Loureiro como directora. Foi creado con Abano Produci\u00f3ns e Brand\u00e1n \u00c1lvarez en 2D e 3D. O filme ti\u00f1a previsto a s\u00faa estrea en xu\u00f1o de 2021 mais aprazouse ata o 10 de decembro dese ano. Antes da estrea oficial de \"Valentina\", foi nomeado ao mellor filme de animaci\u00f3n nos Premios Goya, galard\u00f3n que finalmente ga\u00f1ou.\nSinopse.\nValentina \u00e9 unha nena coa s\u00edndrome de Down que so\u00f1a con ser trapecista. Por\u00e9n, cre que nunca poder\u00e1 conseguilo. A s\u00faa avoa, que xoga con ela, tam\u00e9n ten un desexo, chegar a converterse en directora de orquestra."}
{"id": "544464", "revid": "1888", "url": "https://gl.wikipedia.org/wiki?curid=544464", "title": "Jos\u00e9 Rodr\u00edguez Fa\u00edlde", "text": "Jos\u00e9 Rodr\u00edguez Fa\u00edlde, nado en Carracedo (A Peroxa) en 1887 e finado nos Peares en 1958.\nTraxectoria.\nEmigrou a Cuba onde traballou como xornalista e foi propietario da revista \"El Industrial\" (1912) e colaborou en \"Galicia\", \"La Patria Gallega\". Retornou a Galicia en 1917, desde onde enviou colaboraci\u00f3ns para \"Eco de Galicia\" e \"O Tio Marcos d'a Portela\" e ao ano seguinte cr\u00f3nicas para a revista \"Galicia\". En maio de 1918 foi elixido presidente da Sociedad de Agricultores de Carracedo. Volveu marchar a Cuba en 1920, e colaborou en \"Eco de Galicia\", \"Heraldo de Galicia\" (onde publicou un poema en galego) e \"Espa\u00f1a Nueva\". Foi secretario da sociedade Naturales de la Peroja da Habana. Retornou definitivamente a mediados dos anos vinte e instalouse en Ourense, foi dono dun quiosque-librar\u00eda onde non vend\u00eda prensa de dereitas. Colaborou en \"La Regi\u00f3n\" e \"La Zarpa\". Na Rep\u00fablica militou no Partido Republicano Radical Socialista, do que foi elixido bibliotecario da xunta executiva de Ourense que presid\u00eda Jacinto Santiago en xaneiro de 1933. Coa folga xeral revolucionaria de 1934 foi detido o 8 de outubro \"por berros subversivos\" e instru\u00eduselle unha informaci\u00f3n militar que foi sobresida, sa\u00eddo en liberdade o 20 dese mes. Simpatizante de Aza\u00f1a afiliouse a Izquierda Republicana.\nCo golpe de Estado do 18 de xullo de 1936 un grupo de falanx\u00edstas queim\u00e1ronlle o quiosque e deixaron as cinzas na porta da s\u00faa casa. Agochouse pero foi detido en Carracedo o 13 de xaneiro de 1937, sendo acusado de \"significado comunista y elemento de enlace del Socorro Rojo Internacional\". Xulgado en Ourense con Vicente Bouso Cu\u00f1ado, Antonio Bouso Iglesias e Pilar Rodr\u00edguez Fa\u00edlde, foi condenado a prisi\u00f3n. Ingresou en prisi\u00f3n o 27 de xaneiro. Abr\u00edronlle expediente de incautaci\u00f3n de bens en febreiro de 1937. Pasou polas cadeas de Celanova, Cumial, Oseira, Valladolid e Padr\u00f3n. Sa\u00edu en liberdade provisional en 1941. Ofrec\u00e9ronlle un posto como quiosqueiro na R\u00faa do Paseo pero neg\u00f3use a vender a prensa da \u00e9poca. Traballou como contable nunha f\u00e1brica no barrio da Ponte, contra\u00e9u o tifo e deix\u00f3uno. Exerceu de mestre en Carracedo durante un ano e despois outro ano en Mirallos, pero foi denunciado e tivo que abandonar o seu posto de traballo. Enfermo e incapacitado para traballar a terra, morreu aos 71 anos. Foi soterrado no cemiterio de Casdavil.\nVida persoal.\nFoi pai de Am\u00e9rica e Josefa Rodr\u00edguez Toral."}
{"id": "544465", "revid": "45576", "url": "https://gl.wikipedia.org/wiki?curid=544465", "title": "Resultados da Scuderia Ferrari como fornecedor de motores", "text": "A seguinte t\u00e1boa detalla os resultados do Gran Premio dos outros equipos dos que Ferrari foi/\u00e9 provedor de motores.\nResultados completos do Campionato do Mundo de F\u00f3rmula 1.\n()Resultados en negra indican pole position; resultados en \"italica\" indican volta r\u00e1pida."}
{"id": "544469", "revid": "98629", "url": "https://gl.wikipedia.org/wiki?curid=544469", "title": "Parque Nacional Sangay", "text": "O Parque Nacional Sangay \u00e9 un parque nacional localizado nas provincias de Morona Santiago, Chimborazo, Tungurahua, Ca\u00f1ar e Azuay, en Ecuador. O parque cont\u00e9n dous volc\u00e1ns activos (Tungurahua e Sangay), e un volc\u00e1n extinto, El Altar (Kapak Urku). A altitude do parque var\u00eda dende os 900 at\u00e9 os 5319 metros por riba do nivel do mar, e cont\u00e9n unha ampla variedade de h\u00e1bitats, inclu\u00edndo glaciares, paisaxes volc\u00e1nicas, selvas tropicais, bosques nublados, zonas pantanosas, pasteiros, e un das rexi\u00f3ns m\u00e1is grandes de p\u00e1ramos en Ecuador. Cont\u00e9n 327 lagos que se alimentan du sistema de zonas pantanosas de 31,5 quil\u00f3metros cadrados.\nDebido \u00e1 s\u00faa complexa xeolox\u00eda e ecolox\u00eda, as\u00ed como pola s\u00faa biodiversidade, o parque foi declarado Patrimonio da Humanidade pola UNESCO no ano 1983. En 1992, foi engadido \u00e1 Lista do Patrimonio Mundial en Perigo por mor da caza furtiva, a gandar\u00eda extensiva, a construci\u00f3n de estradas non planificadas e a invasi\u00f3n do per\u00edmetro do parque. Foi eliminado da lista de Patrimonio en Perigo no ano 2005."}
{"id": "544471", "revid": "23204", "url": "https://gl.wikipedia.org/wiki?curid=544471", "title": "Parque nacional Sangay", "text": ""}
{"id": "544475", "revid": "15490", "url": "https://gl.wikipedia.org/wiki?curid=544475", "title": "2022", "text": "2022 (MMXXII) foi un ano com\u00fan do calendario gregoriano dentro do s\u00e9culo XXI, comezado en s\u00e1bado.\nAs Naci\u00f3ns Unidas declararon 2022 como Ano Internacional da Pesca Internacional e da Acuicultura, Ano Internacional das Ciencias B\u00e1sicas para o Desenvolvemento Sustent\u00e1bel, Ano Internacional do Desenvolvemento Sustent\u00e1bel das Monta\u00f1as, e Ano Internacional do Vidro."}
{"id": "544571", "revid": "23204", "url": "https://gl.wikipedia.org/wiki?curid=544571", "title": "We Can Be Heroes (filme)", "text": "We Can Be Heroes \u00e9 un filme estadounidense de 2020 escrito e dirixido por Robert Rodriguez. \u00c9 unha continuaci\u00f3n de \"The Adventures of Sharkboy and Lavagirl in 3-D\" (2005). Rodriguez tam\u00e9n serviu como director de fotograf\u00eda e editor do filme. Est\u00e1 protagonizado por YaYa Gosselin, Lyon Daniels, Andy Walken, Hala Finley, Lotus Blossom, Dylan Henry Lau, Andrew Diaz, Isaiah Russel-Bailey, Akira Akbar, Nathan Blair e Vivien Blair. Estreouse o 25 de decembro de 2020 a trav\u00e9s de Netflix e recibiu valoraci\u00f3ns dispares por parte da cr\u00edtica."}
{"id": "544573", "revid": "1131", "url": "https://gl.wikipedia.org/wiki?curid=544573", "title": "Templo de Preah Vihear", "text": "O Templo de Preah Vihear (en ; \"Prasat Preah Vihear\") \u00e9 un antigo templo khmer constru\u00eddo durante o per\u00edodo do Imperio Khmer. At\u00f3pase enriba dun cantil de 525 metros, nas monta\u00f1as de D\u00e2ngr\u00eak, na provincia de Preah Vihear, en Camboxa. En 1962, tras unha longa disputa entre Camboxa e Tailandia sobre a s\u00faa propiedade, o Tribunal Internacional de Xustiza da Haia determinou que o templo est\u00e1 en Camboxa.\nO templo de Preah Vihear, o cal ten unha vista de moitos quil\u00f3metros sobre unha chaira, ten o escenario m\u00e1is espectacular de todos os templos constru\u00eddos durante o Imperio Khmer, de seis s\u00e9culos de duraci\u00f3n. Como un edificio clave na vida espiritual do imperio, foi apoiado e modificado polos sucesivos reis e, por iso, leva elementos de varios estilos arquitect\u00f3nicos. Preah Vihear \u00e9 infrecuente entre os templos khmer ao constru\u00edrse ao longo dun longo eixe norte-sur, no canto de ter a planta rectangular convencional con orientaci\u00f3n cara ao leste. O templo d\u00e1lle nome \u00e1 provincia de Preah Vihear, en Camboxa, na que agora se atopa, as\u00ed como ao Parque Nacional Khao Phra Wihan, que limita con el na provincia de Sisaket de Tailandia, a\u00ednda que xa non \u00e9 accesible dende Tailandia. O 7 de xullo de 2008, Preah Vihear foi catalogado como Patrimonio da Humanidade pola UNESCO."}
{"id": "544574", "revid": "23204", "url": "https://gl.wikipedia.org/wiki?curid=544574", "title": "Preah Vihear", "text": ""}
{"id": "544575", "revid": "85894", "url": "https://gl.wikipedia.org/wiki?curid=544575", "title": "Satyagraha", "text": "Satyagraha ( \"saty\u0101graha\") \u00e9 a idea de resistencia non violenta (loitar coa paz) iniciada por Gandhi. El usou a \"satyagraha\" no movemento independentista indio e tam\u00e9n durante a s\u00faa loita anterior en Sur\u00e1frica.\nA \"satyagraha\" axudou a dar forma \u00e1 loita de Nelson Mandela baixo o apartheid, as campa\u00f1as de Martin Luther King Jr. durante o movemento polos dereitos civ\u00eds nos Estados Unidos e outros movementos similares. De algu\u00e9n que fai \"satyagraha\" dise que \"\"\u00e9 un\" \"satyagraha\"\".\nFoi usada en movementos e numerosas loitas non violentas na India. Como Marcha Daandi, Movemento de Non Cooperaci\u00f3n, Marcha do Sal; etc.\nSignificado do termo.\nA palabra \"Satyagraha\" procede das palabras s\u00e1nscritas \"Satya\" que significa 'verdade' e \"Agraha\" que \u00e9 'insistencia'. Para Gandhi, \"Satyagraha\" foi moito m\u00e1is al\u00e1 da simple \"resistencia pasiva\" (resistir sen actuar), segundo el era unha forza moral nacida da verdade e a non-violencia. Tam\u00e9n escribiu que lle gustaba m\u00e1is o termo \"Resistencia civil\" que \"Desobediencia civil\". Gandhi tam\u00e9n o traduciu como \"forza amorosa\" ou \"forza da alma\".\nIdea de Satyagraha.\nPrincipais puntos de Satyagraha.\nEn \"Satyagraha\" o obxectivo \u00e9 cambiar a mente do malfeitor. Vencer \u00e9 levarse co inimigo e facer que o que est\u00e1 mal sexa correcto, quizais eles non se dean conta. Para que aconteza, a mente do inimigo debe cambiar para se decatar de que est\u00e1 a impedir unha meta certa.\nOutra vez, Gandhi deu sete regras importantes: Un satyagrahi:"}
{"id": "544576", "revid": "23204", "url": "https://gl.wikipedia.org/wiki?curid=544576", "title": "Imperio khmer", "text": ""}
{"id": "544585", "revid": "5863", "url": "https://gl.wikipedia.org/wiki?curid=544585", "title": "Brahmana", "text": "Brahmana \u00e9 unha das catro varnas do hindu\u00edsmo. Os brahmanas son os m\u00e1is altos e respectados entre as persoas. Na antiga India os que l\u00edan o Upanishad Brahmanak completo eran chamados brahmanas ou brahm\u00e1ns. Eran mestres, guerreiros, doutores, eruditos ou relixiosos. Ch\u00e1manse \"Dwij\" porque guiaron aos demais cara \u00e1 iluminaci\u00f3n.\nSistema de castas.\nO sistema de castas, ou castes, clasificaba as persoas por postos de traballo. As persoas desta caste eran na s\u00faa maior\u00eda sacerdotes e dramaturgos da sociedade aria. Os brahmanas organizaban oraci\u00f3ns e rituais. Parashurama foi un dos brahmanas ben co\u00f1ecidos de nacemento, pero ao longo da s\u00faa vida foi un guerreiro cuxo traballo era protexer o Dharma. Parshurama tam\u00e9n \u00e9 o pai creador de Bhumihar Brahman e Bhumihar Thakur, os de Bhumihar tam\u00e9n son co\u00f1ecidos como Parashurama Brahman e Bramhkshatriya. A maior\u00eda dos brahmanas practican o vexetarianismo.\nHai moitos subgrupos nos brahmanas baseados na demograf\u00eda. Rishiswar, Sanadhya, Kanyakubj, Telang, Saryupareen, Bhumihar, Goswami, Tyagi e Saraswati son as principais correntes de brahmana. En todo o subcontinente, tam\u00e9n se cre que outros brahmanas cambiaron dos deberes tradicionais dos brahmanas a favor dos militares e administrativos. Noutras partes do subcontinente, f\u00f3ra do Punjab e da rexi\u00f3n de Gandhara, foron co\u00f1ecidos como os grupos Brahman Tyagi e \"brahma-kshatriya\". Estes grupos tam\u00e9n afirman descender dos Parshuram Tyagi Brahmans de Haryana e Uttar Pradesh do Oeste; tradicionalmente, te\u00f1en unha estreita relaci\u00f3n e irmandade con Mohyals.\nAlg\u00fans brahmanas Mohyal emigraron cara ao leste e convert\u00e9ronse en subdivisi\u00f3ns de brahmanas Bhumihar, alg\u00fans dos cales tam\u00e9n son descendentes de brahmanas Hussaini e choran a morte do Imam Hussain.[7] Os brahmanas de Bhumihar e os brahmanas Tyagi /Mohyal te\u00f1en unha afinidade e irmandade entre eles. Os brahmanas Bhumihar, dos cales moitos, a\u00ednda que non todos, pertencen \u00e1 divisi\u00f3n Saryupareen Brahmin dos Brahmanas Kanyakubja. En Kerala, Ezhavathy tam\u00e9n \u00e9 unha comunidade Mohyal.[8]\nOs brahmanas do per\u00edodo v\u00e9dico.\nOs brahmanas do per\u00edodo v\u00e9dico eran considerados como as persoas m\u00e1is co\u00f1ecedoras e o mellor do mellor en todas as artes. Polo tanto, non todos os hind\u00fas adoran a outros deuses.\nOs subgrupos.\nEn Tamil Nadu, os Iyers e os Iyengars son comunidades brahmanas ben co\u00f1ecidas. Os Iyer son na s\u00faa maior\u00eda adoradores de Shiva e os Iyengar son Vaishnavitas."}
{"id": "544586", "revid": "98629", "url": "https://gl.wikipedia.org/wiki?curid=544586", "title": "Templo Dadhimati Mata", "text": "O templo Dadhimati Mata da deusa Dadhimati est\u00e1 situado entre as aldeas de Goth e Manglod en Jayal tehsil, distrito de Nagaur, Rajasthan, na India. Unha inscrici\u00f3n atopada al\u00ed suxire que existiu polo menos desde o ano 608.\n\u00c9 un sitio importante para os bram\u00e1ns Dadheech e un dos 52 shaktipiths, significativos da tradici\u00f3n do shaktismo e a bolsa de estudos \"Purana\" relacionada.\nDise que Dadhimati \u00e9 a irm\u00e1 do Rishi (sabio) Dadhichi. A lenda di que naceu o magh (mes indio) shukl 7 (rath saptami) debido ao revolto do ceo. Dadhimati matou a Detya Vikatasur no magh shukl 8 (jaya ashtami) en Dadhi Sagar. Dadhimati \u00e9 o avatar da deusa Laxmi. O templo ten as representaci\u00f3ns m\u00e1is antigas de \"Devi mahamatya\", que son a\u00ednda m\u00e1is antigas que o templo Mahalaxmi de Kolhapur, Maharashtra. Ten unha representaci\u00f3n de Valimiki ramyana nos interiores."}
{"id": "544588", "revid": "88215", "url": "https://gl.wikipedia.org/wiki?curid=544588", "title": "Ji Yun-nam", "text": "Ji Yun-Nam (en ), nado en Pyongyang o 20 de novembro de 1976) \u00e9 un ex-futbolista norcoreano. Xogaba de mediocentro defensivo ou lateral esquerdo e militou no 25 de Abril da liga de Corea do Norte. Foi internacional coa selecci\u00f3n norcoreana, coa que disputou o Mundial de 2010 en Sur\u00e1frica.\nSelecci\u00f3n nacional.\nFoi internacional coa selecci\u00f3n da Rep\u00fablica Democr\u00e1tica Popular de Corea en 32 ocasi\u00f3ns, 8 delas en partidos de clasificaci\u00f3n para a Copa Mundial da FIFA. A\u00ednda que estaba acostumado a xogar de mediocentro defensivo, coa selecci\u00f3n ocupou o posto de lateral esquerdo.\nRepresentou ao seu pa\u00eds no Mundial de 2010, en Sur\u00e1frica, marcando o \u00fanico gol do seu equipo no campionato. Foi o 15 de xu\u00f1o de 2010, na derrota da primeira xornada contra a selecci\u00f3n brasileira, batendo ao gardameta J\u00falio C\u00e9sar nos minutos finais do partido (2-1)."}
{"id": "544591", "revid": "89787", "url": "https://gl.wikipedia.org/wiki?curid=544591", "title": "Valencia FS", "text": "ElPozo Valencia Futsal, m\u00e1is co\u00f1ecido como Valencia Futsal, \u00e9 un club espa\u00f1ol de f\u00fatbol sala da cidade de Valencia. Foi fundado en 1983 e milita na Terceira Divisi\u00f3n Nacional de F\u00fatbol Sala Grupo-14 Comunidade Valenciana, cuarta categor\u00eda de f\u00fatbol sala en Espa\u00f1a. Xoga os partidos na casa no Pavill\u00f3n Municipal de San Isidro con capacidade para 500 espectadores. "}
{"id": "544592", "revid": "98629", "url": "https://gl.wikipedia.org/wiki?curid=544592", "title": "Esther Sullastres", "text": "Esther Sullastres Ayuso, nada en Torroella de Montgr\u00ed o 20 de marzo de 1993, \u00e9 unha futbolista espa\u00f1ola, que xoga de porteira no Sevilla, da Primeira Divisi\u00f3n Feminina. Foi internacional coa selecci\u00f3n espa\u00f1ola e tam\u00e9n coa selecci\u00f3n de Catalu\u00f1a.\nTraxectoria.\nUE L'Estartit.\nNaceu en Torroella de Montgr\u00ed, unha vila do Baix Empord\u00e0. No ver\u00e1n de 2001, aos nove anos, ingresou na canteira do UE L'Estartit.\nDebutou co primeiro equipo na Superliga na tempada 2008-09, con s\u00f3 15 anos. Foi o 14 de decembro de 2008, nun partido de liga ante o Colexio Alem\u00e1n, en Valencia, que acabou en derrota por 2-0. Desde ent\u00f3n alternou as s\u00faas actuaci\u00f3ns entre a UE L'Estartit B e o primeiro equipo. Con 16 anos asumiu a titularidade na porter\u00eda da UE L'Estartit, compart\u00edndoa con Alba Montserrat. Tam\u00e9n xogou un partido da Copa da Ra\u00ed\u00f1a de F\u00fatbol ante o Levante UD.\nNa tempada 2011-12, a UE L'Estartit descendeu a Segunda Divisi\u00f3n, no medio dunha crise econ\u00f3mica no club. Esta circunstancia fixo que escoitase diversas ofertas de clubs de Primeira Divisi\u00f3n e acabou fichando polo FC Barcelona.\nFC Barcelona.\nDebutou oficialmente co Barcelona nun partido correspondente \u00e1s semifinais da Copa Catalu\u00f1a 2012 ante a mesma UE L'Estartit, o 24 de agosto de 2012 en Manresa, con vitoria por 8-0. Tres d\u00edas despois, o 27 de agosto, ga\u00f1ou o seu primeiro t\u00edtulo co FC Barcelona tras vencer na quenda de penaltis da final ao RCD Espa\u00f1ol.\nEn setembro de 2012, o FC Barcelona xogou no Mini Estadi os oitavos de final da Liga de Campi\u00f3ns contra o Arsenal Ladies, perdendo os dous encontros (0-3 e 4-0). Sullastres participou no partido de ida. Ese ano proclamouse campioa de liga co equipo catal\u00e1n, tras superar no \u00faltimo encontro ao Athletic Club en San Mam\u00e9s, e ga\u00f1ou tam\u00e9n a Copa da Ra\u00ed\u00f1a.\nO 24 de xu\u00f1o de 2013, xogou o seu \u00faltimo partido co FC Barcelona tras anunciar o seu desexo de non continuar no club. O encontro, correspondente aos cuartos de final da Copa Catalu\u00f1a, tivo lugar no estadio Nova Creu Alta de Sabadell e rematou con vitoria por 0-13. \nZaragoza e Valencia.\nA continuaci\u00f3n fichou polo Transportes Alcaine de Zaragoza, onde militou durante dous anos, antes de ser traspasada en 2015 ao Valencia F\u00e9minas, onde xogou outras durante d\u00faas tempadas. En 2017 regresou ao club aragon\u00e9s, chamado xa Zaragoza CFF. Cinco meses despois da s\u00faa chegada, o 28 de xaneiro de 2018, sufriu unha rotura do ligamento cruzado anterior do xeonllo esquerdo. Foi operada e mant\u00edvose lonxe dos terreos de xogo durante 18 meses. Ao final da tempada non renovou co Zaragoza CFF, quedando como xogadora sen equipo. Recibiu unha chamada do Deportivo da Coru\u00f1a, que lle ofreceu completar a s\u00faa recuperaci\u00f3n no club, pero rexeitou a oferta para poder rematar o curso acad\u00e9mico dos seus estudos de veterinaria en Zaragoza.\nDeportivo da Coru\u00f1a.\nMeses despois, unha vez rematado o curso acad\u00e9mico, o Deportivo volveu facer unha nova oferta. En xu\u00f1o de 2019 oficializouse a s\u00faa fichaxe polo club coru\u00f1\u00e9s, como unha das xogadoras de referencia na s\u00faa primeira tempada na Primeira Divisi\u00f3n. O 8 de setembro de 2019, despois de 588 d\u00edas sen xogar un partido oficial, regresou ao terreo de xogo na primeira xornada de liga, enfront\u00e1ndose ao Espanyol na Cidade Deportiva de Abegondo. Viviu na Coru\u00f1a dous anos, nos que aprendeu galego, e deixou o club tralo descenso \u00e1 Segunda Divisi\u00f3n en 2021.\nSevilla FC.\nA continuaci\u00f3n asinou co Sevilla FC, da Primeira Divisi\u00f3n, onde coincidiu de novo co adestrador Cristian Toro, que xa a dirixira no Valencia.\nSelecci\u00f3n nacional.\nFoi convocada para as selecci\u00f3ns sub-17 e sub-19 de Espa\u00f1a, participando en dous campionatos de Europa. Ademais, tam\u00e9n foi internacional co Absoluto.\nFoi internacional coa selecci\u00f3n espa\u00f1ola absoluta nunha ocasi\u00f3n, nun partido contra Islandia o 6 de marzo de 2017, correspondente \u00e1 Copa do Algarve, na que xogou a segunda parte do partido, substitu\u00edndo a Mariasun Qui\u00f1ones.\nSelecci\u00f3n catal\u00e1.\nDisputou seis partidos coa selecci\u00f3n de Catalu\u00f1a. Con este equipo, en maio de 2008, proclamouse subcampioa de Espa\u00f1a de selecci\u00f3ns auton\u00f3micas."}
{"id": "544593", "revid": "89787", "url": "https://gl.wikipedia.org/wiki?curid=544593", "title": "GLUD2", "text": "A glutamato deshidroxenase 2, mitocondrial, tam\u00e9n chamada GDH 2, \u00e9 un encima que nos humanos est\u00e1 codificado polo xene GLUD2 do cromosoma X sen intr\u00f3ns. Esta deshidroxenase \u00e9 un dos encimas da familia das glutamato deshidroxenases, que est\u00e1n moi estendidas entre os seres vivos.\nFunci\u00f3n.\nA glutamato deshidroxenase 2 est\u00e1 localizada nas mitocondrias e act\u00faa como un homohex\u00e1mero para reciclar glutamato durante a neurotransmisi\u00f3n. O encima codificado cataliza a desaminaci\u00f3n oxidativa reversible do glutamato a alfa-cetoglutarato (tam\u00e9n chamado 2-oxoglutarato)."}
{"id": "544594", "revid": "27155", "url": "https://gl.wikipedia.org/wiki?curid=544594", "title": "Glutamato deshidroxenase 2, mitocondrial", "text": ""}
{"id": "544595", "revid": "27155", "url": "https://gl.wikipedia.org/wiki?curid=544595", "title": "GDH 2", "text": ""}
{"id": "544596", "revid": "27155", "url": "https://gl.wikipedia.org/wiki?curid=544596", "title": "Glutamato deshidroxenase 2", "text": ""}
{"id": "544597", "revid": "98629", "url": "https://gl.wikipedia.org/wiki?curid=544597", "title": "GLUD1", "text": "A glutamato deshidroxenase 1 (GLUD1) \u00e9 un encima da matriz mitocondrial, un dos encimas da familia das glutamato deshidroxenases, que est\u00e1n moi estendidas entre os seres vivos. Exerce un papel clave no metabolismo do nitr\u00f3xeno e glutamato (Glu) e na homeostase enerx\u00e9tica. Esta deshidroxenase expr\u00e9sase a altos nives no f\u00edgado, cerebro, p\u00e1ncreas e riles, pero non no m\u00fasculo. Nas c\u00e9lulas pancre\u00e1ticas, p\u00e9nsase que a GLUD1 est\u00e1 implicada nos mecanismos de secreci\u00f3n de insulina. No tecido nervioso, onde o glutamato est\u00e1 presente nunha concentraci\u00f3n m\u00e1is alta que noutros tecidos, a GLUD1 parece funcionar tanto na bios\u00edntese coma no catabolismo do glutamato e quizais na detoxificaci\u00f3n do amon\u00edaco.\nEstrutura.\nXene.\nO xene \"GLUD1\" humano cont\u00e9n 13 ex\u00f3ns e est\u00e1 localizado no cromosoma 10.\nHai probas de que unha copia de \"GLUD1\" pasou ao cromosoma X, onde deu lugar ao xene sen intr\u00f3ns \"GLUD2\" por mutaci\u00f3ns aleatorias e selecci\u00f3n natural. \"GLUD2\" adaptouse \u00e1s necesidades particulares do sistema nervioso, onde se expresa especificamente.\nProte\u00edna.\nO encima GLUD1 \u00e9 un hex\u00e1mero. A unidade mon\u00f3mera ten os seguintes dominios:\nO NAD-BD sit\u00faase na parte superior do Glu-BD. O NAD-BD e o Glu-BD forman a fenda catal\u00edtica. Durante a uni\u00f3n do susbstrato, o NAD-BD m\u00f3vese significativamente. Este movemento ten d\u00faas compo\u00f1entes, rotaci\u00f3n ao longo do eixe longo da h\u00e9lice na parte de atr\u00e1s do NAD-BD, chamada \"h\u00e9lice pivote\", e retorcemento sobre a antena en direcci\u00f3n das agullas do reloxo. Unha comparaci\u00f3n das conformaci\u00f3ns aberta e pechada de GLUD1 revela cambios na pequena h\u00e9lice da febra descendente da antena, que parece volver a enroscarse a medida que se abre a fenda catal\u00edtica. O peche dunha subunidade est\u00e1 asociado coa distorsi\u00f3n da pequena h\u00e9lice da febra descendente, que \u00e9 empurrada cara \u00e1 antena da subunidade adxacente. R496 est\u00e1 localizada sobre esta pequena h\u00e9lice.\nA estrutura central do hex\u00e1mero \u00e9 un d\u00edmero de tr\u00edmeros amontoados. Os Glu-BDs dos mon\u00f3meros son responsables principalmente da constituci\u00f3n da parte central. A posici\u00f3n relativa dos mon\u00f3meros \u00e9 tal que a rotaci\u00f3n sobre a helice pivote de cada mon\u00f3mero non est\u00e1 restrinxida. As antenas destas tres subunidades dos tr\u00edmeros env\u00f3lvense unhas sobre as outras e sofren cambios conformacionais a medida que a fenda catal\u00edtica se abre e pecha. A antena serve como un conduto de comunicaci\u00f3n entre subunidades durante a cooperatividade negativa e a regulaci\u00f3n alost\u00e9rica.\nO ali\u00f1amento de GLUD1 obtida de varias fontes mostra que a antena probablemente evolucionou nos protistas antes da formaci\u00f3nn dos sitios regulatorios de purina. Isto suxire que a propia antena ten algunha vantaxe selectiva e que nos animais evolucionaron novas funci\u00f3ns para GLUD1 pola adici\u00f3n de regulaci\u00f3n alost\u00e9rica.\nGLUD1 pode formar longas fibras para unha asociaci\u00f3n extremo con extremo dos hex\u00e1meros. A polimerizaci\u00f3n non est\u00e1 relacionada coa actividade catal\u00edtica, pero probablemente ten un importante papel na formaci\u00f3n de complexos multiencim\u00e1ticos.\nGLUD1 ten dous sitios de uni\u00f3n de coencimas: un no NAD-BD, no que se pode unir NAD+ ou NADP+ e est\u00e1 directamente implicado no proceso da cat\u00e1lise, e o segundo, que ten unha funci\u00f3n regulatoria, que descansa directamente debaixo da h\u00e9lice pivote, na que se pode unir ADP, NAD+, ou NADH, pero ao que non se une NADPH ben.\nFunci\u00f3n.\nGLUD1 cataliza a desaminaci\u00f3n oxidativa do glutamato (Glu) a \u03b1-cetoglutarato (ou 2-oxoglutarato) e NH4+ libre (\u00e9 o amonio, o amon\u00edaco ionizado) usando NAD+ ou NADP+ como cofactor. A reacci\u00f3n ocorre coa transferencia dun i\u00f3n hidruro desde o C\u03b1 do glutamato ao NAD(P)+, formando as\u00ed 2-iminoglutarato, que \u00e9 hidrolizado a \u03b1-cetoglutarato (= 2-oxoglutarato) e NH4+. O equilibrio da reacci\u00f3n baixo circunstancias est\u00e1ndar favorece moito a formaci\u00f3n de glutamato sobre a de NH4+ (G' ~ 30 kJ\u00b7mol-1). Por esta raz\u00f3n, pensouse que o encima xogaba un importante papel na detoxificaci\u00f3n do amon\u00edaco, porque como os niveis altos de NH4+ son t\u00f3xicos, a posici\u00f3n de equilibrio ser\u00eda fisioloxicamene importante: axudar\u00eda a manter baixo o NH4+. Por\u00e9n, en individuos cunha certa forma de hiperamonemia resultante dun tipo de hiperinsulinismo, a actividade do encima increm\u00e9ntase debido ao descenso na sensibilidade ao GTP, un regulador negativo. Estes niveis de amon\u00edaco sangu\u00edneos do individuo el\u00e9vanse significativamente, o cal non se esperar\u00eda se o encima realmente operase no equilibrio.\nInteracci\u00f3ns.\nMol\u00e9culas que se unen ao encima.\nADP.\nO ADP \u00fanese por detr\u00e1s do NAD-BD, xusto baixo a h\u00e9lice pivote, o segundo sitio de uni\u00f3n de coencimas. O residuo de adenosina \u00fanese nun peto hidrof\u00f3bico cos grupos ribosa-fosfato apuntando para arriba cara \u00e1 h\u00e9lice pivote.\nO ADP pode tam\u00e9n unirse ao segundo sitio para o NADH, inhibitorio, pero causa activaci\u00f3n.\nGTP.\nA uni\u00f3n do GTP \u00e9 antagonizada polo Pi e o ADP, pero \u00e9 sinerx\u00edstico coa uni\u00f3n do NADH no sitio alost\u00e9rico non catal\u00edtico. A maior\u00eda dos contactos entre o GTP e o encima son por medio do residuo trifosfato. O sitio de uni\u00f3n do GTP \u00e9 considerado un \"sensor\" que \"apaga\" o encima cando a c\u00e9lula est\u00e1 nun estado de alta enerx\u00eda. O GTP \u00fanese na zona onde se unen o NAD-BD e a antena.\nMentres que a maior parte das interacci\u00f3ns GLUD1-GTP son por interacci\u00f3ns cos fasfatos \u03b2- e \u03b3, hai interacci\u00f3ns espec\u00edficas con E346 e K343 que favorecen a guanosina sobre a adenosina.\nNa conformaci\u00f3n aberta, o sitio de uni\u00f3n do GTP est\u00e1 distorsionado de modo que xa non se pode unir o GTP.\nRegulaci\u00f3n.\nCando GLUD1 est\u00e1 moi saturado cos ligandos (substratos) do sitio activo, f\u00f3rmase un complexo inhibitorio abortivo no sitio activo: NAD(P)H\u00b7Glu na reacci\u00f3n de desaminaci\u00f3n oxidativa a pH alto, e NAD(P)+\u00b7\u03b1-cetoglutrato na reacci\u00f3n de aminaci\u00f3n redutiva a pH baixo. GLUD1 adopta o seu estado de configuraci\u00f3n basal en ausencia de efectores alost\u00e9ricos, sen importar se os sitios alost\u00e9ricos son funcionais. Os reguladores alost\u00e9ricos de GLUD1 (ADP, GTP, Leu, NAD+ e NADH) exercen os seus efectos cambiando a enerx\u00eda necesaria para abrir e pechar a fenda catal\u00edtica durante o recambio encim\u00e1tico, noutras palabras desestabilizando ou estabilizando, respectivamente, os complexos abortivos. Os activadores non son necesarios para a funci\u00f3n catal\u00edtica de GLUD1, xa que \u00e9 activo en ausencia destes compostos (estado basal). Suxeriuse que GLUD1 adopta no seu estado basal unha configuraci\u00f3n (fenda catal\u00edtica aberta) que permite a actividade catal\u00edtica independentemente de se os sitios alost\u00e9ricos son funcionais. A regulaci\u00f3n de GLUD \u00e9 de importancia biol\u00f3xica especial, como se exemplificou por observaci\u00f3ns que mostraron que as mutaci\u00f3ns regulatorias de GLUD1 est\u00e1n asociadas con manifestaci\u00f3ns c\u00ednicas en nenos.\nADP.\nComo o ADP \u00e9 un dos maiores activadores (o NAD+ \u00e9 o outro), act\u00faa desestabilizando os complexos abortivos e cancelando a cooperatividade negativa. Na ausencia de substratos e co ADP unido, a fenda catal\u00edtica est\u00e1 na conformaci\u00f3n aberta e os hex\u00e1meros GLUD1 forman longos pol\u00edmeros na c\u00e9lula cristalina con m\u00e1is interacci\u00f3ns que as que se encontran nos cristais do complexo abortivo (1NQT). Isto \u00e9 consistente co feito de que o ADP promova a agregaci\u00f3n en soluci\u00f3n. Cando a fenda catal\u00edtica se abre, R516 rota cara a abaixo sobre os fosfatos do ADP. A abertura da fenda catal\u00edtica est\u00e1 aproximadamente correlacionada coa distancia entre R516 e os fosfatos do ADP. Deste xeito, o ADP activa GLUD1 facilitando a abertura da fenda catal\u00edtica que fai diminu\u00edr a afinidade do produto e facilita a liberaci\u00f3n do produto. permitindo as\u00ed que GLUD1 reconcilie os complexos abortivos non catal\u00edticos.\nSuxeriuse previamente que a inhibici\u00f3n por altas concentraci\u00f3ns de ADP se deb\u00eda \u00e1 competici\u00f3n entre o ADP e o residuo de adenosina do coencima no sitio activo 1. Polo menos s\u00e1bese que o efecto non se ve relativamente afectado nin por H507Y nin por R516A.\nATP.\nO ATP ten complexos efectos dependentes da concentraci\u00f3n sobre a actividade de GLUD1:\nGTP.\nO GTP inhibe o recambio encim\u00e1tico nunha ampla gama de condici\u00f3ns ao incrementar a afinidade de GLUD1 polo produto da reacci\u00f3n, facendo que a liberai\u00f3n do produto sexa limitante da velocidade da reacci\u00f3n en todas as condici\u00f3ns en presenza de GTP. O GTP act\u00faa mantendo a fenda catal\u00edtica nunha conformaci\u00f3n pechada, estabilizando as\u00ed os complexos abortivos. Os efectos do GTP sobre GLUD1 non est\u00e1n localizados soamente na subunidade \u00e1 que este se une, e a antena desempe\u00f1a un importante papel comunicando esta inhibici\u00f3n \u00e1s outras subunidades.\nLeu.\nA leucina (Leu) activa GLUD1 independentemente do sitio para o ADP ao unirse noutro lugar, quizais directamednte na fenda catal\u00edtica. As respostas potenciadas en pacientes de hiperinsulinemia/hiperamonemia (ver s\u00edndrome HI/HA) \u00e1 estimulaci\u00f3n pola Leu da liberaci\u00f3n de insulina, que \u00e9 resultado da s\u00faa sensibilidade alterada \u00e1 inhibici\u00f3n por GTP, salientan a importancia fisiol\u00f3xica do control inhibitorio de GLUD1.\nNAD+.\nO NAD(P)(H) pode unirse ao segundo sitio de cada subunidade. Neste sitio \u00fanese o NAD(H) unhas 10 veces mellor que o NADP(H) e as formas reducidas \u00fanense mellor que as oxidadas. A\u00ednda que se sinalou que a uni\u00f3n do coencima reducido neste sitio inhibe a reacci\u00f3n mentres que o encima oxidado causa activaci\u00f3n, o efecto a\u00ednda non est\u00e1 claro.\nNADH.\nO NADH \u00e9 outro inhibidor alost\u00e9rico importante de GLUD1.\nFosfato.\nO fosfato e outros ani\u00f3ns bivalentes estabilizan GLUD1. Recentes estudos estruturais mostraron que as mol\u00e9culas de fosfato se unen ao sitio do GTP.\nImportancia cl\u00ednica.\nO hiperinsulinismo familiar (FHI), ligado a mutaci\u00f3ns en GLUD1, caracter\u00edzase por unha hipoglicemia que pode ir desde unha doenza con comezo neonatal grave, doenza dif\u00edcil de tratar, a unha doenza que comeza na nenez, con s\u00edntomas leves e hipoglicemia dif\u00edcil de diagnosticar. A doenza de comezo neonatal manif\u00e9stase en cuesti\u00f3n de horas ou d\u00edas despois do necemento. A enfermidade que comeza na nenez manif\u00e9stase durante os primeiros meses ou anos de vida. No per\u00edodo neonatal os s\u00edntomas que se presentan poden ser inespec\u00edficos, como convulsi\u00f3ns, hipoton\u00eda, mala alimentaci\u00f3n e apnea. En casos graves as concentraci\u00f3n de glicosa s\u00e9rica son tipicamente extremadamente baixas e grazas a iso son doadamente reco\u00f1ecibles, mentres que nos casos leves, unha hipoglicemia variable e leve pode facer que o diagn\u00f3stico sexa m\u00e1is dif\u00edcil. Incluso dentro dunha mesma familia, as manifestaci\u00f3ns da doenza poden ser de leves a graves. Os individuos con hiperinsulinismo familiar autos\u00f3mico recesivo, causado por mutaci\u00f3ns en ABCC8 ou KCNJ11 (FHI-KATP), adoitan ser grandes para a s\u00faa idade xestacional e xeralmente presentan unha grave hipoglicemia refractaria nas primeiras 48 horas de vida; os nenos afectados xeralmente responden s\u00f3 parcialmente \u00e1s dietas ou a tratamentos m\u00e9dicos (terapia con diaz\u00f3xido) e poden requirir extirpaci\u00f3n de parte do p\u00e1ncreas. Os individuos con FHI-KATP autos\u00f3mico dominante tenden a ter un tama\u00f1o apropiado para a s\u00faa idade xestacional ao nacer, e presentala \u00e1 idade de aproximadamente un ano (vai de 2 d\u00edas a 30 anos), e a responder \u00e1 dieta e \u00e1 terapia con diaz\u00f3xido. Informouse de excepci\u00f3ns a estas d\u00faas xeneralidades. A FHI-GCK, causada por mutaci\u00f3ns en GCK, pode ser moito m\u00e1is leve que a FHI-KATP; por\u00e9n, algnhas persoas te\u00f1en unha hipoglicemia grave que non responde ao diaz\u00f3xido. A FHI-HADH, causada por mutaci\u00f3ns en HADH, adoita ser relativamente leve, a\u00ednda que tam\u00e9n se informou de casos graves. Os individuos con FHI-HNF4A, causada por mutaci\u00f3ns en HNF4A, nacen normalmente m\u00e1is grandes do normal para a s\u00faa idade xestacional e te\u00f1en caracter\u00edsticas leves que responden ao tratamento con diaz\u00f3xido. A FHI-UCP2, causada por mutaci\u00f3ns en UCP2, \u00e9 unha causa rara de FH1 que responde ao diaz\u00f3xido. A hiperamonemia/hiperinsulinismo (HA/HI) est\u00e1 asociada con hiperamonemia de leve a moderada e cunha hipoglicemia de comezo tard\u00edo relativamente leve; a maior\u00eda pero non todos os individuos afectados te\u00f1en mutaci\u00f3ns en GLUD1.\nDiagn\u00f3stico/tests.\nAproximadamente o 45% dos individuos afectados te\u00f1en mutaci\u00f3ns en ABCC8, que codifica a prote\u00edna SUR1, ou en KCNJ11, que codifica a prote\u00edna Kir6.2. Na poboaci\u00f3n xud\u00eda asquenac\u00ed, d\u00faas mutaci\u00f3ns ABCC8 fundadoras son responsables de aproximadamente o 97% dos hiperinsulinismos familiares (FHI). Outras mutaci\u00f3ns ABCC8 fundadoras est\u00e1n presentes na poboaci\u00f3n finesa (p.\u00a0Val187Asp e p.Asp1506Lys). Mutaci\u00f3ns en GLUD1 e HNF4A explican cada unha aproximadamente o 5% dos casos de individuos con FHI. Mutaci\u00f3ns activadoras en GCK ou inactivadoras en HADH aparecen en menos do 1% dos individuos con FHI. Informouse de mutaci\u00f3ns en UCP2 en s\u00f3 d\u00faas familias ata agora. Aproximadamente o 40% dos individuos con FHI non te\u00f1en unha mutaci\u00f3n identificable en calquera dos xenes co\u00f1ecidos que se poida asociar \u00e1 FHI.\nTratamento.\nNunha diagnose inicial, a hipoglicemia corr\u00edxese con glicosa intravenosa para normalizar as concentraci\u00f3ns de glicosa no plasma e previr danos cerebrais. O tratamento m\u00e9dico a longo prazo incl\u00fae o uso de diaz\u00f3xido, an\u00e1logos da somatostatina, nifedipina, glicag\u00f3n, IGF-I recombinante, glicocorticoides, hormona do crecemento humana, dietas ou combinaci\u00f3ns destas terapias. En individuos nos cales o tratamento m\u00e9dico agresivo non consegue manter a concentraci\u00f3n de glicosa sangu\u00ednea dentro de l\u00edmites seguros, ou nos cales dita terapia non pode aplicarse con seguiridade por longo tempo, pode considerarse facer unha extirpaci\u00f3n de parte do p\u00e1ncreas."}
{"id": "544598", "revid": "27155", "url": "https://gl.wikipedia.org/wiki?curid=544598", "title": "Glutamato deshidroxenase 1", "text": ""}
{"id": "544627", "revid": "98629", "url": "https://gl.wikipedia.org/wiki?curid=544627", "title": "Jiddu Krishnamurti", "text": "Jiddu Krishnamurti, nado o 11 de maio de 1895 e finado o 17 de febreiro de 1986, foi un orador de orixe india sobre temas filos\u00f3ficos e espirituais. A s\u00faa carreira tivo d\u00faas etapas claramente diferenciadas. Na primeira, foi alumno e, finalmente, l\u00edder do novo movemento relixioso chamado Teosof\u00eda. Na segunda, rexeitou a Teosof\u00eda e todas as crenzas asociadas a ela, dicindo: \"\"Mante\u00f1o que a verdade \u00e9 unha terra sen cami\u00f1os, e non te podes achegar a ela por ning\u00fan atallo, por ningunha relixi\u00f3n, por ningunha seita\".\"\nTeosof\u00eda.\nKrishnamurti naceu no seo dunha familia brahm\u00e1n na que ent\u00f3n era a India brit\u00e1nica. No inicio da adolescencia, tivo un encontro casual co destacado ocultista e te\u00f3sofo de alto rango Charles Leadbeater nos terreos da sede da Sociedade Teos\u00f3fica en Madr\u00e1s (agora Chennai). Posteriormente foi criado por Annie Besant e Leadbeater, l\u00edderes daquela Sociedade. Cr\u00edan que era un \"veh\u00edculo\" para un esperado Mestre do Mundo. Mentres era novo, Besant controlou a s\u00faa vida e ga\u00f1ou un proceso xudicial pola custodia de Krishnamurti e o seu irm\u00e1n.\nLiberdade.\nCando era novo, Krishnamurti renegou da Teosof\u00eda e disolveu a organizaci\u00f3n mundial (a Orde da Estrela en Oriente) creada para apoiala. Renunciou aos distintos \"trusts\" e outras organizaci\u00f3ns que estaban afiliadas \u00e1 Orde da Estrela e \u00e1 Sociedade Teos\u00f3fica. Devolveu os cartos e propiedades doadas \u00e1 Orde, entre elas un castelo nos Pa\u00edses Baixos e de terra, aos seus doadores. A partir de ent\u00f3n Krishnamurti non aceptou seguidores nin adoradores, pensaba que a relaci\u00f3n entre o disc\u00edpulo e o gur\u00fa fomentaba dependencia e a explotaci\u00f3n, por\u00e9n si aceptou apoio econ\u00f3mico que lle ofreceron persoas inspiradas no seu traballo e continuou con xiras de conferencias e publicaci\u00f3n de libros durante m\u00e1is de medio s\u00e9culo. Contou entre as s\u00faas amizades a persoas diversas do mundo da arte, a literatura e a ciencia como George Bernard Shaw, Henry Miller, Aldous Huxley, Van Morrison e David Bohm.\nRexeitou a fidelidade a ningunha nacionalidade, casta, relixi\u00f3n ou filosof\u00eda. Logo da disoluci\u00f3n da Orde da Estrela pasou o resto da s\u00faa vida viaxando polo mundo, falando con grandes e pequenos grupos e individuos. Foi autor de moitos libros, entre eles \"The First and Last Freedom\", \"The Only Revolution\" e \"Krishnamurti's Notebook\". Moitas das s\u00faas charlas e debates foron transcritas e publicadas.\nInstou constantemente \u00e1 xente a pensar de forma independente e invitounos a explorar e discutir temas espec\u00edficos xunto con el. A s\u00faa tem\u00e1tica inclu\u00eda: a revoluci\u00f3n psicol\u00f3xica, a natureza da mente, a meditaci\u00f3n, a investigaci\u00f3n, as relaci\u00f3ns humanas e o cambio na sociedade. Subli\u00f1ou a necesidade dunha revoluci\u00f3n na psique de todo ser humano e subli\u00f1ou que esa revoluci\u00f3n non pode ser provocada por ningunha entidade externa, sexa relixiosa, pol\u00edtica ou social.\nHoxe en d\u00eda, algunhas organizaci\u00f3ns sen \u00e1nimo de lucro na India, Gran Breta\u00f1a e Estados Unidos supervisan varias escolas base\u00e1ndose nas s\u00faas opini\u00f3ns sobre a educaci\u00f3n. Contin\u00faan transcribindo e distribu\u00edndo os seus miles de charlas, discusi\u00f3ns en grupo e individuais e escritos en diversas linguas e formatos."}
{"id": "544629", "revid": "89787", "url": "https://gl.wikipedia.org/wiki?curid=544629", "title": "Fito Cabrales", "text": "Adolfo \"Fito\" Cabrales Mato, nado en Bilbao (Biscaia) o 6 de outubro de 1966, \u00e9 un m\u00fasico espa\u00f1ol. Durante a s\u00faa carreira musical foi cantante, guitarrista e compositor do grupo Platero y T\u00fa e da s\u00faa actual banda, Fito &amp; Fitipaldis. Chegou a vender m\u00e1is de 2,6 mill\u00f3ns de discos ao longo da s\u00faa carreira, 1,6 mill\u00f3ns s\u00f3 con Fito &amp; Fitipaldis.\nTraxectoria.\nAdolfo Cabrales, co\u00f1ecido como \u00abFito\u00bb, naceu na r\u00faa bilba\u00edna de Zabala, a\u00ednda que pasou parte da s\u00faa infancia e adolescencia en Laredo, Cantabria e en M\u00e1laga. Na s\u00faa mocidade traballou de camareiro nun prost\u00edbulo do que o seu pai era xefe, na r\u00faa de Las Cortes (m\u00e1is co\u00f1ecida como La Palanca). Na versi\u00f3n en directo do tema \"Un ABC sin letras\", do disco A pelo de Platero y T\u00fa, Fito comenta que \u00abcurraba en La Palanca y ahora soplo en Barrenkale [unha das Sete R\u00faas da Zona vella bilba\u00edna]\u00bb. Estas non son as s\u00faas \u00fanicas referencias a esta zona da capital bisca\u00ed\u00f1a. No disco \"Muy deficiente\", tam\u00e9n de Platero y T\u00fa, hai unha canci\u00f3n ambientada na ponte de Cantalojas, pr\u00f3xima a dita zona, na que alude a unha \u00abchica de Las Cortes\u00bb (\u00e9 dicir, unha prostituta). \nNesta \u00e9poca comezaron tam\u00e9n os seus problemas coas drogas. Durante anos abusou do speed, a\u00ednda que na actualidade asegura \u00abestar limpo\u00bb. Varias canci\u00f3ns s\u00faas falan desta droga. En \"Coraz\u00f3n oxidado\", de Fito &amp; Fitipaldis, di \u00abmi pobre coraz\u00f3n, que est\u00e1 enganchado al speed\u00bb. Con todo, na versi\u00f3n do disco en directo de 2004, \"Vivo... para contarlo\", deixa a frase a medias e af\u00e1stase do micro.\nFito destaca polo seu peculiar estilo persoal. Leva sempre o pelo totalmente rapado e \u00e1s veces patillas longas, e viste gorras con viseira. Outro dos seus trazos de identidade son os cigarros que leva suxeitos nas caravillas da s\u00faa guitarra. Nos primeiros anos con Platero y T\u00fa adoitaba regalar a gorra despois de cada concerto, mais abandonou esta pr\u00e1ctica.\nNa actualidade reside na localidade bisca\u00ed\u00f1a de Gernika-Lumo. Ten tres fillos: Guillermo (nado en 1997), Diego (nado en 2002) e Marisa (nada en 2015).\nPlatero y T\u00fa.\nEn 1989 Fito uniuse a I\u00f1aki \u00abUoho\u00bb Ant\u00f3n, Juantxu \u00abMongol\u00bb Olano e Jes\u00fas \u00abMaguila\u00bb Garc\u00eda, orixinarios do mesmo barrio, para formar o grupo de rock Platero y T\u00fa. O grupo desmarc\u00e1base do rock radical vasco, daquela moi en auxe. Por contra, seguiu as influencias do rock m\u00e1is cl\u00e1sico de grupos como Status Quo, Le\u00f1o, AC/DC ou The Rolling Stones, con letras sobre bares, amores, drogas e rock and roll.\nAo longo dos 90, o grupo consolidouse no rock en castel\u00e1n. Mantivo unha estreita relaci\u00f3n con outros grupos e artistas do x\u00e9nero, como La Polla Records (Evaristo P\u00e1ramos colabora no tema \"Juliette\"), Rosendo Mercado (quen colabora en \"Sin soluci\u00f3n\") e sobre todo con Robe Iniesta, voz e guitarra de Extremoduro. Con este \u00faltimo grupo mesmo fai unha xira conxunta en 1996. Na s\u00faa traxectoria conseguiron tres discos de ouro e un disco de platino en Espa\u00f1a, at\u00e9 separ\u00e1rense en 2001.\nFito &amp; Fitipaldis.\nEn 1998 creou de forma paralela a Platero y T\u00fa o grupo Fito &amp; Fitipaldis. No seu primeiro traballo, \"A puerta cerrada\", publica unha serie de temas ac\u00fasticos que non se axustaban ao estilo musical de Platero y T\u00fa. En principio, ambos grupos coexistiron sen problemas. Por\u00e9n, tras a disoluci\u00f3n de Platero y T\u00fa en 2001, Fito dedicouse en exclusiva ao seu novo grupo. \nCo segundo \u00e1lbum, \"Los sue\u00f1os locos\" e as posteriores gravaci\u00f3ns, foi desenvolvendo o seu estilo persoal. Ao mesmo tempo, iniciou un achegamento ao son da \u00faltima \u00e9poca de Platero y T\u00fa. As\u00ed, volveu introducir guitarras el\u00e9ctricas e ritmos m\u00e1is r\u00e1pidos e directos. Nesta etapa, Fito conseguiu maiores \u00e9xitos de vendas que con Platero y T\u00fa, o cal lle valeu cr\u00edticas dos sectores m\u00e1is conservadores do rock de Espa\u00f1a.\nEn 2001 participou xunto a Uoho e a Robe no proxecto deste \u00faltimo, Extrechinato y T\u00fa, para publicar \"Poes\u00eda B\u00e1sica\", un \u00e1lbum en que musicaron obras do poeta Manolo Chinato. Fito gravou as voces xunto a Robe e as guitarras xunto a Robe e Uoho. O disco recoll\u00eda tam\u00e9n tres composici\u00f3ns propias, \u00abSi el cielo esta gris\u00bb, \u00abRojitas las orejas\u00bb e \u00abAbrazado a la tristeza\u00bb. Estes dous \u00faltimos temas foran gravados anteriormente por Fito &amp; Fitipaldis, \u00abRojitas las orejas\u00bb en \"A puerta cerrada\" (tres anos antes de \"Poes\u00eda b\u00e1sica\" e cun t\u00edtulo distinto) e posteriormente \u00abAbrazado a la tristeza\u00bb, en \"Por la boca vive el pez\".\nNo ver\u00e1n de 2007, Fito &amp; Fitipaldis realizaron unha xira conxunta con Andr\u00e9s Calamaro por Espa\u00f1a e Latinoam\u00e9rica, gravada no DVD \"Dos son multitud\".\nEn maio de 2008 sa\u00edu \u00e1 venda un libro autobiogr\u00e1fico, \u00abSoy todo lo que me pasa\u00bb. Xabier Arretxe Irigorien, \"Polako\", representante do grupo, redactou o pr\u00f3logo de dito libro.\nO 15 de setembro de 2009 publicouse un novo disco, \"Antes de que cuente diez\", cunha xira por todo o territorio espa\u00f1ol.\nA finais de outubro de 2014 publicouse \"Huyendo conmigo de m\u00ed\", con \u00abEntre la espada y la pared\u00bb como primeiro sinxelo. O 15 de novembro comezou en Santander a xira de presentaci\u00f3n, que inclu\u00edu concertos en Chile, o Uruguai e a Arxentina, e rematou o 24 de outubro no Bilbao Exhibition Centre de Barakaldo.\nDiscograf\u00eda.\nSon evidentes as diferenzas de estilo entre o rock de Platero y T\u00fa e a mestura de rock, blues, jazz, rockabilly e outros estilos musicais de Fito &amp; Fitipaldis. Con todo, a tem\u00e1tica das canci\u00f3ns de Fito \u00e9 sempre a mesma. Trata historias persoais ambientadas no mundo da noite con presenza constante de bares, drogas e amores, cun ton caracter\u00edsticamente c\u00ednico e vitalista \u00e1 vez."}
{"id": "544639", "revid": "72012", "url": "https://gl.wikipedia.org/wiki?curid=544639", "title": "Adolfo &quot;Fito&quot; Cabrales Mato", "text": ""}
{"id": "544640", "revid": "72012", "url": "https://gl.wikipedia.org/wiki?curid=544640", "title": "Adolfo Cabrales Mato", "text": ""}
{"id": "544641", "revid": "5863", "url": "https://gl.wikipedia.org/wiki?curid=544641", "title": "Toroide", "text": "En xeometr\u00eda o toroide \u00e9 a superficie de revoluci\u00f3n xerada por un pol\u00edgono ou unha curva plana pechada simple que vira ao redor dunha recta exterior coplanar (o eixo de rotaci\u00f3n) coa que non se intercepta. A s\u00faa forma corresp\u00f3ndese coa superficie dos obxectos que, na fala coti\u00e1, se denominan \"argolas\", \"aneis\", \"aros\", \"rosquillas\", \"donas\" ou \"donuts\". A palabra toroide tam\u00e9n se usa para referirse a un poliedro toroidal, a superficie de revoluci\u00f3n xerada por un pol\u00edgono que vira ao redor dun eixo.\nCando a curva pechada \u00e9 unha circunferencia, a superficie denom\u00ednase toro. En linguaxe coti\u00e1 denom\u00ednase \"anel\" ao corpo cuxa superficie exterior \u00e9 un \"toro\", o que ilustra a diferenza entre unha superficie e o volume encerrado por ela.\nVolume.\nO volume encerrado por un toroide \u00e9:\nonde \"R\" \u00e9 a distancia do eixo de rotaci\u00f3n ao isobaricentro da figura plana xeratriz e \"A\" \u00e9 a \u00e1rea limitada por devandita figura.\nDiversas ecuaci\u00f3ns do toroide.\nNun sistema de coordenadas cartesianas de centro O, eixos horizontais x e y e eixo vertical z, a superficie do toro p\u00f3dese xerar do modo seguinte. Constr\u00faese sobre o plano xz unha circunferencia de raio r con centro no punto C que est\u00e1 sobre o eixo x e a distancia R de O. A superficie do toro x\u00e9rase cando se fai virar esta circunferencia ao redor do eixo z.\nEcuaci\u00f3ns param\u00e9tricas.\nAs coordenadas dun punto calquera do toro obt\u00e9\u00f1ense mediante as seguintes expresi\u00f3ns, onde interve\u00f1en os par\u00e1metros: \u03b1 \u00e9 a latitude do punto respecto do plano xz, e \u03b2 o \u00e1ngulo de rotaci\u00f3n da circunferencia xeratriz ao redor do eixo z ou lonxitude. Tense ent\u00f3n que\nA calquera par ordenado de valores dos \u00e1ngulos \u03b1 e \u03b2 corresp\u00f3ndelle un punto do toro de coordenadas: x, y, z.\nEcuaci\u00f3n cartesiana.\nPartindo das ecuaci\u00f3ns:\np\u00f3dese eliminar o \u00e1ngulo \u03b2. A partir das seguintes ecuaci\u00f3ns, p\u00f3dese tam\u00e9n eliminar \u03b1:\nEcuaci\u00f3n cartesiana.\nA ecuaci\u00f3n en coordenadas cartesianas dun toro cuxo eixo de xiro \u00e9 o eixo z, R a distancia do centro do c\u00edrculo ao eixo e r o raio do c\u00edrculo, \u00e9:\nracionalizando\nonde a expresi\u00f3n da dereita \u00e9 a ecuaci\u00f3n que deben satisfacer as coordenadas x, y, z de calquera punto do toro."}
{"id": "544643", "revid": "111586", "url": "https://gl.wikipedia.org/wiki?curid=544643", "title": "Efecto Aharonov-Bohm", "text": "O efecto Aharonov-Bohm \u00e9 un fen\u00f3meno cu\u00e1ntico descrito en 1949 por Werner Ehrenberg e Raymond Eldred Siday e redescuberto en 1959 por David Bohm e Yakir Aharonov: o patr\u00f3n de interferencia entre dous feixes de electr\u00f3ns pode modificarse pola presenza dun campo magn\u00e9tico f\u00f3ra das traxectorias cl\u00e1sicas dos electr\u00f3ns. O efecto Aharonov-Bohm \u00e9 unha evidencia cu\u00e1ntica de que o momento linear formula_1 (cantidade de movemento cl\u00e1sico) das part\u00edculas de carga formula_2 est\u00e1 dado por formula_3 onde formula_4 \u00e9 o vector potencial e formula_5 \u00e9 o impulso.\nEn 1985, Akira Tonomura \"et al.\", realizaron un experimento que verificar\u00eda o efecto, que unha fonte coherente de electr\u00f3ns ao longo de diferentes cami\u00f1os a trav\u00e9s dun pequeno toroide revestido cunha pel\u00edcula superconductora, as pequenas dimensi\u00f3ns son de aproximadamente ~ 10 \u00b5m. Cando os electr\u00f3ns pasan a trav\u00e9s do toroide, as franxas de interferencia toroidal x\u00e9ranse a partir da luz que pasa polo pequeno toroide mostrando a diferenza de fase que \u00e9 xerada na part\u00edcula cargada polo vector potencial nas rexi\u00f3ns onde o campo e nulo."}
{"id": "544647", "revid": "89787", "url": "https://gl.wikipedia.org/wiki?curid=544647", "title": "Psilocibina", "text": "A psilocibina (tam\u00e9n co\u00f1ecida como 4-PO-DMT o 4-fosforiloxi-N,N-dimetiltriptamina) \u00e9 unha substancia qu\u00edmica, un alcaloide alucin\u00f3xeno da familia das triptaminas que act\u00faa sobre o sistema nervioso central. Polos seus efectos, similares aos do LSD pero de menor duraci\u00f3n, consid\u00e9rase unha droga. Est\u00e1 presente nalg\u00fans fungos e cogomelos, especialmente nos do x\u00e9nero Psilocybe, como Psilocybe cubensis e Psilocybe semilanceata, entre outras especies. A maior\u00eda destes son co\u00f1ecidos como cogomelos psicod\u00e9licos (\u00e1s veces tam\u00e9n como cogomelos m\u00e1xicos) e medran en Europa, Am\u00e9rica do Sur, M\u00e9xico e Estados Unidos. Poden causar alucinaci\u00f3ns cando se come, e tam\u00e9n se descubriu que reverte o condicionamento psicol\u00f3xico, fai crecer as c\u00e9lulas cerebrais e pode curar certas afecci\u00f3ns do cerebro. At\u00f3pase en moitos tipos de fungos e cogomelos, sobre todo nos Psilocybes. A substancia \u00fasase como droga recreativa e \u00e9 ilegal en moitos pa\u00edses.\nA psilocibina funciona activando os receptores da serotonina, a maior\u00eda das veces no c\u00f3rtex prefrontal. Esta parte do cerebro afecta o estado de \u00e1nimo, a cognici\u00f3n e a percepci\u00f3n. Os alucin\u00f3genos tam\u00e9n funcionan noutras rexi\u00f3ns do cerebro que regulan as respostas de excitaci\u00f3n e p\u00e1nico. Os efectos alucin\u00f3xenos da psilocibina adoitan ocorrer dentro dos 30 minutos seguintes a que unha persoa a inxira e duran entre 4 e 6 horas. Nalg\u00fans individuos, os cambios na percepci\u00f3n sensorial e nos patr\u00f3ns de pensamento poden durar varios d\u00edas.\nEn 2016, os investigadores de universidade Johns Hopkins Medicine informaron por primeira vez de que o tratamento con psilocibina en condici\u00f3ns de apoio psicol\u00f3xico aliviou significativamente a ansiedade e a depresi\u00f3n existenciais nas persoas.\nHarvard Psilocybin Project.\nO HPP (Proxecto Psilocibina de Harvard) foi unha serie de experimentos en Psicolox\u00eda realizados polo Dr. Timothy Leary e o Dr. Richard Alpert. A xunta fundadora do proxecto estaba formada por Timothy Leary, Aldous Huxley, David McClelland (superior de Leary e Alpert na Universidade de Harvard), Frank Barron, Ralph Metzner e dous estudantes de posgrao que traballaron nun proxecto con mescalina.\nOs experimentos comezaron nalg\u00fan momento de 1960 e duraron at\u00e9 marzo de 1962, cando outros profesores do Centro de Investigaci\u00f3n da Personalidade de Harvard estaban preocupados pola lexitimidade e seguridade dos experimentos nunha sesi\u00f3n interna. Os experimentos de Leary e Alpert foron parte do seu descubrimento persoal e da defensa dos psicod\u00e9licos. Polo tanto, o seu uso de psilocibina e outros psicod\u00e9licos variou desde o \"Experimental Prison Concord\", aberto e academicamente s\u00f3lido, no que os residentes recib\u00edan psilocibina nun esforzo por reducir a recorrencia en actividades delictivas."}
{"id": "544648", "revid": "111586", "url": "https://gl.wikipedia.org/wiki?curid=544648", "title": "Psilocybin", "text": ""}
{"id": "544649", "revid": "5863", "url": "https://gl.wikipedia.org/wiki?curid=544649", "title": "Experimental Prison Concord", "text": "O Experimento da prisi\u00f3n de Concord foi dese\u00f1ado para avaliar se as experiencias producidas pola psilocibina\",\" unha droga psicoactiva derivada de diversos fungos e cogomelos alucin\u00f3xenos do x\u00e9nero Psilocybes, combinada coa psicoterapia, pod\u00edan inspirar aos presos a abandonar os seus estilos de vida antisociais unha vez que fosen liberados. \nO experimento realizouse entre 1961 e 1963 na prisi\u00f3n estatal de Concord, unha prisi\u00f3n de alta seguridade para a delincuencia xuvenil, en Concord, Massachusetts, por investigadores da Universidade de Harvard baixo a direcci\u00f3n do Dr. Timothy Leary, que inclu\u00eda a Michael Hollingshead e os Drs. Allan Cohen, Alfred Alschuder, George Litwin, Ralph Metzner, Gunther Weil e Ralph Schwitzgebel, coa doutora Madison Presnell como conselleira m\u00e9dica e psiqui\u00e1trica. O estudo orixinal implicou a administraci\u00f3n de psilocibina para axudar a psicoterapia de grupo a 32 presos que intentaban reducir a recorrencia."}
{"id": "544651", "revid": "5863", "url": "https://gl.wikipedia.org/wiki?curid=544651", "title": "C\u00f3rtex prefrontal", "text": "O c\u00f3rtex prefrontal ( PFC ) ou codia prefrontal \u00e9 a parte anterior do l\u00f3bulo frontal do cerebro, situado por diante do c\u00f3rtex motor primario e do c\u00f3rtex premotor. Esta rexi\u00f3n do cerebro est\u00e1 relacionada coa planificaci\u00f3n de comportamentos e pensamentos complexos, a expresi\u00f3n da personalidade, a toma de decisi\u00f3ns e a modulaci\u00f3n do comportamento social. A actividade b\u00e1sica desta rexi\u00f3n \u00e9 o resultado de pensamentos e acci\u00f3ns de acordo cos obxectivos internos.\nTermo.\nOs termos c\u00f3rtex prefrontal, literalmente do lat\u00edn \"cortex\" (codia) praefrontalis e codia prefrontal son correctos. \nTanto \"cortiza\" ou \"corteza\" foron rexeitados.\nFunci\u00f3ns.\nFunci\u00f3n executiva.\nO proceso neuropsicol\u00f3xico m\u00e1is importante relacionado co c\u00f3rtex prefrontal \u00e9 a funci\u00f3n executiva. Esta ref\u00edrese \u00e1s habilidades para diferenciar pensamentos en conflito, consecuencias futuras das actividades actuais, traballar cara a un obxectivo definido, predici\u00f3n de feitos, expectativas baseadas na acci\u00f3n e control social. A planificaci\u00f3n, a toma de decisi\u00f3ns, o control inhibitorio, a atenci\u00f3n e a memoria de traballo consid\u00e9ranse funci\u00f3ns que poden clasificarse como funci\u00f3ns executivas, cunha activaci\u00f3n predominante do c\u00f3rtex prefrontal. O c\u00f3rtex prefrontal ten unha importante implicaci\u00f3n para o comportamento social. As alteraci\u00f3ns nas funci\u00f3ns relacionadas co c\u00f3rtex prefrontal conducen a unha maior impulsividade, agresividade e insuficiencia social.\nGaler\u00eda.\nEstas imaxes da \u00e1rea 10 de Brodmann dan unha idea clara dunha rexi\u00f3n particular do c\u00f3rtex prefrontal."}
{"id": "544673", "revid": "23204", "url": "https://gl.wikipedia.org/wiki?curid=544673", "title": "Dilwale Dulhania Le Jayenge", "text": "Dilwale Dulhania Le Jayenge \u00e9 un filme musical indio de 1995 dirixido por Aditya Chopra. Foi o primeiro filme dirixido por Chopra, e foi producido polo seu pai Yash Chopra, e escrito por Javed Siddiqui xunto con Aditya Chopra. Estreouse o 20 de outubro de 1995, e est\u00e1 protagonizado por Shah Rukh Khan e Kajol. O filme conta a historia de Raj e Simran, dous mozos indios que se namoran durante unhas vacaci\u00f3ns por Europa. Raj tenta ga\u00f1ar a simpat\u00eda da familia de Simran con tal de que poidan casar, mais o pai de Simran prometeu a man da s\u00faa filla ao fillo dun amigo. O filme foi rodado na India, Londres e Su\u00edza dende setembro de 1994 at\u00e9 agosto de 1995.\nPersonaxes.\nCr\u00e9ditos adaptados do British Film Institute."}
{"id": "544674", "revid": "23204", "url": "https://gl.wikipedia.org/wiki?curid=544674", "title": "Krishnamurti", "text": ""}
{"id": "544682", "revid": "23204", "url": "https://gl.wikipedia.org/wiki?curid=544682", "title": "Sambor Prei Kuk", "text": "Sambor Prei Kuk (en , ) \u00e9 un sitio arqueol\u00f3xico de Camboxa que se atopa na provincia de Kampong Thom, a 30 km ao norte da capital provincial, a 176 km ao leste de Angkor e a 206 km ao norte de Phnom Penh. O complexo, agora en ru\u00ednas, data do Reino de Chenla (finais do s\u00e9culo VI at\u00e9 o s\u00e9culo IX), e foi estabelecido polo rei Isanavarman I como santuario real e capital, co\u00f1ecido daquela como Isanapura (en - \"Isan borak\"). En 2017, Sambor Prei Kuk foi declarado Patrimonio da Humanidade pola UNESCO."}
{"id": "544687", "revid": "23204", "url": "https://gl.wikipedia.org/wiki?curid=544687", "title": "Val de Madriu-Perafita-Claror", "text": "O val de Madriu-Perafita-Claror (en ) \u00e9 un val glacial no sueste de Andorra. Abrangue unha \u00e1rea de 42.47\u00a0km\u00b2, aproximadamente un 9% da \u00e1rea total de Andorra, e forma parte da segunda meirande conca fluvial de Andorra. \u00c9 un val illado e reco\u00f1ecido como un para\u00edso para a fauna rara ou en perigo de extinci\u00f3n, sendo considerado o \"coraz\u00f3n espiritual\" de Andorra. Converteuse no primeiro, e at\u00e9 o momento, no \u00fanico Patrimonio da Humanidade en Andorra, declarado pola UNESCO en 2004, e cunha pequena ampliaci\u00f3n en 2006."}
{"id": "544690", "revid": "23204", "url": "https://gl.wikipedia.org/wiki?curid=544690", "title": "Vall del Madriu-Perafita-Claror", "text": ""}
{"id": "544691", "revid": "23204", "url": "https://gl.wikipedia.org/wiki?curid=544691", "title": "Mbanza-Kongo", "text": "Mbanza-Kongo, co\u00f1ecida anteriormente como S\u00e3o Salvador en portugu\u00e9s dende 1570 a 1975, \u00e9 a capital da provincia de Zaire, en Angola, cunha poboaci\u00f3n de 148\u00a0000 persoas (2014). Mbanza Kongo (ou propiamente Mbanza Koongo ou K\u00f4ngo na maior\u00eda das ortograf\u00edas aceptables) foi fundada alg\u00fan tempo antes da chegada dos portugueses en 1483, e foi a capital da dinast\u00eda Kilukeni que gobernaba nese momento. O lugar foi abandonado temporalmente durante as guerras civ\u00eds do s\u00e9culo XVII. At\u00f3pase preto da fronteira de Angola coa Rep\u00fablica Democr\u00e1tica do Congo, no cumio dunha impresionante monta\u00f1a de cima plana, \u00e1s veces chamada Mongo a Kaila (monta\u00f1a da divisi\u00f3n) porque as lendas recentes lembran que o rei creou os clans do reino e enviounos dende al\u00ed. Ao sur do val discorre o r\u00edo Luezi. En 2017, Mbanza Kongo foi declarada Patrimonio da Humanidade pola UNESCO."}
{"id": "544692", "revid": "23204", "url": "https://gl.wikipedia.org/wiki?curid=544692", "title": "M'banza-Kongo", "text": ""}
{"id": "544693", "revid": "23204", "url": "https://gl.wikipedia.org/wiki?curid=544693", "title": "M'Banza Kongo", "text": ""}
{"id": "544696", "revid": "89787", "url": "https://gl.wikipedia.org/wiki?curid=544696", "title": "Chandrashekhara Kambara", "text": "Chandrashekhara Kambara, nado en Ghodageri o 2 de xaneiro de 1937, \u00e9 un escritor en lingua kanaresa, director de cinema e folclorista indio. Pola s\u00faa obra recibiu numerosos reco\u00f1ecementos na India, como o Padma Bhushan, o terceiro galard\u00f3n civil m\u00e1is alto na India e o Jnanpith en 2011 o principal premio literario indio.\nTraxectoria.\nNaceu na aldea de Ghodageri, no distrito de Belagavi no norte do actual estado de Karnataka, era o terceiro fillo da parella formada por Basavannayappa R. Kambar e Chennamma; moi influ\u00eddo pola moral da s\u00faa nai, houbo deixar os estudos pola pobreza da familia pero Jagadguru Siddaram Swamiji do \"matha\" de Savalagi financiou os seus estudos ata a secundaria e as\u00ed puido recibir o ensino primario en Gokak e o secundario na capital do distrito, Belagavi, e logo completou os estudos universitarios na Universidade de Karnataka para grazas ao programa Fulbright puido ir aos Estados Unidos e ensinar na Universidade de Chicago durante o curso 1968-1969 e \u00e1 volta \u00e1 India foi profesor na Universidade de Bangalore dende 1970 ata que se converteu no primeiro vicereitor da Universidade Kannada (1991-1996). Foi presidente da Academia Karnataka de Artes esc\u00e9nicas (1980-1983) e director da Escola Nacional de Teatro da India (1996-2000) e presidente da Sahitya Akademi da India dende 2018\nObra.\nA obra de Kambara abrangue 25 obras de teatro, 11 colecci\u00f3ns de poemas, 5 novelas e 16 obras de investigaci\u00f3n sobre folclore, teatro, literatura e educaci\u00f3n. Entre os seus dramas m\u00e1is populares est\u00e1n \"Jokumaraswamy\", \"Jayasidnayaka\", \"Kadu Kudure\", \"Nayi Kathe\", \"Mahamayi\", \"Harakeya Kuri\". En 1991 recibiu o premio Sahitya Akademi por outra popular obra de teatro \"Sirisampige\". Unha das caracter\u00edsticas da s\u00faa obra \u00e9 a utilizaci\u00f3n de elementos dos dialectos kanareses do norte, algo pouco com\u00fan na literatura kanaresa pero que xa utilizara D. R. Bendre na s\u00faa poes\u00eda.\nNo seu teatro foi pioneiro na introduci\u00f3n de estilos tradicionais do seu distrito, como en \"Sangya Balya\", onde bota man da \"bayal\u0101\u1e6da\" (teatro ao aire libre) propio de Bailhongal ou en \"Jokumaraswamy\" que se asenta nos ritos e tradici\u00f3ns que se desenvolven en todo o norte de Karnataka cara a Jokumara, unha deidade popular e que consegue que trascendan como recurso literario a toda Karnataka e ao resto da India con m\u00faltiples traduci\u00f3ns \u00e1s diversas linguas dese espazo. Ademais moitas das s\u00faas obras tam\u00e9n se traduciron ao ingl\u00e9s.\nComo director dirixiu filmes baseados nas s\u00faas obras como \"Kaadu Kudure\", \"Karimaayi\" ou \"Sangeetha\" e tam\u00e9n realizou documentais para o goberno de Karnataka e mais para o da India.\nAl\u00e9n da s\u00faa obra literaria, \u00e9 autor de traballos acad\u00e9micos sobre o folclore indio e salienta como compilador dun dicionario de folclore.\nTemas.\nNo seu extenso poema narrativo \"Helatena Kela\" (\"Escoita, heicho contar\") que publicou en 1964, Kambara presentou alg\u00fans dos seus temas recorrentes ao longo da s\u00faa obra; a tradici\u00f3n e a modernidade, a indentidade, o colonialismo, a marcha da historia, o sexo, a perda da fe, a morte de Deus.\n\"Shivapura\" \u00e9 unha vila imaxinaria ut\u00f3pica presente en moitas das s\u00faas obras que constit\u00fae unha met\u00e1fora e un lugar com\u00fan en moitos dos seus poemas e contos Na s\u00faa caracterizaci\u00f3n, Shiva e Parvati vis\u00edtaa e bend\u00ed os seus habitantes. Mesmo Rama ao estar a ir a Sri Lanka na procura de Sita visita a vila de cami\u00f1o."}
{"id": "544698", "revid": "23204", "url": "https://gl.wikipedia.org/wiki?curid=544698", "title": "Estaleiro de Nelson", "text": "O estaleiro de Nelson (en ) \u00e9 un sitio de patrimonio cultural situado en English Harbour, na illa Antiga de Antiga e Barbuda. Forma parte do Parque Nacional do Estaleiro de Nelson, que tam\u00e9n cont\u00e9n Clarence House e Shirley Heights. O estaleiro foi declarado Patrimonio da Humanidade en 2016 pola UNESCO.\nRecibe o seu nome polo almirante Horatio Nelson, quen viviu en Royal Navy Dockyard dende 1784 at\u00e9 1787.\nO estaleiro de Nelson tam\u00e9n alberga alg\u00fans dos eventos de vela e iates de Antiga, como a Antigua Sailing Week e o Antigua Charter Yacht Meeting, as\u00ed como os Campionatos de Am\u00e9rica do Norte de 2015 e 2016."}
{"id": "544701", "revid": "23204", "url": "https://gl.wikipedia.org/wiki?curid=544701", "title": "Conferencia de Paz de Par\u00eds (1919)", "text": "A Conferencia de Paz de Par\u00eds foi a reuni\u00f3n en 1919 dos Aliados despois do armisticio para acordar as condici\u00f3ns de paz trala primeira guerra mundial cos pa\u00edses das Potencias Centrais (Alema\u00f1a, o Imperio Otom\u00e1n, Bulgaria, Austria e Hungr\u00eda), estes dous \u00faltimos como representantes do desaparecido Imperio Austroh\u00fangaro. Os aliados comezaron os seus labores de negociaci\u00f3n entre si o 18 de xaneiro de 1919 baixo a direcci\u00f3n do \"Comit\u00e9 dos Catro\": Wilson, Clemenceau, Lloyd George e Orlando, a\u00ednda que os que realmente dirixiron as negociaci\u00f3ns foron os tres primeiros. Aos pa\u00edses vencidos non se lles deixou asistir a estas reuni\u00f3ns, as\u00ed que os que decidiron o futuro dos vencidos, foron os pa\u00edses vencedores, que ti\u00f1an distintas posturas.\nLogros.\nTratados.\nA partir de xu\u00f1o de 1919 present\u00e1ronse os tratados para a s\u00faa sinatura aos pa\u00edses derrotados.\nTratado de Versalles.\nDas moitas disposici\u00f3ns do tratado, unha das m\u00e1is importantes e controvertidas rezaba que Alema\u00f1a e os seus aliados aceptasen toda a responsabilidade de causar a guerra e, baixo os termos dos artigos 231-248, desarmarse, realizar importantes concesi\u00f3ns territoriais e pagar indemnizaci\u00f3ns aos estados vencedores. O Tratado foi socavado de xeito temper\u00e1n por acontecementos posteriores a partir de 1922 e foi amplamente violado nos anos trinta coa chegada ao poder do nazismo.\nTratado de Saint-Germain-en-Laye.\nO Tratado de Saint-Germain-en-Laye foi asinado o 10 de setembro de 1919 entre as potencias aliadas e Austria. Neste tratado establec\u00edase o desmembramento da antiga monarqu\u00eda dos Habsburgo, o Imperio Austroh\u00fangaro, e Austria quedou limitada a algunhas zonas en que se falaba s\u00f3 o alem\u00e1n.\nMediante este tratado reco\u00f1ec\u00edase a independencia de Hungr\u00eda e a creaci\u00f3n dos novos estados de Checoslovaquia (con Bohemia, Moravia, Silesia e Eslovaquia) e Iugoslavia (con Eslovenia, Bosnia e Hercegovina, parte de Dalmacia, Croacia e Voivodina). Hungr\u00eda ceder\u00eda Transilvania, parte do Banato e Bucovina a Romania, algo que se concretou no Tratado de Trianon, e Burgenland a Austria.\nPolonia anexouse Galicia e Italia obtivo o Trentino, o Tirol do Sur, Trieste e Istria, por\u00e9n os ingleses neg\u00e1ronse a cumprir completamente o acordado no Tratado de Londres opo\u00f1\u00e9ndose a que Italia recuperase Dalmacia, antigo territorio veneciano. Isto \u00faltimo foi visto polos italianos como unha traiz\u00f3n por parte de Inglaterra e foi un dos principais motivos que levaron ao posterior ascenso do fascismo.\nUnha cl\u00e1usula importante era a prohibici\u00f3n de revisar ou revogar a independencia de Austria, co fin de impedir unha uni\u00f3n pol\u00edtica e/ou econ\u00f3mica con Alema\u00f1a (Anschluss), sen a autorizaci\u00f3n da Sociedade de Naci\u00f3ns, xa que trala perda do seu imperio os austr\u00edacos pensaron na posibilidade da unificaci\u00f3n fracasada en 1866 trala Guerra Austro-Prusiana.\nO Tratado de Trianon, asinado posteriormente entre os aliados e Hungr\u00eda, completa o proceso de desmembramento do Imperio Austroh\u00fangaro.\nCon este tratado, a metade dos doce mill\u00f3ns de habitantes do imperio que eran de lingua alem\u00e1 quedaron f\u00f3ra da nova Rep\u00fablica de Austria, como foron os Sudetes en Checoslovaquia, a rexi\u00f3n do Tirol do Sur, con capital en Bolzano (Italia), e algunhas comunidades en Hungr\u00eda e Transilvania. Isto levou a problemas que precederon a segunda guerra mundial.\nA desintegraci\u00f3n do Imperio Austroh\u00fangaro causou tensi\u00f3ns e dificultades entre as novas naci\u00f3ns. Austria quedou reducida a un territorio de 80\u00a0000\u00a0km2 cunha poboaci\u00f3n duns 6 mill\u00f3ns de habitantes, un terzo dos cales viv\u00edan en Viena, que se converteu nunha capital moi grande para un pa\u00eds tan pequeno. Prohib\u00eduselle unirse a Alema\u00f1a e foi obrigada a pagar compensaci\u00f3ns de guerra e reducir o seu ex\u00e9rcito a 30\u00a0000 soldados.\nTratado de Neuilly.\nO Tratado de Neuilly-sur-Seine foi asinado o 27 de novembro de 1919 en Neuilly-sur-Seine (Francia) entre Bulgaria e as potencias vencedoras na primeira guerra mundial.\nDe acordo co estipulado no tratado, Bulgaria reco\u00f1ec\u00eda o novo Reino de Iugoslavia, pagaba 400 mill\u00f3ns de d\u00f3lares en concepto de indemnizaci\u00f3n e reduc\u00eda o seu ex\u00e9rcito a 20\u00a0000 efectivos. Ademais, perd\u00eda unha faixa de terreo occidental en favor de Iugoslavia e ced\u00eda Tracia occidental a Grecia, polo que quedaba sen acceso ao mar Exeo.\nO tratado foi co\u00f1ecido en Bulgaria como a \"Segunda Cat\u00e1strofe Nacional\", sendo a primeira a s\u00faa derrota na Guerra Balc\u00e1nica de 1913.\nTratado de Trianon.\nHungr\u00eda proclamou a s\u00faa independencia fronte a Austria o 16 de novembro de 1918. As fronteiras temporais \"de facto\" de Hungr\u00eda foron as mesmas que as trazadas polas li\u00f1as da tregua de novembro-decembro de 1918. En comparaci\u00f3n co antigo Reino de Hungr\u00eda, esas fronteiras non inclu\u00edan:\nA Tripla Entente pediu reco\u00f1ecer a Hungr\u00eda os novos territorios pertencentes a Roman\u00eda, a trav\u00e9s dunha li\u00f1a trazada ao longo do r\u00edo Tisza. Sen a posibilidade de rexeitar eses termos, mais tampouco querendo aceptalos, os l\u00edderes da Primeira Rep\u00fablica H\u00fangara dimitiron e os comunistas chegaron ao poder. Formouse a Rep\u00fablica Sovi\u00e9tica H\u00fangara e organizouse rapidamente un Ex\u00e9rcito Vermello H\u00fangaro. Ese ex\u00e9rcito tivo nun principio \u00e9xito en contra das lexi\u00f3ns checoslovacas e chegou preto da antiga fronteira de Galicia (polaca), separando dese xeito as tropas checoslovacas das tropas romanesas. O 1 de xullo de 1919 asinouse o cesamento de hostilidades entre o Ex\u00e9rcito Vermello e as tropas checoslovacas, mentres que as tropas romanesas cruzaron o r\u00edo Tisza, derrotaron o Ex\u00e9rcito Vermello e ocuparon Budapest o 4 de agosto de 1919.\nO estado h\u00fangaro foi restablecido pola Tripla Entente, quen axudou ao almirante Horthy a chegar ao poder, no mes de novembro de 1919. En decembro dese mesmo ano unha delegaci\u00f3n h\u00fangara foi convidada \u00e1 Conferencia de Paz de Versalles. As fronteiras definitivas de Hungr\u00eda foron establecidas polo Tratado de Trianon, asinado o 4 de xu\u00f1o de 1920. Ademais dos territorios mencionados anteriormente, Hungr\u00eda perdeu outros territorios ocupados como parte do Imperio Austroh\u00fangaro:\nSegundo ao Tratado de Trianon, as cidades de P\u00e9cs, Moh\u00e1cs, Baja e Szigetv\u00e1r, temporalmente baixo administraci\u00f3n iugoslava, pasaron a Hungr\u00eda. Un comit\u00e9 asignou pequenas partes do norte dos antigos distritos \u00c1rva e Szepes a Polonia, posto que a\u00ed viv\u00eda unha maior\u00eda de poboaci\u00f3n polaca.\nTratado de S\u00e8vres.\nOs dirixentes de Francia, do Reino Unido e dos Estados Unidos declararon os seus diferentes obxectivos en relaci\u00f3n co Imperio Otom\u00e1n durante a Conferencia de Paz de Par\u00eds, 1919.\nO Tratado deixaba o Imperio Otom\u00e1n sen a maior parte das s\u00faas antigas posesi\u00f3ns, limit\u00e1ndoo a Istambul e parte de Asia Menor. En Anatolia Oriental cre\u00e1base un estado aut\u00f3nomo para os kurdos (Kurdist\u00e1n), e varios distritos pasaban a Armenia (a Rep\u00fablica de Armenia independizouse de Rusia en 1918) para formar a Grande Armenia. Grecia recib\u00eda Tracia Oriental, Imbros, T\u00e9nedos e a rexi\u00f3n de Esmirna. Reco\u00f1ec\u00edase a separaci\u00f3n de Exipto, Hedjaz e o Iemen; mentres que Mosul, Palestina e Transxordania pasaban \u00e1 administraci\u00f3n brit\u00e1nica e Siria, L\u00edbano e Alexandretta \u00e1 administraci\u00f3n francesa, que tam\u00e9n recib\u00eda unha zona de influencia en Cilicia. Chipre quedou para os brit\u00e1nicos que xa o administraban e Castellorizo para os italianos cunha \u00e1rea de influencia na rexi\u00f3n de Antalya. A navegaci\u00f3n nos estreitos ser\u00eda libre e controlada por unha comisi\u00f3n internacional.\nO Tratado logrou a expulsi\u00f3n do Imperio Otom\u00e1n de Europa. Isto fora o so\u00f1o do cristianismo durante case cincocentos anos dende a Liga Santa e p\u00faxose a condici\u00f3n ao imperio que nunca pod\u00eda ser reactivado de novo na s\u00faa antiga forma.\nOutros.\nConfigurouse un novo mapa pol\u00edtico de Europa cre\u00e1ndose novos estados (Polonia, Checoslovaquia, Hungr\u00eda, Iugoslavia, Finlandia, Estonia, Letonia e Lituania). Ratific\u00e1ronse as fronteiras dos pa\u00edses vencidos. Tam\u00e9n se creou o co\u00f1ecido como \"cord\u00f3n sanitario\" para illar o mundo capitalista do comunista.\nO Xap\u00f3n e a cuesti\u00f3n da igualdade racial.\nA delegaci\u00f3n do Xap\u00f3n, encabezada por Makino Nobuaki, expuxo o reco\u00f1ecemento da igualdade racial nos estatutos da Sociedade de Naci\u00f3ns, mais a s\u00faa petici\u00f3n non foi atendida. Desde o principio a delegaci\u00f3n xaponesa non foi tratada igual que os \"catro grandes\" e non s\u00f3 se lles asignou un posto no extremo da mesa das negociaci\u00f3ns, sen\u00f3n que os seus membros tiveron que soportar comentarios denigratorios e chistes racistas (o presidente franc\u00e9s Georges Clemenceau, por exemplo, queixouse de ter que estar xunto aos \u00abfeos\u00bb xaponeses nunha cidade chea de atractivas mulleres loiras; o presidente australiano Billy Hughes, defensor total dunha \"Australia Branca\", fixo chistes sobre o canibalismo en referencia aos pobos do Pac\u00edfico). No curso do debate sobre a igualdade racial, cando ao brit\u00e1nico Lord Balfour se lle argumentou que na Constituci\u00f3n dos Estados Unidos se reco\u00f1ec\u00eda que \u00abtodos os homes son creados iguais\u00bb, el respondeu que non cr\u00eda que \u00abun home de \u00c1frica central fose creado igual que un europeo\u00bb. Ent\u00f3n Makino pediu que se votase a proposta e conseguiu que fose aprobada pola maior\u00eda dos pa\u00edses representados na conferencia, mais a oposici\u00f3n do Reino Unido e dos seus Dominios, especialmente Australia, foi tan radical que finalmente o presidente norteamericano Woodrow Wilson ditaminou que o voto quedaba anulado debido \u00e1 disconformidade expresada por varios pa\u00edses. Como sinalou o ensa\u00edsta Pankaj Mishra, a resoluci\u00f3n en que se rexeitaba a igualdade racial \u00ab\u00eda ser lembrada durante d\u00e9cadas polos nacionalistas xaponeses\u00bb.\nSegundo este mesmo autor, Wilson non apoiou a proposta xaponesa (que no fondo respond\u00eda os principios expresados nos 14 Puntos) porque, ademais de que pod\u00eda po\u00f1er en cuesti\u00f3n a lexislaci\u00f3n antiasi\u00e1tica dos Estados Unidos, \u00abtem\u00eda perder o apoio dos brit\u00e1nicos e dos seus aliados australianos. En gran medida, a anglofilia cegaba a Wilson e os seus asesores (na s\u00faa maior\u00eda membros da elite branca anglosaxoa e protestante da costa leste), o que lle imped\u00eda ver a paix\u00f3n anticolonial que exist\u00eda en Asia e \u00c1frica\u00bb.\nConsecuencias.\nOs vencidos, sobre todo Alema\u00f1a, quedaron coa sensaci\u00f3n de que foron tratados inxustamente (revanchismo e nacionalismo), que, entre outras cousas, causar\u00eda o estoupido da segunda guerra mundial. Ademais non se resolveu o problema das nacionalidades, quedando en evidencia o principio te\u00f3rico das negociaci\u00f3ns."}
{"id": "544703", "revid": "23204", "url": "https://gl.wikipedia.org/wiki?curid=544703", "title": "Nelson's Dockyard", "text": ""}
{"id": "544705", "revid": "98629", "url": "https://gl.wikipedia.org/wiki?curid=544705", "title": "\u00c1rea hist\u00f3rica da Gornici\u00f3n (Bridgetown)", "text": "A Gornici\u00f3n de St.Ann (en ), ou m\u00e1is co\u00f1ecido como \"A Gornici\u00f3n\" (en ), \u00e9 un pequeno distrito de Bridgetown, en Barbados. Esta \u00c1rea hist\u00f3rica da Gornici\u00f3n at\u00f3pase a unhas d\u00faas millas ao sur da Praza dos Heroes, na capital Bridgetown, e xusto ao oeste da aldea de Hastings, na parroquia veci\u00f1a de Christ Church. Est\u00e1 dominado pola s\u00faa hist\u00f3rica pista de carreiras de cabalos, situada no campo de desfile de 30 acres chamado Garrison Savannah. A zona de Garrison cont\u00e9n ademais moitos edificios hist\u00f3ricos, inclu\u00edndo cuarteis para o persoal militar. O distrito est\u00e1 dividido en dous pola estrada 7, co forte de Saint Ann, onde est\u00e1 a Forza de Defensa de Barbados (BDF), situada ao oeste.\nO conxunto forma parte do Patrimonio da Humanidade de Barbados xunto co centro hist\u00f3rico de Bridgetown."}
{"id": "544707", "revid": "27155", "url": "https://gl.wikipedia.org/wiki?curid=544707", "title": "IGF-I", "text": ""}
{"id": "544709", "revid": "23204", "url": "https://gl.wikipedia.org/wiki?curid=544709", "title": "Gornici\u00f3n de St.Ann", "text": ""}
{"id": "544710", "revid": "23204", "url": "https://gl.wikipedia.org/wiki?curid=544710", "title": "Sistema de reservas da barreira do arrecife de Belize", "text": ""}
{"id": "544712", "revid": "47401", "url": "https://gl.wikipedia.org/wiki?curid=544712", "title": "Primeira Rep\u00fablica H\u00fangara", "text": ""}
{"id": "544715", "revid": "25871", "url": "https://gl.wikipedia.org/wiki?curid=544715", "title": "Luan Rodrigues", "text": "Luan Rodrigues Azambuja (co\u00f1ecido como Luan Rodrigues), nado en Campo Grande o 16 de xullo de 1996, \u00e9 un futbolista brasileiro, que exerce de dianteiro no Clube do Remo.\nTraxectoria.\n2015.\nEsporte Clube Comercial.\nEn 2015 incorporouse ao equipo do Esporte Clube Comercial.\n2017.\nNovoper\u00e1rio Futebol Clube.\nEn 2017 incorporouse ao equipo \"Novoper\u00e1rio Futebol Clube\", equipo Campo Grande.\n2019.\nLuverdense Esporte Clube.\nEn 2019 incorporouse ao equipo \"Luverdense Esporte Clube\" onde permaneceu ata 2020.\n2020.\nAquidauanense Futebol Clube.\nEn 2020 incorporouse ao equipo \"Aquidauanense Futebol Clube\" que sa\u00edu en 2021.\n2021.\nSport Club S\u00e3o Paulo.\nEn 2021 uniuse ao equipo \"Sport Club S\u00e3o Paulo\" onde xogou como camiseta de once e dianteiro e deixouse a finais de 2021.\n2022.\nClub de Remo.\nEn 2021 anunciou a s\u00faa contrataci\u00f3n para o equipo do Clube do Remo onde xogar\u00e1 en 2022."}
{"id": "544717", "revid": "5863", "url": "https://gl.wikipedia.org/wiki?curid=544717", "title": "Bulbo olfactorio", "text": "Os bulbos olfactivos son d\u00faas zonas do enc\u00e9falo, situadas debaixo da parte anterior de cada un dos hemisferios cerebrais, protexidas e apoiadas polas l\u00e1minas cribriformes. O bulbo olfactivo \u00e9 a sede central para a elaboraci\u00f3n das impresi\u00f3ns olfactivas transmitidas polo nervio correspondente. A l\u00e1mina cribrosa presenta varias aberturas polas que pasan os distintos feixes nerviosos que forman o nervio olfactivo, un dos 12 pares de nervios craniais.\nEstes bulbos son a principal \u00e1rea olfactiva do cerebro. Cando captan un cheiro, as c\u00e9lulas receptoras env\u00edan sinais el\u00e9ctricos aos glom\u00e9rulos, que est\u00e1n situados no bulbo olfactivo. Un bo cheiro \u00e9 capaz de espertar emoci\u00f3ns fortes nunha persoa, isto p\u00f3dese explicar pola influencia das conexi\u00f3ns do sistema olfactivo co sistema l\u00edmbico, responsable das emoci\u00f3ns."}
{"id": "544718", "revid": "23204", "url": "https://gl.wikipedia.org/wiki?curid=544718", "title": "Sitio trinacional de Sangha", "text": "O sitio trinacional de Sangha \u00e9 un bosque dividido entre as naci\u00f3ns da Rep\u00fablica Centroafricana, o Camer\u00fan e a Rep\u00fablica do Congo. Foi declarado como Patrimonio da Humanidade pola UNESCO en 2012 debido \u00e1 s\u00faa extraordinaria biodiversidade e comunidades biol\u00f3xicas \u00fanicas. O sitio incl\u00fae 3 parques nacionais contiguos dentro dos bosques tropicais h\u00famidos de \u00c1frica central: o Parque Nacional Nouabal\u00e9-Ndoki no Congo, o Parque Nacional Lob\u00e9k\u00e9 no Camer\u00fan e o Parque Nacional Dzanga-Ndoki na Rep\u00fablica Centroafricana. O gran tama\u00f1o do sitio e a cantidade relativamente limitada de deforestaci\u00f3n nos tres parques permitiu que prosperen poboaci\u00f3ns de especies vulnerables como elefantes africanos do bosque, gorilas, sitatungas e chimpanc\u00e9s. Ademais, as poboaci\u00f3ns de especies vexetais en perigo cr\u00edtico de extinci\u00f3n como mukulungu est\u00e1n protexidas dentro dos l\u00edmites do lugar."}
{"id": "544723", "revid": "89787", "url": "https://gl.wikipedia.org/wiki?curid=544723", "title": "Alice Waddington", "text": "Alice Waddington, nada Irene Lago Clavero o 31 de xullo de 1990 en Bilbao, \u00e9 unha directora de cine, escritora, fot\u00f3grafa e dese\u00f1adora de vestiario espa\u00f1ola, que desenvolveu a maior parte do seu traballo no campo do cine moderno. O seu estilo de direcci\u00f3n est\u00e1 definido por unha aproximaci\u00f3n contempor\u00e1nea \u00e1 era de ouro das grandes produci\u00f3ns de terror (1920\u20131970) das compa\u00f1\u00edas de cine cl\u00e1sicas como Hammer Films ou Universal, mesturado con humor surrealista actual e \u00e1s veces cine musical.\nTraxectoria.\nNaceu en Bilbao co nome de Irene, sendo filla dunha psic\u00f3loga catal\u00e1 e un profesor galego, e adoptou o nome art\u00edstico de Alice Waddington aos 16 anos, cando era asistente do director de fotograf\u00eda Quique L\u00f3pez. Aos 18 anos comezou a estudar publicidade na Universidade do Pa\u00eds Vasco, onde comezou a realizar fotograf\u00edas de promoci\u00f3n e a dirixir filmaci\u00f3ns de moda como fot\u00f3grafa e axudante de fotograf\u00eda para as edici\u00f3ns espa\u00f1olas de \"Harper's Bazaar\" e \"Neo2\" entre outras.\nCarreira.\nEntre os 20 e os 23 anos traballou como creativa publicitaria, produtora e editora de v\u00eddeos publicitarios nas axencias Leo Burnett Iberia e Social Noise, especializ\u00e1ndose tam\u00e9n como artista de storyboards dixitais.\nEn 2014, coa axuda da produtora executiva mexicana Yadira \u00c1valos, Waddington tomou un ano de descanso na axencia de publicidade para escribir e dirixir unha curtametraxe. Co apoio de patrocinadores, produciu o seu primeiro filme narrativo de 11 minutos, \"Disco Inferno\" (2015), que recibiu nomeamentos en 63 festivais internacionais de cine, varios deles especializados no x\u00e9nero de terror como Palm Springs, Fantas\u00eda, Sitges. (Premio Noves Visions Short) ou o Fantastic Fest, que a premiou como Mellor Directora na s\u00faa categor\u00eda. Recibiu ademais outros once premios en festivales internacionais, cunha considerable presenza da curtametraxe en festivais estadounidenses e canadenses.\nEn 2017 comezou a produci\u00f3n da s\u00faa primeira longametraxe, \"Paradise Hills\", coa produtora espa\u00f1ola Nostromo Pictures. A pel\u00edcula \u00e9 un suspense de ciencia ficci\u00f3n escrito por Brian DeLeeuw e Nacho Vigalondo. Foi estreado en 2019."}
{"id": "544727", "revid": "88215", "url": "https://gl.wikipedia.org/wiki?curid=544727", "title": "Irene Lago Clavero", "text": ""}
{"id": "544734", "revid": "98629", "url": "https://gl.wikipedia.org/wiki?curid=544734", "title": "Anosmia", "text": "A anosmia \u00e9 a perda total do olfacto. En galego hai varios sin\u00f3nimos como aosmia, anodmia, anosfrasia, anosfresia ou anestesia olfactiva, recollidos no \"Diccionario galego de termos m\u00e9dicos\" da Real Academia de Medicina e Cirurx\u00eda de Galicia; a hiposmia \u00e9 un sin\u00f3nimo parcial, referido \u00e1 diminuci\u00f3n do olfacto, causada por danos ou lesi\u00f3n no nervio olfactivo, obstruci\u00f3n das fosas nasais ou outras doenzas. \nS\u00edntomas.\nAdemais da incapacidade para sentir os cheiros, a anosmia tam\u00e9n prexudica o gusto. O motivo \u00e9 que a lingua \u00e9 capaz de identificar as seguintes caracter\u00edsticas: sabor doce, salgado, acedo, amargo e umami ou glutamato. Como non \u00e9 pos\u00edbel diferenciar unha substancia da outra (unha lambetada con azucre doutra sen el, por exemplo) a trav\u00e9s do olfacto, o paciente con anosmia identificar\u00e1 as d\u00faas substancias como iguais.\nTipos de anosmia.\nExisten dous tipos de anosmia: a parcial e a permanente:\nCausas.\nUn gran n\u00famero de condici\u00f3ns poden causar perda do olfacto, entre elas as m\u00e1is com\u00fans son:\nPrevenci\u00f3n.\nPara as persoas que non te\u00f1en doenzas, sempre \u00e9 bo evitar accidentes que poidan afectar a rexi\u00f3n da cabeza. A persoa con enfermidade debe ter especial coidado co gas de coci\u00f1a, os alimentos estragados e a depresi\u00f3n."}
{"id": "544739", "revid": "23204", "url": "https://gl.wikipedia.org/wiki?curid=544739", "title": "Reserva de fauna de Dja", "text": "A reserva de fauna de Dja (en ) \u00e9 un sitio Patrimonio da Humanidade que se atopa no sur do Camer\u00fan. Foi declarado pola UNESCO ano ano 1987. Os motivos para a s\u00faa inscrici\u00f3n incl\u00faen a biodiversidade de especies presentes no parque, a presenza de cinco especies ameazadas de mam\u00edferos, e a falta de perturbaci\u00f3n dentro do parque. Est\u00e1 xestionado por Servizo de Conservaci\u00f3n de Dja, que est\u00e1 dirixido por un conservador. A reserva recibe un apoio significativo para a s\u00faa xesti\u00f3n de moitos proxectos financiados por socios internacionais e defensores da conservaci\u00f3n no Camer\u00fan.\nXeolox\u00eda.\nO r\u00edo Dja rodea case por completo a reserva e forma un l\u00edmite natural de 560\u00a0000 ha."}
{"id": "544740", "revid": "98629", "url": "https://gl.wikipedia.org/wiki?curid=544740", "title": "Gran Premio de Miami", "text": "O Gran Premio de Miami \u00e9 un Gran Premio de F\u00f3rmula 1 que se celebrou por primeira vez durante a tempada , co evento tivo lugar no Aut\u00f3dromo Internacional de Miami cun contrato de dez anos.\nHistoria.\nEn 2018, presentouse unha proposta para que a cidade de Miami aloxara o Gran Premio de Miami como unha rolda do Campionato Mundial de F\u00f3rmula 1, sendo proposta como primeira cita para a carreira. Despois de que xurdisen complicaci\u00f3ns debido aos plans de construci\u00f3n e desenvolvemento de PortMiami, presentouse unha proposta para unha carreira de 2021 no Hard Rock Stadium. Despois, a pista trasladouse desde o centro da cidade ata un sitio preto do Hard Rock Stadium e os seus aparcadoiros pr\u00f3ximos. A carreira non chegou ao calendario de 2021, xa que a F\u00f3rmula Un optou por unha carreira nun circu\u00edto urbano en Jeddah para o Gran Premio de Arabia Saudita. O evento formar\u00e1 parte do Campionato Mundial de F\u00f3rmula 1 de 2022, e a carreira ter\u00e1 lugar no Aut\u00f3dromo Internacional de Miami cun contrato de dez anos. O Gran Premio ter\u00e1 lugar o 8 de maio.\nCircu\u00edto.\nO circu\u00edto dese\u00f1ouse especificamente para o evento, con varios dese\u00f1os potenciais de pistas propostos e probados. O propietario do estadio, Stephen Ross, levaba varios anos intentando conseguir o Gran Premio de Miami antes de ter \u00e9xito. \nV\u00e9xase tam\u00e9n.\n "}
{"id": "544818", "revid": "23204", "url": "https://gl.wikipedia.org/wiki?curid=544818", "title": "Parque Nacional de Morne Trois Pitons", "text": "O Parque Nacional de Morne Trois Pitons \u00e9 un parque nacional en Dominica estabelecido en xullo de 1975, o primeiro en ser legalmente estabelecido no pa\u00eds. Converteuse en Patrimonio da Humanidade en 1997. O parque recibe o nome da s\u00faa monta\u00f1a m\u00e1is alta, Morne Trois Pitons, que significa monta\u00f1a dos tres picos. O parque \u00e9 unha zona de importante actividade volc\u00e1nica. Entre as caracter\u00edsticas do parque incl\u00faense o Val da Desolaci\u00f3n, unha rexi\u00f3n de estanques de barro fervendo e pequenos g\u00e9yseres, o lago Boiling, a garganta de Titou, e a Piscina Esmeralda. A monta\u00f1a \u00e9 o segundo pico m\u00e1is alto de Dominica, sendo superado s\u00f3 por Morne Diablotins (1.447 m)."}
{"id": "544826", "revid": "1131", "url": "https://gl.wikipedia.org/wiki?curid=544826", "title": "Aut\u00f3dromo Internacional de Miami", "text": "O Aut\u00f3dromo Internacional de Miami \u00e9 un circu\u00edto urbano en torno ao Estadio Hard Rock e as s\u00faas instalaci\u00f3ns privadas na Miami suburbio de Miami Gardens, Florida. A pista ter\u00e1 unha lonxitude de e contar\u00e1 con 19 curvas cunha velocidade media prevista duns . A pista foi dese\u00f1ada especificamente para o Gran Premio de Miami, que se colocou no calendario do Campionato Mundial de F\u00f3rmula 1 de 2022.\nHistoria.\nA pista prop\u00faxose xa en outubro de 2019 cun dese\u00f1o inicial no lugar, consider\u00e1ronse ata 75 dese\u00f1os de circu\u00edtos e simul\u00e1ronse 36. O propietario do estadio, Stephen Ross, levaba varios anos intentando atraer a F\u00f3rmula 1 antes de que se publicase o dese\u00f1o inicial. Os organizadores do Gran Premio no Hard Rock Stadium ti\u00f1an un acordo en principio para albergar unha carreira a partir de 2021, pero esta aprazouse. Os comisionados de Miami Gardens votaran inicialmente en contra da creaci\u00f3n da pista, pero isto revocaron a decisi\u00f3n o 14 de abril de 2021. O 2 de setembro de 2021, a pista nomeouse oficialmente \"Aut\u00f3dromo Internacional de Miami\".\nTrazado.\nEste circu\u00edto, que estar\u00e1 dentro do recinto privado do Hard Rock Stadium, utilizar\u00e1 todas as estradas novas e existentes dentro, coas novas v\u00edas de asfalto permanentes do circu\u00edto integradas no recinto do Hard Rock Stadium. O circu\u00edto \u00e9 un circu\u00edto de tipo temporal, que non utilizar\u00e1 ningunha v\u00eda p\u00fablica que estea situada na contorna do Hard Rock Stadium. Unhas semanas antes da fin de semana de carreira, o circu\u00edto e os seus elementos de seguridade mont\u00e1ronse s\u00f3 para a fin de semana de carreira. Despois da fin de semana de carreira, o circu\u00edto foi desmantelado e as instalaci\u00f3ns do Hard Rock Stadium volveron \u00e1 normalidade."}
{"id": "544828", "revid": "98629", "url": "https://gl.wikipedia.org/wiki?curid=544828", "title": "Cidade Colonial de Santo Domingo", "text": "A Cidade Colonial \u00e9 o barrio central hist\u00f3rico de Santo Domingo de Guzm\u00e1n, capital da Rep\u00fablica Dominicana. \u00c9 o asentamento europeo m\u00e1is antigo habitado continuamente estabelecido nas Am\u00e9ricas. A \u00e1rea foi declarada Patrimonio da Humanidade pola UNESCO no ano 1990. Tam\u00e9n \u00e9 co\u00f1ecido como Zona Colonial ou de maneira coloquial como \"La Zona\".\nA Cidade Colonial at\u00f3pase na beira oeste do r\u00edo Ozama, o cal divide a cidade en dous. Abrangue 1,06 km\u00b2, limitada por un per\u00edmetro amurallado. \u00c9 unha secci\u00f3n importante da cidade debido \u00e1 gran cantidade de monumentos, entre eles o Alc\u00e1zar de Col\u00f3n, a Fortaleza Ozama, a Catedral de Santa Mar\u00eda a Menor, entre outros. A zona \u00e9 a principal atracci\u00f3n tur\u00edstica de Santo Domingo, a\u00ednda que os principais lugares de actividade gobernamental e comercial est\u00e1n agora nas partes m\u00e1is modernas da cidade."}
{"id": "544829", "revid": "23204", "url": "https://gl.wikipedia.org/wiki?curid=544829", "title": "Cidade Colonial de Santo Domingo de Guzm\u00e1n", "text": ""}
{"id": "544834", "revid": "88215", "url": "https://gl.wikipedia.org/wiki?curid=544834", "title": "Odilio Bravo", "text": ""}
{"id": "544836", "revid": "88215", "url": "https://gl.wikipedia.org/wiki?curid=544836", "title": "Odilo Bravo Gonz\u00e1lez", "text": ""}
{"id": "544837", "revid": "89787", "url": "https://gl.wikipedia.org/wiki?curid=544837", "title": "Twitch en galego", "text": "Twitch en galego \u00e9 unha comunidade de creadores de contido (na plataforma de Twitch) que usan o galego como lingua vehicular. Nada en agosto de 2020 co obxectivo de recompilar os creadores que fac\u00edan contidos en galego e conseguir a trav\u00e9s de sinaturas a etiqueta de \"galego\" na plataforma, que permita identificar os directos que se fan nesa lingua. E por suposto promover e participar na normalizaci\u00f3n da creaci\u00f3n de contidos en galego.\nNa s\u00faa canle de Twitch, que est\u00e1 a disposici\u00f3n da comunidade, fan retransmisi\u00f3ns especiais. A primeira foi a retransmisi\u00f3n do Torneo de Grelo, xunto a \"Revista Morcego\" en novembro de 2020. Tam\u00e9n retransmitiron as galas dos premios galituiter, ou xornadas de creadoras polo 8M. P\u00f3dense ver de novo na canle de YouTube.\nTanto en Twitter como en Facebook contan cun bot que avisa cando un creador da comunicade comeza a facer un directo.\nEn 2021 agr\u00fapase con Podgalego e YouTube en galego, redirix\u00edndose entre os sitios web, e propo\u00f1en unha estratexia com\u00fan para promover creadores de contido en galego, e normalizar o galego.\nAo remate de 2021 a comunidade contaba con 103 canles que emit\u00edan en galego. E uns 23.100 seguidores, 13.000 \u00fanicos, entre todas \u00e1s canles. E a canle con m\u00e1is seguidores \u00e9 a de Pablo Rodr\u00edguez Vila.\nPrincipios.\nOs principios de Twitch en galego figuran no seu sitio web."}
{"id": "544839", "revid": "25871", "url": "https://gl.wikipedia.org/wiki?curid=544839", "title": "Venga Juan", "text": "Venga Juan \u00e9 unha serie de televisi\u00f3n espa\u00f1ola producida por 100 balas que se emite en HBO. Est\u00e1 protagonizada por Javier C\u00e1mara e Mar\u00eda Pujalte.\u200b Estreouse o 28 de novembro de 2021. \u00c9 a continuaci\u00f3n das series \"Vota Juan\" (2019) e \"Vamos Juan\" (2020).\nSinopse.\nNesta terceira entrega, Juan Carrasco at\u00f3pase no punto \u00e1lxido da s\u00faa carreira. Grazas \u00e1s portas xiratorias, ten un despacho espectacular, adelgazou dez quilos e ten pelo. Na s\u00faa nova vida hai espazo para moitas cousas, pero non para a s\u00faa muller Paula, a s\u00faa filla Eva e a s\u00faa antiga xefa de prensa, Macarena. Todo se v\u00e9n abaixo cando reaparece na s\u00faa vida o \u00fanico do que ning\u00faen o poder\u00e1 liberar xamais: Logro\u00f1o. Uns papeis que involucran a Juan nunha trama de corrupci\u00f3n municipal po\u00f1er\u00e1n a s\u00faa vida do rev\u00e9s. As\u00ed comeza unha fuxida fren\u00e9tica para borrar o seu pasado como alcalde da cidade e evitar o seu ingreso en prisi\u00f3n."}
{"id": "544842", "revid": "98629", "url": "https://gl.wikipedia.org/wiki?curid=544842", "title": "Diplostraca", "text": "Os Diplostraca (diplostr\u00e1ceos) ou Cladocera (clad\u00f3ceros), xeralmente chamados pulgas de auga, son unha superorde de pequenos crust\u00e1ceos que se alimentan de part\u00edculas diminutas de materia org\u00e1nica (hai tam\u00e9n algunhas formas predadoras).\nAta agora reco\u00f1ec\u00e9ronse unhas 1.000 especies desta superorde, e moitas m\u00e1is est\u00e1n a\u00ednda sen describir. Os f\u00f3siles m\u00e1is antigos dos Diplostraca datan do Xur\u00e1sico, a\u00ednda que a moderna morfolox\u00eda destes f\u00f3siles suxire que se orixinaron bastante antes, durante o Paleozoico. A maior\u00eda son de augas doces, pero alg\u00fans adapt\u00e1ronse tam\u00e9n \u00e1 vida no oc\u00e9ano, e son os \u00fanicos Branchiopoda que o fixeron, a\u00ednda que os Anostraca viven en lagos hipersalinos. A maior\u00eda son de 0,2 a 6,0 mm de longo, te\u00f1en unha cabeza xirada cara a abaixo cun \u00fanico ollo composto medial e un exoesqueleto que lles cobre o t\u00f3rax e o abdome, aparentemente non segmentados. A maior\u00eda das especies presenta unha partenox\u00e9nese c\u00edclica, na que a reproduci\u00f3n asexual \u00e9 ocasionalmente suplementada con reproduci\u00f3n sexual, a cal produce ovos de repouso moi resistentes, que permiten a estas especies sobrevivir a duras condici\u00f3ns e espallarse a h\u00e1bitats distantes.\nDescrici\u00f3n.\nA maior\u00eda miden de 0,2 a 6,0 mm de longo, coa excepci\u00f3n de \"Leptodora\", que pode chegar aos 18 mm. O corpo non presenta segmentaci\u00f3n aparente e ten un exoesqueleto ou casca que cobre o t\u00f3rax e o abdome.\nA cabeza est\u00e1 colocada formando un \u00e1ngulo cara a abaixo e pode estar separada do resto do corpo por unha amosega cervical. Te\u00f1en un s\u00f3 ollo composto negro, localizado na li\u00f1a media do animal en todos os x\u00e9neros excepto dous, e a mi\u00fado te\u00f1en un s\u00f3 ocelo. Na cabeza hai dous pares de antenas, as do primeiro par son ap\u00e9ndices pequenos non segmentados, mentres que as do segundo par son grandes, segmentadas e ramificadas, con poderosos m\u00fasculos. As primeiras antenas levan sedas (\"setae\") olfactorias, e as segundas son utilizadas pola maior\u00eda das especies para nadar. O padr\u00f3n de sedas das segundas antenas \u00e9 \u00fatil para a identificaci\u00f3n. A parte da cabeza que se proxecta diante das primeiras antenas denom\u00ednase rostro ou \"bico\".\nAs pezas bucais son pequenas e consisten nun labro impar, un par de mand\u00edbulas, un par de maxilas e un labio impar. Util\u00edzanas para comer \"detritos org\u00e1nicos de todas clases\" e bacterias.\nO t\u00f3rax ten cinco ou seis pares de ap\u00e9ndices lobados, que parecen follas, cada un dos cales ten numerosos pelos ou sedas. Toman o ox\u00edxeno e liberan o di\u00f3xido de carbono por toda a superficie do seu corpo.\nCiclo de vida.\nCoa excepci\u00f3n dunhas poucas especies puramente asexuais, o ciclo vital dos Diplostraca est\u00e1 dominado pola reproduci\u00f3n asexual, pero con per\u00edodos ocasionais de reproduci\u00f3n sexual; isto denom\u00ednase partenox\u00e9nese c\u00edclica. Cando as condici\u00f3ns son favorables, a reproduci\u00f3n ocorre por partenox\u00e9nese durante varias xeraci\u00f3ns, producindo s\u00f3 femias cl\u00f3nicas. A medida que se deterioran as condici\u00f3ns, prod\u00facense machos e real\u00edzase a reproduci\u00f3n sexual. Isto ten como resultado a produci\u00f3n de ovos dormentes de longa duraci\u00f3n e resistencia. Estes ovos de ephippium poden ser transportados pola terra levados polo vento e fan eclosi\u00f3n cando atopan condici\u00f3ns favorables, o que permite que moitas especies te\u00f1an distribuci\u00f3ns moi amplas, mesmo cosmopolitas.\nHistoria evolutiva.\nOs Diplostraca est\u00e1n ani\u00f1ados dentro dos concostr\u00e1ceos, e est\u00e1n m\u00e1is estreitamene relacionados coa orde Cyclestherida, cuxo \u00fanico x\u00e9nero vivo \u00e9 \"Cyclestheria\". A\u00ednda que hai varios f\u00f3siles do Paleozoico dos que se dixo que eran representantes dos Diplostraca, ning\u00fan destes rexistros foi confirmado. Os rexistros m\u00e1is antigos confirmados de Diplostraca son de inicios do Xur\u00e1sico de Asia. Os f\u00f3siles do Xur\u00e1sico son asignables a grupos modernos ou extintos, o que indica que a radiaci\u00f3n inicial do grupo aconteceu antes do comezo do Xur\u00e1sico, probablemente durante o Paleozoico.\nEcolox\u00eda.\nA maior\u00eda das especies de Diplostraca viven en auga doce e outros corpos de auga continentais, e s\u00f3 hai oito especies que son verdadeiramente oce\u00e1nicas. As especies mari\u00f1as est\u00e1n todas encadradas na familia Podonidae, ag\u00e1s o x\u00e9nero \"Penilia\". Alg\u00fans Diplostraca habitan nos leitos de follas ca\u00eddas.\nTaxonom\u00eda.\nSegundo o World Registry of Marine Species (WORMS), Cladocera \u00e9 sin\u00f3nimo do superorde Diplostraca, que est\u00e1 inclu\u00eddo na clase Branchiopoda. \u00c1mbolos nomes est\u00e1n actualmente en uso. O superorde forma un grupo monofil\u00e9tico de 7 ordes, unhas 24 familias e m\u00e1is de 11.000 especies (crese que moitas m\u00e1is est\u00e1n a\u00ednda sen describir). S\u00f3 o x\u00e9nero \"Daphnia\" xa cont\u00e9n m\u00e1is de 150 especies.\nAs seguintes familias est\u00e1n reco\u00f1ecidas:\nSuperorde Diplostraca (=Cladocera)\nEtimolox\u00eda.\nA palabra \"Cladocera\" deriva das ra\u00edces gregas \u03ba\u03bb\u03ac\u03b4\u03bf\u03c2, kl\u00e1dos, 'rama' e \u03ba\u03ad\u03c1\u03b1\u03c2, k\u00e9ras, 'corno')."}
{"id": "544843", "revid": "27155", "url": "https://gl.wikipedia.org/wiki?curid=544843", "title": "Pulga de auga", "text": ""}
{"id": "544844", "revid": "27155", "url": "https://gl.wikipedia.org/wiki?curid=544844", "title": "Cladocera", "text": ""}
{"id": "544845", "revid": "27155", "url": "https://gl.wikipedia.org/wiki?curid=544845", "title": "Clad\u00f3ceros", "text": ""}
{"id": "544846", "revid": "27155", "url": "https://gl.wikipedia.org/wiki?curid=544846", "title": "Clad\u00f3cero", "text": ""}
{"id": "544847", "revid": "27155", "url": "https://gl.wikipedia.org/wiki?curid=544847", "title": "Diplostracos", "text": ""}
{"id": "544848", "revid": "98629", "url": "https://gl.wikipedia.org/wiki?curid=544848", "title": "Carlos Cela", "text": "Carlos Santiago Cela Pereira, nado en Vigo o 5 de novembro de 1936, \u00e9 un exfutbolista galego. Destacou dende novo e foi internacional coa selecci\u00f3n espa\u00f1ola xuvenil, coa que se proclamou campi\u00f3n do mundo en 1954, sendo o m\u00e1ximo goleador do torneo e marcando un dos tantos na final contra a Alema\u00f1a de Uwe Seeler. Posteriormente xogou no Espanyol e pertenceu varios anos ao Real Madrid, pero a dura competencia no club branco fixo que sa\u00edse cedido a varios equipos. A s\u00faa carreira viuse truncada polas lesi\u00f3ns e acabou por retirarse do f\u00fatbol con s\u00f3 25 anos.\nTraxectoria.\nNaceu en Vigo, sendo fillo de Amadeo Cela Guill\u00e9n e Mar\u00eda Pereira G\u00f3mez, e formouse como futbolista no R\u00e1pido de Bouzas da s\u00faa cidade natal. Aos 17 anos trasladouse a Barcelona para estudar Econ\u00f3micas, e al\u00ed fichou polo Universitario, adestrado por Odilo Bravo, ao que xa tivera como t\u00e9cnico en Bouzas. Xogando neste equipo foi convocado pola selecci\u00f3n catal\u00e1 xuvenil e tam\u00e9n coa selecci\u00f3n espa\u00f1ola xuvenil, coa que se proclamou campi\u00f3n do mundo. Recibiu ofertas do Atl\u00e9tico de Madrid, pero rexeitounas para continuar cos seus estudos en Barcelona.\nEn 1954 fichou polo RCD Espanyol, seguindo de novo a Odilo Bravo. No club branquiazul xogou co equipo xuvenil e o 26 de decembro debutou con 18 anos na Primeira Divisi\u00f3n, nun partido contra o Racing de Santander en Sarri\u00e0. Formou na dianteira xunto con Prieto, Oswaldo, Piqu\u00edn e Ant\u00f3, e marcou o \u00fanico gol do encontro. Xogou un total de 9 partidos na tempada, marcando 5 goles. \nPara a campa\u00f1a 1955/56 foi traspasado ao Real Madrid, formando parte do equipo durante a maior parte da tempada, na que o club branco acabar\u00eda ga\u00f1ando a primeira edici\u00f3n da Copa de Europa, pero sen chegar a debutar en ningunha competici\u00f3n oficial. \nEn febreiro de 1956 foi cedido ao Real Betis, que loitaba por ascender a Primeira Divisi\u00f3n. Debutou con dous goles fronte ao Granada e acabou a liga con 5 goles nas \u00faltimas 7 xornadas. Sumou outros 6 goles na fase de ascenso, na que o equipo sevillano non conseguiu subir de categor\u00eda. Xogou cedido unha segunda tempada no Betis, onde coincidiu con outros galegos como Portu, Vilari\u00f1o ou Otero. Marcou 5 goles nos primeiros partidos da tempada, pero a s\u00faa progresi\u00f3n viuse freada por unha grave lesi\u00f3n de menisco, que o afastou dos campos durante meses.\nDe regreso no Real Madrid, ga\u00f1ou a liga e unha segunda Copa de Europa na tempada 1957/58, a\u00ednda que de novo sen contar con minutos no equipo dirixido polo arxentino Carniglia, que contaba naqueles anos cun longo cadro de xogadores e unha dura competencia na dianteira. Na seguinte campa\u00f1a xogou cedido no Gran Pe\u00f1a, da Terceira Divisi\u00f3n, mentres realizaba o servizo militar en Vigo. Con todo, caeu lesionado na primeira xornada contra o Xuvenil coru\u00f1\u00e9s, perdendo case todo o resto da tempada. Xogou un total de seis encontros co club adestrado por Yayo, marcando tres goles. Na seguinte tempada o Real Madrid cedeuno nas \u00faltimas xornadas ao Terrassa, da Segunda Divisi\u00f3n. \nEn xullo de 1960 fichou por un ano polo Real Ja\u00e9n, tam\u00e9n de Segunda, reclamado polo adestrador Jos\u00e9 Valera, co que coincidira no Betis. Xogou s\u00f3 dous partidos co club andaluz, que sufriu esa tempada numerosos problemas institucionais e deportivos, e polo que tivo ata catro adestradores diferentes no banco. Ao remate da tempada colgou as botas.\nSelecci\u00f3n nacional.\nEn 1954 foi convocado para disputar o Mundial Xuvenil coa selecci\u00f3n espa\u00f1ola, onde coincidiu co tam\u00e9n galego Botana. Na fase de grupos marcou un gol contra Iugoslavia e un triplete contra Portugal. A continuaci\u00f3n fixo o \u00fanico gol nas semifinais contra a Arxentina en Wuppertal, e marcou o primeiro dos dous goles espa\u00f1ois na final contra Alema\u00f1a en Colonia, despois de que Alema\u00f1a se adiantase con dous goles de Uwe Seeler. A continuaci\u00f3n Emilio \u00c1lvarez puxo o empate, que lle serviu a Espa\u00f1a para se proclamar campioa do mundo grazas \u00e1 diferenza de goles durante o torneo. Cela foi o m\u00e1ximo goleador do campionato, con seis goles.\nVida persoal.\nCasou en xullo de 1963 en Vigo con Gloria Rodr\u00edguez Braga."}
{"id": "544854", "revid": "27155", "url": "https://gl.wikipedia.org/wiki?curid=544854", "title": "Diplostr\u00e1ceos", "text": ""}
{"id": "544855", "revid": "27155", "url": "https://gl.wikipedia.org/wiki?curid=544855", "title": "Diplostr\u00e1ceo", "text": ""}
{"id": "544858", "revid": "25871", "url": "https://gl.wikipedia.org/wiki?curid=544858", "title": "Gumersindo Laverde", "text": "Gumersindo Laverde Ruiz, nado en Estrada no concello de Val de San Vicente (Cantabria) o 5 de abril de 1835 e finado en Santiago de Compostela o 12 de outubro de 1890, foi un escritor, xornalista, e catedr\u00e1tico espa\u00f1ol.\nTraxectoria.\nFormaci\u00f3n e traxectoria profesional.\nFillo de Toribio Laverde Gonz\u00e1lez e Asunci\u00f3n Ruiz Puertas, ao catro anos os seus pais traslad\u00e1ronse \u00e1 aldea de Nueva, en Llanes, onde estudou as primeiras letras e lat\u00edn con Antonio Gonz\u00e1lez.\nEn 1847, marchou a Oviedo, con apenas doce anos, e al\u00ed cursou cinco anos de filosof\u00eda e ampliaci\u00f3n. Dende 1853, na mesma universidade e, despois, nas de Madrid, Valladolid e Salamanca, realizou os seus estudos en dereito at\u00e9 licenciarse en 1859 e, posteriormente, tam\u00e9n se licenciou de Filosof\u00eda e Letras en Oviedo. M\u00e1is tarde fixo o doutoramento n\u00e1mbalas d\u00faas materias. Os seus estudos en Valladolid e Salamanca realizounos baixo a protecci\u00f3n dos poetas Jos\u00e9 Heriberto Garc\u00eda de Quevedo e Lorenzo Nicol\u00e1s Quintana. Durante toda a s\u00faa vida tivo moitos problemas de sa\u00fade. \nEn 1860, despois dun ano de descanso en Nueva \u00e1 beira da s\u00faa familia, trasladouse a Madrid, onde foi empregado na Secretar\u00eda da Xunta de Beneficencia. En 1862, opositou a varias c\u00e1tedras de ret\u00f3rica e po\u00e9tica, obtendo unha no Instituto de Lugo en 1863 e, onde entre 1870 e 1873, desempe\u00f1ou o cargo de director. Nese \u00faltimo ano, quedaron vacantes as c\u00e1tedras de Literatura latina nas Universidades de Valladolid e de Santiago de Compostela, e concorreu \u00e1s d\u00faas ao mesmo tempo. Como conseguira as d\u00faas e ti\u00f1a que optar por unha, decidiu marchar \u00e1 de Valladolid, onde tomou posesi\u00f3n o primeiro de outubro de 1873. Posteriormente, permutou esa c\u00e1tedra por outra de Literatura Xeral Espa\u00f1ola na mesma facultade, da que m\u00e1is tarde foi nomeado Decano.\nEn 1874 formou parte do tribunal que concedeu o Premio Extraordinario de Licenciatura a Marcelino Men\u00e9ndez Pelayo, con quen estableceu unha perdurable e profunda amizade convert\u00e9ndose en mentor e nun dos grandes amigos de Marcelino Men\u00e9ndez Pelayo, con quen mantivo unha longa e fruct\u00edfera relaci\u00f3n epistolar, ata o punto de que un ano antes da s\u00faa morte, Men\u00e9ndez Pelayo confesou que moitas das s\u00faas obras non se ter\u00edan realizado sen o \u00e1nimo de Laverde, e que a el se debera o primeiro impulso e est\u00edmulo nos seus proxectos, en particular no seu libro \"La ciencia espa\u00f1ola\" (1879), que prologou o porpio Laverde. Este exerceu unha grande influencia en Men\u00e9ndez Pelayo, sobre todo nos seus traballos dos primeiros anos e o orientou cara ao neocatolicismo malia que, nun principio, Men\u00e9ndez Pelayo era liberal. \nO 18 de outubro de 1876, conseguiu o traslado, tam\u00e9n por permuta, \u00e1 mesma materia da Universidade de Santiago de Compostela, onde permaneceu at\u00e9 o seu falecemento, o 12 de outubro de 1890.\nTraballos e proxectos.\nM\u00e1is que aos estudos xur\u00eddicos, dedicouse aos estudos literarios e filos\u00f3ficos e deuse a co\u00f1ecer como prosista e poeta. \nTam\u00e9n se escribiu con outros grandes intelectuais da s\u00faa \u00e9poca, como Juan Valera. En 1865 publicou o \"Gran Almanaque de las dos Asturias\", e defendeu o proxecto do ferrocarril c\u00e1ntabro en cartas e artigos publicados en \"El Trabajo\", \"Revista Ovetense\" e \"La Abeja Monta\u00f1esa\" de Santander, que provocaron o rexeitamento xeral de case toda a prensa asturiana. Tam\u00e9n defendeu con forza a uni\u00f3n das Asturias de Oviedo e Santander; \u00e9 dicir, a uni\u00f3n do Principado e da Monta\u00f1a en termos eclesi\u00e1stico e universitario creando un \u00fanico distrito; a Administraci\u00f3n de Xustiza con audiencia territorial; no militar coa creaci\u00f3n dunha Capitan\u00eda xeneral para os dous territorios; o sindicato agrario, industrial e art\u00edstico, celebrando congresos, exposici\u00f3ns e certames; o culto \u00e1s glorias e tradici\u00f3ns, erixindo en Covadonga un pante\u00f3n onde repousasen as cinzas dos seus homes ilustres e a uni\u00f3n, en definitiva, en \"todo e para todo honesto, fermoso e \u00fatil\", propo\u00f1endo crear infraestruturas para promover o comercio mutuo. As\u00ed entend\u00eda Laverde a uni\u00f3n das d\u00faas Asturias: \u201cTraballar solidariamente no labor da s\u00faa civilizaci\u00f3n com\u00fan, as\u00ed como no da civilizaci\u00f3n xeral peninsular, como parte principal da nacionalidade ib\u00e9rica\u201d. \nSendo xa membro correspondente da mesma, obtivo menci\u00f3n honor\u00edfica no certame po\u00e9tico da Real Academia Espa\u00f1ola celebrado en 1865 por unha oda a Isabel II. Foi nomeado Xefe de Administraci\u00f3n de cuarta clase, oficial da de terceiros do ministerio de Fomento, por Real Orde de 24 de febreiro de 1872. Foi acad\u00e9mico correspondente das Reais Academias da Lingua (1864) e da Historia (1868). \nDestacou pola s\u00faa defensa do pasado filos\u00f3fico espa\u00f1ol, fronte ao descr\u00e9dito da \u00e9poca. \nLaverde proxectaba desde a s\u00faa mocidade unha \"Historia de los santos espa\u00f1oles desde la \u00e9poca romana\" que era, en realidade, un estudo do proceso da Igrexa Espa\u00f1ola ao longo da s\u00faa historia, pero esta idea non chegou a callar. \nObra.\nA s\u00faa produci\u00f3n escrita non \u00e9 demasiado extensa e est\u00e1 recollida sobre todo nos \"Ensayos cr\u00edticos sobre Filosof\u00eda, Literatura e Instrucci\u00f3n P\u00fablica\" (Lugo, 1868), quedando o resto disperso en revistas da \u00e9poca. Nestes ensaios m\u00f3strase como un fil\u00f3sofo neocat\u00f3lico e loita ferozmente contra o krausismo. Ao morrer, a s\u00faa vi\u00fava Josefa Gayoso, enviou o seu expediente a Marcelino Men\u00e9ndez Pelayo coa idea de que publicase as s\u00faas obras, pero non se levou a cabo por mor da morte de Men\u00e9ndez Pelayo. Os seus poemas foron publicados en 1952 cun pr\u00f3logo fundamental de Jos\u00e9 Mar\u00eda de Coss\u00edo, e enm\u00e1rcanse dentro do patetismo rom\u00e1ntico, a\u00ednda que prefire expresar o seu sentimento a trav\u00e9s dun metro cl\u00e1sico, en particular da estrofa s\u00e1fica, xa que sempre estivo especialmente preocupado polo coidado formal e mesmo fixo algunhas innovaci\u00f3ns m\u00e9tricas que foron discutidas polos seus contempor\u00e1neos. Os seus poemas son amatorios, cunha forte presenza de temas fantasmag\u00f3ricos, aparencias e nocturnidades, sempre co patetismo que se desprende das br\u00e9temas da s\u00faa terra e no que se lle engade a s\u00faa dolorosa enfermidade, e neles se atopan ecos de Alphonse de Lamartine, e de MacPherson (Ossian) en poemas como \"La luna y el lirio\". De certo, o agosti\u00f1o Francisco Blanco Garc\u00eda, chegou a denominalo o \"Ossian espa\u00f1ol\". \nColaborou en varios xornais e revistas de Asturias: \"\u00c1lbum da Mocidade\", \"El Faro Asturiano\", \"La Revista literaria de Asturias\", \"El Trabajo\", \"Revista de Asturias\" e \"El Oriente de Asturias;\" de Salamanca: \"Eco de Salamanca\" e \"La Cr\u00f3nica de Salamanca;\" de Sevilla, \"Espa\u00f1a Literaria\"; de Madrid: \"C\u00edrculo Cient\u00edfico y Literario\", \"Revista de Instruci\u00f3n p\u00fablica\", \"Revista Ib\u00e9rica\", \"La Concordia\". \"Revista de Espa\u00f1a\", \"La Ense\u00f1anza\", \"El Progreso\", \"Revista de Madrid\", \"La llustracci\u00f3n Gallega y Asturiana\", \"Revista Europea\" e outras varias; de Santander, \"La Abeja Monta\u00f1esa\", \"La Tertulia\", \"Revista C\u00e1ntabro Asturiana\" e o \"Libro de Cantabria\". Deixou ademais moitos artigos e versos in\u00e9ditos."}
{"id": "544863", "revid": "865", "url": "https://gl.wikipedia.org/wiki?curid=544863", "title": "Slow Pulp", "text": "Slow Pulp \u00e9 unha banda estadounidense de indie rock formada en Madison, Wisconsin, a\u00ednda que no presente est\u00e1 baseada en Chicago, Illinois.\nHistoria.\nO grupo form\u00e1rono os amigos da infancia Teddy Mathews, Alex Leeds e Henry Stoehr. O seu primeiro lanzamento, un EP titulado \"EP1\", apareceu no ano 2015. En 2017 Slow Pulp publicou un segundo EP, co t\u00edtulo \"EP2\", sendo o seu primeiro traballo coa nova membro Emily Massey. En 2019 a banda lanzou outro EP, \"Big Day\". O seu primeiro \u00e1lbum de estudio, Moveys, foi editado o 9 de outubro de 2020 a trav\u00e9s do selo Winspear. O disco recibiu recensi\u00f3ns positivas.\nEn 2023 a banda asinou un contrato co selo Anti-, a trav\u00e9s do cal publicou o seu segundo \u00e1lbum de estudio, \"Yard\", no mes de setembro dese ano."}
{"id": "544865", "revid": "865", "url": "https://gl.wikipedia.org/wiki?curid=544865", "title": "Prettiest Eyes", "text": "Prettiest Eyes \u00e9 unha banda estadounidense de rock psicod\u00e9lico formada na cidade dos \u00c1nxeles. Est\u00e1 formada por Pachy Garc\u00eda (voces e bater\u00eda), Paco Casanova (voces, teclados e electr\u00f3nica) e Marcos Rodr\u00edguez (voces e baixo), orixinarios de Porto Rico. Ata a data o grupo leva publicados dous EPs e tres \u00e1lbums de estudio."}
{"id": "544866", "revid": "865", "url": "https://gl.wikipedia.org/wiki?curid=544866", "title": "Moontype", "text": "Moontype \u00e9 unha banda estadounidense de indie rock formada en Chicago, Illinois. Naceu inicialmente como un proxecto en solitario da vocalista Margaret McCarthy mentres estudaba no Oberlin College, pero posteriormente ampliouse co guitarrista Ben Cruz e o bater\u00eda Emerson Hunton convert\u00e9ndose nunha banda completa. En solitario, McCarthy lanzou o seu primeiro EP co nome de Moontype, titulado \"Fan Music\", en 2017. A banda editou o seu \u00e1lbum de estrea, \"Bodies of Water\", en 2021 a trav\u00e9s do selo Born Yesterday Records."}
{"id": "544867", "revid": "865", "url": "https://gl.wikipedia.org/wiki?curid=544867", "title": "The Moon &amp; Antarctica", "text": "The Moon &amp; Antarctica \u00e9 o terceiro \u00e1lbum de estudio da banda estadounidense de indie rock Modest Mouse, publicado o 13 de xu\u00f1o de 2000 a trav\u00e9s do selo Epic Records. O t\u00edtulo do disco est\u00e1 tirado do filme de 1982 \"Blade Runner\", onde a personaxe principal (Rick Deckard) le un xornal co titular \"Farming the Oceans, the Moon and Antarctica\".\n\"The Moon &amp; Antarctica\" chegou ao n\u00famero 120 da lista estadounidense \"Billboard 200\", e recibiu recensi\u00f3ns positivas dos cr\u00edticos, que loubaron a s\u00faa tem\u00e1tica e as letras introspectivas do l\u00edder Isaac Brock. Tam\u00e9n foi aclamado por ser unha expansi\u00f3n do son da banda, en gran parte debido ao maior presuposto do seu novo selo e \u00e1 produci\u00f3n de Brian Deck. En 2021 NME refer\u00edase ao traballo como \"un dos mellores discos da historia\"."}
{"id": "544869", "revid": "25871", "url": "https://gl.wikipedia.org/wiki?curid=544869", "title": "Festival de Eurovisi\u00f3n 1961", "text": "O Festival de Eurovisi\u00f3n 1961 foi a 6\u00aa edici\u00f3n do festival de Eurovisi\u00f3n. Por segunda vez o concurso foi feito na cidade francesa de Cannes, cidade na que xa f\u00f3ra hospedado no 1959. Organizado pola Uni\u00f3n Europea de Radiodifusi\u00f3n (EUR, polas siglas en galego ou EBU polas s\u00faas siglas en ingl\u00e9s) e a televisi\u00f3n anfitrioa local, a RTF siglas en franc\u00e9s para \"Radiodiffusion-T\u00e9l\u00e9vision Fran\u00e7aise\" (en galego: Televisi\u00f3n Francesa de Radiodifusi\u00f3n).\nO concurso foi organizado no \"\"Palais des Festivais et des Congr\u00e8s\" (Pazo de festivais e congresos) o 18 de marzo de 1961. Foi o primeiro concurso realizado nun s\u00e1bado polo ser\u00e1n, tradici\u00f3n que contin\u00faa ata a actualidade. O espect\u00e1culo foi conducido por Jacqueline Joubert, quen tam\u00e9n conduxera o festival de 1959.\nDezaseis pa\u00edses participaron no concurso, tres m\u00e1is que na edici\u00f3n anterior. Debutaron no festival a Finlandia, a Espa\u00f1a e a Iugoslavia. \nO ga\u00f1ador foi Luxemburgo coa canci\u00f3n \"Nous les amoureux\"\" (N\u00f3s, os amigos), interpretada por Jean-Claude Pascal, escrita por Maurice Vidalin, e composta por Jacques Datin. \nLocalizaci\u00f3n.\nO festival tivo lugar en Cannes, Francia, no \"Palais des Festivais et des Congr\u00e8s\", ap\u00f3s que Francia ga\u00f1ara o concurso de 1960 o que otorga o dereito de ser anfitri\u00f3n do festival do ano seguinte. \nCannes, \u00e9 unha cidade localizada na costa azul francesa. \u00c9 un dos maiores destinos tur\u00edsticos de toda a Francia e \u00e9 mundialmente co\u00f1ecida por ser anfitrioa do Festival de Cine de Cannes, feito tam\u00e9n no Pazo dos festivais e dos congresos. O edificio do teatro foi constru\u00eddo en 1949 dentro do hotel de luxo JW Marriott Cannes na popular avenida do \"Croisette\". Esta foi tam\u00e9n a sede da edici\u00f3n de .\nFormato.\nO v\u00eddeo introdutorio foi semellante \u00f3 de 1959: primeiro unha visi\u00f3n do mar e do \"Palais des Festivals et des Congr\u00e8s\"; despois, unha vis\u00f3n do local, das cabinas dos comentadores, do p\u00fablico, da orquestra e, finalmente, unha corti\u00f1a, que por detr\u00e1s deixaba entreveres o escenario. O escenario foi maior do que f\u00f3ra usado nos anos anteriores, nel represent\u00e1base un grande xard\u00edn dunha gran pazo mediterr\u00e1neo, con escadas de pedra, flores e co cuadro de votaci\u00f3ns posicionado \u00e1 esquerda do palco. Abriu a corti\u00f1a desvelando a todos os artistas reunido no escenario (por primeira vez na historia). Aparece ent\u00f3n a presentadora do espect\u00e1culo, Jacqueline Joubert, que foi a primeira persoa en presentar d\u00faas veces o festival. \nComezou co cl\u00e1sico \"Boa noite, Europa!\" e conclu\u00edu a s\u00faa introduci\u00f3n con: \"Para aproximar as persoas, un pouco dun refr\u00e1n as veces \u00e9 moito mellor do que un longo discurso.\" Do\u00f1a Joubert deu ent\u00f3n a benvida aos participantes, que, un por vez, avanzaron ata o micr\u00f3fono para dicir o seu nome. Despois, a propia Joubert foi quen introduxo cada canci\u00f3n. \nComo \u00e9 habitual houbo un intervalo de varios minutos entre a \u00faltima m\u00fasica e a votaci\u00f3n. Para amenizar estes minutos a RTF contratou a dous bailadores da \u00d3pera do Par\u00eds para dar un breve baile.\nA emisi\u00f3n durou 1 hora e 35 minutos. O evento foi seguido por 35 mill\u00f3ns de persoas.\nO sorteo da orde de actuaci\u00f3n foi feita a 16 de marzo.\nDebido a problemas co tempo l\u00edmite do concurso, a m\u00fasica vencedora non foi transmitida no Reino Unido.\nDurante as votaci\u00f3ns Luxemburgo votou \u00f3 Reino Unido con 8 puntos, Noruega tam\u00e9n votou \u00e1 Dinamarca con 8 puntos. Esta foi a votaci\u00f3n m\u00e1is grande feita por un s\u00f3 pais a outro dende 1958 e non ser\u00eda superada ata 1970 cando a B\u00e9lxica votou \u00e1 Irlanda con 9 puntos.\nPa\u00edses participantes.\nUn total de dezaseis pa\u00edses participaron no Concurso, inclu\u00edndo o tres debutantes: Finlandia, Espa\u00f1a, e Iugoslavia.\nMestres de orquestra.\nCada pa\u00eds ti\u00f1a un mestre de orquestra de seu para cada actuaci\u00f3n. L\u00e9o Chauliac, foi o director do tema de apertura do festival. \nResultados.\nCada pa\u00eds participante tivo un xurado de 10 xu\u00edces que puntou con 1 punto \u00e1 s\u00faa canci\u00f3n favorita.\nPersonalidades.\nA continuaci\u00f3n unha lita das persoas encargadas de presentar na retransmisi\u00f3n os votos de cada pa\u00eds no orde en que foron feitos:\nTransmisi\u00f3n.\nA continuaci\u00f3n unha t\u00e1boa cas televisi\u00f3ns encargadas de transmitir o festival."}
{"id": "544870", "revid": "5312", "url": "https://gl.wikipedia.org/wiki?curid=544870", "title": "Telegram", "text": "Telegram Messenger \u00e9 un servizo de mensaxer\u00eda que permite aos seus usuarios enviarse mensaxes, fotos, v\u00eddeos e documentos entre eles (todos os tipos de ficheiros son compat\u00edbeis). As aplicaci\u00f3ns cliente son de c\u00f3digo aberto e o servidor \u00e9 software privativo (c\u00f3digo pechado).\nHistoria.\nTelegram foi iniciado en 2013 polos irm\u00e1ns Nikolai e P\u00e1vel D\u00farov, os creadores de VK, a maior rede social de Rusia.\nTelegram Messenger LLP \u00e9 unha empresa independente sen \u00e1nimo de lucro situada en Berl\u00edn, Alema\u00f1a, que non est\u00e1 conectada co Reino Unido.\nEn abril de 2018, o tribunal ruso decidiu bloquear Telegram en Rusia. Alg\u00fans rusos tentaron eludir a prohibici\u00f3n usando proxies abertos noutros pa\u00edses.\nO 5 de outubro de 2021, Telegram ga\u00f1ou m\u00e1is de 70 mill\u00f3ns de novos usuarios como resultado dunha interrupci\u00f3n que afectou a Facebook e os seus afiliados.\nCaracter\u00edsticas.\nTelegram permite aos seus usuarios enviar notas de voz, fotos, v\u00eddeos e ficheiros de todo tipo, de maneira similar a outros softwares de mensaxer\u00eda, como por exemplo WhatsApp. Ao igual que esta. usa un sistema similar de estados de lectura de mensaxes, con 1 comprobaci\u00f3n=enviado, 2 comprobaci\u00f3ns=lectura (aberto) . Os grupos de Telegram poden ter un m\u00e1ximo de 200.000 membros \nIdentidade visual.\nTanto Telegram como os seus servizos utilizan unha serie de logotipos para distinguir as distintas aplicaci\u00f3ns. O avi\u00f3n de papel est\u00e1 resaltado nun fondo azul, e nun globo de conversa, que se mostra por orde de aparici\u00f3n:"}
{"id": "544872", "revid": "5863", "url": "https://gl.wikipedia.org/wiki?curid=544872", "title": "Duro Dakovic", "text": ""}
{"id": "544875", "revid": "15490", "url": "https://gl.wikipedia.org/wiki?curid=544875", "title": "Adolfo Cabrales", "text": ""}
{"id": "544876", "revid": "98629", "url": "https://gl.wikipedia.org/wiki?curid=544876", "title": "M\u00e1t\u00e9 Zalka", "text": "M\u00e1t\u00e9 Zalka (en h\u00fangaro, Zalka M\u00e1t\u00e9), nado en Tunyogmatolcs (Hungr\u00eda) o 23 de abril de 1896 e finado en Huesca o 11 de xu\u00f1o de 1937, foi un escritor e revolucionario internacionalista de orixe xud\u00eda. O seu nome real era B\u00e9la Frankl, a\u00ednda que durante a Guerra Civil Espa\u00f1ola foi co\u00f1ecido tam\u00e9n como Paul Luk\u00e1cs e Xeneral Luk\u00e1cs. Combateu na primeira guerra mundial e na Guerra Civil Espa\u00f1ola, como membro das Brigadas Internacionais. Foi condecorado coa Orde do Estandarte Vermello da Uni\u00f3n Sovi\u00e9tica e a Orde da Liberaci\u00f3n de Espa\u00f1a, a t\u00edtulo p\u00f3stumo.\nTraxectoria.\nNaceu en 1896 en Tunyogmatolcs, ao nord\u00e9s de Hungr\u00eda, no seo dunha familia xud\u00eda, de pai hostaleiro. Graduouse na escola secundaria \"Polg\u00e1ri Iskola\" en Mateszalka, m\u00e1is tarde rebautizada na s\u00faa honra.\nPrimeira guerra mundial.\nCo estalido da primeira guerra mundial foi mobilizado polo ex\u00e9rcito do Imperio Austroh\u00fangaro como oficial subalterno. Combateu en Italia e a fronte oriental onde, en xu\u00f1o de 1916, foi ferido e capturado polas tropas rusas en Lutsk, Ucra\u00edna. Estivo reclu\u00eddo nun campo de prisioneiros, onde foi influenciado polo comunismo.\nEx\u00e9rcito Vermello.\nNo outono de 1919 escapou do campo de prisioneiros de Krasnoiarsk (Rusia) e formou un grupo de partisanos. A principios de 1920 uniuse ao Ex\u00e9rcito Vermello, co que combater\u00eda en distintas frontes b\u00e9licas da Guerra Civil Rusa. Ese mesmo ano participou na liberaci\u00f3n de Krasnoiarsk e converteuse en membro do Partido Comunista Ruso (bolxevique).\nTam\u00e9n en 1920 combateu contra as tropas polacas durante a chamada Guerra Polaco-Sovi\u00e9tica, e participou na Batalla de K\u00ediv.\nActividade literaria e cultural.\nTras o estabelecemento da Uni\u00f3n Sovi\u00e9tica en 1922, Zalka ficou en Moscova, onde comezou a s\u00faa actividade literaria, tanto en h\u00fangaro como en ruso. Entre 1925 e 1928 foi director do \"Teatro da Revoluci\u00f3n\" (posteriormente \"Teatro Makhakowski\"). O seu primeiro conto foi publicado en 1924 e o primeiro volume publicouse en ruso en Moscova. Os temas das s\u00faas obras eran, principalmente, os acontecementos da primeira guerra mundial e da Guerra Civil Rusa. Nesta etapa da s\u00faa vida tivo os seus primeiros contactos co comunismo. As obras literarias de M\u00e1t\u00e9 Zalka foron dedicadas principalmente a temas militares.\nO seu primeiro conto publicado, \"Porse ao d\u00eda\", publicado en 1924, tratou sobre a Guerra Civil en Rusia. O mesmo tema aparece nos escritos posteriores \"Ataque de cabalar\u00eda\", en 1929, e \"Maz\u00e1s\", en 1934. O motivo principal da s\u00faa obra \u00e9 a fraternidade internacional. A s\u00faa obra m\u00e1is famosa foi \"Doberdo\", novela escrita en 1937, pouco antes da s\u00faa partida a Espa\u00f1a.\nBrigadas Internacionais.\nEn novembro de 1936 incorporouse \u00e1s Brigadas Internacionais na Guerra Civil Espa\u00f1ola, como outros comunistas da URSS. Foi nomeado Comandante en Xefe da XII Brigada Internacional e participou, co seu adxunto Alexei Eisner, na defensa da capital e nos combates da Cidade Universitaria de Madrid. Debido aos seus \u00e9xitos, foi crecendo a s\u00faa popularidade, e pronto foi co\u00f1ecido como \"Xeneral Paul Luk\u00e1cs\". A comezos do ver\u00e1n de 1937 foi enviado \u00e1 Fronte de Arag\u00f3n ao mando dunha mestura de unidades das Brigadas Internacionais (a posterior \"45\u00aa Divisi\u00f3n Internacional\") para intervir na \"Ofensiva de Huesca.\" A cidade atop\u00e1base completamente asediada desde o comezo da guerra. \nO 11 de xu\u00f1o, mentres realizaba unha inspecci\u00f3n da fronte no seu veh\u00edculo persoal, un ob\u00fas de artillar\u00eda alcanzouno e morreu no acto. Foi substitu\u00eddo no mando da divisi\u00f3n polo xeneral Emilio Kl\u00e9ber, militar de sona das Brigadas Internacionais.\nRepatriaci\u00f3n dos seus restos.\nOs seus restos foron enterrados inicialmente no sur da Espa\u00f1a republicana, mais ser\u00edan recuperados pola s\u00faa familia tras o final do franquismo. O sobri\u00f1o de Zalka, quen tam\u00e9n loitou na guerra espa\u00f1ola, foi convidado pola familia real espa\u00f1ola a unha cerimonia para celebrar o fin da Guerra Civil. Os restos de Zalka foron trasladados a Hungr\u00eda e sepultados nun cemiterio militar en Budapest, xunto con outros altos heroes militares h\u00fangaros."}
{"id": "544890", "revid": "89787", "url": "https://gl.wikipedia.org/wiki?curid=544890", "title": "Blanca Catal\u00e1n de Oc\u00f3n", "text": "Blanca Catal\u00e1n de Oc\u00f3n y Gayol\u00e1, nada en Calatayud en 1860 e finada en Vitoria-Gasteiz en 1904, est\u00e1 considerada a primeira bot\u00e1nica espa\u00f1ola.\nTraxectoria.\nCatal\u00e1n de Oc\u00f3n naceu en 1860 na localidade zaragozana de Calatayud, pero dende pequena viviu coa s\u00faa familia en Monreal del Campo, Provincia de Teruel. A s\u00faa nai, Loreto de Gayol\u00e1, educada en Su\u00edza, animou \u00e1s s\u00faas fillas a desenvolver os seus intereses pola bot\u00e1nica e a entomolox\u00eda e inculcoulles o amor pola natureza, que gozaban especialmente na casa de \"La Campana\" en Valdecabriel, na Serra de Albarrac\u00edn, onde pasaban longos per\u00edodos de tempo. Como a s\u00faa irm\u00e1 Clotilde, tam\u00e9n cultivou a poes\u00eda.\nBlanca fixo un pequeno herbario con plantas da zona de Albarrac\u00edn, algunhas das cales eran especies desco\u00f1ecidas. O c\u00f3engo e bot\u00e1nico de Albarrac\u00edn Bernardo Zapater p\u00faxoa en contacto co bot\u00e1nico alem\u00e1n Heinrich Moritz Willkomm, que preparaba o seu gran \"Prodromus Florae Hispanicae\" . Willkomm inscribiu o nome de Blanca xunto cos principais coleccionistas de plantas no seu traballo sobre a flora espa\u00f1ola.\nTam\u00e9n foi reco\u00f1ecida polo bot\u00e1nico aragon\u00e9s Francisco Loscos Bernal, o que converteu a Catal\u00e1n de Oc\u00f3n na primeira bot\u00e1nica espa\u00f1ola en inscribir o seu nome na nomenclatura cient\u00edfica universal. Loscos tam\u00e9n se far\u00eda eco daqueles mesmos anos dos traballos da naturalista no seu \"Tratado das Plantas de Arag\u00f3n.\" Tam\u00e9n estivo relacionado co bot\u00e1nico valenciano Carlos Pau, quen dedicou o nome da especie \"Linaria blanca\" (rebautizada como \"Linaria repens\" ) a Blanca Catal\u00e1n e describiu algunhas das especies que ela lle enviara, como \"Serratula albarracinensis\" (rebautizada como \"Klasea nudicaulis\" ). En virtude destas actividades, pouco habituais para unha muller do seu tempo, Willkomm, nunha carta a Zapater en 1879, consider\u00e1baa \"a primeira bot\u00e1nica de Espa\u00f1a\". \nCons\u00e9rvanse dous dos seus herbarios: \"Recuerdos de la Sierra de Albarrac\u00edn. Herbario de bot\u00e1nica de plantas raras de Valdecabriel\" e \"Souvenir des Aigues-Bonnes. Herbier de Botanique des plantes rares de la Vall\u00e9e d\u2019Ossau.\" \nEn 2019, a escritora Claudia Casanova publicou a obra de ficci\u00f3n \"Historia de una flor\", baseada na vida de Blanca Catal\u00e1n de Oc\u00f3n."}
{"id": "544891", "revid": "23204", "url": "https://gl.wikipedia.org/wiki?curid=544891", "title": "Monster", "text": ""}
{"id": "544895", "revid": "98629", "url": "https://gl.wikipedia.org/wiki?curid=544895", "title": "Jiok", "text": "Jiok (en ) \u00e9 unha serie de televisi\u00f3n surcoreana de fantas\u00eda escura dirixida por Yeon Sang-ho. Est\u00e1 baseada no webtoon do mesmo nome. \u00c9 unha serie orixinal de Netflix que conta a historia duns seres sobrenaturais que aparecen de s\u00fapeto para condenar \u00e1 xente ao inferno. A serie est\u00e1 protagonizada por Yoo Ah-in, Kim Hyun-joo, Park Jeong-min, Won Jin-ah e Yang Ik-june.\nO episodio piloto de \"Jiok\" estreouse no Festival Internacional de Cinema de Toronto de 2021 na categor\u00eda \"Primetime program of TV series\" o 9 de setembro de 2021, e converteuse na primeira serie surcoreana en presentarse no festival. Estreouse en Netflix o 19 de novembro de 2021, e converteuse na serie m\u00e1is vista de Netflix en todo o mundo o d\u00eda seguinte, superando a \"Squid Game\", estreada dous meses antes."}
{"id": "544898", "revid": "23204", "url": "https://gl.wikipedia.org/wiki?curid=544898", "title": "Ron's Gone Wrong", "text": "Ron's Gone Wrong \u00e9 un filme de animaci\u00f3n de 2021 dirixido por Sarah Smith e Jean-Philippe Vine (no seu debut como director), e codirixido por Octavio E. Rodriguez, producido por Julie Lockhart e Lara Breay e escrito por Peter Baynham e Smith. O filme conta a historia de Barney, un solitario rapaz que se fai amigo dun \"B-bot\" defectuoso chamado Ron; os B-bots son robots cos cales os seus compa\u00f1eiros de clase socializan e se relacionan. Barney debe atopar a maneira de protexer a Ron, quen \u00e9 buscado polos empregados da compa\u00f1\u00eda que o creou. O filme conta coas voces de Zach Galifianakis, Jack Dylan Grazer, Ed Helms, Justice Smith, Rob Delaney, Kylie Cantrall, Ricardo Hurtado e Olivia Colman.\nPersonaxes.\nAdicionalmente, Liam Payne interpreta un B-bot que \u00e9 pateado a Andrew."}
{"id": "544899", "revid": "23204", "url": "https://gl.wikipedia.org/wiki?curid=544899", "title": "Avatar (filme)", "text": ""}
{"id": "544902", "revid": "23204", "url": "https://gl.wikipedia.org/wiki?curid=544902", "title": "Daxild\u0259ki Ada", "text": "Daxild\u0259ki Ada \u00e9 un filme acerbaixano de 2020 dirixido por Ru Hasanov. Foi escollido como o candidato de Acerbaix\u00e1n para o \u00d3scar \u00f3 mellor filme en lingua non inglesa na 94\u00aa edici\u00f3n dos premios, mais finalmente non foi nomeado."}
{"id": "544903", "revid": "23204", "url": "https://gl.wikipedia.org/wiki?curid=544903", "title": "Dy Luan\u00eb drejt Venecias", "text": "Dy Luan\u00eb drejt Venecias \u00e9 un filme alban\u00e9s de 2020 dirixido por Jonid Jorgji. Foi escollido como candidato de Albania para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nNa s\u00faa viaxe cara ao Festival Internacional de Cinema de Venecia, dous directores albaneses deciden facer un filme para adultos despois de co\u00f1ecer estrelas porno."}
{"id": "544904", "revid": "23204", "url": "https://gl.wikipedia.org/wiki?curid=544904", "title": "O home perfecto", "text": "O home perfecto (en ) \u00e9 un filme alem\u00e1n de 2021 escrito e dirixido por Maria Schrader e protagonizado por Maren Eggert, Dan Stevens e Sandra H\u00fcller. Estreouse na 71\u00aa edici\u00f3n do Festival Internacional de Cinema de Berl\u00edn en marzo de 2021. Foi escollido como candidato de Alema\u00f1a para o \u00d3scar \u00f3 mellor filme internacional na 94\u00aa edici\u00f3n dos premios, clasific\u00e1ndose na lista curta de decembro.\nO filme estreouse subtitulado en galego a trav\u00e9s de Amazon Prime Video o 12 de xullo de 2022.\nPersonaxes.\nO elenco est\u00e1 composto por:"}
{"id": "544905", "revid": "23204", "url": "https://gl.wikipedia.org/wiki?curid=544905", "title": "Prote\u00edna fluorescente amarela", "text": "A prote\u00edna fluorescente amarela, abreviada como YFP (do ingl\u00e9s \"yellow fluorescent protein\"), \u00e9 un mutante xen\u00e9tico da prote\u00edna fluorescente verde (GFP, \"green fluorescent protein\") extra\u00edda orixinalmente da augamar \"Aequorea victoria\". O seu pico de excitaci\u00f3n \u00e9 de 513\u00a0nm e o seu pico de emisi\u00f3n \u00e9 de 527\u00a0nm. Como a s\u00faa predecesora a GFP, a YFP \u00e9 unha ferramenta \u00fatil en biolox\u00eda molecular e celular, porque os picos de excitaci\u00f3n e emisi\u00f3n da YFP son distinguibles dos da GFP, o que posibilita o estudo de m\u00faltiples procesos ou prote\u00ednas nun mesmo experimento.\nTres versi\u00f3ns melloradas da YFP son Citrine, Venus e Ypet. Te\u00f1en unha reducida sensibilidade ao cloruro, maduraci\u00f3n m\u00e1is r\u00e1pida e un brillo incrementado (definido como o produto do coeficiente de extinci\u00f3n e o rendemento cu\u00e1ntico). Tipicamente, a YFP serve como o aceptor de sensores FRET codificados xeneticamente, dos cales o doante m\u00e1is probable \u00e9 a prote\u00edna fluorescente ciano (mCFP). O desprazamento ao vermello en relaci\u00f3n coa GFP \u00e9 causado por unha interacci\u00f3n de empillamento Pi-Pi como resultado da substituci\u00f3n T203Y introducida pola mutaci\u00f3n, que incementa esencialmente a polarizabilidade do ambiente crom\u00f3foro local as\u00ed como proporciona unha densidade electr\u00f3nica adicional no crom\u00f3foro. \n\"Venus\" cont\u00e9n unha nova substituci\u00f3n de amino\u00e1cido (F46L) que acelera a oxidaci\u00f3n do crom\u00f3foro a 37\u00a0\u00b0C, o paso limitante da maduraci\u00f3n. A prote\u00edna ten outras substituci\u00f3ns (F64L/ M153T/ V163A/ S175G), que permiten que Venus te\u00f1a un bo pregamento e d\u00e1lle unha tolerancia relativa \u00e1 acidose e ao Cl\u2212.\nEvoluci\u00f3n da YFP a partir da GFP.\nForon necesarias catro mutaci\u00f3ns a partir do tipo silvestre da GFP atopadas na augamar \"Aequorea victoria\" para crear o mutante YFP. A mutaci\u00f3n m\u00e1is importante foi a substituci\u00f3n de treonina por tirosina no residuo na posici\u00f3n 203 (a substituci\u00f3n denom\u00ednase T203Y, onde T e Y representan a abreviatura dunha letra dos amino\u00e1cidos treonina e tirosina, respectivamente)."}
{"id": "544906", "revid": "27155", "url": "https://gl.wikipedia.org/wiki?curid=544906", "title": "YFP", "text": ""}
{"id": "544907", "revid": "27155", "url": "https://gl.wikipedia.org/wiki?curid=544907", "title": "Prote\u00edna amarela fluorescente", "text": ""}
{"id": "544908", "revid": "5863", "url": "https://gl.wikipedia.org/wiki?curid=544908", "title": "Bibliotraducion.uvigo.es", "text": ""}
{"id": "544909", "revid": "6431085", "url": "https://gl.wikipedia.org/wiki?curid=544909", "title": "Canto valenciano", "text": "Co\u00f1\u00e9cese como cant valenci\u00e0 d'estil ou cant del valenci\u00e0 (en valenciano, \"canto valenciano de estilo\" ou \"canto do valenciano\") un conxunto de canci\u00f3ns e m\u00fasicas de diversas zonas do Pa\u00eds Valenciano, principalmente no rural, enmarcadas dentro da s\u00faa tradici\u00f3n oral e interpretadas individualmente por m\u00fasicos co\u00f1ecidos como \"cantantes,\" normalmente no contexto de situaci\u00f3ns sociais e festivas. Podemos dividir o corpus do x\u00e9nero en d\u00faas ramas principais:\n- \"Cant d'estil\" : \u00e9 unha m\u00fasica de quenda ou de baile que se canta acompa\u00f1ada de instrumentos de corda, entre eles a guitarra e o \"guitarr\u00f3\" valenciano. Polas s\u00faas caracter\u00edsticas ten relaci\u00f3n cos fandangos, x\u00e9nero que se estende por gran parte do sur de Europa e Am\u00e9rica e que chega no Pa\u00eds Valenciano ata a Plana de Castell\u00f3.\n\"- Albaes\" : \u00e9 unha canci\u00f3n exclusiva do territorio valenciano que se interpretaba nas quendas nocturnas e adoita ir acompa\u00f1ada de \"dol\u00e7aina\" e \"tabalet\", ou con outros instrumentos de vento e percusi\u00f3n.\nO \"cant valenci\u00e0\" est\u00e9ndese principalmente pola zona costeira valenciana, aproximadamente entre a Plana de Castell\u00f3 ao norte e a Marina ao sur, e alg\u00fans estudosos tam\u00e9n incl\u00faen o Alacant\u00ed no seu territorio. Polo oeste podemos atopar a m\u00fasica at\u00e9 comarcas como Los Serranos, a Hoya de Bu\u00f1ol e a Canal de Navarr\u00e9s, xa castelanizadas. O territorio coincide aproximadamente con zonas que tradicionalmente desenvolveron unha agricultura extensiva de regad\u00edo e coa antiga diocese medieval de Val\u00e8ncia. O n\u00facleo duro do x\u00e9nero, con todo, \u00e9 a Horta de Val\u00e8ncia e a Ribera del X\u00facar, coa cidade de Valencia como principal eixo de produci\u00f3n de cantantes e innovaci\u00f3ns.\nCaracter\u00edsticas.\nO \"cant valenci\u00e0\" \u00e9 un x\u00e9nero virtuoso que se canta \"l'aire\", \u00e9 dicir, cun ritmo libre que est\u00e1 baixo o control do int\u00e9rprete e que adoita ser independente do acompa\u00f1amento instrumental, que mant\u00e9n un patr\u00f3n r\u00edtmico marcado e constante ao longo da peza, xerando as\u00ed un contraste entre a secci\u00f3n vocal e a instrumental. A m\u00fasica div\u00eddese segundo as frases ou \"ter\u00e7os\" do \"cantador\", sobre os que os instrumentos modulan unha serie de funci\u00f3ns tonais.\nA melod\u00eda da canci\u00f3n tam\u00e9n est\u00e1 suxeita ao criterio do \"cantante\", presentando moitas veces numerosos melismas, florituras e adornos vocais, sobre todo cara ao final do \"ter\u00e7.\" O conxunto de trazos persoais e adornos do cantante, que determinan o debuxo mel\u00f3dico na s\u00faa interpretaci\u00f3n, \u00e9 o que se co\u00f1ece como \"estil\". Neste sentido, o cant valenci\u00e0 ten v\u00ednculos con outros repertorios da zona mediterr\u00e1nea como o flamenco, no que os cantantes tam\u00e9n adoitan desenvolver marcas persoais \u00e1 hora de cantar.\nDentro do x\u00e9nero podemos diferenciar dous m\u00e9todos interpretativos:\n- \"Cant pla\" : \u00e9 a forma de canto m\u00e1is antiga, de maior sinxeleza t\u00e9cnica.\n- \"Cant requintat\": \u00e9 unha t\u00e9cnica que eleva a voz a un rexistro alto e luminoso, afondando en melismas e florecementos segundo o estilo ou tradici\u00f3n do cantante ou zona. Polo tanto, require unha t\u00e9cnica vocal completa por parte do int\u00e9rprete. Este estilo xorde en parte grazas \u00e1 figura de Evaristo Pay\u00e0, que desenvolveu amplamente a t\u00e9cnica no canto valenciano, e isto \u00e9 o que se impuxo ata os nosos d\u00edas.\nO ritmo de acompa\u00f1amento adoita ser de tipo ternario, presenta varias variantes alternas e \u00e9 tocado polas cordas, sobre todo guitarra e \"guitarr\u00f3\" valenciano, que o mante\u00f1en constante. Adoitan haber introduci\u00f3ns e interludios instrumentais, que se mante\u00f1en ata o comezo ou o final do primeiro \"ter\u00e7\" do cantante, e nalgunhas zonas son interpretados por instrumentos de banda de vento, especialmente na Plana de Castell\u00f3.\nEntre as formas m\u00e1is destacadas do x\u00e9nero do estilo de canto est\u00e1n \"l'u i el dos, l'u i el dotze\" e \"l'u.\" Os dous primeiros son exclusivamente valencianos, mentres que o terceiro procede do grupo dos fandangos, que o vincula con outras tradici\u00f3ns musicais da Pen\u00ednsula Ib\u00e9rica, de Europa e mesmo de Am\u00e9rica. Estes estilos p\u00f3dense dividir segundo dous criterios principais, o n\u00famero de \"ter\u00e7os\" e funci\u00f3ns tonais ou segundo o ton e o tipo mel\u00f3dico b\u00e1sico. Tam\u00e9n existen formas espec\u00edficas que se clasifican segundo as s\u00faas \u00e1reas de pertenza comarcal ou local, como a \"riberenca\" e a \"alacantina\". As \"albaes\", pola s\u00faa banda, caracter\u00edzanse polo regreso instrumental e a presenza de dous cantantes, un dos cales comeza a canci\u00f3n e o outro a remata.\nNo que respecta ao texto das pezas, c\u00f3mpre destacar a figura do \"versador\", paralela \u00e1 do \"cantador\" e que se encargaba de ditarlle de o\u00eddo os versos l\u00edricos improvisados que deb\u00eda inclu\u00edr na interpretaci\u00f3n. Neste sentido podemos englobar a diversidade de letras do \"cant d'estil\" en catro categor\u00edas principais segundo a s\u00faa tem\u00e1tica destacada: as de louvanza a unha figura relixiosa, pol\u00edtica ou civil; a cr\u00edtica, que pode dirixir a s\u00faa s\u00e1tira a persoas as\u00ed como a situaci\u00f3ns ou acontecementos sociais; as descritivas, nas que se fai fincap\u00e9 no retrato do momento ou dos individuos presentes; e as conmemorativas, centradas na celebraci\u00f3n da identidade, tanto a nivel persoal como individual e colectivo, nas que a mi\u00fado se reforza o sentido de valencianidade do colectivo social.\nHistoria.\nOs primeiros testemu\u00f1os escritos modernos do x\u00e9nero tal e como o co\u00f1ecemos aparecen na segunda metade do s\u00e9culo XIX, cando nun principio era interpretado en ocasi\u00f3ns festivas ou de tertulia como \"guitarraes\" ou \"cantaes e nits d'albaes\" por cantantes que na s\u00faa maior\u00eda se mov\u00edan nun nivel local ou comarcal. A\u00ednda que houbo especialistas do canto, era co\u00f1ecido e profesado a diario pola maior\u00eda da xente. \u00c9 a partir do \u00faltimo terzo do s\u00e9culo XIX cando aparecen cantores que recibir\u00e1n cartos polas s\u00faas actuaci\u00f3ns, profesionaliz\u00e1ndose parcialmente e comezando a ser co\u00f1ecidos nun territorio m\u00e1is amplo. Nesta difusi\u00f3n tam\u00e9n contribu\u00edu a intervenci\u00f3n dos cantantes nos co\u00f1ecidos como \"quadros de balls i cants populars valencians,\" que buscaban mostrar e promocionar o folclore musical valenciano m\u00e1is al\u00f3 do propio territorio.\nCarabina e Maravilla destacar\u00e1n nesta primeira xeraci\u00f3n de \"cantadors\" reco\u00f1ecidos, que ser\u00e1n dos primeiros en dedicarse a ela dun xeito m\u00e1is ou menos profesional. A segunda xeraci\u00f3n de cantantes xurdir\u00e1 a comezos do s\u00e9culo XX, e ter\u00e1 como principal expo\u00f1ente a Evaristet ou Evaristo Pay\u00e0, co\u00f1ecido como \"Rei del Cant Valenci\u00e0\", o que contribuir\u00e1 en parte a establecer o virtuosismo que caracterizar\u00e1 o x\u00e9nero grazas \u00e1 s\u00faa grandeza t\u00e9cnica. A partir da d\u00e9cada de 1920 aparecer\u00e1 unha terceira xeraci\u00f3n, con Xiquet de B\u00e9tera, considerado o mellor \"cantante\" de todos os tempos, como nome destacado. Durante a posguerra, a pesar do contexto social e cultural que ser\u00e1 moi prexudicial para o mundo do canto, abrirase unha cuarta xeraci\u00f3n, entre as que se atopa o Xiquet de Mislata, figura fundamental no seu traballo no ensino e transmisi\u00f3n do \"cant valenci\u00e0\".\nDespois da quinta xeraci\u00f3n de cantantes, situada nos anos 60 e principios dos 70, apreciaranse os efectos negativos da transformaci\u00f3n social e econ\u00f3mica do Pa\u00eds Valenciano na tradici\u00f3n do \"cant valenci\u00e0\", que ter\u00e1 que facer fronte \u00e1 falta de espazos de programaci\u00f3n e \u00e1 ausencia de apoio institucional. Por\u00e9n, a aparici\u00f3n de escolas que se encargar\u00e1n de ensinar o x\u00e9nero de forma habitual a principios de s\u00e9culo provocar\u00e1 o xurdimento dunha nova xeraci\u00f3n de \"cantadors\" que se mant\u00e9n a d\u00eda de hoxe, con figuras como Pep Gimeno \" Botifarra \", Xavier de B\u00e9tera, Jonatan Penalba, Carles D\u00e9nia e Miquel Gil, as\u00ed como a creaci\u00f3n de espazos e eventos dedicados \u00e1 interpretaci\u00f3n e difusi\u00f3n desta m\u00fasica."}
{"id": "544910", "revid": "23204", "url": "https://gl.wikipedia.org/wiki?curid=544910", "title": "Das wei\u00dfe Band \u2013 Eine deutsche Kindergeschichte", "text": ""}
{"id": "544911", "revid": "23204", "url": "https://gl.wikipedia.org/wiki?curid=544911", "title": "Had Al Tar", "text": "Had Al Tar (en ) \u00e9 un filme saudita de 2020 dirixido por Abdulaziz Alshlahei. Foi escollido como candidato de Arabia Saudita para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "544915", "revid": "89787", "url": "https://gl.wikipedia.org/wiki?curid=544915", "title": "Si le vent tombe", "text": "Si le vent tombe (en ) \u00e9 un filme dram\u00e1tico de 2020 dirixido por Nora Martirosyan e protagonizado por Gr\u00e9goire Colin e Hayk Bakhryan. O filme foi producido polas compa\u00f1\u00edas Sister Productions de Francia, Kwassa Films de B\u00e9lxica e Aneva de Armenia. O filme foi escollido para competir na 73\u00aa edici\u00f3n do Festival de Cannes. O filme estreouse no Festival de Cinema de Angoul\u00eame de 2020. O filme proxectouse como parte de Industry Selects no Festival Internacional de Cinema de Toronto de 2020. Tam\u00e9n foi proxectado como parte da competici\u00f3n en Tokyo Filmex de 2020. Foi escollido como candidato de Armenia para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nUn auditor est\u00e1 encargado de avaliar se o aeroporto de Stepanakert, na pequena Rep\u00fablica de Artsakh, no C\u00e1ucaso, cumpre os est\u00e1ndares internacionais de aviaci\u00f3n. Al\u00ed conecta cun mozo local para axudar o territorio illado a abrirse ao mundo exterior."}
{"id": "544918", "revid": "98629", "url": "https://gl.wikipedia.org/wiki?curid=544918", "title": "Festival de Eurovisi\u00f3n 1962", "text": "O Festival Eurovisi\u00f3n de 1962 foi o 7\u00ba edici\u00f3n do festival de Eurovisi\u00f3n e foi realizado o 18 de marzo de 1962 en Luxemburgo. Mireille Delanoy foi a presentadora do festival. Ga\u00f1ou a cantante francesa Isabelle Aubret, que representou a Francia coa canci\u00f3n \"Un premier amour\", facendo de Francia o primeiro pa\u00eds a ga\u00f1ar o certame tres veces. Esta edici\u00f3n foi a \u00fanica que se realizou nun ser\u00e1n de domingo. Por primeira vez, o top 3 foi constitu\u00eddo por 3 canci\u00f3ns interpretadas na mesma lingua, o franc\u00e9s.\nDebido ao feble sistema de votaci\u00f3n, onde apenas 3 pa\u00edses (de 16) eran puntuados por cada pa\u00eds, Austria, B\u00e9lxica, Espa\u00f1a e os Pa\u00edses Baixos partillaron o derradeiro lugar, con 0 puntos. Por primeira vez na historia, houbo \"puntos nulos\".\nLocal.\nO Festival de Eurovisi\u00f3n de 1962 ocorreu na capital de Luxemburgo. A cidade do Luxemburgo \u00e9 unha comuna de Luxemburgo con status de cidade, pertencente ao distrito de Luxemburgo e ao cant\u00f3n de Luxemburgo. \nLuxemburgo \u00e9 unha cidade moi desenvolvida social e economicamente. Luxemburgo \u00e9 unha das cidades m\u00e1is ricas da Europa e tornouse un importante centro financeiro e administrativo. Na cidade est\u00e1n varias importantes instituci\u00f3ns da Uni\u00f3n Europea, entre as que est\u00e1n o Tribunal de Xustiza Europeo, o Tribunal de Contas e o Banco Europeo de Investimento.\nO festival en si realizouse no Villa Louvigny, no sur do Luxemburgo, que foi a sede da \"Compagnie Luxembourgeoise de T\u00e9l\u00e9diffusion\", o antecesor do actual RTL Group. Est\u00e1 localizado nun grande parque, \u00f3 Parque Municipal, no barrio Ville Haute do centro da cidade.\nFormato e v\u00eddeo.\nO v\u00eddeo introdutorio comezou cunha vista a\u00e9reo da Villa Louvigny. Mentres a orquestra interpretou o instrumental de \"Nous les amoureux\", a canci\u00f3n vencedora do festival de 1961, a c\u00e1mara ofreceu unha imaxe da sala, e enfocou \u00f3 p\u00fablico e, finalmente, \u00e1 orquestra.\nA presentadora foi Mireille Delannoy, que abriu a noite co inevit\u00e1bel \"Boa noite, Europa!\", seguido da mesma apertura nalgunhas linguas dos pa\u00edses participantes. Conclu\u00edndo con: \"Boa noite, mill\u00f3ns de amigos!\".\nA decoraci\u00f3n lembraba as mansi\u00f3ns do s\u00e9culo XVI con adornos e flores. O sal\u00f3n principal estaba cheo de personalidades, principalmente francesas, convidadas pola T\u00e9l\u00e9 Luxembourg. A orquestra, os artistas e o cadro de votaci\u00f3n foron colocados no mesmo escenario, a orquestra \u00e1 esquerda, os artistas no centro e o cadro de votaci\u00f3n \u00e1 dereita. O pano de fondo que cubr\u00eda \u00f3s artistas ti\u00f1a unha entrada, unha balaustrada de ferro forxado, columnas e xanelas. Polas xanelas pod\u00edase ver un ceo pintado de estrelas.\nUnha nova regra for introducida, o l\u00edmite das canci\u00f3ns a 3 minutos de duraci\u00f3n. Esta regra segue vixente a d\u00eda de hoxe.\nAs canci\u00f3ns participantes foron interpretadas sen presentaci\u00f3n individual. Un pequeno incidente ocorreu ap\u00f3s a a canci\u00f3n de Francia, un corte da corrente xeral apagou as luces do auditorio, deix\u00e1ndoo \u00e1s escuras. \nAlema\u00f1a, con Conny Froboess e a s\u00faa canci\u00f3n \"Zwei kleine Italiener\" (en galego: dous pequenos italianos) era unha das grandes favoritas \u00e1 vitoria. Con todo, ficou no 6\u00ba lugar, con apenas 9 puntos.\nDespois da derradeira m\u00fasica, pareceu que pod\u00eda entrar un participante sorpresa. Realmente, trat\u00e1base do famoso pallaso Achille Zavatta que representou \"Zavattaland\" e tocou distintos instrumentos musicais que incluso colleu dos m\u00fasico da orquestra, antes de ser \"detido\" por dous mozos de seguridade.\nVotaci\u00f3n.\nUn novo sistema de votaci\u00f3n for utilizado. \nCada pa\u00eds tivo un xulgado formado por 10 xu\u00edces que asinaban 3, 2 e 1 punto as s\u00faas 3 canci\u00f3n favoritas. Sumando os puntos totais de todos os xu\u00edces de cada pa\u00eds quedou unha lista cas canci\u00f3ns favoritas dese pa\u00eds. As tres canci\u00f3ns favoritas recibiron 3 puntos, 2 puntos e 1 punto, respectivamente. \nFestival.\nResultados.\nA orde de votaci\u00f3n foi \u00f3 contrario da orde de actuaci\u00f3n dos pa\u00edses no festival, sendo a seguinte:\n5 puntos.\nOs pa\u00edses que recibiron 5 puntos foron os seguintes:\nMestres.\nCada actuaci\u00f3n tivo que levar un mestre de orquestra de seu para acompa\u00f1ar os artistas do seu pa\u00eds.\nArtistas que repetiron.\nEn 1962, os artistas que repetiron foron:\nO representante da Su\u00edza, Jean Philippe, tornouse o primeiro artista a representar dous pa\u00edses, representando \u00e1 Francia en 1959, con \"Oui, oui, oui, oui\", que terminou en 3\u00ba lugar.\nTransmisi\u00f3n.\nAs canles de televisi\u00f3n respons\u00e1beis da difusi\u00f3n do festival por televisi\u00f3n e por radio foron as seguintes cadeas televisivas:"}
{"id": "544919", "revid": "65337", "url": "https://gl.wikipedia.org/wiki?curid=544919", "title": "D\u00f3lar Peace", "text": "O d\u00f3lar \"Peace\" ou d\u00f3lar da paz \u00e9 unha moeda con valor facial dun d\u00f3lar estadounidense cu\u00f1ada entre 1921 e 1928, e novamente en 1934 e 1935, pola Casa da Moeda dos Estados Unidos, en conmemoraci\u00f3n da paz acadada logo da primeira guerra mundial. \nO dese\u00f1o deste d\u00f3lar, obra de Anthony de Francisci, foi o resultado dun concurso para achar un s\u00edmbolo emblem\u00e1tico da paz. O seu anverso representa a cabeza de perfil da personificaci\u00f3n da Liberdade, e o reverso amosa unha aguia calva en repouso agarrando unha p\u00f3la de oliveira, coa palabra (\"Paz\") no exergo. Foi a derradeira moeda de prata dos Estados Unidos posta en circulaci\u00f3n.\nCoa aprobaci\u00f3n da Lei Pittman en 1918, a \"US Mint\" estaba obrigada a cu\u00f1ar mill\u00f3ns de d\u00f3lares de prata e comezou a facelo en 1921 utilizando para iso o antigo dese\u00f1o do d\u00f3lar Morgan. Os numism\u00e1ticos comezaron a facer presi\u00f3n na Casa da Moeda para que emitise unha nova moeda en conmemoraci\u00f3n da paz acadada logo da primeira guerra mundial. O \"d\u00f3lar da paz\" foi aprobado polo secretario do Tesouro, Andrew Mellon, en decembro de 1921, completando as\u00ed o redese\u00f1o do sistema monetario estadounidense, que comezara xa en 1907.\nAmplos sectores da poboaci\u00f3n cr\u00edan que o dese\u00f1o inicialmente previsto e anunciado, que inclu\u00eda unha espada rota, era ilustrativo da derrota, e a Casa da Moeda actuou axi\u00f1a para o modificvar, eliminando o motivo da espada. O d\u00f3lar \"Peace\" comezou a s\u00faa cu\u00f1axe o 28 de decembro de 1921, cunha produci\u00f3n de pouco m\u00e1is dun mill\u00f3n de exemplares coa data dese ano. Cando se cumpriron os requisitos da Lei Pittman en 1928, a Casa da Moeda dos EEUU deixou de fabricalas, a\u00ednda que durante 1934 e 1935 se retomou a s\u00faa produci\u00f3n como resultado de novas disposici\u00f3ns legais. \nEn 1965, no marco dunha gran controversia, a Casa da Moeda de Denver cu\u00f1ou m\u00e1is de 316.000 exemplares do d\u00f3lar \"Peace\" con data de 1964, a\u00ednda que non chegaron a entrar en circulaci\u00f3n e, segundo a versi\u00f3n oficial, todos eles foron refundidos. Finalmente, en 2021, con motivo do centenario da creaci\u00f3n desta moeda, realizouse unha cu\u00f1axe especial de car\u00e1cter conmemorativo, non circulante, na Casa da Moeda de Filadelfia. \nAntecedentes e preparativos.\nAntecedentes.\nA Lei Bland-Allison, aprobada polo Congreso dos EEUU o 28 de febreiro de 1878, obrigaba o Tesouro a comprar un m\u00ednimo de dous mill\u00f3ns de d\u00f3lares mensuais de prata extra\u00edda de minas nacionais para a utilizar na produci\u00f3n de moedas dun d\u00f3lar de prata. A Casa da Moeda utilizara daquela un dese\u00f1o do gravador George T. Morgan e cu\u00f1ou o que despois se co\u00f1eceu como \"d\u00f3lar Morgan\". Moitas destas pezas foron parar axi\u00f1a \u00e1s c\u00e1maras acoirazadas dos bancos para disporen delas como apoio financeiro do papel moeda trocable por moeda de prata, co\u00f1ecido como \"certificados de prata\". En 1890, as compras requiridas pola Lei Bland-Allison increment\u00e1ronse enormemente cos termos da Lei Sherman de compra de prata. Malia a derrogaci\u00f3n da Lei Sherman en 1893, non foi ata 1904 cando o Goberno transformou en moedas dun d\u00f3lar a \u00faltima prata comprada e, logo de facer tales cu\u00f1axes, cesou a produci\u00f3n desta moeda. \nDurante a primeira guerra mundial, o Goberno alem\u00e1n esperaba desestabilizar o dominio brit\u00e1nico sobre a India mediante a difusi\u00f3n de rumores de que os brit\u00e1nicos non pod\u00edan trocar por prata todo o papel moeda que emitiran. Estes rumores, aos que se sumaba o acaparamento de prata, provocaron que o prezo da prata subise e se correrse o risco de que o esforzo b\u00e9lico brit\u00e1nico resultase danado. Os brit\u00e1nicos recorreron ent\u00f3n ao seu aliado de guerra, os Estados Unidos, a quen lle solicitaron comprar prata para aumentar a oferta e baixar, consecuentemente, o prezo. Como resposta, o Congreso dos EEUU aprobou a Lei Pittman, o 23 de abril de 1918. Esta norma outorgoulle autoridade ao Goberno dos Estados Unidos para lle vender metal ao Goberno brit\u00e1nico por un valor de ata 350 mill\u00f3ns de d\u00f3lares de prata a un d\u00f3lar a onza de prata, mais o valor do cobre das moedas e os gastos de manipulaci\u00f3n e de lox\u00edstica. S\u00f3 se fundiron 270.232.722 moedas para vender aos brit\u00e1nicos, pero iso representaba o 47 % de todos os d\u00f3lares Morgan cu\u00f1ados ata o momento. Os termos da lei obrigaban o Tesouro a cu\u00f1ar novos d\u00f3lares de prata para substitu\u00edr as moedas que se fundiran, as\u00ed como a cu\u00f1alas con prata comprada \u00e1s compa\u00f1\u00edas mineiras estadounidenses.\nIdea e aprobaci\u00f3n da lexislaci\u00f3n.\nDesco\u00f1\u00e9cese con certeza a orixe da idea de utilizar unha moeda dos EEUU para conmemorar a paz tras a primeira guerra mundial. Xeralmente atrib\u00faeselle a un artigo publicado por Frank Duffield no n\u00famero da revista \"The Numismatist\" de novembro de 1918. Duffield suxeriu que \u00abse emitise unha moeda da vitoria en tales cantidades que nunca chegase a ser escasa\u00bb. En agosto de 1920, na convenci\u00f3n da \"American Numismatic Association\" (ANA) que tivo lugar en Chicago, leuse un documento do numism\u00e1tico Farran Zerbe. Neste documento, titulado \"Commemorate the Peace with a Coin for Circulation\" (\"Conmemorar a paz cunha moeda circulante\"), Zerbe avogaba pola emisi\u00f3n dunha moeda para celebrar a paz, e declaraba:\nA proposta de Zerbe levou ao nomeamento dun comit\u00e9 que transmitise a proposta ao Congreso e que o instase \u00e1 s\u00faa adopci\u00f3n. Segundo o historiador numism\u00e1tico Walter Breen, \u00abaparentemente, esta foi a derradeira vez que un coleccionista de moedas exerceu suficiente poder pol\u00edtico como para influ\u00edr non s\u00f3 na axencia da \"US Mint\", sen\u00f3n tam\u00e9n no Congreso\u00bb. O comit\u00e9 contou co reputado coleccionista de moedas e congresista William A. Ashbrook (dem\u00f3crata por Ohio), que presidira o Comit\u00e9 de Moedas, Pesos e Medidas da C\u00e1mara ata que os republicanos conseguiron o control nas elecci\u00f3ns de 1918. \nAshbrook foi derrotado para a reelecci\u00f3n nas elecci\u00f3ns de 1920; daquela, os per\u00edodos de mandato do Congreso non remataban ata o 4 de marzo do ano seguinte. Ashbrook amosouse colaborador co presidente do comit\u00e9 Albert Henry Vestal (republicano por Indiana) e persuadiuno para programar unha sesi\u00f3n sobre a proposta da moeda da paz para o 14 de decembro de 1920. Malia non se presentar proxecto de lei ning\u00fan, o comit\u00e9 escoitou os delegados da ANA, dialogou sobre o asunto e favoreceu o uso do d\u00f3lar de prata, que como moeda importante ti\u00f1a m\u00e1is marxe para un dese\u00f1o art\u00edstico. O comit\u00e9 non actuou de xeito inmediato. En marzo de 1921, logo de que o Goberno de Warren G. Harding asumise o cargo, Vestal reuniuse co novo secretario do Tesouro, Andrew W. Mellon, e co director da Casa da Moeda dos EEUU, Raymond T. Baker, para falar sobre o tema, e estes ofreceron o seu apoio un\u00e1nime, sempre que o redese\u00f1o non levase consigo gasto ning\u00fan. \nO 9 de maio de 1921, a Casa da Moeda de Filadelfia retomou a cu\u00f1axe do d\u00f3lar Morgan en resposta \u00e1 petici\u00f3n de reimpresi\u00f3n da Lei Pittman. Ese mesmo d\u00eda, o congresista Vestal presentou como resoluci\u00f3n conxunta o proxecto de lei de autorizaci\u00f3n do d\u00f3lar da paz. Vestal colocou o seu proxecto de lei no Calendario de Consentimento Un\u00e1nime, pero o Congreso adiou a sesi\u00f3n cun longo receso sen tomar ningunha medida. Cando o Congreso regresou, Vestal pediu o consentimento un\u00e1nime para que o proxecto de lei se aprobase o 1 de agosto de 1921. No entanto, o representante e ex-l\u00edder republicano por Illinois James R. Mann op\u00faxose. En relaci\u00f3n con isto, o historiador numism\u00e1tico Roger Burdette suxire que a relevancia de Mann na C\u00e1mara de Representantes era unha garant\u00eda de que o proxecto de lei non se aprobar\u00eda. Non obstante, Vestal reuniuse coa ANA e transmitiulle que esperaba que o Congreso reconsiderase a s\u00faa decisi\u00f3n cando se reunisen de novo en decembro de 1921.\nConcurso para o dese\u00f1o.\nTempo despois da sesi\u00f3n de decembro de 1920 solicitada pola ANA, o presidente da Comisi\u00f3n de Belas Artes dos Estados Unidos, Charles Moore, soubo da acci\u00f3n proposta polo Congreso e decidiu investigar. Moore, xunto co membro da Comisi\u00f3n e dese\u00f1ador da moeda de cinco centavos \"Buffalo\", James Earle Fraser, reuniuse con Baker o 26 de maio de 1921 e acordaron que ser\u00eda aca\u00eddo celebrar un concurso de dese\u00f1o para o d\u00f3lar proposto baixo os auspicios da Comisi\u00f3n. Este acordo formalizouse o 26 de xullo coa recomendaci\u00f3n escrita da Comisi\u00f3n \u00e1 Casa da Moeda da organizaci\u00f3n dun concurso para seleccionar dese\u00f1os ao que tivesen acceso s\u00f3 os escultores invitados. O ga\u00f1ador do concurso recibir\u00eda un premio de 1.500 d\u00f3lares en efectivo, en tanto que os demais participantes recibir\u00edan 100 d\u00f3lares. O 28 de xullo, o presidente Harding emitiu o Decreto lei 3524, no que se requir\u00eda que os dese\u00f1os da moeda fosen presentados \u00e1 Comisi\u00f3n antes de que o secretario do Tesouro dese a s\u00faa aprobaci\u00f3n. A principios de setembro, logo do fracaso do proxecto de lei, Baker p\u00faxose en contacto con Moore e deixou a un lado o asunto \u00e1 espera da acci\u00f3n do Congreso. \nEn novembro, os defensores da moeda da paz decat\u00e1ranse de que nonera precisa a aprobaci\u00f3n do Congreso. Segundo unha lei de 1890, dado que o d\u00f3lar Morgan se cu\u00f1ara durante m\u00e1is de 25 anos, era susceptible de ser substitu\u00eddo segundo o criterio do secretario do Tesouro. O dese\u00f1o de George T. Morgan estaba a utilizarse para grandes cantidades de d\u00f3lares de prata, posto que a Casa da Moeda cu\u00f1aba moedas para substitu\u00edr as que se fundiran consonte a Lei Pittman. A\u00ednda que o Congreso non volvera reunirse, Baker contactou con Fraser a principios de novembro para discutir os detalles do concurso de dese\u00f1o. Segundo Burdette, o entusiasmo renovado de Baker xurd\u00eda do feito de que o presidente Harding estaba a piques de declarar formalmente a fin da guerra con Alema\u00f1a, unha declaraci\u00f3n necesaria porque os Estados Unidos non ratificaran o Tratado de Versalles. Ademais, convocar\u00edase axi\u00f1a a Conferencia de Washington sobre desarmamento, na que a Administraci\u00f3n ti\u00f1a depositadas grandes esperanzas. O 19 de novembro, Fraser mandou unha carta persoal aos participantes do concurso; catro d\u00edas despois envioulles as regras e os requisitos oficiais, coa obriga de contestaren antes do 12 de decembro. Entre os participantes do concurso estaban Hermon MacNeil, Victor D. Brenner e Adolph Weinman, cada un dos cales eran xa autores doutras moedas estadounidenses.\nAos artistas indic\u00f3uselles que deb\u00edan representar a cabeza da Liberdade no anverso \u00abtan fermosa e tan chea de car\u00e1cter como fose posible\u00bb. No reverso, en principio deb\u00eda representarse unha aguia, segundo o descrito pola Lei de cu\u00f1axe de moedas de 1792, pero, contrariamente, deixouse a criterio do artista. A peza tam\u00e9n ti\u00f1a que levar indicaci\u00f3n do seu valor facial, o nome do pa\u00eds, os lemas \"E pluribus unum\" e \"In God We Trust\", e a palabra \"Liberty\". \nO 13 de decembro, a comisi\u00f3n reuniuse para revisar os dese\u00f1os presentados, as\u00ed como un conxunto realizado por Morgan, o gravador xefe da Casa da Moeda, a petici\u00f3n de Baker, e un conxunto, non solicitado, dunha persoa apelidada Folio, da cidade de Nova York. Desco\u00f1\u00e9cese como lles presentaron ou expuxeron os dese\u00f1os \u00e1 Comisi\u00f3n. Logo dunha ardua deliberaci\u00f3n entre Fraser, Moore e Herbert Adams (escultor e ex-membro da Comisi\u00f3n), seleccionouse por unanimidade un dese\u00f1o de Anthony de Francisci.\nO dese\u00f1o ga\u00f1ador.\nDe Francisci, de 34 anos, era o m\u00e1is novo dos concursantes; tam\u00e9n era dos menos experimentados no \u00e1mbito do dese\u00f1o de moedas. A\u00ednda que case todos os demais dese\u00f1aran moedas ordinarias ou conmemorativas para a Casa da Moeda, a \u00fanica experiencia de De Francisci fora a conversi\u00f3n dos debuxos do medio d\u00f3lar conmemorativo de Maine de 1920 no dese\u00f1o final. De Francisci tivera pouca marxe nese proxecto, e m\u00e1is tarde dixo acerca desa obra: \u00abnon a considero moi favorablemente\u00bb.\nO escultor baseou o dese\u00f1o do anverso da Liberdade nos trazos da s\u00faa muller, Teresa Cafarelli. Por mor da curta duraci\u00f3n do concurso, carec\u00eda de tempo para contratar unha modelo coas caracter\u00edsticas que imaxinaba. Teresa nacera en N\u00e1poles, Italia; nalgunhas entrevistas, relatou que cando ti\u00f1a cinco anos, ao pasar coa s\u00faa familia inmigrante a car\u00f3n da Estatua da Liberdade ficara abraiada pola estatua e chamou a s\u00faa familia para que ollasen como imitaba a s\u00faa pose. M\u00e1is tarde escribiu ao seu irm\u00e1n Rocco:\nBreen escribiu que a coroa irradiada que leva a cabeza da Liberdade non \u00e9 diferente da de certas moedas romanas, pero est\u00e1 \u00abm\u00e1is explicitamente destinada a lembrar a da Estatua da Liberdade\u00bb. Anthony de Francisci recordou que abriu a fiestra do estudio e deixou que o vento soprase sobre o cabelo da s\u00faa muller en tanto que traballaba. Por\u00e9n, sent\u00eda que o dese\u00f1o non a representaba a ela en exclusiva. Sinalou que \u00abo nariz, a plenitude da boca, son moi semellantes \u00e1s da mi\u00f1a esposa, a\u00ednda que toda a cara se alongou\u00bb. De Francisci presentou dos dese\u00f1os do anverso; un amosaba unha aguia b\u00e9lica que romp\u00eda agresivamente unha espada; o outro, unha aguia en repouso que sosti\u00f1a unha p\u00f3la de oliveira. Este \u00faltimo dese\u00f1o, que ser\u00eda a base para o reverso do d\u00f3lar \"Peace\", lembrou a proposta pouco exitosa de De Francisci para a medalla da cidade de Verd\u00fan. O anverso presentado era case id\u00e9ntico \u00e1 moeda tal e como se cu\u00f1ou, excepto por certos detalles da face e porque o dese\u00f1o presentado utilizou n\u00fameros romanos no canto dos ar\u00e1bigos para a data. \nBaker, De Francisci e Moore reun\u00edronse en Washington o 15 de decembro. Naquel momento, Baker, que esperaba comezar a produci\u00f3n do d\u00f3lar da paz en 1921, sinalou o axustado que era o horario para que o proxecto tivese \u00e9xito e solicitou certos cambios de dese\u00f1o. Entre eles, estaba a inclusi\u00f3n da espada rota do dese\u00f1o alternativo do anverso do escultor, que se colocar\u00eda baixo a aguia, no cumio da monta\u00f1a na que se acha, ademais da p\u00f3la de oliveira. Baker aprobou os dese\u00f1os, suxeitos a estes cambios. Os dese\u00f1os revisados present\u00e1ronselle ao presidente Harding o 19 de decembro. Harding insistiu en que se eliminase unha pequena caracter\u00edstica da cara da Liberdade que lle parec\u00eda suxerir unha fochi\u00f1a na fazula, algo que non consideraba indicativo de paz, e o escultor as\u00ed o fixo.\nControversia.\nO Tesouro anunciou o novo dese\u00f1o o 19 de decembro de 1921. Nos xornais apareceron diversas fotograf\u00edas de Baker e de Francisci examinando o modelo final de xeso, xunto coas descrici\u00f3ns escritas dos dese\u00f1os, xa que o Tesouro naquel momento estimaba ilegal que sa\u00edsen impresas na prensa fotograf\u00edas dunha moeda dos Estados Unidos. O secretario Mellon aprobou formalmente o dese\u00f1o o 20 de decembro. Como \u00e1 Casa da Moeda a produci\u00f3n de moldes lle levar\u00eda varios d\u00edas, a primeira cu\u00f1axe das novas moedas programouse para o 29 de decembro. \nO novo dese\u00f1o foi amplamente recollido nos xornais e tivo unha gran repercusi\u00f3n p\u00fablica. Un comunicado de prensa da \"US Mint\" describ\u00eda o reverso como \u00abunha gran figura dunha aguia pousada sobre unha espada rota, sostendo unha p\u00f3la de oliveira coa palabra \"paz\"\u00bb. No entanto, o 21 de decembro, o \"New York Herald\" publicou un editorial moi incisivo contra o novo dese\u00f1o:\nNaquel momento, segundo Burdette, debido aos traumas da Gran Guerra, os estadounidenses eran moi sensibles aos seus s\u00edmbolos nacionais, e non estaban dispostos a permitir aos artistas ningunha liberdade de interpretaci\u00f3n. A Casa da Moeda, o Tesouro e a Comisi\u00f3n de Belas Artes comezaron a recibir un gran n\u00famero de cartas do p\u00fablico op\u00f3ndose ao dese\u00f1o. De Francisci intentou defender o seu dese\u00f1o, afirmando, \u00abcoa espada est\u00e1 a p\u00f3la de oliveira da paz e a combinaci\u00f3n de ambas fai imposible concibir a espada como un s\u00edmbolo da derrota\u00bb. Baker sa\u00edra de Washington para visitar a Casa da Moeda de San Francisco, unha longa viaxe de tres d\u00edas. A directora interina Mary Margaret O'Reilly envioulle un telegrama o 23 de decembro no que procuraba urxentemente a s\u00faa aprobaci\u00f3n para quitar a espada do reverso, tal e como recomendaran Moore e Fraser nunha reuni\u00f3n a tarde anterior. Debido \u00e1 estreita li\u00f1a de tempo para as cu\u00f1axes do d\u00f3lar de 1921, non foi posible esperar a resposta de Baker, polo que baixo a autoridade do subsecretario do Tesouro, Seymour Parker Gilbert, a quen se achegou O'Reilly, a Casa da Moeda procedeu a redese\u00f1ala. Para satisfacer a orde executiva de Harding, a Comisi\u00f3n de Belas Artes aprobou axi\u00f1a o cambio, e cando Baker enviou o telegrama coa s\u00faa aprobaci\u00f3n, o 24 de decembro, sen poder ver as revisi\u00f3ns, Gilbert xa aprobara o dese\u00f1o revisado en ausencia do secretario Mellon. Emitiuse un comunicado de prensa con atraso o 24 de decembro, no que se indicaba que a espada rota que aparecera no reverso alternativo de De Francisci non aparecer\u00eda na moeda emitida. Na s\u00faa edici\u00f3n do 25 de decembro, o \"Herald\" adxudicouse a eliminaci\u00f3n da espada rota do dese\u00f1o da moeda. \nFarran Zerbe, cuxo escrito na convenci\u00f3n da ANA axudou a lanzar a proposta do d\u00f3lar, viu a defensa de De Francisci e o comunicado de prensa, e suxeriu que o escultor pensara erroneamente que o seu dese\u00f1o alternativo fora aprobado.\nProduci\u00f3n.\nLanzamento.\nA supresi\u00f3n da espada dos cu\u00f1os, que xa se producira nos modelos de xeso, logrouse grazas a un traballo minucioso do gravador xefe da Casa da Moeda, Morgan, mediante ferramentas de gravado extremadamente finas. Morgan fixo o traballo o 23 de decembro en presenza de De Francisci, quen fora convocado \u00e1 Casa da Moeda de Filadelfia para asegurar que o traballo se levase a cabo coa s\u00faa aprobaci\u00f3n. Eliminar a espada resultaba insuficiente, xa que cumprir\u00eda tam\u00e9n axustar o resto do dese\u00f1o. Morgan tivo que disimular a supresi\u00f3n, e f\u00edxoo estendendo a p\u00f3la de oliveira, que anteriormente quedaba medio oculta pola espada, pero tivo que quitar unha pequena extensi\u00f3n do talo que aparec\u00eda \u00e1 esquerda das poutas da aguia. Morgan tam\u00e9n reforzou os raios e mellorou o aspecto da pouta do aguia. O gravador principal fixo o seu labor con tal habilidade que o traballo no d\u00f3lar non chegou a ser co\u00f1ecido durante m\u00e1is de 85 anos. \nO 28 de decembro, o superintendente da Casa da Moeda de Filadelfia, Freas Styer, enviou un telegrama a Baker, que estaba en San Francisco, no que lle confirmaba a primeira cu\u00f1axe do d\u00f3lar \"Peace\". A Casa da Moeda informou m\u00e1is tarde de que durante 1921 se cu\u00f1aron 1.006.473 pezas, unha taxa de produci\u00f3n durante os catro d\u00edas que quedaban para terminar o ano que Burdette cualificou como \u00abasombrosa\u00bb. El conxectura que a cu\u00f1axe de d\u00f3lares da paz de 1921 continuou en 1922. A primeira moeda que se cu\u00f1ou \u00edaselle enviar ao presidente Harding, pero o que ocorreu foi dalg\u00fan xeito misterioso: O'Reilly indicou que ela enviara a moeda a Harding, pero o inventario patrimonial deste, preparado logo do falecemento no cargo do presidente menos de dous anos despois, non o menciona, nin hai alusi\u00f3n ningunha \u00e1 moeda nos papeis de Harding. Breen, na s\u00faa obra anterior sobre moedas estadounidenses, declarou que a moeda lle foi entregada a Harding polo mensaxeiro o 3 de xaneiro de 1922, pero non indica a fonte da s\u00faa informaci\u00f3n. Algunhas probas da produci\u00f3n de 1921 foron cu\u00f1adas na fase previa, en acabamentos brillantes e mate, pero desco\u00f1\u00e9cese exactamente cantas se produciron respectivamente en cada acabamento. Os historiadores numism\u00e1ticos Leroy Van Allen e A. George Mallis estiman que o total de cu\u00f1axes foi de vinte e catro do primeiro e cinco do segundo. \nO d\u00f3lar da paz entrou en circulaci\u00f3n o 3 de xaneiro de 1922. Do mesmo xeito que todas as moedas dun d\u00f3lar cu\u00f1adas desde 1840 ata 1978, independentemente do seu metal ou da s\u00faa aliaxe, o d\u00f3lar da paz ti\u00f1a un di\u00e1metro de 1,5 polgadas (38 mm), polo que era m\u00e1is grande c\u00e1s moedas de d\u00f3lar actuais. A s\u00faa emisi\u00f3n completou o redese\u00f1o da moeda estadounidense que comezara coas emisi\u00f3ns de 1907. O d\u00eda seguinte, form\u00e1ronse longas colas en Nova York cando o Banco da Reserva Federal desa cidade recibiu as 75.000 moedas enviadas inicialmente pola Casa da Moeda, que chegaron a case esgotarse ao final do d\u00eda. Os caixeiros dos bancos contradixeron os rumores de que as moedas non se amoreaban correctamente, e afirmaron a \"The New York Times\" que o fac\u00edan tan ben como os d\u00f3lares Morgan. De Francisci pag\u00e1ralle a Morgan 50 dos novos d\u00f3lares; o 3 de xaneiro, Morgan envioulle as pezas. Segundo a s\u00faa muller, de Francisci apostara con varias persoas a que perder\u00eda o concurso de dese\u00f1o, e utilizou esas moedas para pagar as apostas, polo que non gardou ningunha. \nSegundo un xornal de Filadelfia:\nModificaci\u00f3n e produci\u00f3n.\nDesde o principio, a Casa da Moeda descubriu que cumpr\u00eda aplicar unha presi\u00f3n excesiva para resaltar o dese\u00f1o da moeda, polo que os moldes romp\u00edan de contado. O 10 de xaneiro de 1922 e en ausencia de Baker, O'Reilly, que a\u00ednda era directora interina da Casa da Moeda, ordenou deter a produci\u00f3n do d\u00f3lar. Os cu\u00f1os envi\u00e1ranse \u00e1s Casas da Moeda de Denver e de San Francisco antes de que al\u00ed comezase a cu\u00f1axe, e orden\u00f3uselles que non comezasen a traballar ata que se arranxasen as dificultades. Pediuse \u00e1 Comisi\u00f3n de Belas Artes que emitise un ditame acerca dos cambios que poder\u00edan arranxar os problemas. Tanto Fraser como De Francisci foron chamados a Filadelfia e, tras repetidos intentos errados para resolver o problema sen reducir o relevo, de Francisci aceptou modificar o seu dese\u00f1o para reducir o relevo. Os modelos de xeso que preparou reduc\u00edronse ao tama\u00f1o dunha moeda mediante o torno redutor \"Janvier\" da Casa da Moeda. No entanto, mesmo despois de dispor deste dispositivo pantogr\u00e1fico desde hab\u00eda 15 anos, entre o cadro de persoal da Casa de Moeda non hab\u00eda ning\u00fan experto no seu manexo e, segundo Burdette, \u00abse chamasen un t\u00e9cnico de \"Tiffany's\" ou da empresa \"Medallic Art\", as moedas de baixo relevo de 1922 poder\u00edan ser notablemente mellores do que foron\u00bb. \nEn xaneiro de 1922 cu\u00f1\u00e1ronse aproximadamente 32.400 moedas, nas que Morgan intentara manter un maior relevo. A\u00ednda que se cr\u00eda que todas se fundiran, apareceu na circulaci\u00f3n un exemplar. Ademais, ocasionalmente aparecen no mercado d\u00f3lares en acabamento especial \"proof\" 1922 con relevo alto, e crese que en total poden existir entre seis e dez exemplares. As novas moedas de relevo alto que Fraser aceptou en nome da Comisi\u00f3n, a\u00ednda que baixo protesta, tiveron series de produci\u00f3n limitada en Filadelfia a principios de febreiro. Cando os resultados se consideraron satisfactorios, o 13 de febreiro a Casa da Moeda de San Francisco comezou a cu\u00f1ar os seus primeiros d\u00f3lares \"Peace\" co dese\u00f1o de relevo baixo. A Casa da Moeda de Denver iniciou a produci\u00f3n o 21 de febreiro e a de Filadelfia o 23 de febreiro. As tres casas de moeda xuntas cu\u00f1aron en 1922 m\u00e1is de 84 mill\u00f3ns de pezas. \nO d\u00f3lar da paz de 1926 de todas as Casas da Moeda ten no anverso a palabra (\"Deus\"), en letra lixeiramente grosa. As lendas do d\u00f3lar da paz adoitaban gravarse indistintamente e Burdette suxire que o novo gravador xefe, John R. Sinnock (que sucedeu a Morgan logo da morte deste en 1925), puido comezar a traballar no centro do lema (\"En Deus confiamos\") e, por raz\u00f3ns desco\u00f1ecidas, soamente esa palabra se resaltou en letra grosa. Ning\u00fan rexistro da Casa da Moeda menciona esta cuesti\u00f3n, que non se descubriu ata 1999. \nO d\u00f3lar \"Peace\" circulaba principalmente no oeste dos Estados Unidos, onde se prefer\u00eda a moedas aos billetes, e tivo pouca circulaci\u00f3n noutras zonas. \u00c1 parte deste uso, as moedas gard\u00e1ronse tam\u00e9n en c\u00e1maras acoirazadas como parte das reservas bancarias. Era frecuente adquirilas nos bancos como agasallo de Nadal, e a maior\u00eda destas eran depositadas al\u00ed novamente en xaneiro. Coa derradeira cu\u00f1axe de prata en moeda de 1928 pola Lei Pittman, a Casa da Moeda deixou de producir d\u00f3lares Peace. \nA produci\u00f3n de d\u00f3lares da paz retomouse en 1934, debido a outra lei do Congreso; esta requir\u00eda que a Casa da Moeda comprase grandes cantidades de prata nacional, un produto cuxo prezo estaba no seu m\u00ednimo hist\u00f3rico. Esta lei asegurou aos produtores un mercado inmediato para o seu produto, coa ganancia dun gran beneficio para a Casa da Moeda grazas \u00e1 monetizaci\u00f3n de prata comprada a baixo prezo. De feito, a Casa da Moeda pagou alg\u00fans env\u00edos de lingotes de prata con d\u00f3lares de prata. Consonte esta autorizaci\u00f3n, cu\u00f1\u00e1ronse m\u00e1is de sete mill\u00f3ns de d\u00f3lares \"Peace\" de prata entre 1934 e 1935. Os funcionarios da Casa da Moeda consideraron a posibilidade cu\u00f1ar d\u00f3lares de prata en 1936 e, de feito, prepararon os moldes de traballo, mais ao non haber demanda comercial para eles, non se cu\u00f1ou ning\u00fan. Como o gravador xefe Sinnock pensaba que era pouco probable unha futura demanda desa unidade de valor, ordenouse a destruci\u00f3n das matrices en xaneiro de 1937. \nCu\u00f1axe dos d\u00f3lares \"Peace\" con data 1964.\nO 3 de agosto de 1964, o Congreso aprobou a lexislaci\u00f3n que prev\u00eda a cu\u00f1axe de 45.000.000 de d\u00f3lares de prata. As moedas de prata, inclu\u00edndo o d\u00f3lar, volv\u00e9ranse escasas por mor do seu acaparamento \u00e1 medida que o prezo da prata aumentaba ata o punto de que un d\u00f3lar de prata ti\u00f1a m\u00e1is valor como metal precioso que como moeda. As novas moedas estaban destinadas a seren utilizadas nos casinos de Nevada e noutros lugares do Oeste, onde o chamado \u00abdi\u00f1eiro duro\u00bb era moi popular. Moita xente queixouse na prensa numism\u00e1tica de que os novos d\u00f3lares de prata s\u00f3 satisfar\u00edan o interese espec\u00edfico duns poucos, e non contribuir\u00edan a aliviar a escaseza xeral de moedas. Gran parte da presi\u00f3n para que se cu\u00f1asen as moedas estaba exercida polo l\u00edder da maior\u00eda no Senado, Mike Mansfield (dem\u00f3crata por Montana), que representaba un estado que usaba moitos d\u00f3lares de prata. Os preparativos para a cu\u00f1axe lev\u00e1ronse a cabo nunha oficina da Casa da Moeda que se amosaba renuente. Ficaban alg\u00fans cu\u00f1os sobreviventes da orde de destruci\u00f3n de dada por Sinnock en 1937, pero considerouse que estaban en malas condici\u00f3ns, e o gravador asistente da Casa da Moeda (m\u00e1is tarde gravador xefe) Frank Gasparro foi autorizado a producir uns novos. Os funcionarios da Casa da Moeda tam\u00e9n consideraron a posibilidade de utilizar o dese\u00f1o do d\u00f3lar Morgan, mais esta idea non frutificou e Gasparro replicou os moldes do d\u00f3lar \"Peace\". Todos os reversos dos moldes levaban marcas de ceca de Denver (D); como as moedas estaban programadas para a s\u00faa circulaci\u00f3n no Oeste, considerouse l\u00f3xico cu\u00f1alas nas proximidades. \nO secretario do Tesouro, C. Douglas Dillon, era contrario a retomar a cu\u00f1axe do d\u00f3lar \"Peace\" e, a principios de 1965, informou o presidente Lyndon Johnson da improbabilidade de que esas moedas circulasen en Montana nin en ning\u00fan outro lugar; simplemente ser\u00edan acaparadas. Non obstante, Dillon conclu\u00edu que, vista a insistencia do senador Mansfield, ter\u00edan que ser cu\u00f1adas. Dillon dimitiu o 1 de abril e o seu sucesor, Henry H. Fowler, foi inmediatamente interrogado por Mansfield acerca dos d\u00f3lares; este garantiulle ao senador que as cousas se resolver\u00edan para a s\u00faa satisfacci\u00f3n. A directora da Casa da Moeda, Eva Adams, tam\u00e9n estaba en contra de cu\u00f1ar os d\u00f3lares de prata, mais esperaba manter os 600.000 d\u00f3lares destinados a ese gasto. O senador Mansfield negouse a considerar calquera cancelaci\u00f3n ou demora, e o 12 de maio de 1965 a Casa da Moeda de Denver iniciou o proceso de cu\u00f1axe do d\u00f3lar \"Peace\" con data 1964. A Casa da Moeda obtivera a autorizaci\u00f3n do Congreso para continuar cu\u00f1ando moedas con data de 1964 durante 1965. \nAs novas pezas anunci\u00e1ronse publicamente o 15 de maio de 1965, e os vendedores de moedas ofreceron inmediatamente 7,50 d\u00f3lares por cada unha, asegur\u00e1ndose as\u00ed de que non circular\u00edan. O anuncio p\u00fablico provocou unha treboada de obxecci\u00f3ns. Tanto a cidadan\u00eda como moitos congresistas entenderon o asunto como un mal uso dos recursos da Casa da Moeda en medio dunha grave escaseza de circulante, o que s\u00f3 beneficiar\u00eda os vendedores numism\u00e1ticos. O 24 de maio, un d\u00eda antes dunha sesi\u00f3n do Congreso convocada apresuradamente, Adams anunciou de s\u00fapeto que as pezas se consideraban probas de cu\u00f1axe, nunca coa intenci\u00f3n de as p\u00f3r en circulaci\u00f3n. A Casa da Moeda declarou m\u00e1is tarde que se cu\u00f1aran 316.076 d\u00f3lares; comunicouse que todos se fundiran en medio dunha forte seguranza. Para se asegurar de que non se repetir\u00eda, o Congreso introduciu unha estipulaci\u00f3n na Lei de Cu\u00f1axe de Moeda de 1965 pola que se prohib\u00eda a cu\u00f1axe de d\u00f3lares de prata durante cinco anos. Non se co\u00f1ece que existan d\u00f3lares da paz con data 1964 en mans p\u00fablicas nin privadas. En 1970, descubr\u00edronse dous exemplares nunha c\u00e1mara acoirazada do Tesouro e foron inmediatamente destru\u00eddos. De cami\u00f1o xurdiron os rumores e as especulaci\u00f3ns sobre outras pezas que puidesen estar ilegalmente en mans privadas, e contin\u00faan produc\u00edndose de vez en cando. Algunhas pezas que parecen ser d\u00f3lares de data 1964 tam\u00e9n se volveron cu\u00f1ar de xeito privado usando cu\u00f1os non oficiais, e en ocasi\u00f3ns alter\u00e1ronse d\u00f3lares xenu\u00ednos de anos anteriores transformando a s\u00faa data pola de 1965. \nEn 1970, en previsi\u00f3n da aprobaci\u00f3n do d\u00f3lar Eisenhower, cu\u00f1\u00e1ronse a modo de ensaio alg\u00fans d\u00f3lares \"Peace\" cunha composici\u00f3n experimental de metal base; consonte a versi\u00f3n oficial, todos eles foron destru\u00eddos. A nova nova moeda de d\u00f3lar, sucesora do d\u00f3lar \"Peace\", foi aprobada grazas a unha lei asinada polo presidente Richard Nixon o 31 de decembro de 1970, e amosa no anverso a cabeza do expresidente Dwight D. Eisenhower, falecido en marzo de 1969. Os d\u00f3lares Eisenhower postos en circulaci\u00f3n non conti\u00f1an xa nada de prata, a\u00ednda que alg\u00fans se cu\u00f1aron cun 40\u00a0% deste metal para o mercado do coleccionismo.\nO d\u00f3lar \"Peace\" do centenario (2021).\nO 5 de xaneiro de 2021, o presidente Donald Trump asinou unha lei para autorizar a emisi\u00f3n de d\u00f3lares Morgan e \"Peace\" en 2021, en conmemoraci\u00f3n do centenario da transici\u00f3n entre os devanditos modelos, e con car\u00e1cter non circulante, sen\u00f3n destinados ao comercio numism\u00e1tico.\nA \"US Mint\" publicou na primavera a informaci\u00f3n para a realizaci\u00f3n dos pedidos, a un prezo de 85 d\u00f3lares a unidade. Estas moedas foron cu\u00f1adas co peso de 0,858 onzas troy en prata de 999 mil\u00e9simas. Os d\u00f3lares \"Peace\" estiveron dispo\u00f1ibles a partir do 10 de agosto de 2021 e foron enviados aos compradores ao co\u00f1ezo do seguinte ano fiscal, en outubro de 2021, cun m\u00e1ximo de tres exemplares por persoa. Estas moedas carecen de marca de ceca, como \u00e9 habitual nas cu\u00f1adas na Casa da Moeda de Filadelfia.\nEn novembro de 2021, a \"US Mint\" anunciou que estes d\u00f3lares Morgan e \"Peace\" conmemorativos pasar\u00edan a ser unha emisi\u00f3n anual a partir de 2022. Prevese que os d\u00f3lares \"Peace\" da emisi\u00f3n de 2022 te\u00f1an un acabamento especial (\"poof\").\nExemplares cu\u00f1ados.\nNingunha das tiraxes anuais do d\u00f3lar \"Peace\" \u00e9 especialmente rara, e a gu\u00eda \"A Guide Book of United States Coins\" (ou \"Red Book\") recolle exemplares en estados se conservaci\u00f3n modestos cuxo prezo no mercado numism\u00e1tico supera escasamente o valor do seu metal. No entanto, hai d\u00faas excepci\u00f3ns; unha delas \u00e9 o d\u00f3lar \"Peace\" do primeiro ano de emisi\u00f3n (1921), cu\u00f1ado unicamente na Casa da Moeda de Filadelfia e con relevo alto, e a outra \u00e9 o d\u00f3lar de 1928-P, cu\u00f1ado en relevo baixo. Os prezos para este d\u00f3lar de 1928 da Casa da Moeda de Filadelfia son moito m\u00e1is baixos do que se esperar\u00eda dunha tiraxe de s\u00f3 360.649 esp\u00e9cimes, debido a que a \"US Mint\" anunciara que se producir\u00edan cantidades limitadas, o que levou a que se gardasen moitas destas moedas en canto sa\u00edron, en condici\u00f3n non circulada. Pola contra, non se gardaron grandes cantidades de d\u00f3lares de 1934-S, polo que, a\u00ednda que o seu prezo en estado de conservaci\u00f3n medio \u00e9 moi accesible, os esp\u00e9cimes nun estado excelente poden chegar a custar hoxe milleiros de euros."}
{"id": "544920", "revid": "65337", "url": "https://gl.wikipedia.org/wiki?curid=544920", "title": "D\u00f3lar da paz", "text": ""}
{"id": "544921", "revid": "65337", "url": "https://gl.wikipedia.org/wiki?curid=544921", "title": "D\u00f3lar Paz", "text": ""}
{"id": "544922", "revid": "98629", "url": "https://gl.wikipedia.org/wiki?curid=544922", "title": "El pr\u00f3fugo", "text": "El pr\u00f3fugo \u00e9 un filme arxentino de 2020 dirixido por Natalia Meta. O filme est\u00e1 vagamente baseado na novela \"El mal menor\" de C. E. Feiling. Foi escollido para competir polo Oso de Ouro na 70\u00aa edici\u00f3n do Festival Internacional de Cinema de Berl\u00edn. Foi escollido como candidato da Arxentina para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nUnha actriz de voz enfr\u00f3ntase a unha crise de identidade, convencida de que o seu corpo est\u00e1 sendo tomado por intrusos nos seus so\u00f1os."}
{"id": "544923", "revid": "23204", "url": "https://gl.wikipedia.org/wiki?curid=544923", "title": "Di\u00e9rese do metal", "text": "Unha di\u00e9rese do metal \u00e9 un diacr\u00edtico que moitas veces se usa de xeito gratu\u00edto ou decorativo sobre letras nos nomes de bandas hard rock ou heavy metal, como por exemplo Blue \u00d6yster Cult, Queensr\u00ffche, Mot\u00f6rhead, The Acc\u00fcsed, M\u00f6tley Cr\u00fce ou a banda parodia Sp\u0131n\u0308al Tap. O uso da di\u00e9rese do metal non acostuma a ter a intenci\u00f3n de alterar a pronunciaci\u00f3n do nome.\nEntre os falantes da lingua inglesa, o uso da di\u00e9rese (tam\u00e9n denominada \"umlaut\", nome do proceso da lingua alem\u00e1 para a alteraci\u00f3n fon\u00e9tica nas vogais co diacr\u00edtico) e outros tipos de acentos xunto co uso de escrita g\u00f3tica \u00e9 unha forma de dar unha aparencia estranxeira aos logos das bandas, e d\u00e1ndolles unha aparencia teut\u00f3nica, atribu\u00edndoselles cualidades estereot\u00edpicas, tales como a forza, a coraxe e a ousad\u00eda comumente atribu\u00eddas aos antigos pobos do Norte de Europa, tales como os viquingos e os Godos. O seu uso tam\u00e9n foi atribu\u00eddo a un desexo pola sensaci\u00f3n dun \"horror g\u00f3tico\".\nHistoria.\nO primeiro uso gratu\u00edto da di\u00e9rese do metal ocorreu en 1970, coa banda Blue \u00d6yster Cult. A p\u00e1xina da banda informa de que o diacr\u00edtico foi engadido polo guitarrista e teclista Allen Lanier, pero o cr\u00edtico de rock Richard Meltzer di que el mesmo llo suxerira ao produtor e representante do grupo Sandy Pearlman despois de que Pearlman vi\u00f1ese co nome: \"Eu dixen, 'que tal uha di\u00e9rese sobre o O?' De calquera forma, iso daba unaa aparencia wagneriana\".\nOutro uso decorativo da di\u00e9rese do metal en 1970 foi feito por Black Sabbath, que lanzou un sinxelo de 7\" de \"Paranoid\" en Francia (con \"Rat Salad\" como cara b), titulado \"Parano\u00efd\" coa di\u00e9rese sobre o \"i\" (como se escribe a palabra en franc\u00e9s, agas que o \"d\" \u00e9 seguido por un \"e\").\nNo seu segundo \u00e1lbum, \"In Search of Space\" (1971), Hawkwind escribiu na contraportada: \"TECHNICI\u00c4NS \u00d6F SP\u00c5CE SHIP E\u00c5RTH THIS IS Y\u00d6\u00dcR C\u00c4PT\u00c5IN SPE\u00c4KING Y\u00d6\u00dcR \u00d8\u00c5PT\u00c5IN IS DEA\u030bD\". A banda engade, ademais das di\u00e9reses, a letra dinamarquesa, norueguesa e feroesa \"\u00d8\" e a letra dinamarquesa, norueguesa e sueca \"\u00c5\". O diacr\u00edtico no \u00faltimo \"A\u030b\" \u00e9 o \"umlaut\" h\u00fangaro ou acento agudo duplo (\u02dd), que, como o propio nome di, consiste de dous acentos agudos no lugar dun. Por\u00e9n, a lingua h\u00fangara non usa o acento duplo ( \u02dd ) nin o umlaut alem\u00e1n (\"\u00c4\") sobre a letra \"A\", s\u00f3 sobre \"\u0150\" e \"\u0170\").\nNo ano 1975 a banda inglesa Mot\u00f6rhead uniuse \u00e1 tendencia. A idea foi de Lemmy Kilmister, vocalista e baixista do grupo e ex-membro de Hawkwind, que dixo: \"Eu s\u00f3 coloquei [a di\u00e9rese] para parecer malvado\". Lemmy tam\u00e9n lle dixo a W\u00fcrzel, o guitarrista da banda, que engadise un \"umlaut\" ao seu nome pela mesma raz\u00f3n.\nA banda H\u00fcsker D\u00fc formouse en xaneiro de 1979 e o seu nome foi tirado dun xogo de mesa de memoria moi popular nos anos 70, H\u016bsker D\u016b?, que en dinamarqu\u00e9s significa \"l\u00e9mbrase vostede?\" (as barras sobre os \"u\" son macrons, non umlauts), a\u00ednda que eses diacr\u00edticos non sejam usados nesa lingua.\nM\u00f6tley Cr\u00fce naceu en 1980 e segundo contou o vocalista Vince Neil no programa \"Behind the Music\" a inspiraci\u00f3n chegoulles pola cervexa alem\u00e1 L\u00f6wenbr\u00e4u. Cando decidiron o nome pux\u00e9ronlle as di\u00e9reses para facelos parecer m\u00e1is europeos. A banda tam\u00e9n decidiu usar di\u00e9reses do metal no nome da s\u00faa primeira discogr\u00e1fica, Leath\u00fcr Records. \nOutra das primeiras bandas en usar a di\u00e9reses do metal foi o grupo estadounidense de heavy metal Queensr\u00ffche. A banda bromeou posteriormente sobre o seu nome dicindo: \"O umlaut sobre o 'y' persegu\u00edunos durante anos. Pasamos once anos tentando explicar como pronuncialo\". Unha das raz\u00f3ns para usar a di\u00e9rese do metal foi a de suavizar a pronunciaci\u00f3n de \"Queensreich\" para evitar a s\u00faa asociaci\u00f3n co nazismo. \nA banda de parodia Sp\u0131n\u0308al Tap foi a\u00ednda m\u00e1is al\u00f3 en 1984 ao usar a di\u00e9rese sobre unha consoante, na letra \"n\", a\u00ednda que tal construci\u00f3n exista, por exemplo, na lingua jacalteca de Guatemala e nalgunhas ortografias da lingua malgaxe falada en Madagascar. \nA partir de ent\u00f3n multitude de bandas, sobre todo de x\u00e9neros relacionados co heavy metal ou co hard rock, utilizaron as di\u00e9reses do metal nos seus nomes e nos seus lanzamentos, convert\u00e9ndose nun elemento moi caracter\u00edstico destes estilos. O uso do umlaut chegou en anos recentes a saltar tam\u00e9n a outros estilos e foi adoptado por artistas de x\u00e9neros tan afastados como o pop ou a electr\u00f3nica. "}
{"id": "544925", "revid": "23204", "url": "https://gl.wikipedia.org/wiki?curid=544925", "title": "When Pomegranates Howl", "text": "When Pomegranates Howl \u00e9 un filme australiano-afg\u00e1n de 2020 escrito e dirixido polo iraniano Granaz Moussavi. O filme foi parcialmente financiado polo Festival de Cinema de Adelaide, que foi o lugar da s\u00faa estrea internacional. Foi escollido como candidato australiano para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "544926", "revid": "89787", "url": "https://gl.wikipedia.org/wiki?curid=544926", "title": "Prote\u00edna fluorescente vermella", "text": "A prote\u00edna fluorescente vermella, (RFP, \"red fluorescent protein\") \u00e9 un fluor\u00f3foro que emite fluorescencia vermella-laranxa cando \u00e9 excitado. Desenvolv\u00e9ronse varias variantes usando mutax\u00e9nese dirixida. A prote\u00edna orixinal illouse do cnidario Discosoma e denominouse DsRed. Agora est\u00e1n dispo\u00f1ibles outras que fluorescen en laranxa, vermello e vermello distante.\nA RFP \u00e9 dunha masa molecular de aproximadamente 25,9 kDa. O m\u00e1ximo de excitaci\u00f3n \u00e9 de 558\u00a0nm e o m\u00e1ximo de emisi\u00f3n \u00e9 de 583\u00a0nm.\nA primeira prote\u00edna fluorescente vermella que se descubriu, a prote\u00edna fluorescente verde (GFP), foi adaptada para identificar e desenvolver marcadores fluorescentes noutras cores. Variantes como a prote\u00edna fluorescente amarela (YFP) e a prote\u00edna fluorescente ciano (CFP) descubr\u00edronse en antozoos.\nUn aspecto importante das prote\u00ednas fluorescentes \u00e9 o tempo que hai que agardar entre a s\u00edntese de prote\u00ednas e a expresi\u00f3n da fluorescencia. DsRed ten un tempo de maduraci\u00f3n de arredor de 24 horas, o cal fai que sexa inutilizable en moitos experimentos que te\u00f1en lugar nun intervalo de tempo m\u00e1is curto. Ademais, DsRed ten forma tetram\u00e9rica, o cal pode afectar o funcionamento das prote\u00ednas \u00e1s cales \u00e9 ligada. Por medio da enxe\u00f1ar\u00eda xen\u00e9tica mellorouse a utilidade da RFP ao incrementar a s\u00faa velocidade de desenvolvemento da fluorescencia e creando variantes monom\u00e9ricas. Entre as variantes melloradas da RFP est\u00e1n as seguintes: mFruits (mCherry, mOrange, mRaspberry), mKO, TagRFP, mKate, mRuby, FusionRed, mScarlet e DsRed-Express.\nDsRed \u00e9 m\u00e1is axeitada para obtenci\u00f3n de imaxes \u00f3pticas que a EGFP. "}
{"id": "544943", "revid": "89787", "url": "https://gl.wikipedia.org/wiki?curid=544943", "title": "Gro\u00dfe Freiheit", "text": "Gro\u00dfe Freiheit \u00e9 un filme austr\u00edaco de 2021 dirixido por Sebastian Meise. En xu\u00f1o de 2021, o filme foi escollido para competir na secci\u00f3n \"Un Certain Regard\" do Festival Internacional de Cinema de Cannes de 2021. En Cannes, ga\u00f1ou o Premio do Xurado. Ga\u00f1ou o premio Giraldillo de Ouro no Festival de Cinema Europeo de Sevilla. Foi escollido como candidato de Austria para o \u00d3scar \u00f3 mellor filme internacional na 94\u00aa edici\u00f3n dos premios, clasific\u00e1ndose na lista curta de decembro."}
{"id": "544947", "revid": "5863", "url": "https://gl.wikipedia.org/wiki?curid=544947", "title": "Pioneiras de Ciencias de Lugo", "text": "Pioneiras de Ciencias de Lugo \u00e9 un ensaio de Mar\u00eda Isabel Fern\u00e1ndez Garc\u00eda publicado en 2021 editado polo Colectivo Egeria.\nEste libro amosa as traxectorias de 62 mulleres pioneiras na ciencia na provincia de Lugo, entre elas: Manuela Barreiro, primeira alumna na USC e primeira licenciada de Galicia; \u00c1ngela Pardo Celada, primeira xinec\u00f3loga e primeira doutora en Medicina; Rosa Manuela Torviso Monje, primeira profesora de Ciencias do Instituto de Lugo; M\u00aa Paz Gasalla, primeira Oftalm\u00f3loga; e Mar\u00eda Teresa Fern\u00e1ndez Rodr\u00edguez, primeira investigadora e profesora auxiliar de universidade.\nO libro pretende \"Rescatar e po\u00f1er en valor a estas pioneiras \u00e9 contar esa metade da historia que est\u00e1 por contar, as\u00ed como sentar as bases sobre as que se basearon e desenvolveron os estudos e profesi\u00f3ns das mulleres actuais, que nun n\u00famero pequeno pero importante xa van formando parte do mundo cient\u00edfico e tecnol\u00f3xico\""}
{"id": "544948", "revid": "89787", "url": "https://gl.wikipedia.org/wiki?curid=544948", "title": "Rehana Maryam Noor", "text": "Rehana Maryam Noor (en ) \u00e9 un filme de Bangladesh de 2021 dirixido por Abdullah Mohammad Saad e producido por Jeremy Chua baixo o selo Metro Video e coproducido por Sensemakers Productions. O filme trata sobre as dificultades dunha profesora asistente de 37 anos dunha facultade de medicina. En 2021, foi escollido para competir na secci\u00f3n \"Un Certain Regard\" do Festival Internacional de Cinema de Cannes de 2021. \u00c9 o terceiro filme de Bangladesh en competir nesta categor\u00eda. Foi escollido como candidato de Bangladeshi para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado."}
{"id": "544949", "revid": "27155", "url": "https://gl.wikipedia.org/wiki?curid=544949", "title": "Prote\u00edna vermella fluorescente", "text": ""}
{"id": "544950", "revid": "88215", "url": "https://gl.wikipedia.org/wiki?curid=544950", "title": "Carlos Santiago Cela Pereira", "text": ""}
{"id": "544951", "revid": "27155", "url": "https://gl.wikipedia.org/wiki?curid=544951", "title": "GFP potenciada", "text": ""}
{"id": "544952", "revid": "27155", "url": "https://gl.wikipedia.org/wiki?curid=544952", "title": "EGFP", "text": ""}
{"id": "544953", "revid": "27155", "url": "https://gl.wikipedia.org/wiki?curid=544953", "title": "Prote\u00edna fluorescente ciano", "text": ""}
{"id": "544954", "revid": "27155", "url": "https://gl.wikipedia.org/wiki?curid=544954", "title": "Prote\u00edna fluorescente azul", "text": ""}
{"id": "544957", "revid": "23204", "url": "https://gl.wikipedia.org/wiki?curid=544957", "title": "Un monde", "text": "Un monde \u00e9 un filme belga de 2021 dirixido por Laura Wandel. En xu\u00f1o de 2021, o filme foi escollido para competir na secci\u00f3n \"Un Certain Regard\" do Festival Internacional de Cinema de Cannes de 2021. En Cannes, ga\u00f1ou o Premio FIPRESCI. \"Un monde\" recibiu o premio Andr\u00e9 Cavens ao mellor filme pola Asociaci\u00f3n Belga de Cr\u00edticos de Cinema. Foi escollido como candidato de B\u00e9lxica para o \u00d3scar \u00f3 mellor filme internacional na 93\u00aa edici\u00f3n dos premios, clasific\u00e1ndose na lista curta de decembro.\nSinopse.\nUnha nena de sete anos \u00e9 testemu\u00f1a de que como o seu irm\u00e1n m\u00e1is vello \u00e9 acosado. A\u00ednda que xura que manter\u00e1 o segredo, c\u00f3ntallo ao seu pai e axi\u00f1a tam\u00e9n ela \u00e9 v\u00edtima do acoso."}
{"id": "544968", "revid": "89787", "url": "https://gl.wikipedia.org/wiki?curid=544968", "title": "Alma Mar\u00eda P\u00e9rez Parrado", "text": "Alma Mar\u00eda P\u00e9rez Parrado, nada o 21 de decembro de 2001 en Boiro, \u00e9 unha taekwondoista galega. \u00c9 vicecampioa do mundo de taekwondo en 2021.\nTraxectoria.\nAlma Mar\u00eda P\u00e9rez Parrado \u00e9 medallista de prata na categor\u00eda de menos de 53 kg no Campionato do Mundo Feminino de Taekwondo celebrado en Riad en 2021, perdendo na final ante a turca Merve Din\u00e7el "}
{"id": "544975", "revid": "15490", "url": "https://gl.wikipedia.org/wiki?curid=544975", "title": "Walter G\u00f3mez", "text": "Walter G\u00f3mez Pardal, nado en Montevideo o 17 de decembro de 1927 e finado en Vicente L\u00f3pez, Arxentina, o 4 de marzo de 2004, foi un futbolista uruguaio, de orixe galega. Destacou especialmente no Nacional uruguaio e no River Plate arxentino, sendo un dos dianteiros m\u00e1is importantes na historia dos dous clubs Co Nacional xogou durante catro anos, marcando 97 goles e conquistando sete t\u00edtulos, entre eles dous campionatos uruguaios (1946 e 1947) e a Copa Aldao de 1946. Con River Plate xogou cinco tempadas e marcou 76 goles, sendo o m\u00e1ximo goleador estranxeiro da historia do club no seu d\u00eda e o segundo na actualidade. Ga\u00f1ou os torneos arxentinos de 1952, 1953 e 1955. \nXogou ademais no f\u00fatbol italiano, colombiano e venezolano, pechando a s\u00faa carreira no Deportivo Galicia en 1964. Foi internacional coa selecci\u00f3n uruguaia, coa que ga\u00f1ou o Campionato Suramericano de 1946.\nTraxectoria.\nInicios.\nNado no barrio de La Uni\u00f3n de Montevideo, era o menor dos cinco fillos dunha uruguaia e dun galego natural de Santiago de Compostela. Comezou a s\u00faa carreira futbol\u00edstica aos 17 anos no Central Espa\u00f1ol, pasando ao ano seguinte ao Nacional. \nNacional.\nXogou catro anos no equipo tricolor, nos que se converteu nun \u00eddolo da afecci\u00f3n e nun dos xogadores m\u00e1is destacados da historia do club. Compartiu dianteira con Atilio Garc\u00eda, Luis Ernesto Castro, Roberto Porta e Bibiano Zapirain, e marcou 97 goles. Ga\u00f1ou sete t\u00edtulos oficiais co club, entre eles os campionatos uruguaios de 1946 e 1947 e a Copa Aldao de 1946. Durante esta \u00e9poca debutou coa selecci\u00f3n uruguaia.\nCon todo, o 9 de outubro de 1949, nun cl\u00e1sico contra Pe\u00f1arol, agrediu ao \u00e1rbitro Horacio Bochetti, feito polo que recibiu unha sanci\u00f3n dun ano.\nRiver Plate.\nFichou ent\u00f3n polo River Plate, grazas \u00e1 r\u00e1pida xesti\u00f3n do presidente do club arxentino, Antonio Vespucio Liberti, que buscaba un dianteiro que ocupase o oco deixado por Alfredo Di St\u00e9fano. O club arxentino pagou polo traspaso preto dun mill\u00f3n de pesos uruguaios. Debutou o 2 de abril de 1950 nun partido contra Newell's en Rosario, o mesmo d\u00eda que o fac\u00eda o tam\u00e9n uruguaio Luis Ernesto Castro, e tardou s\u00f3 un minuto en marcar o seu primeiro gol.\nFoi o m\u00e1ximo goleador do seu equipo no campionato arxentino de 1950, con 22 tantos, e compartiu dianteira entre outros con \u00c1ngel Labruna, F\u00e9lix Loustau, S\u00e1nchez Lage, Santiago Vernazza, Roberto Z\u00e1rate, Eliseo Prado e Omar S\u00efvori. Conquistou os campionatos de 1952, 1953 e 1955, e foi un \u00eddolo para a afecci\u00f3n, que coreaba habitualmente a frase \"La gente ya no come por ver a Walter G\u00f3mez\" (\"A xente xa non come por ver a Walter G\u00f3mez\"). Nun partido contra Lan\u00fas en 1954, marcou catro goles en 20 minutos, no d\u00eda do debut de Omar S\u00edvori. Marcou un total de 76 goles nos cinco anos que xogou en River, convert\u00e9ndose no seu d\u00eda no estranxeiro con m\u00e1is goles da historia do club, rexistro que non foi superado ata d\u00e9cadas m\u00e1is tarde polo tam\u00e9n uruguaio Enzo Francescoli.\nPalermo.\nEn 1956 cruzou o Oc\u00e9ano Atl\u00e1ntico para fichar polo Milan, reclamado polo adestrador uruguaio H\u00e9ctor Puricelli, que buscaba na Arxentina un dianteiro que acompa\u00f1ase \u00e1 estrela milanista Juan Alberto Schiaffino. Disputou s\u00f3 un partido amigable co club lombardo, e trala fichaxe de Puricelli polo Palermo, tam\u00e9n el foi traspasado ao club siciliano. Con ese equipo xogou unha tempada na Serie A, descendendo \u00e1 Serie B, e militou dous anos na segunda categor\u00eda. En 1958 chegou a Galicia para po\u00f1erse a proba co Celta de Vigo, club contra o que xa xogara en Bala\u00eddos durante a xira europea de River Plate en 1952. Con todo, a proba non foi satisfactoria.\n\u00daltimos anos.\nA mediados de 1959 regresou ao Nacional de Montevideo, onde militou durante m\u00e1is dun ano, antes de trasladarse a Colombia para xogar no C\u00facuta Deportivo. Xogou unha tempada no C\u00facuta e d\u00faas no Once Caldas, e en 1963 fichou polo Deportivo Galicia de Venezuela. Co club de orixe galega proclamouse campi\u00f3n da Primeira Divisi\u00f3n de Venezuela en 1964, pouco antes de retirarse tras un amigable contra Cerro en Montevideo.\nSelecci\u00f3n nacional.\nDebutou coa selecci\u00f3n uruguaia o 15 de agosto de 1945, nun partido amigable contra a Arxentina no Estadio Gas\u00f3metro de Buenos Aires. Con Pedro Cea como adestrador, formou na dianteira xunto con Jos\u00e9 Mar\u00eda Ortiz, Nicol\u00e1s Falero, Juan Pedro Riephoff e Bibiano Zapirain. Sa\u00edu en padiola do estadio, lesionado, pero ovacionado polos seareiros arxentinos. Participou coa s\u00faa selecci\u00f3n no Campionato Suramericano de 1946, proclam\u00e1ndose campi\u00f3n.\nA sanci\u00f3n que recibiu en 1949 cortou todas as s\u00faas posibilidades de disputar o Mundial de 1950, onde o Uruguai se proclamou campi\u00f3n tralo Maracanazo.\nMorte.\nFaleceu o 4 de marzo de 2004, sendo soterrado no cemiterio de Lomas de Zamora, en Buenos Aires."}
{"id": "544976", "revid": "25871", "url": "https://gl.wikipedia.org/wiki?curid=544976", "title": "Oriini Kaipara", "text": "Oriini Kaipara, nada en 1983 en Whakat\u0101ne, \u00e9 unha xornalista e presentadora de televisi\u00f3n maor\u00ed. En 2019 foi a primeira muller maor\u00ed en presentar o telexornal cunha tatuaxe facial tradicional (\"moko kauae\" t\u0101 moko), e en 2021 converteuse na primeira muller en facelo presentando a edici\u00f3n de telexornal m\u00e1is importante de Nova Zelandia. Como presentadora pronuncia correctamente palabras e top\u00f3nimos en lingua maor\u00ed.\nTraxectoria.\nDescendente dos iwi T\u016bhoe, Ng\u0101ti Awa, T\u016bwharetoa e Ng\u0101ti Rangitihi, medrou inmersa nas tradici\u00f3ns e na lingua do seu pobo, asistindo a escolas de idioma maor\u00ed at\u00e9 finais da s\u00faa adolescencia. Formouse na \"South Siguis Film and Television School\" en 2002. Traballou para a TVNZ 1, M\u0101ori Television e Mai FM. En 2008, ga\u00f1ou o premio \u00e1 mellor presentadora de televisi\u00f3n nos premios M\u0101ori Media. En 2017, unha proba de ADN demostrou que a s\u00faa ascendencia \u00e9 100% maor\u00ed. En 2018, ga\u00f1ou o premio Voyager \u00e1 mellor xornalista en asuntos maor\u00eds polo seu traballo en \"Native Affairs\" para a M\u0101ori Television. En 2019 fixo a tatuaxe \"moko kauae\". En maio de 2021 comezou a presentar o telexornal no programa \"Newshub Live\" en horario de m\u00e1xima audiencia."}
{"id": "544977", "revid": "23204", "url": "https://gl.wikipedia.org/wiki?curid=544977", "title": "El gran movimiento", "text": "El gran movimiento \u00e9 un filme boliviano de 2021 escrito e dirixido por Kiro Russo. O filme estreouse internacionalmente na 78\u00aa edici\u00f3n do Festival Internacional de Cinema de Venecia o 6 de setembro de 2021. Foi escollido como candidato de Bolivia para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "544979", "revid": "23204", "url": "https://gl.wikipedia.org/wiki?curid=544979", "title": "Tabija", "text": "Tabija \u00e9 un filme bosn\u00edaco-canadense de 2021 dirixido por Igor Drljaca. Est\u00e1 protagonizado por Izudin Bajrovi\u0107, Ermin Bravo, Hasija Bori\u0107, Kerim \u010cutuna e Jasmin Geljo.\nO filme estreouse o 1 de marzo de 2021 na 71\u00aa edici\u00f3n do Festival Internacional de Cinema de Berl\u00edn. Estreouse no Canad\u00e1 no Festival Internacional de Cinema de Vancouver. Foi escollido como candidato de Bosnia e Hercegovina para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "544984", "revid": "89787", "url": "https://gl.wikipedia.org/wiki?curid=544984", "title": "T\u0101 moko", "text": "T\u0101 moko \u00e9 un debuxo permanente no corpo e na face dos maor\u00eds, o pobo ind\u00edxena de Nova Zelandia. \u00c9 diferente da tatuaxe tradicional, xa que se corta a pel cun \"uhi\" (cicel) no canto de perforarse. Isto deixa a pel cunha fenda en lugar dunha superficie lisa.\nO capit\u00e1n James Cook escribiu en 1769:\nOs \"tohunga-t\u0101-moko\" (ou tatuadores) consid\u00e9ranse \"tapu\" ou, excepcionalmente, inviol\u00e1beis e sagrados.\nA utilizaci\u00f3n tradicional destas marcas ti\u00f1a un significado, por exemplo: a folla do fento de dobre cara adoita indicar que quen leva a marca \u00e9 un guerreiro.\nHistoria.\nA lenda de Mataora e Niwareka.\nUnha explicaci\u00f3n menos hist\u00f3rica da orixe da tatuaxe maor\u00ed p\u00f3dese atopar nunha lenda local que suxire que o \"t\u0101 moko\" prov\u00e9n do mundo subterr\u00e1neo. A lenda di que hab\u00eda un guerreiro chamado Mataora (que significa \"cara da vitalidade\"), que namorou da princesa Niwareka, do clan Turehu (esp\u00edritos) que viv\u00eda no mundo subterr\u00e1neo, o mundo dos esp\u00edritos chamado Rarohenga.\nUn d\u00eda, Niwareka subiu ao mundo da superficie (en maor\u00ed \"Te Ao T\u016broa\", mundo natural) cun grupo de baile e co\u00f1eceu a Mataora. Este ficou abraiado por Niwareka e qu\u00edxoa como esposa. Casaron e viviron xuntos durante un tempo. Un d\u00eda, Mataroa p\u00faxose celoso e, enfadado, golpeou a s\u00faa dona. Niwareka fuxiu inmediatamente para unirse co seu pai, Uetonga, en Rarohenga. Consumido pola culpa e a dor, Mataora cubriu a cara cunha pintura e foi na procura da s\u00faa muller no mundo subterr\u00e1neo para intentar ga\u00f1ar o seu perd\u00f3n. A s\u00faa viaxe foi longa a chea de dificultades e atrancos. Ao chegar, Mataora foi ver a Uetonga, o pai de Niwareka, que estaba tatuando unha persoa. Descubriu que a tatuaxe se fac\u00eda mediante cortes na pel, e que non era un simple marcado nesta. Uetonga d\u00edxolle que era a s\u00faa forma de tatuaxe no mundo subterr\u00e1neo e estendeu a s\u00faa man para limpar todos os dese\u00f1os da face de Mataora para demostrarlle a inutilidade dunha tatuaxe temporal. Todos comezaron a rir ao ver os debuxos esborranchados. Mataora dixo, \"arruinaches a mi\u00f1a tatuaxe, agora debes facerma de novo correctamente\". A dor do proceso era case insoport\u00e1bel e, como consecuencia, Mataora comezou a cantarlle a Niwareka, que se compadeceu del polo seu sufrimento e recibiuno con b\u00e1goas. Cando curou o seu \"t\u0101 moko\", Mataora preguntoulle a Niwareka se quer\u00eda volver con el \u00e1 superficie. Prometeulle a Uetonga que non volver\u00eda mancar \u00e1 s\u00faa filla, como o \"t\u0101 moko\" que agora levaba e que non se borraba. Ela aceptou e, antes de volver \u00e1 superficie, o pai de Niwareka, o rei do mundo subterr\u00e1neo, ensinoulle a arte do \"t\u0101 moko\" a Mataora como agasallo de despedida. Mataora levou estas habilidades ao seu pobo e as\u00ed foi como os maor\u00eds chegaron a ter o seu propio tipo de tatuaxe.\nDise que Mataora desenvolveu o \"t\u0101 moko\" en \"Po-ririta\", un \"whare-tuahi\" (casa de ensino de artes). O seu primeiro intento de facer un \"t\u0101 moko\" foi a un home chamado T\u016b-tangata, pero non tivo \u00e9xito e o tatuado pasou a ser co\u00f1ecido como T\u016b-tangata-kino (T\u016b-tangata o feo). Non obstante, Mataora perseverou e pola s\u00faa obra chegou a estenderse a s\u00faa fama. Os dese\u00f1os que aplicaba son os que lle fixeran en Rarohenga. Estes incl\u00faen a \"p\u014dngiangia\" (dese\u00f1o nas fosas nasais), \"p\u012bhere\" (na boca), \"ng\u016b\" (no nariz) e \"t\u012bwhana\" (nas cellas). Outros dese\u00f1os de \"t\u0101 moko\" tam\u00e9n se desenvolveron a trav\u00e9s do \"whakairo\" (talla en madeira).\nAntecedentes.\nA arte da tatuaxe \u00e9 com\u00fan no leste da Polinesia, na terra natal dos maor\u00eds, e os instrumentos e m\u00e9todos utilizados son semellantes aos utilizados noutras partes de Polinesia.\nNa cultura maor\u00ed pre-europea (per\u00edodo cl\u00e1sico), a maior\u00eda das persoas de alto rango, recib\u00edan o \"t\u0101 moko\", e as que non, eran vistas como persoas de condici\u00f3n social m\u00e1is baixa. A recepci\u00f3n do \"t\u0101 moko\" constitu\u00eda un fito importante entre a infancia e a idade adulta, e acompa\u00f1\u00e1base con moitos ritos e rituais. \nAdemais de sinalar o status social e o rango, outra raz\u00f3n para a pr\u00e1ctica da tatuaxe durante o per\u00edodo cl\u00e1sico era facer que unha persoa fose m\u00e1is atractiva para o sexo oposto. En xeral, os homes fac\u00edan tatuaxes no seu rostro, nas n\u00e1degas (\"raperape\") e nas coxas (\"puhoro\"). As mulleres adoitaban tatuarse os beizos (\"kauwae\") e o queixo. Co\u00f1\u00e9cense outras partes do corpo que ti\u00f1an tatuaxes, como a testa, as n\u00e1degas, as coxas, o pescozo e as costas das mulleres, as\u00ed como o ventre e a barriga da perna dos homes.\nOs cambios.\nA pr\u00e1ctica dos p\u0101keh\u0101 (non-maor\u00ed ou neozeland\u00e9s descendente de europeos) da recollida e o comercio de mokomokai (cabezas tatuadas) cambiou a din\u00e1mica do \"t\u0101 moko\" dende comezos do per\u00edodo colonial. Michael King fala dos cambios que se desenvolveron a finais do s\u00e9culo XIX, cando as agullas substitu\u00edron os \"uhi\" (ciceis) como ferramentas principais. Este era un m\u00e9todo m\u00e1is r\u00e1pido, menos propenso a pos\u00edbeis riscos para a sa\u00fade e suavizaba a dor producida pola realizaci\u00f3n do \"t\u0101 moko\".\nO \"t\u0101 moko\" en homes cesou arredor da d\u00e9cada de 1860, en li\u00f1a co cambio da moda e a aceptaci\u00f3n por parte dos \"p\u0101keh\u0101\". As mulleres seguiron recibindo o \"t\u0101 moko\" a principios do s\u00e9culo XX; Michael King entrevistou a principios de 1970 a m\u00e1is de 70 mulleres de idade avanzada que recibiran o \"t\u0101 moko\". Tradicionalmente, as mulleres s\u00f3 se tatuaban os beizos, arredor do queixo e \u00e1s veces as fosas nasais.\nO t\u0101 moko na actualidade.\nDende 1990 houbo un rexurdimento na pr\u00e1ctica do \"t\u0101 moko\" tanto en homes como en mulleres, como un signo de identidade cultural e un reflexo da reactivaci\u00f3n da lingua e a cultura maor\u00ed. A maior\u00eda dos \"t\u0101 moko\" aplicados actualmente real\u00edzanse cunha m\u00e1quina de tatuar, pero tam\u00e9n houbo un renacer do uso do \"uhi\" (cicel). As mulleres tam\u00e9n se involucraron moito como profesionais, como Christine Harvey nas illas Chatham, Henriata Nicolau en Rotorua e Julie Kipa en Whakatane.\nNo ano 2000 estableceuse o \"The Uhi a Mataora\", \"para preservar, mellorar e desenvolver o \"t\u0101 moko\" como unha arte viva\". En 2019, Oriini Kaipara foi a primeira muller maor\u00ed en presentar o telexornal cun \"moko kauae\" t\u0101 moko, e en 2021 converteuse na primeira muller en facelo presentando a edici\u00f3n de telexornal m\u00e1is importante de Nova Zelandia.\nInstrumentos utilizados.\nA contorna de Nova Zelandia, coas s\u00faas variedades de \u00e1rbores desco\u00f1ecidas noutras partes de Polinesia, influ\u00edron sen d\u00fabida na aparici\u00f3n de novos dese\u00f1os e novas tecnolox\u00edas no \"t\u0101 moko\".\nOrixinalmente, os \"tohunga-t\u0101-moko\" (os tatuadores de \"t\u0101 moko\") utilizaban un \"uhi\" (cicel) feito de \u00f3so de albatros, que se golpeaba cun mazo.\nOs pigmentos fabric\u00e1banse a partir do fungo \"Ophiocordyceps sinensis\" para a cor do corpo, e \"ngarehu\" (madeira queimada) para escurecer a cara. A feluxe de \"kauri grum\" queimado tam\u00e9n se mestura con graxa para facer pigmentos. A introduci\u00f3n de armas de fogo polos europeos permitiu aos maor\u00eds utilizar a p\u00f3lvora para facer pigmentos, e isto deulle unha tintura azul \u00e1 pel tatuada. Co tempo, chegou a estar dispo\u00f1\u00edbel a tinta chinesa, e alg\u00fans \"tohunga-t\u0101-moko\" combinaron esta tinta con materiais tradicionais. Os pigmentos almacen\u00e1banse en recipientes adornados chamados \"oko\", que adoitaban soterrarse cando non se utilizaban. Un \"oko\" pas\u00e1base de xeraci\u00f3n en xeraci\u00f3n.\nUtiliz\u00e1base o \"k\u014drere\" (funil) para alimentar os homes que ti\u00f1an a boca inflamada por recibir o \"t\u0101 moko\".\nOs homes eran predominantemente os especialistas do \"t\u0101 moko\", a\u00ednda que Michael King rexistrou un n\u00famero de mulleres que durante o s\u00e9culo XX tam\u00e9n o practicaban.\nZonas do t\u0101 moko.\nNomenclatura das zonas do \"t\u0101 moko\":\nUso entre non maor\u00eds.\nA partir de Moehanga en 1805, e posteriormente con Hongi Hika e Te Pehi Kupe, e seguido por varios \"p\u0101keh\u0101\" maor\u00eds como Barnet Burns, os europeos comezaron a co\u00f1ecer o \"t\u0101 moko\", pero non foi at\u00e9 relativamente pouco tempo que a t\u00e9cnica tivo impacto global.\nPor\u00e9n, nos \u00faltimos anos, o uso de dese\u00f1os maor\u00eds por Robbie Williams e Ben Harper, e en 2007 polo dese\u00f1ador de moda Jean-Paul Gaultier nun desfile de moda, creou pol\u00e9mica. Os maor\u00eds non o toman \u00e1 lixeira porque consideran sagrado o \"t\u0101 moko\", e esta \u00e9 a raz\u00f3n pola que a apropiaci\u00f3n indebida polos non maor\u00eds \u00e9 vista como unha ofensa grave. Para conciliar a demanda dos dese\u00f1os maor\u00eds dun xeito culturalmente sens\u00edbel, o grupo Te Uhi a Mataora promove o uso do termo \"kirituhi\", que actualmente ga\u00f1ou unha ampla acceptaci\u00f3n:"}
{"id": "544986", "revid": "23204", "url": "https://gl.wikipedia.org/wiki?curid=544986", "title": "Deserto Particular", "text": "Deserto Particular \u00e9 un filme brasileiro de 2021 dirixido por Aly Muritiba. Foi escollido como candidato do Brasil para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nDespois de ser despedido por violencia, un polic\u00eda busca o seu amante en li\u00f1a, o cal desapareceu inesperadamente."}
{"id": "544993", "revid": "23204", "url": "https://gl.wikipedia.org/wiki?curid=544993", "title": "Strah", "text": "Strah (en ) \u00e9 un filme b\u00falgaro de 2020 dirixido por Ivaylo Hristov. Foi escollido como candidato de Bulgaria para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nNunha aldea b\u00falgara preto da fronteira con Turqu\u00eda, unha mestra desempregada fai amizade cun refuxiado de Mal\u00ed."}
{"id": "544995", "revid": "15490", "url": "https://gl.wikipedia.org/wiki?curid=544995", "title": "Gumersindo Laverde Ruiz", "text": ""}
{"id": "544996", "revid": "23204", "url": "https://gl.wikipedia.org/wiki?curid=544996", "title": "Bodeng sar", "text": "Bodeng sar (en ) \u00e9 un filme camboxano de 2021 dirixido por Kavich Neang. Foi escollido como candidato de Camboxa para o \u00d3scar \u00f3 mellor filme en lingua non inglesa na 94\u00aa edici\u00f3n dos premios, mais finalmente non foi nomeado. O filme tam\u00e9n foi nomeado para o Premio New Talent do Festival de Cinema Asi\u00e1tico de Hong Kong de 2021."}
{"id": "544998", "revid": "27155", "url": "https://gl.wikipedia.org/wiki?curid=544998", "title": "Acuagliceroporina", "text": "As acuagliceroporinas son un subconxunto de prote\u00ednas dentro da familia das acuaporinas, que serven como canles para conducir auga, glicerol e outros pequenos solutos non cargados. Son as \u00fanicas prote\u00ednas de mam\u00edferos que poden permear o glicerol a trav\u00e9s da membrana plasm\u00e1tica. As acuagliceroporinas enc\u00f3ntranse en moitas especies de bacterias, plantas e mam\u00edferos como os humanos. Como son omnipresentes son moi importantes na agricultura e medicina. Foron identifiacadas como posible fonte de contaminaci\u00f3n por metaloides en agricultura, xa que poden conducir As(III) e Sb(III) en l\u00e9vedos e poder\u00edan ser unha fonte de metaloides que entrasen nos alimentos que toman os seres humanos.\nImportancia cl\u00ednica.\nA acuaporina 7 foi estudada no tecido adiposo porque \u00e9 a maior fonte de glicerol circulante no metabolismo de mam\u00edferos. A desregulaci\u00f3n da acuaporina 7 foi asociada coa obesidade en humanos e coa regulaci\u00f3n do metabolismo de adipocitos. \nA acuaporina 9 \u00e9 unha importante canle de glicerol en eritrocitos de ratos que contrib\u00fae aos estadios intraeritrocitarios da infecci\u00f3n polo parasito da malaria e a disfunci\u00f3n desta prote\u00edna incrementa a supervivencia en estudos cl\u00ednicos en ratos."}
{"id": "544999", "revid": "27155", "url": "https://gl.wikipedia.org/wiki?curid=544999", "title": "Acuagliceroporinas", "text": ""}
{"id": "545000", "revid": "88215", "url": "https://gl.wikipedia.org/wiki?curid=545000", "title": "Walter G\u00f3mez Pardal", "text": ""}
{"id": "545001", "revid": "88215", "url": "https://gl.wikipedia.org/wiki?curid=545001", "title": "Quentin Maceiras", "text": "Quentin Maceiras, nado en Sion, Su\u00edza, o 10 de outubro de 1995, \u00e9 un futbolista su\u00edzo, de orixe galega. Xoga de defensa no Young Boys da Super Liga su\u00edza.\nTraxectoria.\nOrixe.\nNacido na localidade su\u00edza de Sion, no cant\u00f3n de Valais, \u00e9 neto de emigrantes galegos. Seus av\u00f3s paternos, Jos\u00e9 Mar\u00eda e Mercedes, son naturais de Muros e Santiago de Compostela. Afeccionado do Deportivo da Coru\u00f1a, do mesmo xeito que a s\u00faa familia, durante a s\u00faa infancia acud\u00eda habitualmente nos ver\u00e1ns \u00e1 Cidade Deportiva de Abegondo para ver adestrar os xogadores do club herculino.\nInicios no f\u00fatbol.\nFormouse na canteira do FC Sion, e tras militar nos modestos Sierre e Naters, regresou ao Sion para xogar no seu filial. \nFC Sion.\nO 25 de maio de 2016 debutou co primeiro equipo do Sion na Super Liga, nun partido contra o FC Luzern no Swissporarena, onde substitu\u00edu nos minutos finais a L\u00e9o Itaperuna. Na seguinte tempada continuou compaxinando os partidos do filial coas convocatorias do primeiro equipo, e marcou o seu primeiro gol como profesional, na derradeira xornada da tempada contra o Grasshopper de Z\u00fcrich no Stade Tourbillon. Tras xogar xa 21 partidos na tempada 2017/18, subiu definitivamente ao primeiro equipo na seguinte campa\u00f1a, na que disputou 30 partidos da Superliga, os mesmos que na 2019/20.\nYoung Boys.\nO 8 de agosto de 2020 f\u00edxose oficial a s\u00faa fichaxe polo BSC Young Boys, campi\u00f3n da Super Liga na tempada anterior, e adestrado polo tam\u00e9n descendente de galegos, Gerardo Seoane. Debutou o 26 de agosto, nun partido da segunda rolda clasificatoria para a Liga de Campi\u00f3ns ante o K\u00cd das Illas Feroe, no cal sa\u00edu de titular, ga\u00f1ando o seu equipo por 3-1. Con todo, o equipo acabou eliminado no partido de volta, polo que s\u00f3 puido acceder \u00e1 Europa League, onde foi eliminado nos oitavos de final polo Ajax. Na Super Liga, o equipo de Berna proclamouse campi\u00f3n con 31 puntos de vantaxe sobre o Basel.\nNa tempada 2021/22 o Young Boys conseguiu acceder \u00e1 Liga de Campi\u00f3ns, despois de derrotar na fase previa ao Slovan Bratislava, o Cluj e o Ferencv\u00e1rosi. Quentin Maceiras debutou na m\u00e1xima competici\u00f3n continental na derrota pola m\u00ednima da segunda xornada contra o Atalanta no estadio Atleti Azzurri d'Italia de B\u00e9rgamo, entrando nos minutos finais como substituto de Silvan Hefti."}
{"id": "545002", "revid": "27155", "url": "https://gl.wikipedia.org/wiki?curid=545002", "title": "Candida (fungo)", "text": ""}
{"id": "545003", "revid": "89787", "url": "https://gl.wikipedia.org/wiki?curid=545003", "title": "Acuaporina 7", "text": "A acuaporina 7 \u00e9 unha prote\u00edna que nos humanos est\u00e1 codificada no xene AQP7 do cromosoma 9.\nAs acuaporinas/prote\u00edna intr\u00ednseca maior (MIP) son unha familia de canles de membrana selectivos para a auga. A acuaporina 7 ten unha maior similitude de secuencia coa AQP3 e a AQP9 e elas poden formar unha subfamilia. A acuaporina 7 e a AQP3 est\u00e1n na mesma localizaci\u00f3n cromos\u00f3mica, o que suxire que a rexi\u00f3n cromos\u00f3mica 9p13 pode ser un sitio de agrupaci\u00f3n ou \"cluster\" de acuaporinas. A acuaporina 7 facilita o transporte de auga, glicerol e urea. Pode xogar un importante papel na termorregulaci\u00f3n pola s\u00faa intervenci\u00f3n na suoraci\u00f3n e na funci\u00f3n do esperma. A s\u00faa desregulaci\u00f3n foi asociada coa obesidade en humanos."}
{"id": "545007", "revid": "27155", "url": "https://gl.wikipedia.org/wiki?curid=545007", "title": "AQP7", "text": ""}
{"id": "545008", "revid": "27155", "url": "https://gl.wikipedia.org/wiki?curid=545008", "title": "Acuaporina-7", "text": ""}
{"id": "545009", "revid": "1888", "url": "https://gl.wikipedia.org/wiki?curid=545009", "title": "Ram\u00f3n Pena Mir\u00f3", "text": "Ram\u00f3n Pena Mir\u00f3, nado en Pontedeume e finado na Coru\u00f1a o 7 de novembro de 1951, foi un avogado e xornalista galego.\nTraxectoria.\nProcurador dos tribunais en Pontedeume e empregado da f\u00e1brica e casa bancaria La Am\u00e9rica. Foi correspondente de \"La Voz de Galicia\" e \"Follas Novas\" en Pontedeume. Fundou con Rosendo Vilari\u00f1o Tenreiro o peri\u00f3dico \"Ecos del Eume\" do que foi redactor. A partir de febreiro de 1917 asumiu a direcci\u00f3n da revista \"Cultura Campesina\". Foi secretario interino do concello de Pontedeume (1924-1925). Foi administrador do Banco Pastor.\nVida persoal.\nCasou con Josefa Ferro Pi\u00f1eiro e foi pai de Ram\u00f3n, Jes\u00fas, Andr\u00e9s, Manuel, Rodrigo e Josefina Pena Ferro."}
{"id": "545010", "revid": "4817", "url": "https://gl.wikipedia.org/wiki?curid=545010", "title": "STSat", "text": " STSat ou Science and Technology Satellite, \u00e9 o nome dunha serie de sat\u00e9lites artificiais surcoreanos adicados \u00e1 observaci\u00f3n terrestre, \u00e1 astronom\u00eda e a outras tarefas.\nSTSat 1.\nSTSat 1 foi o primeiro sat\u00e9lite da serie STSat, nomeado orixinalmente \"KAISTSat 4\". O obxectivo orixinal do programa era crear un bus para pequenos sat\u00e9lites artificiais de alto rendemento. STSat 1 levaba a bordo un espectr\u00f3grafo para o ultravioleta distante, un telescopio de estado s\u00f3lido, un sistema de recolecci\u00f3n de datos, un sensor estelar de \u00e1ngulo estreito e un espectroscopio de plasma. O sat\u00e9lite foi lanzado o 27 de setembro de 2003 mediante un foguete Kosmos 3M.\nSTSat 2A, 2B.\nSTSat 2A e 2B estaban destinados a axudar a desenvolver un tipo de sat\u00e9lite para \u00f3rbita baixa lanzados co foguete surcoreano Naro 1 (tam\u00e9n co\u00f1ecido como KSLV-1). Levaban a bordo un telescopio para a observaci\u00f3n da li\u00f1a Lyman alfa e un medidor l\u00e1ser para a medici\u00f3n precisa da distancia do sat\u00e9lite \u00e1s estaci\u00f3ns de terra. Ning\u00fan dos dous chegou a \u00f3rbita por problemas dos foguetes lanzadores, con STSat 2A sendo intentando lanzar o 25 de agosto de 2009 e STSat 2B o 10 de xu\u00f1o de 2010.\nSTSat 2C.\nSTSat 2C foi lanzado exitosamente mediante un Naro 1 o 30 de xaneiro de 2013. Ti\u00f1a unha masa de menos de 100 kg e levaba a bordo un retrorreflector l\u00e1ser, unha sonda Langmuir, un monitor de raidaci\u00f3n, un sensor infravermello e un oscilador l\u00e1ser. O sat\u00e9lite deixou de funcionar en abril de 2014.\nSTSat 3.\nSTSat 3, lanzado o 21 de novembro de 2013 mediante un foguete Dnepr, foi lanzado para facer observaci\u00f3ns astron\u00f3micas no infravermello, observar a terra para facer medici\u00f3ns medioambientais e como demostrador tecnol\u00f3xico para probar unha serie de novas tecnolox\u00edas."}
{"id": "545011", "revid": "4817", "url": "https://gl.wikipedia.org/wiki?curid=545011", "title": "STSat 1", "text": ""}
{"id": "545012", "revid": "4817", "url": "https://gl.wikipedia.org/wiki?curid=545012", "title": "STSat 3", "text": ""}
{"id": "545013", "revid": "89787", "url": "https://gl.wikipedia.org/wiki?curid=545013", "title": "Edmundo Roberes Alonso", "text": "Edmundo Roberes Alonso, nado en Pontedeume cara a 1875 e finado no mesmo concello en outubro de 1923, foi un debuxante e xornalista galego.\nTraxectoria.\nFillo do maxistrado Jos\u00e9 Mar\u00eda Roberes Tomas\u00ed e Indalecia Alonso Roberes. Padeceu escr\u00f3fula, enfermidade que o obrigou a levar m\u00e1scara. Estudou o bacharelato no Instituto de Ourense, onde foi alumno de debuxo de Jos\u00e9 Mendiguch\u00eda. Colaborou en \"El Lucense\", \"La Opini\u00f3n\", \"El \u00c1ncora\", \"Heraldo de Galicia\", \"El Correo Espa\u00f1ol\", \"El Eco de Santiago\", \"Galicia\", \"La Voz de Galicia\", e foi correspondente en Pontedeume de \"El Eco de Galicia\". Foi nomeado oficial de Facenda P\u00fablica da Coru\u00f1a en 1898. Fundou e dirixiu o peri\u00f3dico \"El Eco de Puentedeume\" que despois se transformou en \"Galicia Pintoresca\". Finou en Pontedeume en outubro de 1923."}
{"id": "545017", "revid": "5863", "url": "https://gl.wikipedia.org/wiki?curid=545017", "title": "Blanca Catal\u00e1n de Oc\u00f3n y Gayol\u00e1", "text": ""}
{"id": "545018", "revid": "89787", "url": "https://gl.wikipedia.org/wiki?curid=545018", "title": "Estalido social de Chile en 2019", "text": "Baixo a denominaci\u00f3n \"Estalido social\" engl\u00f3banse unha serie de protestas multitudinarias que tiveron lugar dende outubro de 2019 en Santiago de Chile noutras cidades do pa\u00eds. Estas foron as maiores mobilizaci\u00f3ns dende a ca\u00edda da ditadura de Augusto Pinochet e tiveron fondas consecuencias no sistema pol\u00edtico chileno. \nCausas.\nAs causas das protestas son diversas, a\u00ednda que o detonante das mesmas foi un incremento do transporte p\u00fablico de Santiago de Chile. Diferentes estudos sinalan que as raz\u00f3ns profundas afunden as s\u00faas ra\u00edces en diferentes condici\u00f3ns estruturais:\nA sucesi\u00f3n de protestas.\nEn outubro de 2019, un incremento nas tarifas do transporte p\u00fablico de Santiago de Chile derivou nas maiores protestas da Historia de Chile. Entre o 7 e o 17 de outubro comezaron as primeiras \"evasi\u00f3ns masivas\", \u00e9 dicir, un xeito de protestar consistente en evitar o pago do billete do transporte p\u00fablico, neste caso o metro da capital. Durante varios d\u00edas, os manifestantes, autoconvocados polas redes sociais, superaron a capacidade de control do metro que acabou rexistrando perdas por valor de 500 mill\u00f3ns de pesos. O venres 18, malia a estaren as estaci\u00f3ns protexidas polos carabineiros, o servizo do metro colapsou e a mobilidade da capital viuse seriamente afectada. Ao longo desa tarde tam\u00e9n se rexistraron cargas policiais e actos vand\u00e1licos deixando a unha estudante ferida. No ser\u00e1n do venres 18 o goberno decretou a aplicaci\u00f3n da Lei de Seguridade Interior, unha lexislaci\u00f3n excepcional, e pechou durante a fin de semana o servizo de metro. Con todo durante esa noite suced\u00e9ronse episodios de protesta e violencia, mentres que se difundiu unha fotograf\u00eda de Pi\u00f1era canda a s\u00faa familia celebrando o aniversario dun dos seus netos nunha pizzer\u00eda. A imaxe, difundida nas redes sociais, foi para moitos, tanto a nivel nacional como internacional, un s\u00edmbolo da desconexi\u00f3n do presidente coa realidade do pa\u00eds.\nNa madrugada do venres 18 ao s\u00e1bado 19, Pi\u00f1era ofreceu unha declaraci\u00f3n na que anunciaba o establecemento do Estado de Emerxencia en Santiago e parte da Rexi\u00f3n Metropolitana. Isto significadaba a militarizaci\u00f3n da orde p\u00fablica e a limitaci\u00f3n das liberdades de reuni\u00f3n e circulaci\u00f3n e decretouse un toque de queda durante a noite. Ao longo dese d\u00eda as medidas de Estado de Emerxencia e o toque de recollida foi ampliado \u00e1 totalidade da Rexi\u00f3n Metropolitana e \u00e1 de Valpara\u00edso e \u00e1 provincia de Concepci\u00f3n, afectando \u00e1s principais cidades do pa\u00eds. Foi a primeira vez que se empregaba esta medida para evitar protestas dende a ditadura de Pinochet, se ben fora usado por mor de cat\u00e1strofes naturais na democracia. Malia a estas medidas, as protestas continuaron afectando \u00e1s principais cidades chilenas, causando \u00e1s veces episodios violentos como saqueos e enfrontamentos coas forzas de seguridade. Sebasti\u00e1n Pi\u00f1era declarou ent\u00f3n que ofrec\u00eda di\u00e1logo paralizando o incremento do prezo do metro, a\u00ednda que alertou contra as protestas. A ret\u00f3rica do presidente endureceuse chegando a falar de \"grupos criminais organizados\" como responsables dos disturbios e de que Chile estaba \"en guerra contra un inimigo poderoso\" e que os que participaban nas protestas violentas estaban \"en guerra contra todos os chilenos de boa vontade que queremos vivir en democracia\". O domingo 20 Santiago de Chile e as principais cidades do pa\u00eds acolleron multitudinarias manifestaci\u00f3ns de apoio \u00e1s protestas. A pesar do seu car\u00e1cter pac\u00edfico, efectivos de carabineiros e do ex\u00e9rcito dispersaron algunhas mediante a forza habendo agresi\u00f3ns a xornalistas. Cidades como Valpara\u00edso, Vi\u00f1a del Mar, Antofagasta e Concepci\u00f3n, volveron acoller as mobilizaci\u00f3ns nos d\u00edas posteriores.\nDurante os d\u00edas posteriores, Pi\u00f1eira anunciou un conxunto de medidas de tipo social que recoll\u00edan aumentos salariais e das pensi\u00f3ns, estabilidade nos prezos da enerx\u00eda ou a ampliaci\u00f3n dos seguros m\u00e9dicos, denomoninado \"Nova Axenda Social\" m\u00e1is non resultou suficiente. O venres 25 tivo lugar a \"marcha m\u00e1is grande de Chile\" que mobilizou a 1 200 000 persoas na capital e, est\u00edmase, a uns de 3 000 000 de chilenos.O d\u00eda 26 de outubro de 2019, o presidente Pi\u00f1era solicitou a dimisi\u00f3n dos ministros e conformou un novo goberno. A\u00ednda que a prensa especulou sobre a posibilidade de que se integrasen figuras pol\u00edticas independentes, finalmente, Pi\u00f1era nomeou a persoas procedentes do seu espazo pol\u00edtico. \nAs protestas proseguiron nos d\u00edas seguintes, e tiveron unha maior conflitividade o luns 4 de novembro. Para esa xornada, chamada \"super luns\", convoc\u00e1ranse diferentes acci\u00f3ns reivindicativas como unha folga e unha mobilizaci\u00f3n na c\u00e9ntrica praza de Italia en Santiago durante a tarde. Con todo, nese d\u00eda suced\u00e9ronse actos de violencia: un total de 43 persoas resultaron feridas, entre elas, d\u00faas carabineiras por seren atacadas con c\u00f3cteles Molotov, dous atropelados por veh\u00edculos policiais e outro polo impacto dun proxectil no cranio.\nOs intentos por recuperar a normalidade non foron exitosos e nos centros escolares, estudantes sum\u00e1ronse \u00e1s protestas fuxindo dos recintos. Isto levou a adiantar a fin do curso nalg\u00fans institutos, e tam\u00e9n causou a intervenci\u00f3n, con violencia, das forzas da orde no interior de espazos escolares e universitarios. \nCara a mediados de novembro de 2019, apareceron grupos identificados con chalecos reflectores amarelos que pretend\u00edan defender propiedades privadas dos movementos de protesta, especialmente nos barrios acomodados de Santiago de Chile. Mais intensidade da violencia nas manifestaci\u00f3ns continuou escalando e houbo ataques a recintos militares, como o de Tejas Verdes (vencellado a actos de tortura na ditadura de Pinochet), e actos anticlericais como a queima de igrexas. Tras 21 d\u00edas de protestas e disturbios, Sebasti\u00e1n Pi\u00f1era convocou ao Consello de Seguridade Nacional, que re\u00fane a autoridades pol\u00edticas e militares, o 7 de novembro de 2019. Foi a primeira vez que se xuntaba dende 2014 e Pi\u00f1era anunciou nova lexislaci\u00f3n para conter os desordes. Con todo, nos d\u00edas seguintes, alg\u00fans ministros, como o de Interior, Gonzalo Blumel, disuadiron a Sebasti\u00e1n Pi\u00f1era para que non declarase de novo o estado de sitio, que facultaba a militarizaci\u00f3n da orde p\u00fablica, insist\u00edndolle na necesidade de abrir di\u00e1logo coa oposici\u00f3n.\nA apertura de canles de comunicaci\u00f3n entre os sectores sociopol\u00edticos chilenos permitiu reducir a conflictividade. A\u00ednda as\u00ed, nos meses de decembro de 2019, xaneiro e febreiro de 2020, suced\u00e9ronse protestas como os que afectaron \u00e1 proba de acceso \u00e1 universidade ou os disturbios en Vi\u00f1a del Mar durante o seu festival musical. Con todo, a pandemia de covid-19 fixo que o goberno de Sebasti\u00e1n Pi\u00f1era decretase o Estado de Excepci\u00f3n a partir do 19 de marzo de 2020, durante un per\u00edodo inicial de 90 d\u00edas. O abeiro desta medida imp\u00faxose tam\u00e9n un toque de recollida en todo o territorio nacional e o confinamento das comunas (concellos) con alta incidencia o que significou a perda de intensidade do movemento das protestas.\nO aniversario das protestas, en outubro de 2020, poucos d\u00edas antes do plebiscito constitucional, foi outro momento \u00e1lxido das mobilizaci\u00f3ns. A\u00ednda que a maior parte delas foron pac\u00edficas, houbo alg\u00fans episodios violentos que remataron con case 600 detidos e d\u00faas igrexas de Santiago queimadas.\nRepresi\u00f3n policial e v\u00edtimas.\nA resposta policial ante as protestas foi criticada pola s\u00faa dureza describ\u00edndose numerosos casos de brutalidade. Paralelamente \u00e1s protestas houbo actuaci\u00f3ns xudiciais contra algunhas acci\u00f3ns policiais polo acoso aos manifestantes, como o lanzamento de gases lacrim\u00f3xenos en centros sanitarios ou o disparo de perdig\u00f3ns en centros acad\u00e9micos. \nA Cruz Vermella estimou que, s\u00f3 nas xornadas de outubro, 2 500 persoas foron feridas. Est\u00edmase que entre outubro de 2019 e marzo de 2020 faleceron 34 persoas. \nInformes de instituci\u00f3ns como Alto Comisionado das Naci\u00f3ns Unidas para os Dereitos Humanos e da Comisi\u00f3n Interamericana de Dereitos Humanos, as\u00ed como de organizaci\u00f3ns non gobernamentais como Amnist\u00eda Internacional e Human Rights Watch, testemu\u00f1aron numerosos usos excesivos da violencia por parte das forzas de seguridade inclu\u00edndo mortes, lesi\u00f3ns, violencia sexual ou privaci\u00f3ns arbitrarias de liberdade.\nAnte estas acusaci\u00f3ns, houbo momentos pol\u00edticos encami\u00f1ados \u00e1 censura da pol\u00edtica de Pi\u00f1era e o seu goberno. Deste xeito, o Congreso Nacional acabou por inhabilitar por 5 anos ao ministro do Interior, Andr\u00e9s Chadwick. Tam\u00e9n, un grupo de deputados de esquerda propuxo a destituci\u00f3n do xefe do Estado en novembro de 2019. A proposta non prosperou, sendo rexeitada na primeira votaci\u00f3n da C\u00e1mara de Deputados por 79 votos en contra e 73 a favor.\nEn abril de 2021, varios grupos de xuristas e defensores dos Dereitos Humanos (entre os que se atopaba Baltasar Garz\u00f3n), denunciaron ante a Corte Penal Internacional a Sebasti\u00e1n Pi\u00f1era e aos seus colaboradores por estes casos de violencia policial. Foron acusados por delitos de \"lesa humanidade\" por considerar que as respostas das forzas de seguridade foron mostras dun \"ataque organizado, masivo, extenso, e sistem\u00e1tico\" contra os civ\u00eds. Mais en decembro de 2021, a fiscal\u00eda do tribunal internacional desestimou a denuncia.\nConsecuencias.\nProceso constitu\u00ednte.\nAnte a magnitude do descontento social mostrado dende outubro de 2019, diferentes sectores comezaron a pronunciarse a favor dunha cambio profundo da Constituci\u00f3n de 1980, aprobada durante a ditadura de Augusto Pinochet. Deste xeito, ante a presi\u00f3n de organizaci\u00f3ns sociais, sindicais, pol\u00edticas e xur\u00eddicas, Sebasti\u00e1n Pi\u00f1era fixo anuncios pouco claros nos que non desbotaba dunha reforma estrutural do texto. Finalmente, o 10 de novembro de 2019, o ministro do Interior, Gonzalo Blumel, confirmou que o goberno comezar\u00eda un proceso de redacci\u00f3n dunha nova Constituci\u00f3n mediante un \"Congreso Constitu\u00ednte\" e un referendo para a ratificaci\u00f3n da carta magna que se elaborara. Malia a que a oposici\u00f3n valorou que o executivo se abrise a unha nova Constituci\u00f3n rexeitou a forma de redactala, propondo unha asemblea constitu\u00ednte electa para tal fin, a chamada Convenci\u00f3n Constitucional. O 15 de novembro, goberno e oposici\u00f3n acordaron celebrar un duplo plebiscito simult\u00e1neo no que se preguntase \u00e1 cidadan\u00eda se quer\u00edan unha nova Constituci\u00f3n e o xeito de facelo, optando entre a Convenci\u00f3n Constitucional ou unha convenci\u00f3n mixta na que se escollese a parte dos seus integrantes mentres que o resto ser\u00edan designados polo Congreso. Sebasti\u00e1n Pi\u00f1era asinou a lei para convocar o referendum o 23 de decembro de 2019. \nA consulta, fixada para o 26 de abril de 2020, tivo que ser adiada ata o 25 de outubro pola pandemia de covid-19 que afectou ao pa\u00eds dende marzo de 2020. Os resultados deixaron un 78,28% a favor de redactar unha nova Constituci\u00f3n e case un 79% a favor de que a elaborase a Convenci\u00f3n Constitucional. \nOs d\u00edas 15 e 16 de maio de 2021 a cidadan\u00eda escolleu aos 155 membros da Convenci\u00f3n Constitucional, dos que 18 escanos estaban reservados aos pobos orixinarios. O escrutinio amosou unha vitoria contundente dos candidatos independentes e da esquerda, a\u00ednda que s\u00f3 participou o 41,55% dos electores. Sectores de centro dereita consideraron que os acordos da Convenci\u00f3n eran demasiado ideoloxizados e queix\u00e1ndose da falta de integraci\u00f3n e consenso. Alg\u00fans aspectos pol\u00e9micos do texto foron a declaraci\u00f3n de Chile como un estado plurinacional e a equiparaci\u00f3n da xustiza ind\u00edxena co resto do sistema xudicial, a eliminaci\u00f3n do Senado, ademais, moitos cidad\u00e1ns consideraron que non se protex\u00eda a propiedade privada, malia a ser desmentido. Finalmente, o 4 de setembro de 2022, a cidadan\u00eda chilena rexeitou en referendo a proposta de constituci\u00f3n elaborada pola convenci\u00f3n constitu\u00ednte: 62% votos contrarios fronte o 38% favorable. Ante o resultado, as forzas pol\u00edticas chilenas exploraron a posibilidade de retomar un proceso constitu\u00ednte novo e en decembro de 2022 logrouse o acordo sobre os aspectos institucionais e xur\u00eddicos b\u00e1sicos que a nova Carta Magna deber\u00eda incorporar as\u00ed como o procedemento de elaboraci\u00f3n do texto.\nCambios pol\u00edticos.\nAs forzas pol\u00edticas tam\u00e9n se viron cuestionadas polo movemento social do Estalido. As protestas, que se sucederan sen ter l\u00edderes claros, criticaban as pol\u00edticas seguidas durante toda a democracia chilena. A valoraci\u00f3n p\u00fablica do presidente Sebasti\u00e1n Pi\u00f1era afundiuse, conseguindo o m\u00ednimo hist\u00f3rico de aprobaci\u00f3n en xaneiro de 2020: s\u00f3 un 6% dos chilenos valoraban positivamente a s\u00faa xesti\u00f3n. Pero, paralelamente, foron emerxendo novas figuras, como Gabriel Boric, que conectaron mellor co descontento. Deste xeito, cando tiveron lugar as elecci\u00f3ns presidenciais de novembro de 2021, os resultados supuxeron un troco importante en Chile: os tres candidatos m\u00e1is votados proced\u00edan de correntes pol\u00edticas menores ata ese momento. O terceiro candidato m\u00e1is votado foi Franco Parisi do Partido da Xente, de corte populista, mentres que a xefatura do Estado ser\u00eda disputada entre o esquerdista Gabriel Boric e o dereitista Jos\u00e9 Antonio Kast. Por primeira vez dende a fin do r\u00e9xime de Pinochet os candidatos de centro dereita e centro esquerda non foron quen de pasar \u00e1 segunda volta. O 19 de decembro de 2021, os resultados fixeron presidente de Chile a Boric co o 55,87% e m\u00e1is de 4 620 000 votos, fronte o 44,13% e case os 3 650 000 votos de Kast, o que fixo de Gabriel Boric o xefe do Estado m\u00e1is votado ata o momento.\nIntroduci\u00f3n da Pensi\u00f3n Garantida Universal.\nA\u00ednda que a pandemia de covid-19 condicionou moito a lexislatura, o goberno reorientou a s\u00faa pol\u00edtica social. Deste xeito, en decembro de 2021, logo de autorizar varias retiradas do aforro depositado nos fondos de pensi\u00f3ns, Sebasti\u00e1n Pi\u00f1era propuxo a creaci\u00f3n dunha Pensi\u00f3n Garantida Universal a conta dos orzamentos p\u00fablicos. Con ela pret\u00e9ndese outorgar 185 000 pesos mensuais a m\u00e1is de 2 300 000 persoas maiores de 65 anos en situaci\u00f3n de vulnerabilidade e que se sumar\u00eda ao importe que perciben do seu fondo de pensi\u00f3ns. Segundo as proxecci\u00f3ns do goberno, o custo da medida supo\u00f1er\u00e1 m\u00e1is do 0,9% do PIB ata mediados do s\u00e9culo XXI. A Pensi\u00f3n Garantida Universal foi un dos derradeiros proxectos de lei que o goberno de Sebasti\u00e1n Pi\u00f1era someter\u00e1 \u00e1 consideraci\u00f3n do Congreso Nacional polo que procura ga\u00f1ar o apoio do grupo pol\u00edtico do seu sucesor, Gabriel Boric. Finalmente, o proxecto de lei da Pensi\u00f3n Garantida Universal foi aprobado por unanimidade pola C\u00e1mara de Deputados, e o seu primeiro pago f\u00edxose en febreiro de 2022, beneficiando a m\u00e1is de 2,5 mill\u00f3ns de xubilados. "}
{"id": "545019", "revid": "5863", "url": "https://gl.wikipedia.org/wiki?curid=545019", "title": "Brahman", "text": ""}
{"id": "545021", "revid": "89787", "url": "https://gl.wikipedia.org/wiki?curid=545021", "title": "\u00davea", "text": "A \u00favea \u00e9 a capa vascular do ollo situada debaixo da escler\u00f3tica, consta de tres estruturas: o iris, o corpo ciliar e a coroides, formando unha capa pigmentada. Tam\u00e9n \u00e9 chamada \"cuberta media do globo ocular\", \"tracto uveal\" e \"t\u00fanica vascular\".\nO iris, o anel coloreado que rodea a pupila negra, \u00e1brese e pecha como a lente dunha c\u00e1mara. O corpo ciliar \u00e9 o conxunto de m\u00fasculos que ensanchan o cristalino para que o ollo poida enfocar os obxectos pr\u00f3ximos e que o fai m\u00e1is delgado ao enfocar os m\u00e1is distantes. A coroides \u00e9 o revestimento interior do ollo que se estende desde o extremo dos m\u00fasculos ciliares at\u00e9 o nervio \u00f3ptico, localizado na parte posterior do ollo. \nA inflamaci\u00f3n da \u00favea denom\u00ednase uve\u00edte.\nUve\u00edte.\nA uve\u00edte \u00e9 a inflamaci\u00f3n de calquera parte da \u00favea. A \u00favea pode inflamarse parcial ou completamente. A inflamaci\u00f3n circunspecta a unha parte da \u00favea p\u00f3dese nomear pola zona afectada, por exemplo, irite (inflamaci\u00f3n do iris) ou coroidite (inflamaci\u00f3n da coroide). A uve\u00edte ten moitas causas pos\u00edbeis, algunhas delas limitadas ao ollo, mentres que outras afectan a todo o corpo. Aproximadamente o 40% das persoas con uve\u00edte te\u00f1en algunha co-morbilidade, que tam\u00e9n afecta a \u00f3rganos doutras partes do corpo. Independentemente da etiolox\u00eda, a uve\u00edte pode danar rapidamente o ollo e producir complicaci\u00f3ns a longo prazo como glaucoma, cataratas ou desprendemento de retina, entre outros.\nS\u00edntomas e diagn\u00f3stico.\nOs primeiros s\u00edntomas da uve\u00edte poden ser apenas percept\u00edbeis. A visi\u00f3n pode quedar borrosa ou o individuo pode experimentar un cadro cl\u00ednico de moscas flotantes (a aparici\u00f3n de puntos negros flotantes no campo de visi\u00f3n). A dor intensa, a hiperemia da escler\u00f3tica e a fotosensibilidade \u00e9 particularmente com\u00fan na irite. \u00c9 pos\u00edbel que o m\u00e9dico poida ver vasos sangu\u00edneos prominentes no bordo do iris, cambios na c\u00f3rnea e opacificaci\u00f3n do humor v\u00edtreo. O m\u00e9dico fai o diagn\u00f3stico base\u00e1ndose en s\u00edntomas e resultados do exame f\u00edsico.\nTratamento.\nO tratamento, que debe iniciarse o antes posible para minimizar a posibilidade de danos permanentes, adoita inclu\u00edr o uso de corticosteroides e f\u00e1rmacos pupilodilatadores. P\u00f3dense usar outros medicamentos para tratar causas espec\u00edficas, como, por exemplo, medicamentos anti-infecciosos administrados para eliminar bacterias ou parasitos."}
{"id": "545022", "revid": "85894", "url": "https://gl.wikipedia.org/wiki?curid=545022", "title": "Humor v\u00edtreo", "text": "O humor v\u00edtreo, tam\u00e9n co\u00f1ecido como corpo v\u00edtreo do ollo ou simplemente \"v\u00edtreo\", \u00e9 a substancia viscosa e xelatinosa, formada por unha substancia amorfa semil\u00edquida, fibras e c\u00e9lulas, que se atopa no segmento posterior, entre o cristalino e o cristalino e a retina, baixo presi\u00f3n, para manter a forma esf\u00e9rica do ollo.\nO humor acuoso \u00e9 o l\u00edquido incoloro, formado por auga (98%) e sales disoltos (2%), predominantemente cloruro de sodio, que enche as c\u00e1maras oculares (cavidade do ollo, entre a c\u00f3rnea e o cristalino). O volume v\u00edtreo \u00e9 de 4 ml para o ollo humano.\nO humor v\u00edtreo componse de substancias sol\u00fabeis en auga e un compo\u00f1ente insol\u00fabel (prote\u00edna residual), ademais de \u00e1cido hialur\u00f3nico, \u00e1cido asc\u00f3rbico e l\u00e1ctico, glicosa, l\u00edpidos, albuminas, globulinas, amino\u00e1cidos (glutamina e histidina) e compo\u00f1entes inorg\u00e1nicos; \u00e9 m\u00e1is viscoso que a auga, debido \u00e1 concentraci\u00f3n de hialuronato de sodio, ten fibras de col\u00e1xeno tipo II e p\u00f3dense atopar c\u00e9lulas (hialocitos) no c\u00f3rtex. Ten unha funci\u00f3n estrutural para manter a forma do ollo e evitar o desprendemento de retina. Algunhas matrices biol\u00f3xicas util\u00edzanse como alternativas para a an\u00e1lise de laboratorio, especialmente nos estudos de toxicolox\u00eda forense, como en casos de corpos carbonizados, por exemplo. O humor v\u00edtreo representa unha destas matrices biol\u00f3xicas complementarias, a\u00ednda que presenta algunhas desvantaxes: pequeno volume, pequenas concentraci\u00f3ns de f\u00e1rmacos, precisa de t\u00e9cnicas m\u00e1is sensibles e hai poucos estudos sobre a s\u00faa an\u00e1lise. Non obstante, presenta importantes vantaxes como a resistencia aos cambios bioqu\u00edmicos de descomposici\u00f3n, ademais de ser menos suscept\u00edbel \u00e1 contaminaci\u00f3n bacteriana. A an\u00e1lise do humor v\u00edtreo consiste en recoller de 2 a 4 ml mediante punci\u00f3n directa no globo ocular, este contido ser\u00e1 sometido a m\u00e9todos anal\u00edticos que permitan determinar que substancias est\u00e1n presentes e cuantificar estes compostos, un dos m\u00e9todos \u00e9 o GS-MS (\"Cromatografia Gasosa Acoplada \u00e0 Espectrometria de Masas,\" polas siglas en ingl\u00e9s) e HPLC (\"Cromatograf\u00eda L\u00edquida de Alto Rendemento\"). Os resultados do laboratorio deben ser r\u00e1pidos, sensibles e espec\u00edficos para determinar determinadas substancias. A cuantificaci\u00f3n destas substancias \u00e9 de grande importancia cando hai ausencia ou deterioraci\u00f3n doutras matrices. O etanol anal\u00edzase con frecuencia no humor v\u00edtreo para confirmar a s\u00faa inxesti\u00f3n. Tam\u00e9n se analiza a detecci\u00f3n de coca\u00edna, opioides, diazepam, benzodiacepinas, entre outros. A an\u00e1lise macrosc\u00f3pica determinar\u00e1 a opacidade do v\u00edtreo e a an\u00e1lise microsc\u00f3pica revelar\u00e1 a presenza de c\u00e9lulas at\u00edpicas ou achados patol\u00f3xicos. Alg\u00fans m\u00e9todos empregados na investigaci\u00f3n para a an\u00e1lise do humor v\u00edtreo: \u2022 Extracci\u00f3n en fase s\u00f3lida e HPLC-PAD; \u2022 HPLC con detector de fluorescencia para detecci\u00f3n de MDMA; MDEA e MDA en humor v\u00edtreo; \u2022 Metilendioxi- derivados (MDMA: N-metil-3,4-metilendioximetanfetamina, MDA: 3,4-metilendioxianfetamina e MDEA: N-etil-3,4-metilendioxietilanfetamina); \u2022 Detecci\u00f3n de hero\u00edna, entre outros."}
{"id": "545026", "revid": "23204", "url": "https://gl.wikipedia.org/wiki?curid=545026", "title": "Cliente (inform\u00e1tica)", "text": "O cliente \u00e9 unha aplicaci\u00f3n inform\u00e1tica ou un computador que consome un servizo remoto noutro computador co\u00f1ecido como servidor, normalmente a trav\u00e9s dunha rede de telecomunicaci\u00f3ns. Tam\u00e9n se pode definir que un cliente \u00e9 calquera cousa (que non sexa un servidor) que se conecta a un servidor.\nO termo usouse inicialmente para os chamados terminais parvos, dispositivos que non eran capaces de executaren programas por si mesmos, mais pod\u00edan conectarse e interactuar con computadores remotos por medio dunha rede e deixar que este realizase todas as operaci\u00f3ns requiridas, mostrando despois os resultados ao usuario. Utiliz\u00e1banse sobre todo porque o seu custo neses momentos era moito menor que o dun computador. Estes terminais parvos eran clientes dun computador mainframe por medio do tempo compartido.\nHoxe ad\u00f3itase utilizar para referirse a programas que requiren especificamente unha conexi\u00f3n a outro programa, ao que se denomina servidor e que adoita estar noutra m\u00e1quina. Xa non se utilizan por criterios de custo, sen\u00f3n para obter datos externos (por exemplo p\u00e1xinas web, informaci\u00f3n actualizada sobre par\u00e1metros clim\u00e1ticos, ou bases de datos, etc.), interactuar con outros usuarios a trav\u00e9s dun xestor central (por exemplo os protocolos BitTorrent ou IRC), compartir informaci\u00f3n con outros usuarios (servidores de arquivos e outras aplicaci\u00f3ns Groupware) ou utilizar recursos dos que non se disp\u00f3n na m\u00e1quina local (por exemplo impresi\u00f3n).\nUn dos clientes m\u00e1is utilizados, sobre todo pola s\u00faa versatilidade, \u00e9 o navegador web. Moitos servidores son capaces de ofrecer os seus servizos a trav\u00e9s dun navegador en lugar de requirir a instalaci\u00f3n dun programa espec\u00edfico.\nTipos.\nExisten varios tipos de clientes, dependendo da cantidade de tarefas que realice o cliente en comparaci\u00f3n co servidor.\nCliente pesado.\nUn cliente pesado pode almacenar datos locais, e ten a capacidade de procesar datos.\nCliente livi\u00e1n.\nUn cliente livi\u00e1n non pode almacenar datos locais, nin ten a capacidade de procesar datos."}
{"id": "545040", "revid": "23204", "url": "https://gl.wikipedia.org/wiki?curid=545040", "title": "Rosa Mar\u00eda de Castro y Centuri\u00f3n", "text": "Rosa Mar\u00eda de las Nieves Ruiz de Castro y Centuri\u00f3n, nada en Madrid o 29 de agosto de 1691 e finada o 14 de marzo de 1772, foi unha nobre espa\u00f1ola, XII condesa de Lemos.\nTraxectoria.\nEra filla de Salvador Ruiz de Castro, irm\u00e1n do conde de Lemos, e de Francisca Josefa Centuri\u00f3n, marquesa de Armunia. En 1713 casou con Pedro de Montcada, marqu\u00e9s de Leiva, un matrimonio curto debido \u00e1 morte do seu marido en 1716, e co que tivo unha filla, Mar\u00eda Catalina, que morreu nena. Pouco despois casou de novo con Guillem Ram\u00f3n de Montcada, marqu\u00e9s de Aitona, de quen enviuvou en 1727. Esta morte permitiu gozar do usufruto dos bens do marqu\u00e9s porque o matrimonio fora concertado de acordo coa lei aragonesa.\nComo membro da alta aristocracia, a partir de 1735 ingresou no palacio como \"camareira\" da princesa, e m\u00e1is tarde ra\u00ed\u00f1a, B\u00e1rbara de Bragan\u00e7a, esposa de Fernando VI. \u00c1 s\u00faa morte continuou servindo a Mar\u00eda Amalia de Saxonia, esposa de Carlos III, ata a s\u00faa morte en 1760. Despois, por orde de Carlos III, continuou o seu traballo no palacio e quedou \u00e1 fronte do seu goberno.\nMentres, en 1741 Castro herdou oficialmente do seu t\u00edo Gin\u00e9s os t\u00edtulos e estados da s\u00faa familia e converteuse na cabeza visible da casa de Lemos. A partir dese momento, ademais do seu traballo no palacio, mantivo contactos cos administradores encargados da xesti\u00f3n dos estados da comarca de Lemos. A pesar da idea dunha nobreza ausente, Castro procurou conseguir melloras e reformas para Monforte e os seus arredores, en consonancia co pensamento ilustrado da \u00e9poca, como a renovaci\u00f3n do Colexio da Nosa Se\u00f1ora da Antiga, que fora paralizado pola expulsi\u00f3n da Compa\u00f1\u00eda de Xes\u00fas.\nSegundo algunhas fontes influenciada pola creaci\u00f3n das academias da lingua (1714) e da historia (1738) por parte de Filipe V, entre 1749 e 1751 abriu un sal\u00f3n ou tertulia literaria denominado \"Academia del Buen Gusto,\" pero outras fontes atrib\u00faen esta presidencia a Josefa de Z\u00fa\u00f1iga y Castro. Neste sal\u00f3n participaron numerosas personalidades como Agust\u00edn de Montiano, o 17 de xu\u00f1o de 1738, Ignacio de Luz\u00e1n, Blas Nasarre, o marqu\u00e9s de Valdeflores, o conde de Torrepalma, os duques de B\u00e9jar e Medina-Sidonia, entre moitos outros, entre os que destacan moitas damas nobres como a marquesa de San Esteban, a duquesa de Arcos, a marquesa de Estepa, entre outros, que demostrou boas condici\u00f3ns literarias e art\u00edsticas. Tam\u00e9n formou parte do primeiro grupo de socias da Junta de Damas de Honor y M\u00e9rito da Real Sociedad Econ\u00f3mica Matritense.\nMorreu na parroquia madrile\u00f1a de Santiago de Madrid o 14 de marzo de 1772, aos 86 anos. Foi soterrada austeramente na igrexa de Loreto. Ao non ter descendencia, logo de varias disputas familiares, e de acordo coa s\u00faa disposici\u00f3n testamentaria, herdou os t\u00edtulos e estados ao seu sobri\u00f1o, Joaqu\u00edn Diego L\u00f3pez de Z\u00fa\u00f1iga-Sotomayor y Castro."}
{"id": "545042", "revid": "23204", "url": "https://gl.wikipedia.org/wiki?curid=545042", "title": "R\u00eaves cach\u00e9s", "text": "R\u00eaves cach\u00e9s \u00e9 un filme camerun\u00e9s de 2021 dirixido por Ngang Romanus. Foi escollido como candidato do Camer\u00fan para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545043", "revid": "23204", "url": "https://gl.wikipedia.org/wiki?curid=545043", "title": "Les Oiseaux ivres", "text": "Les Oiseaux ivres \u00e9 un filme canadense-mexicano de 2021 dirixido por Ivan Grbovic. O filme est\u00e1 protagonizado por Jorge Antonio Guerrero no papel de Willy, un narcotraficante mexicano que viaxa ao Canad\u00e1 na procura da s\u00faa noiva Marlena (Yoshira Esc\u00e1rrega) despois de que esta desaparecese, aceptando un posto como traballador migrante nunha granxa da rexi\u00f3n de Mont\u00e9r\u00e9gie. O resto do elenco est\u00e1 composto por H\u00e9l\u00e8ne Florent, Claude Legault, Marine Johnson, Maxime Dumontier, Amaryllis Tremblay, Karl Walcott, Gilberto Barraza e Normand D'Amour.\nO filme estreouse no Festival Internacional de Cinema de Toronto de 2021, no espazo Platform Prize. Estreouse nos cinemas do Canad\u00e1 o 15 de outubro de 2021 a trav\u00e9s de Les Films Opale. Foi escollido como candidato do Canad\u00e1 para o \u00d3scar \u00f3 mellor filme internacional na 94\u00aa edici\u00f3n dos \u00d3scar, mais finalmente non foi nomeado."}
{"id": "545045", "revid": "1093", "url": "https://gl.wikipedia.org/wiki?curid=545045", "title": "Centenarios galegos", "text": ""}
{"id": "545046", "revid": "1093", "url": "https://gl.wikipedia.org/wiki?curid=545046", "title": "Centenarias galegas", "text": ""}
{"id": "545047", "revid": "1093", "url": "https://gl.wikipedia.org/wiki?curid=545047", "title": "Supercentenarias galegas", "text": ""}
{"id": "545048", "revid": "23204", "url": "https://gl.wikipedia.org/wiki?curid=545048", "title": "Sary mysyq", "text": "Sary mysyq (en ) \u00e9 un filme casaco de 2020 dirixido por Adilkhan Yerzhanov. Foi escollido como candidato de Casaquist\u00e1n para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545055", "revid": "15490", "url": "https://gl.wikipedia.org/wiki?curid=545055", "title": "Rosario S\u00e1nchez Mora", "text": "Rosario S\u00e1nchez Mora, co\u00f1ecida como La Dinamitera, nada en Villarejo de Salvan\u00e9s o 21 de abril 1919 e finada en Madrid o 17 de abril de 2008, foi unha miliciana espa\u00f1ola, combatente na Guerra civil espa\u00f1ola. \u00c9 co\u00f1ecida por ser reflectido o seu labor na fronte republicana no poema de Miguel Hern\u00e1ndez, \"Rosario, dinamitera\".\nTraxectoria.\nXuventude na fronte.\nO seu pai, Andr\u00e9s S\u00e1nchez, ti\u00f1a un taller onde fabricaba vag\u00f3ns, galeras e apeiros de labranza na s\u00faa vila natal e a s\u00faa nai morreu anos antes do estalido da guerra. Viviu en Villarejo de Salvan\u00e9s ata os 16 anos cando marchou a Madrid, \u00e1 casa duns amigos que a coidaran despois da morte de s\u00faa nai. \u00c1 s\u00faa chegada a Madrid f\u00edxose militante comunista e traballou como aprendiz de corte e confecci\u00f3n nun C\u00edrculo Cultural das Xuventudes Socialistas Unificadas de Madrid cando estalou a Guerra civil espa\u00f1ola.\nCon dezasete anos ingresou nas Milicias Obreiras do Quinto Rexemento, que partiu o 19 de xullo de 1936 cara a Somosierra para deter as tropas do xeneral Mola. A\u00ednda que inicialmente non sab\u00eda nada de adestramento militar ou artiller\u00eda, participou coas mulleres da milicia republicana, entre elas Angelita Mart\u00ednez, Consuelo Mart\u00edn, Margarita Fuente e Lina Odena, na fronte e armadas, lonxe das tarefas cl\u00e1sicas da muller na guerra, que eran a enfermar\u00eda e os coidados auxiliares. Despois de d\u00faas semanas de loita, en que conseguiron conter os sublevados franquistas, a guerra nas monta\u00f1as deixou de ser unha batalla aberta para converterse nunha batalla de posici\u00f3ns. Foi asignada \u00e1 secci\u00f3n de dinamiteiros e fabricou bombas de man caseiras. Al\u00ed, manipulando dinamita, perdeu unha man cando lle estoupou un cartucho, un acto cantado por Miguel Hern\u00e1ndez no poema \"Rosario, dinamitera\". Ferida grave, oper\u00e1rona no hospital de sangue da Cruz Vermella en Cabreira, onde conseguiron salvarlle a vida. No hospital foi visitada persoalmente polo fil\u00f3sofo Jos\u00e9 Ortega y Gasset.\nDespois de sa\u00edr do hospital, reincorporouse \u00e1 divisi\u00f3n como xefa da central do Estado Maior Republicano na Ciudad Lineal de Madrid. Foi al\u00ed onde Rosario co\u00f1eceu os poetas Miguel Hern\u00e1ndez, Vicente Aleixandre e Antonio Aparicio, todos eles ao servizo da causa republicana.\nPasara un ano de guerra cando se presentou a s\u00faa oportunidade de volver \u00e1 fronte. A 10\u00aa Brigada Mixta do \"Campesi\u00f1o\" convert\u00e9rase na 46\u00aa Divisi\u00f3n, con m\u00e1is de doce mil homes ao seu mando. No ver\u00e1n de 1937 esta interveu nunha ofensiva cara a Brunete para tratar de atrapar as forzas rebeldes que asediaban Madrid desde o suroeste. O ataque tivo tal magnitude que o pobo claudicou en poucas horas, a\u00ednda que as pequenas guarnici\u00f3ns de Quijorna e Villanueva del Pardillo resistiron o ataque. Rosario foi elixida para converterse en xefa de correos da s\u00faa divisi\u00f3n co rango de sarxento. Era a encargada de exercer como v\u00ednculo co estado maior da capital e de levar a correspondencia dos soldados.\nDesenvolveu estes labores ata o final da batalla de Brunete o 25 de xullo de 1937. Coa derrota do bando republicano, as tropas da Divisi\u00f3n do \"Campesi\u00f1o\" retir\u00e1ronse ao seu cuartel de Alcal\u00e1 de Henares. Al\u00ed, o 12 de setembro de 1937 contraeu matrimonio civil con Francisco Burcet Lucini, sarxento da Secci\u00f3n de Muleiros do Rexemento e quedou embarazada pouco despois. O 21 de xaneiro de 1938 o seu marido marchou a Teruel cos homes da 46\u00aa Divisi\u00f3n para relevar os da 11\u00aa de Enrique L\u00edster que participaran na toma da cidade. Teruel foi a primeira capital provincial que as tropas republicanas consegu\u00edan conquistar desde o inicio da guerra.\nRosario, mentres tanto, comezou a traballar na oficina que Dolores Ib\u00e1rruri \"A Pasionaria\" organizara no n\u00famero 5 da r\u00faa de Zurbano de Madrid para captar mulleres que cubrisen os postos de traballo que os homes deixaban libres cando marchaban \u00e1 fronte. Al\u00ed traballou ata que deu a luz \u00e1 s\u00faa filla Elena.\nDespois da batalla do Ebro, que provocou o desequilibrio da balanza entre as tropas republicanas e franquistas, deixou de recibir correspondencia do seu marido. Non soubo se morrera, se conseguira fuxir a Francia ou se era un dos miles de prisioneiros que fixeron os rebeldes no seu avance.\nFin da guerra.\nRosario intentou escapar por Alacante co seu pai, deixando a s\u00faa filla coa segunda muller deste. Al\u00ed foron capturados con outros 15 000 republicanos que esperaban exiliarse a bordo dos barcos da Sociedade de Naci\u00f3ns e que nunca chegaron a porto. Foron levados ao campo de concentraci\u00f3n de Los Almendros, onde Andr\u00e9s S\u00e1nchez foi fusilado. Rosario foi liberada e trasladada semanas despois a Madrid, onde foi detida de novo na s\u00faa localidade. Foi reclu\u00edda no c\u00e1rcere de Villarejo e posteriormente no de Xetafe mentres se incoaba un procedemento sumario de urxencia. A petici\u00f3n de pena de morte do fiscal foi conmutada por trinta anos de prisi\u00f3n por un delito de adhesi\u00f3n \u00e1 rebeli\u00f3n.\nFoi trasladada \u00e1 prisi\u00f3n de mulleres de Ventas e seguiu un percorrido penitenciario polos c\u00e1rceres de Durango, Orue e, finalmente, Saturrar\u00e1n. O 28 de marzo de 1942, despois de sufrir tres anos de reclusi\u00f3n e todo tipo de calamidades, foi liberada grazas \u00e1s prestaci\u00f3ns penitenciarias que o franquismo se viu obrigado a decretar periodicamente para alixeirar as s\u00faas prisi\u00f3ns. O mesmo d\u00eda que falec\u00eda Miguel Hern\u00e1ndez no c\u00e1rcere de Alacante, quedou en liberdade.\nFoi condenada a permanecer desterrada a m\u00e1is de 200 quil\u00f3metros do seu pobo e instalouse no Bierzo, cunha compa\u00f1eira de prisi\u00f3n xa liberada. Por\u00e9n, a necesidade de ver a s\u00faa filla f\u00edxoa regresar a Madrid malia telo prohibido. A s\u00faa filla estaba ao coidado da s\u00faa sogra e desde al\u00ed comezaron a busca do seu marido, sen noticias desde a fin da guerra. Por informaci\u00f3ns de familiares soubo que este refixera a s\u00faa vida en Oviedo unha vez que o r\u00e9xime franquista anulou todos os casamentos civ\u00eds da Rep\u00fablica. Rosario volveu casar e tivo outra filla, pero separouse ao cabo de dous anos. Para ga\u00f1ar a vida comezou a vender tabaco americano de contrabando na praza de Cibeles. Posteriormente montou un estanco en Madrid, na r\u00faa Pe\u00f1a Prieta do barrio de Vallecas.\nFaleceu o 17 de abril de 2008. Durante o funeral estivo acompa\u00f1ada pola bandeira tricolor e por destacadas figuras pol\u00edticas como Gaspar Llamazares e Paco Frutos, secretario xeral do PCE.\nO poema \"Rosario, dinamita\".\nFoi escrito por Miguel Hern\u00e1ndez arredor de 1937 e bas\u00e9ase na experiencia de Rosario S\u00e1nchez na fronte:"}
{"id": "545056", "revid": "23204", "url": "https://gl.wikipedia.org/wiki?curid=545056", "title": "Lingui, les liens sacr\u00e9s", "text": "Lingui, les liens sacr\u00e9s \u00e9 un filme de 2021 escrito e dirixido por Mahamat Saleh Haroun. \u00c9 unha coproduci\u00f3n internacional entre o Chad, Francia, Alema\u00f1a e B\u00e9lxica. En xu\u00f1o de 2021, o filme foi escollido para competir pola Palma de Ouro no Festival Internacional de Cinema de Cannes de 2021. Foi escollido como candidato do Chad para o \u00d3scar \u00f3 mellor filme en lingua non inglesa na 94\u00aa edici\u00f3n dos premios, mais finalmente non foi nomeado.\nSinopse.\nNos arredores de Xamena, no Chad, Amina vive soa coa s\u00faa \u00fanica filla Maria, de 15 anos de idade. O seu mundo xa fr\u00e1xil derr\u00fabase o d\u00eda en que descobre que a s\u00faa filla est\u00e1 embarazada. A adolescente non quere este embarazo. Nun pa\u00eds onde o aborto non s\u00f3 est\u00e1 condenado pola relixi\u00f3n, sen\u00f3n tam\u00e9n pola lei, Amina at\u00f3pase ante unha batalla que parece perdida de antem\u00e1n."}
{"id": "545062", "revid": "23204", "url": "https://gl.wikipedia.org/wiki?curid=545062", "title": "Z\u00e1topek (filme)", "text": "Z\u00e1topek \u00e9 un filme checo de 2021 dirixido por David Ond\u0159\u00ed\u010dek. \u00c9 unha biograf\u00eda sobre o deportista Emil Z\u00e1topek e est\u00e1 protagonizado por V\u00e1clav Neu\u017eil. Foi escollido como candidato da Rep\u00fablica Checa para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545065", "revid": "27155", "url": "https://gl.wikipedia.org/wiki?curid=545065", "title": "Desnaturalizaci\u00f3n (bioqu\u00edmica)", "text": "A desnaturalizaci\u00f3n ou desnaturaci\u00f3n \u00e9 un proceso no cal unha prote\u00edna ou \u00e1cido nucleico perden as estruturas cuaternaria, terciaria e secundaria que presentan no seu estado nativo, por aplicaci\u00f3n dalg\u00fan estr\u00e9s externo ou presenza dun composto como un \u00e1cido ou base fortes, un sal inorg\u00e1nico concentrado, un solvente org\u00e1nico (como alcohol ou cloroformo), axitaci\u00f3n e radiaci\u00f3n ou calor. Se as prote\u00ednas se desnaturalizan nunha c\u00e9lula viva isto orixina unha alteraci\u00f3n da actividade celular e posiblemente a morte da c\u00e9lula. A desnaturalizaci\u00f3n da prote\u00edna \u00e9 tam\u00e9n unha consecuencia da morte celular. As prote\u00ednas desnaturalizadas poden mostrar unha gran variedade de caracter\u00edsticas, desde un cambio conformacional e perda de solubilidade \u00e1 agregaci\u00f3n debido \u00e1 exposici\u00f3n de grupos hidr\u00f3fobos. As prote\u00ednas desnaturalizadas perden a s\u00faa estrutura tridimensional e, por tanto, non poden funcionar.\nO pregamento das prote\u00ednas \u00e9 esencial para que unha prote\u00edna globular ou unha prote\u00edna de membrana poidan facer o seu traballo correctamente; esta debe estar pregada adoptando a forma correcta para poder funcionar. Por\u00e9n, as pontes de hidr\u00f3xeno, que son moi importantes para o pregamento, son bastante febles e son doadamente afectados pola calor, acidez, variaci\u00f3ns nas concentraci\u00f3ns de sales e outros axentes estresantes que poden desnaturalizar a prote\u00edna. Esta \u00e9 unha das raz\u00f3ns polas cales a homeostase \u00e9 fisioloxicamente necesaria en moitas formas de vida.\nEste concepto non est\u00e1 relacionado co alcohol desnaturalizado, que \u00e9 alcohol que foi mesturado con aditivos para facelo inapropiado para o consumo humano. Alg\u00fans alimentos e bebidas \"desnatural\u00edzanse\" desta maneira para utilizalos s\u00f3 para prop\u00f3sitos distintos da alimentaci\u00f3n.\nExemplos com\u00fans.\nCando se coci\u00f1a un alimento, algunhas das s\u00faas prote\u00edna quedan desnaturalizadas. A isto d\u00e9bese que nos ovos coci\u00f1ados a clara se volva branca e dura e que a carne coci\u00f1ada quede firme.\nUn exemplo cl\u00e1sico de desnaturalizaci\u00f3n de prote\u00ednas \u00e9 a transformaci\u00f3n da clara dos ovos, que \u00e9 principalmente ovoalbuminas en auga. Cando as claras est\u00e1n frescas acabadas de sacar do ovo son transparentes e l\u00edquidas. Ao coci\u00f1ar estas claras inestables temicamente v\u00f3lvense opacas, formando unha masa s\u00f3lida interconectada. A mesma transformaci\u00f3n pode efecturarse por desnaturalizaci\u00f3n qu\u00edmica. Se vertemos claras de ovo nun matraz con acetona as claras v\u00f3lvense transl\u00facidas e s\u00f3lidas. A capa superior que se forma no leite callado \u00e9 outro exemplo com\u00fan de prote\u00edna desnaturalizada. A comida chamada ceviche prep\u00e1rase ao \u201ccoci\u00f1ar\u201d quimicamente (mari\u00f1ar) peixe cru e mariscos en \u00e1cido c\u00edtrico sen calor.\nDesnaturalizaci\u00f3n das prote\u00ednas.\nAs prote\u00ednas desnaturalizadas poden mostrar moi diversas caracter\u00edsticas, desde a perda de solubilidade \u00e1 agregaci\u00f3n de prote\u00ednas.\nIntroduci\u00f3n.\nAs prote\u00ednas ou polip\u00e9ptidos son pol\u00edmeros de amino\u00e1cidos. As prote\u00ednas fabr\u00edcanse nos ribosomas, que \"len\" os cod\u00f3ns dun ARNm, que \u00e9 unha copia complementaria do xene do ADN onde est\u00e1 codificada a prote\u00edna en cuesti\u00f3n ; o ribosoma ensambla a combinaci\u00f3n de amino\u00e1cidos requirida na mesma secuencia dos cod\u00f3ns, proceso chamado traduci\u00f3n. Despois a prote\u00edna formada sofre modificaci\u00f3ns postraducionais, nas cales, por exemplo, p\u00f3dese cortar parte da secuencia ou p\u00f3dense engadir \u00e1tomos ou mol\u00e9culas adicionais, como i\u00f3ns met\u00e1licos. Unha vez que estas modificaci\u00f3ns est\u00e1n completas, a prote\u00edna empeza a sufrir un pregamento (\u00e1s veces espontaneamente e \u00e1s veces coa axuda de encimas), dobr\u00e1ndose e enrosc\u00e1ndose sobre si mesma para que os elementos hidr\u00f3fobos da prote\u00edna queden agochados na zona profunda da estrutura da prote\u00edna (lonxe do contacto coa auga circundante) e os elementos hidr\u00f3filos acaban quedando na parte externa. A forma final da prote\u00edna determina como esta interacciona co seu ambiente.\nO pregamento de prote\u00ednas consiste nun equilibrio entre unha cantidade substancial de interacci\u00f3ns intramoleculares d\u00e9biles nunha prote\u00edna (hidrof\u00f3bicas, electrost\u00e1ticas e de forzas de van der Waals) e interacci\u00f3ns entre a prote\u00edna e o solvente. Como resultado, este proceso depende grandemente do estado do ambiente no que se encontra a prote\u00edna. Estas condici\u00f3ns ambientais incl\u00faen entre outras a temperatura, salinidade, presi\u00f3n e os solventes implicados. En consecuencia, calquera exposici\u00f3n a estreses extremos (por exemplo, alcohol ou radiaci\u00f3n, altas concentraci\u00f3ns de sales inorg\u00e1nicos, \u00e1cidos e bases fortes) poden distorsionar as interacci\u00f3ns da prote\u00edna e inevitablemente levan \u00e1 s\u00faa desnaturalizaci\u00f3n.\nCando unha prote\u00edna se desnaturaliza, as estruturas secundaria e terciaria alt\u00e9ranse pero os enlaces pept\u00eddicos da estrutura primaria entre os amino\u00e1cidos quedan intactos. Como todos os niveis estruturais da prote\u00edna determinan a s\u00faa funci\u00f3n, a prote\u00edna xa non pode realizar a s\u00faa funci\u00f3n unha vez desnauralizada. Isto est\u00e1 en contraposici\u00f3n \u00e1s prote\u00ednas desestruturadas intrinsecamente, que non est\u00e1n pregadas dunha maneira determinada no seu estado nativo, pero a\u00ednda son funcionalmente activas e tenden a pregarse ao unirse \u00e1 s\u00faa diana biol\u00f3xica.\nA desnaturalizaci\u00f3n nos distintos niveis da estrutura proteica.\nPerda de funci\u00f3n.\nA maior\u00eda dos substratos biol\u00f3xicos perden as s\u00faas funci\u00f3ns biol\u00f3xicas cando se desnaturalizan. Por exemplo, os encimas perden a s\u00faa actividade catal\u00edtica, debido a que os substratos xa non poden unirse ao sitio activo, e porque os residuos de amino\u00e1cidos implicados na estabilizaci\u00f3n do estado de transici\u00f3n dos substratos xa non est\u00e1n ben situados para poder facelo. O proceso de desnaturalizaci\u00f3n e a perda de actividade asociada poden medirse usando t\u00e9cnicas como a interferometr\u00eda de polarizaci\u00f3n dual, dicro\u00edsmo circular, QCM-D e MP-SPR.\nPerda de actividade debida a metais pesados e metaloides.\nAo unirse \u00e1s prote\u00ednas, os metais pesados poden alterarlles a s\u00faa funci\u00f3n e actividade. \u00c9 importante sinalar que os metais pesados poden ser metais de transici\u00f3n e un selecto n\u00famero de metaloides. Estes metais, ao interaccionaren con prote\u00ednas nativas pregadas, tenden a xogar un papel na obstruci\u00f3n da s\u00faa actividade biol\u00f3xica. Esta interferencia pode ser levada a cabo de diferentes xeitos. Estes metais pesados poden formar un complexo cos grupos da cadea lateral funcionais presentes nunha prote\u00edna ou formar enlaces con tiois libres. Os metais pesados tam\u00e9n interve\u00f1en na oxidaci\u00f3n das cadeas laterais de amino\u00e1cidos da prote\u00edna. Xunto con isto, cando as metaloprote\u00ednas interaccionan, os metais pesados poden desprenderse e pode haber substituci\u00f3ns de i\u00f3ns met\u00e1licos clave. Como resultado os metais pesados poden interferir co pregamento das prote\u00ednas, que pode afectar fortemente a actividade e a estabilidade da prote\u00edna.\nReversibilidade e irreversibilidade.\nEn moitos casos a desnaturalizaci\u00f3n \u00e9 reversible (as prote\u00ednas poden recuperar o seu estado nativo cando desaparece a influencia que causou a desnaturalizaci\u00f3n). Este proceso denom\u00ednase renaturalizaci\u00f3n ou renaturaci\u00f3n. Isto levou \u00e1 noci\u00f3n de que toda a informaci\u00f3n que c\u00f3mpre para que as prote\u00ednas adopten o seu estado nativo estaba codificada na estrutura primaria da prote\u00edna, e, por tanto, no ADN que codificaba a prote\u00edna, o que se chama hip\u00f3tese termodin\u00e1mica de Anfinsen.\nA desnaturalizaci\u00f3n pode tam\u00e9n ser irreversible. Esta ireversibilidade \u00e9 tipicamente cin\u00e9tica, non unha irreversibilidade termodin\u00e1mica, xa que unha prote\u00edna pregada xeralmente ten unha enerx\u00eda libre menor que cando est\u00e1 sen pregar. Pola irreversibilidade cin\u00e9tica, o feito de que a prote\u00edna estea bloqueada nun m\u00ednimo local pode facer que nunca m\u00e1is se volva a pregar e quede irreversiblemente desnaturalizada.\nDesnaturalizaci\u00f3n das prote\u00ednas debido ao pH.\nA desnaturalizaci\u00f3n pode tam\u00e9n ser causada por cambios no pH que poden afectar a qu\u00edmica dos amino\u00e1cidos e dos seus residuos. Os grupos ionizables dos amino\u00e1cidos poden quedar ionizados cando acontecen cambios no pH. Un cambio de pH a condici\u00f3ns m\u00e1is \u00e1cidas ou m\u00e1is b\u00e1sicas pode inducir que a prote\u00edna perda o seu pregamento. O despregamento inducido por \u00e1cidos adoita ocorrer entre os pH 2 e 5; o despregamento inducido por bases xeralmente necesita un pH de 10 ou maior.\nDesnaturalizaci\u00f3n de \u00e1cidos nucleicos.\nOs \u00e1cidos nucleicos (ARN e ADN) son pol\u00edmeros de nucle\u00f3tidos sintetizados por encimas polimerases durante a transcrici\u00f3n xen\u00e9tica ou a replicaci\u00f3n do ADN (e en certos virus a replicaci\u00f3n do ARN). Ao realizarse a s\u00edntese do esqueleto da mol\u00e9cula en direcci\u00f3n 5'-3' as bases nitroxenadas van establecendo entre elas enlaces ou pontes de hidr\u00f3xeno, o que permite a formaci\u00f3n de estruturas de orde superior. A desnaturalizaci\u00f3n dos \u00e1cidos nucleicos ocorre cando rompen os enlaces de hidr\u00f3xeno entre os nucle\u00f3tidos debido \u00e1s condici\u00f3ns do medio; o resultado \u00e9 a separaci\u00f3n das febras (ou de secci\u00f3ns de febras) que antes estaban unidas entre si (rompe o \"annealing\"). Por exemplo, a desnaturalizaci\u00f3n do ADN debido a temperaturas altas ten como resultado a distorsi\u00f3n dos emparellamentos de bases de Watson e Crick e a separaci\u00f3n da h\u00e9lice bicatenaria en d\u00faas cadeas separadas. As febras dos \u00e1cidos nucleicos poden volver a formar os enlaces (\"re-annealling\") cando se recuperan as condici\u00f3ns normais, pero se esta recuperaci\u00f3n ocorre demasiado rapidamente, as febras de \u00e1cido nucleico poden volverse a formar imperfectamente con emparellamentos de bases incorrectos.\nDesnaturalizaci\u00f3n inducida bioloxicamente.\nAs interacci\u00f3ns non covalentes entre febras antiparalelas no ADN poden romper para \"abrir\" a dobre h\u00e9lice cando ocorren importantes mecanismos biol\u00f3xicos como a replicaci\u00f3n do ADN, a transcrici\u00f3n, a reparaci\u00f3n do ADN ou a uni\u00f3n de prote\u00ednas ao ADN. A \u00e1rea de ADN parcialmente separado co\u00f1\u00e9cese como burbulla de desnaturalizaci\u00f3n, que pode ser definida m\u00e1is especificamente como a abertura da dobre h\u00e9lice do ADN pola separaci\u00f3n coordinada dos pares de bases.\nO primeiro modelo que intentou describir a temodin\u00e1mica da burbulla de desnaturalizaci\u00f3n foi presentado en 1966 e chamado modelo Poland-Scheraga. Este modelo describe a desnaturalizaci\u00f3n das febras do ADN en funci\u00f3n da temperatura. A medida que se incrementa a temperatura, os enlaces de hidr\u00f3xeno entre os pares de bases de Watson e Crick est\u00e1n cada vez m\u00e1is distorsionados e empezan a formarse os \"bucles desnaturalizados\". Por\u00e9n, o modelo de Poland-Scheraga consid\u00e9rase hoxe demasiado elemental porque non consegue explicar as confusas implicaci\u00f3ns xeradas pola secuencia do ADN, composici\u00f3n qu\u00edmica, rixidez e torsi\u00f3n.\nRecentes estudos de termodin\u00e1mica inferiron que o tempo de vida dunha burbulla de desnaturalizaci\u00f3n particular vai desde 1 microsegundo a 1 milisegundo. Esta informaci\u00f3n est\u00e1 baseada en escalas emporais establecidsas da replicaci\u00f3n do ADN e a transcrici\u00f3n. Estanse facendo investigaci\u00f3ns biof\u00edsicas e bioqu\u00edmicas para dilucidar m\u00e1is claramente os detalles termodin\u00e1micos da burbulla de desnaturalizaci\u00f3n.\nDesnaturalizaci\u00f3n debida a axentes qu\u00edmicos.\nComo na t\u00e9cnica da reacci\u00f3n en cadea da polimerase (PCR) \u00e9 unha das aplicaci\u00f3ns m\u00e1is utilizadas en que se desexa que se produza a desnaturalizaci\u00f3n do ADN, o quentamento, usado nesta t\u00e9cnica, \u00e9 o m\u00e9todo de desnaturalizaci\u00f3n m\u00e1is frecuente. Ademais da desnatualizaci\u00f3n por calor, os \u00e1cidos nucleicos poden sufrir este proceso de desnaturalizaci\u00f3n se os expo\u00f1emos a diversos axentes qu\u00edmicos como a formamida, guanidina, salicilato de sodio, dimetil sulf\u00f3xido (DMSO), propil\u00e9n glicol e urea. Estes axentes qu\u00edmicos desnaturalizantes rebaixan a temperatura de \"fusi\u00f3n\" (Tm) ao competiren con doantes e aceptores de enlaces de hidr\u00f3xeno cos preexistentes pares de bases nitroxenadas. Alg\u00fans axentes mesmo te\u00f1en a capacidade de desnaturalizaci\u00f3n a temperaturas moderadas dunha habitaci\u00f3n. Por exemplo, os axentes alcalinos (por exemplo o NaOH) desnaturalizan o ADN ao cambiar o pH do medio e retirar os prot\u00f3ns que contrib\u00faen \u00e1 formaci\u00f3n de enlaces de hidr\u00f3xeno. Estes desnaturalizantess empreg\u00e1ronse para facer xeles para a electroforese en xel en gradiente desnaturalizante (DGGE), que favorecen a desnaturalizaci\u00f3n de \u00e1cidos nucleicos para eliminar a influencia da forma dos \u00e1cidos nucleicos sobre a s\u00faa mobilidade electrofor\u00e9tica.\nA desnaturalizaci\u00f3n qu\u00edmica como alternativa.\nA actividade \u00f3ptica (absorci\u00f3n e dispersi\u00f3n da luz) e as propiedades hidrodin\u00e1micas (difusi\u00f3n traducional, coeficientes de sedimentaci\u00f3n e tempos de correlaci\u00f3n rotacional) de \u00e1cidos nucleicos desnaturalizados pola formamida son similares aos dos \u00e1cidos nucleicos desnaturalizados por calor. Por tanto, dependendo do efecto desexado, a desnaturalizaci\u00f3n qu\u00edmica do ADN pode proporcionar un procedemento xen\u00e9tico para desnaturalizar \u00e1cidos nucleicos alternativo \u00e1 desnaturalizaci\u00f3n inducida pola calor. Os estudos que compararon diferentes m\u00e9todos de desnaturalizaci\u00f3n como o quentamento, mu\u00ed\u00f1os de b\u00f3las de diferentes tama\u00f1os de b\u00f3las, sonificaci\u00f3n de sondas ultras\u00f3nicas e desnaturalizaci\u00f3n qu\u00edmica mostran que a desnaturalizaci\u00f3n qu\u00edmica pode proporcionar unha desnaturalizaci\u00f3n m\u00e1is r\u00e1pida comparada con outros m\u00e9todos de desnaturalizaci\u00f3n de tipo f\u00edsico descritos. En particular, en casos onde se desexa unha desnaturalizaci\u00f3n r\u00e1pida, os axentes de desnaturalizaci\u00f3n qu\u00edmica poden proporcionar unha alternativa ideal ao quentamento. Por exemplo, as febras de ADN desnaturalizadas con axentes alcalinos como o hidr\u00f3xido de sodio (NaOH) renatural\u00edzanse en canto se engade tamp\u00f3n fosfato.\nDesnaturalizaci\u00f3n debida ao aire.\nPequenas mol\u00e9culas de \u00e1tomos electronegativos como as dos gases nitr\u00f3xeno e ox\u00edxeno, que son os principais compo\u00f1entes do aire, te\u00f1en un impacto significativo sobre a capacidade das mol\u00e9culas que os rodean de participar na formaci\u00f3n de enlaces de hidr\u00f3xeno. Estas mol\u00e9culas compiten cos aceptores de enlaces de hidr\u00f3xeno que os rodean polos doantes de enlaces de hidr\u00f3xeno, actuando as\u00ed como \"rompedores de enlace de hidr\u00f3xeno\" e debilitan as interacci\u00f3ns entre as mol\u00e9culas que as rodean no seu ambiente. As febras antiparalelas da dobre h\u00e9lice do ADN est\u00e1n unidas non covalentemente por medio de enlaces d hidr\u00f3xeno entre pares de bases de Watson e Crick; o nitr\u00f3xeno e o ox\u00edxeno mante\u00f1en, por tanto, o potencial de debilitar a integridade dun ADN cando este se exp\u00f3n ao aire. Como resultado, c\u00f3mpre menos forza para separar as febras de ADN expostas ao aire e exemplificar menores temperaturas de \"fusi\u00f3n\".\nAplicaci\u00f3ns.\nMoitas t\u00e9cnicas de laboratorio dependen da capacidade das febras dos \u00e1cidos nucleicos de se separar. Utilizan a desnaturalizaci\u00f3n dos \u00e1cidos os seguintnes m\u00e9todos:\nDesnaturalizantes.\nProte\u00ednas desnaturalizantes.\n\u00c1cidos.\nEntre os desnaturalizantes de prote\u00ednas \u00e1cidos est\u00e1n os seguintes:\nBases.\nAs bases funcionan de modo similar aos \u00e1cidos na desnaturalizaci\u00f3n. Entre elas est\u00e1:\nSolventes.\nMoitos disolventes son desnaturalizantes, como:\nReaxentes que establecen enlaces cruzados.\nEntre estes axentes para prote\u00ednas est\u00e1n:\nAxentes caotr\u00f3picos.\nEntre eles est\u00e1n os seguintes:\nRedutores de pontes disulfuro.\nOs axentes que rompen pontes disulfuro por reduci\u00f3n incl\u00faen:\nAxentes reactivos quimicamente.\nAxentes como o per\u00f3xido de idr\u00f3xeno, cloro elemental, \u00e1cido hipocloroso, bromo, auga de bromo, iodo, \u00e1cido n\u00edtrico e \u00e1cidos oxidantes e ozono reaccionan con residuos sensibles das prote\u00ednas como os sulfuro/tiol, e osaneis arom\u00e1ticos activados (fenilalanina) causando danos nas prote\u00ednas e fac\u00e9ndoas non funcionais.\nDesnaturalizantes de \u00e1cidos nucleicos.\nQu\u00edmicos.\nEntre os desnaturalizantes \u00e1cidos de \u00e1cidos nucleicos est\u00e1n:\nDesnaturalizantes b\u00e1sicos utilizados como:\nOutros desnaturalizantes de \u00e1cidos nucleicos son:"}
{"id": "545066", "revid": "23204", "url": "https://gl.wikipedia.org/wiki?curid=545066", "title": "Blanco en blanco", "text": "Blanco en blanco \u00e9 un filme hispano-chileno de 2019 dirixido por Th\u00e9o Court. O filme trata sobre o xenocidio selk'nam que tivo lugar no arquip\u00e9lago de Terra de Fogo nas d\u00e9cadas finais do s\u00e9culo XIX.\nEstreouse na secci\u00f3n \"Horizons\" da 76\u00aa edici\u00f3n do Festival Internacional de Cinema de Venecia. No Festival de Venecia, Th\u00e9o Court ga\u00f1ou o premio ao mellor director. Foi escollido como candidato de Chile para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nA historia desenv\u00f3lvese no arquip\u00e9lago de Terra de Fogo, unha rexi\u00f3n situada no sur da Arxentina e Chile, durante a segunda metade do s\u00e9culo XIX. A Sociedade Explotadora de Terra de Fogo (SETF) desexa sacar proveito desas terras para pastos de gando e enfr\u00f3ntase \u00e1s comunidades ind\u00edxenas da zona, sendo a m\u00e1is co\u00f1ecida a dos selk'nam, no chamado como xenocidio selk'nam."}
{"id": "545068", "revid": "27155", "url": "https://gl.wikipedia.org/wiki?curid=545068", "title": "Desnaturalizaci\u00f3n", "text": "O termo desnaturalizaci\u00f3n pode refereirse a:"}
{"id": "545069", "revid": "23204", "url": "https://gl.wikipedia.org/wiki?curid=545069", "title": "Xuan ya zhi shang", "text": "Xuan ya zhi shang (en ) \u00e9 un filme chin\u00e9s de 2021 dirixido por Zhang Yimou e escrito por Quan Yongxian. A historia est\u00e1 ambientada no estado monicreque de Manchukuo, baixo dominio do Imperio do Xap\u00f3n, na d\u00e9cada de 1930 antes do estoupido da segunda guerra mundial. Foi escollido como candidato da China para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545070", "revid": "27155", "url": "https://gl.wikipedia.org/wiki?curid=545070", "title": "Desnaturaci\u00f3n (bioqu\u00edmica)", "text": ""}
{"id": "545071", "revid": "5863", "url": "https://gl.wikipedia.org/wiki?curid=545071", "title": "Contos vellos para rapaces novos", "text": "Contos vellos para rapaces novos (nas primeiras edici\u00f3ns Contos vellos pra rapaces novos) \u00e9 un libro de contos de todo o mundo, traducidos ao galego polo escritor Xos\u00e9 Neira Vilas, publicado por Edici\u00f3s do Castro no ano 1983 e reeditado en varias ocasi\u00f3ns.\nContido.\nCont\u00e9n trinta e tres narraci\u00f3ns populares dos cinco continentes. Cada un dos contos leva unha ilustraci\u00f3n."}
{"id": "545072", "revid": "5863", "url": "https://gl.wikipedia.org/wiki?curid=545072", "title": "Contos vellos pra rapaces novos", "text": ""}
{"id": "545073", "revid": "27155", "url": "https://gl.wikipedia.org/wiki?curid=545073", "title": "Desnaturaci\u00f3n do ADN", "text": ""}
{"id": "545074", "revid": "23204", "url": "https://gl.wikipedia.org/wiki?curid=545074", "title": "Memoria (filme de 2021)", "text": "Memoria \u00e9 un filme de 2021 escrito, dirixido e coproducido por Apichatpong Weerasethakul. \u00c9 unha coproduci\u00f3n internacional entre Colombia, Tailandia, o Reino Unido, Francia, Alema\u00f1a, M\u00e9xico, a China, Taiw\u00e1n, Qatar, os Estados Unidos de Am\u00e9rica e Su\u00edza. O filme est\u00e1 protagonizado por Tilda Swinton, Elkin D\u00edaz, Jeanne Balibar, Juan Pablo Urrego e Daniel Gim\u00e9nez Cacho. Estreouse internacionalmente no Festival Internacional de Cinema de Cannes de 2021 o 15 de xullo de 2021, e tivo unha distribuci\u00f3n nos cinemas moi limitada o 26 de decembro de 2021. Foi escollido como candidato de Colombia para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545078", "revid": "27155", "url": "https://gl.wikipedia.org/wiki?curid=545078", "title": "Desnaturaci\u00f3n das prote\u00ednas", "text": ""}
{"id": "545081", "revid": "27155", "url": "https://gl.wikipedia.org/wiki?curid=545081", "title": "Desnaturalizaci\u00f3n das prote\u00ednas", "text": ""}
{"id": "545082", "revid": "27155", "url": "https://gl.wikipedia.org/wiki?curid=545082", "title": "Desnaturalizaci\u00f3n de prote\u00ednas", "text": ""}
{"id": "545083", "revid": "27155", "url": "https://gl.wikipedia.org/wiki?curid=545083", "title": "Desnaturaci\u00f3n de prote\u00ednas", "text": ""}
{"id": "545084", "revid": "5863", "url": "https://gl.wikipedia.org/wiki?curid=545084", "title": "30 de nadal", "text": ""}
{"id": "545086", "revid": "23204", "url": "https://gl.wikipedia.org/wiki?curid=545086", "title": "The Gravedigger's Wife", "text": "The Gravedigger's Wife \u00e9 un filme de 2021 dirixido por Khadar Ayderus Ahmed. O filme \u00e9 unha coproduci\u00f3n internacional entre Somalia, Francia, Alema\u00f1a e Finlandia.\n\u00c9 o primeiro filme de Ahmed, e est\u00e1 inspirado na morte da s\u00faa propia familia, ocorrida aproximadamente unha d\u00e9cada antes da s\u00faa estrea. Foi rodado no ano 2019, a\u00ednda que a estrea adiouse at\u00e9 2021 por mor da pandemia de COVID-19 e o seu impacto na distribuci\u00f3n de filmes en 2020.\nEstreouse no programa International Critics' Week do Festival Internacional de Cinema de Cannes de 2021. Posteriormente, estreouse no Festival Internacional de Cinema de Toronto de 2021, onde foi un dos ga\u00f1adores do Premio Amplify Voices. Foi escollido como candidato de Somalia para o \u00d3scar ao mellor filme internacional na 94\u00aa edici\u00f3n dos premios, sendo a primeira vez na historia que Somalia presentou un filme para competir."}
{"id": "545094", "revid": "23204", "url": "https://gl.wikipedia.org/wiki?curid=545094", "title": "Mogadisyu", "text": "Mogadisyu (en ) \u00e9 un filme surcoreano de 2021 dirixido por Ryoo Seung-wan e protagonizado por Kim Yoon-seok, Jo In-sung, Heo Joon-ho e Kim So-jin. O filme, baseado en feitos reais, est\u00e1 ambientado durante a guerra civil somal\u00ed e nos esforzos das d\u00faas Coreas en seren admitidas nas Naci\u00f3ns Unidas a finais dos anos 80 e comezos dos 90. Mostra detalles do perigoso intento de fuga realizado por traballadores das embaixadas de Corea do Norte e do Sur, varados durante o conflito. "}
{"id": "545098", "revid": "23204", "url": "https://gl.wikipedia.org/wiki?curid=545098", "title": "Guerra Civil Somal\u00ed", "text": ""}
{"id": "545100", "revid": "23204", "url": "https://gl.wikipedia.org/wiki?curid=545100", "title": "Clara Sola", "text": "Clara Sola \u00e9 un filme costarrique\u00f1o de 2021 dirixido por Nathalie \u00c1lvarez Mes\u00e9n. Foi escollido como candidato de Costa Rica para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nNunha remota aldea de Costa Rica, Clara, de corenta anos, ten un espertar sexual despois de toda unha vida de represi\u00f3n."}
{"id": "545102", "revid": "23204", "url": "https://gl.wikipedia.org/wiki?curid=545102", "title": "Tereza37", "text": "Tereza37 \u00e9 un filme croata de 2020 dirixido por Danilo \u0160erbed\u017eija. Foi escollido como candidato de Croacia para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545104", "revid": "23204", "url": "https://gl.wikipedia.org/wiki?curid=545104", "title": "Flee (filme)", "text": "Flee \u00e9 un filme de animaci\u00f3n de 2021 dirixido por Jonas Poher Rasmussen. \u00c9 unha coproduci\u00f3n internacional entre Dinamarca, os Estados Unidos de Am\u00e9rica, o Reino Unido, Suecia, Noruega e Francia. Conta a historia dun home chamado Amin Nawabi, que comparte por primeira vez o seu pasado oculto, no cal tivo que fuxir do seu pa\u00eds. Riz Ahmed e Nikolaj Coster-Waldau son os produtores executivos.\n\u00c9 considerado un dos m\u00e1is aclamados e galardoados filmes documentais de animaci\u00f3n dende \"Vals Im Bashir\" (2008). Foi escollido como candidato de Dinamarca para o \u00d3scar \u00f3 mellor filme en lingua non inglesa na 94\u00aa edici\u00f3n dos premios, sendo nomeado xunto a outros catro filmes. Ademais, foi nomeado \u00f3 \u00d3scar \u00f3 mellor documental e \u00f3 \u00d3scar \u00f3 mellor filme de animaci\u00f3n. Nos Premios \u00d3scar, converteuse no primeiro filme de animaci\u00f3n e documental para adultos en ser nomeado m\u00e1is de d\u00faas veces, no primeiro filme de animaci\u00f3n en ser nomeado na categor\u00eda de documental e o primeiro en ser nomeado na categor\u00eda internacional dende \"Vals Im Bashir\" de 2008.\nSinopse.\nO filme conta a historia de Amin Nawabi, quen, a piques de casar co seu marido, conta por primeira vez a s\u00faa historia sobre o seu pasado oculto, cando fuxiu do seu pa\u00eds natal (Afganist\u00e1n) cara a Dinamarca como refuxiado."}
{"id": "545111", "revid": "85894", "url": "https://gl.wikipedia.org/wiki?curid=545111", "title": "Junta de Damas de Honor y M\u00e9rito", "text": "A Junta de Damas de Honor y M\u00e9rito \u00e9 unha asociaci\u00f3n filantr\u00f3pica feminina fundada en 1787 polo rei Carlos III en Madrid .\nHistoria.\nA asociaci\u00f3n creouse como secci\u00f3n separada e dependente da Real Sociedade Econ\u00f3mica Matritense de Amigos do Pa\u00eds (unha das Sociedades Econ\u00f3micas de Amigos do Pa\u00eds) para ordenar a sa\u00edda ao espazo p\u00fablico das mulleres na \u00e9poca da Ilustraci\u00f3n, tras o ingreso como vogais de m\u00e9rito de Mar\u00eda Isidra Quintina de Guzm\u00e1n e de la Cerda e Mar\u00eda Josefa Alfonso Pimentel y T\u00e9llez-Gir\u00f3n. Melchor Gaspar de Jovellanos, Francisco de Cabarr\u00fas e Josefa Amar y Borb\u00f3n, entre outros, participaron no debate sobre a entrada das mulleres. No seguinte par\u00e1grafo recollense algunhas das palabras de Josef Amar y Borb\u00f3n:\"..facer novos inventos nas artes, perfeccionar os co\u00f1ecidos, estimular aos fabricantes, labradores e artes\u00e1ns, a que traballen con vantaxe, e con perfecci\u00f3n, calcular o que falta nun pa\u00eds, e traelo doutro en cambio do seu sobrante por medio dun sabio comercio, a\u00ednda que son cousas que piden meditaci\u00f3n, e noticias, non son materias tan abstractas, que non as poida comprender a muller que te\u00f1a talento regular\".Foi autorizado pola Real Orde o 27 de agosto de 1787 e a inauguraci\u00f3n oficial tivo lugar o 5 de outubro do mesmo ano no Concello de Madrid. Os seus obxectivos eran \"establecer unha boa educaci\u00f3n, mellorar os costumes co seu exemplo e a s\u00faa ilustraci\u00f3n, introducir o amor polo traballo e promover a industria\". Os seus estatutos foron aprobados por Carlos IV en 1794, reformados posteriormente en 1851 e 1905 .\nA primeira presidenta foi Mar\u00eda Josefa Alfonso Pimentel y T\u00e9llez-Gir\u00f3n, duquesa de Osuna.\nO seu primeiro encargo consistiu en supervisar as Escolas Patri\u00f3ticas da Real Sociedade Econ\u00f3mica Matritense de Amigos do Pa\u00eds . Posteriormente f\u00edxose cargo doutras escolas de formaci\u00f3n profesional especializada como a Escola de Bordado e a Escola de Flores Artificiais.\nO lema da Real Sociedade Econ\u00f3mica Matritense de Amigos do Pa\u00eds era \"Socorre\" \"ensinando\". A Junta de Damas seguiu este lema no seu traballo coa Real Inclusa de Madrid. Foi al\u00ed, na Real Inclusa de Madrid, onde as mulleres da Junta de Damas axudaron aos nenos orfos da cidade a baixar o alt\u00edsimo (87 %) cifra de mortalidade infantil. En 1799 as mulleres conseguiron que Carlos IV as autorizase para dirixir a Real Inclusa de Madrid e en 1807 o Colexio de Ni\u00f1a da Paz . En 1819, a Junta de Damas abriu a Escola de Educaci\u00f3n Mutua para as nenas. En 1838, a ra\u00ed\u00f1a rexente Mar\u00eda Cristina de Borb\u00f3n puxo baixo a s\u00faa supervisi\u00f3n o Colexio de Orfos da Uni\u00f3n. En 1860 abriu a Casa da Maternidade e en 1871 o Asilo de las Hijas de las Cigarreras.\nAs socias experimentaron con novas m\u00e1quinas de fiar e probaron con novas formas de branquear os algod\u00f3ns e as las e tinguir as sedas. Nos c\u00e1rceres, ademais de medir o contido de os\u00edxeno dos calabozos, experimentaron con m\u00e9todos de purificaci\u00f3n do aire. Na Inclusa de Madrid tam\u00e9n intentaron levar a cabo innovaci\u00f3ns.\nAlgunhas das socias traduciron libros: Josefa Amar y Borb\u00f3n traduce do italiano un tratado de agricultura, a duquesa de Espeja o libro \"El lenguaje de los c\u00e1lculos\", a marquesa de Fuerte H\u00edjar traduciu a biograf\u00eda e o relato das teor\u00edas de Benjamin Thompson, conde de Rumford. Hoxe co\u00f1ecido polas s\u00faas teor\u00edas sobre a calor, pero na \u00e9poca sobre todo co\u00f1ecido polas s\u00faas \u00absopas econ\u00f3micas\u00bb e os seus fornos que aforraban combustible, inventos promocionados pola Junta.\nA Junta de Damas obtivo personalidade xur\u00eddica propia por Real Orde do 3 de xullo de 1920, para o cumprimento dos seus fins."}
{"id": "545112", "revid": "23204", "url": "https://gl.wikipedia.org/wiki?curid=545112", "title": "La fiera y la fiesta", "text": "La fiera y la fiesta \u00e9 un filme dominicano de 2019 dirixido por Laura Amelia Guzm\u00e1n e Israel C\u00e1rdenas. Foi escollido como candidato da Rep\u00fablica Dominicana para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545114", "revid": "23204", "url": "https://gl.wikipedia.org/wiki?curid=545114", "title": "Sumergible", "text": "Sumergible \u00e9 un filme ecuatoriano de 2020 dirixido por Alfredo Le\u00f3n Le\u00f3n. Foi escollido como candidato de Ecuador para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545118", "revid": "23204", "url": "https://gl.wikipedia.org/wiki?curid=545118", "title": "Cenzorka", "text": "Cenzorka \u00e9 un filme eslovaco de 2021 dirixido por P\u00e9ter Kerekes. Foi rodado en lingua rusa. Estreouse o 1 de setembro de 2021 na 78\u00aa edici\u00f3n do Festival Internacional de Cinema de Venecia, onde competiu na secci\u00f3n Horizons. Foi escollido como candidato de Eslovaquia para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nNun c\u00e1rcere ucra\u00edno para mulleres, as nais poden cumprir a condena cos seus fillos ata o seu terceiro aniversario."}
{"id": "545119", "revid": "69467", "url": "https://gl.wikipedia.org/wiki?curid=545119", "title": "Pe\u00f1amellera Alta", "text": ""}
{"id": "545120", "revid": "89787", "url": "https://gl.wikipedia.org/wiki?curid=545120", "title": "Sanremo (filme)", "text": "Sanremo \u00e9 un filme esloveno de 2020 dirixido por Miroslav Mandi\u0107. Estreouse no Festival de Cinema Noites Negras de Tal\u00edn en novembro de 2020. Foi escollido como candidato de Eslovenia para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545121", "revid": "65337", "url": "https://gl.wikipedia.org/wiki?curid=545121", "title": "Lei Pittman", "text": "A Lei Pittman (en ingl\u00e9s: \"Pittman Act\") \u00e9 unha lei federal dos Estados Unidos aprobada o 23 de abril de 1918 e promovida polo senador dem\u00f3crata Key Pittman, de Nevada. Por medio desta lei autoriz\u00e1base a conversi\u00f3n en lingotes dunha cantidade m\u00e1xima de 350 mill\u00f3ns de moedas dun d\u00f3lar de prata, as\u00ed como a venda ou a utilizaci\u00f3n destes lingotes para a cu\u00f1axe de moeda subsidiaria de prata e a adquisici\u00f3n directa de prata producida nas minas dos EEUU para a cu\u00f1axe dun n\u00famero equivalente de d\u00f3lares. \nPor cada d\u00f3lar de prata fundido e converstido en lingotes, a lei tam\u00e9n esix\u00eda a retirada temporal da circulaci\u00f3n dun valor equivalente de \"certificados de prata\". Estes certificados poder\u00edan ser substitu\u00eddos temporalmente por unha nova emisi\u00f3n de billetes do Banco da Reserva Federal, inclu\u00edndo valores faciais de 1 e de 2 d\u00f3lares por vez primeira.\nContexto hist\u00f3rico e xustificaci\u00f3n.\nEn virtude da Lei Pittman, reconvert\u00e9ronse en lingotes 270.232.722 moedas dun d\u00f3lar de prata (259.121.554 para a s\u00faa venda a Gran Breta\u00f1a a un d\u00f3lar a onza mais os gastos de cu\u00f1axe, e 11.111.168 para a cu\u00f1axe de moedas subsidiarias de prata). Esta cantidade de d\u00f3lares fundidos supu\u00f1a arredor de 209 mill\u00f3ns de onzas de prata fina. \nEntre 1920 e 1933, con base na mesma lei, adquiriuse unha cantidade similar de prata producida nas explotaci\u00f3ns mineiras estadounidenses, a un prezo fixo dun d\u00f3lar por cada onza, e con esta prata cu\u00f1\u00e1ronse 270.232.722 novas moedas dun d\u00f3lar. O prezo fixo dun d\u00f3lar por onza estaba por riba do prezo de mercado e actuaba como unha subvenci\u00f3n federal \u00e1 industria mineira da prata.\nNa Emenda Thomas \u00e1 Lei de Axuste Agr\u00edcola de 1933 figuraban tam\u00e9n outras disposici\u00f3ns acerca da moeda de prata.\nMalia ser certo que a Lei Pittman pretend\u00eda constitu\u00edr unha axuda \u00e1s empresas mineiras da prata dos estados occidentais, este non era o seu punto principal. Unha gran parte da lei redactouse para comprar a cooperaci\u00f3n dos pol\u00edticos e colaborar na vitoria dos aliados na primeira guerra mundial.\nA Tripla Entente da Gran Guerra viuse axi\u00f1a sometida \u00e1 inflaci\u00f3n galopante que acompa\u00f1aba a guerra. Como o comercio internacional da \u00e9poca se realizaba en ouro e os aliados precisaban aceiro, alimentos e subministraci\u00f3ns para o mantemento dos ex\u00e9rcitos, retiraron da circulaci\u00f3n todas as s\u00faas moedas de ouro. \u00c1 medida que o prezo do ouro sub\u00eda, o contido deste metal superaba o valor facial das moedas a\u00ednda en circulaci\u00f3n, o que levou ao seu acaparamento.\nAo non haber ouro dispo\u00f1ible, Gran Breta\u00f1a utilizaba \"certificados de prata das s\u00faas colonias na India, que contribu\u00edron en gran medida ao esforzo b\u00e9lico. Alema\u00f1a comezou a espallar o rumor de que o goberno brit\u00e1nico carec\u00eda de di\u00f1eiro para responder deses certificados de papel que estaba a utilizar para a adquisici\u00f3ns de bens de guerra.\nO \u00fanico lugar onde Gran Breta\u00f1a puido conseguir suficiente prata para evitar o desastre foi nos Estados Unidos, que tam\u00e9n estaban a utilizar certificados de prata como moeda. Os EEUU quer\u00edan conservar polo menos unha parte das s\u00faas reservas de ouro para a posguerra e as potencias europeas necesitaban urxentemente m\u00e1is soldados estadounidenses na masiva guerra de desgaste que decimara os ex\u00e9rcitos de ambos os lados. Neste contexto, os estadounidenses pensaron que Gran Breta\u00f1a e Francia estar\u00edan satisfeitos de poder contar con prata, no canto do ouro.\nO Goberno dos Estados Unidos planeaba fundir e converter en lingotes 350 mill\u00f3ns de d\u00f3lares de prata e venderlle estes lingotes a Gran Breta\u00f1a. Os empresarios da minar\u00eda da prata dos estados occidentais dos EEUU e os seus representantes pol\u00edticos tem\u00edan que os intereses do leste provocasen, con tal pretexto, a eliminaci\u00f3n a circulaci\u00f3n do d\u00f3lar de prata, reducindo as\u00ed a demanda de prata do Goberno. Co fin de os tranquilizar e obter apoio para esta medida, o Congreso prometeu comprar prata aos mineiros occidentais despois da guerra ao mesmo prezo que lle cobraba a Gran Breta\u00f1a.\nOs investigadores da historia econ\u00f3mica sinalan que a Lei Pittman debe considerarse como unha medida de emerxencia en tempos de guerra, m\u00e1is que unha medida verdadeiramente monetaria."}
{"id": "545122", "revid": "47401", "url": "https://gl.wikipedia.org/wiki?curid=545122", "title": "El buen patr\u00f3n", "text": "El buen patr\u00f3n \u00e9 un filme espa\u00f1ol de 2021 dirixido e escrito por Fernando Le\u00f3n de Aranoa e protagonizado por Javier Bardem. Foi escollido como candidato de Espa\u00f1a para o \u00d3scar \u00f3 mellor filme internacional na 94\u00aa edici\u00f3n dos premios clasific\u00e1ndose na lista curta de decembro.\nSinopse.\nO propietario dunha f\u00e1brica familiar entrem\u00e9tese na vida dos seus empregados nun intento de ga\u00f1ar un premio \u00e1 excelencia empresarial."}
{"id": "545123", "revid": "98629", "url": "https://gl.wikipedia.org/wiki?curid=545123", "title": "The Tansads", "text": "The Tansads foi unha banda inglesa de Wigan, Gran Manchester da d\u00e9cada de 1990. Tocando unha mestura de folk, punk e m\u00fasica indie desenvolveron unha grande actividade nos circu\u00edtos de directo, pero non tanto a nivel de venda de discos. O final da carreira da banda foi narrado nun libro polo ex-membro Ed Jones.\nHistoria.\nOs n\u00facleo do grupo eran a vocalista Janet Anderton e os tres irm\u00e1ns Kettle: John (guitarrista e compositor principal), Bob (mandolina, guitarra e harm\u00f3nica) e Andrew \"Kek\" (vocalista). Anderton estivo previamente nunha banda chamada \"The Bonny Saloons\" con John e Bob. O nome \"Tansad\" prov\u00e9n dunha marca de carri\u00f1o de beb\u00e9. O estilo da banda mesturaba estilos e letras centradas en xeral nos caprichos da vida da clase traballadora do norte de Inglaterra, entre Gales e Escocia. Anderton e Andrew Kettle compartiron a voz principal, con alg\u00fans temas que presentaban un ou outro s\u00f3 e outros que presentaban a interacci\u00f3n da voz clara de Anderton coa \u00e1spera e grave de Kettle.\nA banda conseguiu \u00e9xito local significativo na s\u00faa cidade de casa de Wigan, e nos primeiros 1990s foi apoiada por outra banda local, The Verve (ent\u00f3n s\u00f3 \"Verve\"). Na altura, os dous eran vistos como dous grandes na escena de Wigan. Outras bandas que apoiaron os Tansads foron Pulp, Cast e Kula Shaker. En 1991 lanzaron o \u00e1lbum de debut \"Shandyland\" nun selo independente.\nDous anos m\u00e1is tarde sacaron \"Up the Shirkers\" co selo \"MusiDisc\" que previamente lanzara o \u00e1lbum debut de The Levellers, banda coa que se comparaba aos Tansads a mi\u00fado. Os seus ca\u00f3ticos e fren\u00e9ticos directos xeraban moito interese, mais tam\u00e9n empezaron unha serie de cambios nos membros da banda. Guy Keegan, anteriormente en The Railway Children entrou no grupo para un novo \u00e1lbum.\nEn 1994 sacaron o \u00e1lbum \"Flock\" con Trasatlantic Records.\nCambio de direcci\u00f3n.\nAp\u00f3s o \u00e1lbum en directo de 1995 \"Drag Down the Moon\", a banda fixo unha pausa de tres anos. Logo regresaron cunha formaci\u00f3n distinta que contaba s\u00f3 con Anderton e John Kettle e un novo son que prescindiu dos elementos folk en favor dun son indie rock m\u00e1is convencional. En marzo de 1998, esta formaci\u00f3n publicou o \"Reason to Be\" nun selo independente antes de se disolver. En 2001 houbo informes de que a banda se reformara unha vez m\u00e1is, con Anderton agora substitu\u00eddo por unha vocalista adolescente chamada Laura Follin, pero non apareceron novas gravaci\u00f3ns.\nPost-divisi\u00f3n.\nO ex-baixista Ed Jones, que volveu ao xornalismo despois de deixar a banda, escribiu un libro, \"This is Pop: The Life and Times of a Failed Rock Star\", detallando o seu tempo na banda e os enfrontamentos de personalidade que sentiu que provocaron a s\u00faa carreira fallar.\nJohn Kettle traballa como produtor no seu propio estudo chamado \"Jaraf House Studios\" e, xunto coa produci\u00f3n de canci\u00f3ns para un notable talento local, estivo traballando en novas gravaci\u00f3ns cos seus irm\u00e1ns e antigos membros da banda baixo o nome de Merry Hell.\nConcertos de reencontro.\nDespois de meses de especulaci\u00f3ns na s\u00faa p\u00e1xina de Facebook, a banda anunciou no seu sitio web oficial que tocar\u00edan dous concertos de reuni\u00f3n en xullo de 2010 en \"The Citadel\" en St. Helens, para celebrar o 20\u00ba aniversario dos seus primeiros concertos. Pouco despois engadiuse unha terceira cita. Trece membros anteriores da banda apareceron nos concertos.\nDiscograf\u00eda.\nCintas autoeditadas.\nAntes de que a banda lanzase \"Shandyland\", gravaron catro casetes que se vend\u00edan nos concertos. Incl\u00faen os primeiros traballos de canci\u00f3ns que m\u00e1is tarde ser\u00edan regravadas para \u00e1lbums e caras B, algunhas das cales var\u00edan bastante das versi\u00f3ns finais. A maior\u00eda das canci\u00f3ns foron lanzadas nun novo \u00e1lbum, \"Rough and Ready (The Early Tapes)\" para coincidir cos concertos de reuni\u00f3n en 2010.\nRecompilatorio de m\u00fasica celta e derivados.\nA peza de The Tansads (\u00e1s veces escrito \"Tansands\") \"Eye of the average\" foi inclu\u00edda no segundo \u00e1lbum dobre recompilatorio \"Gaitas, violines y otras hierbas\" (DRO, 1993), no que participaron grupos galegos como Os Diplom\u00e1ticos e Na L\u00faa, al\u00e9n doutros grupos de \u00e9xito internacional como The Dubliners, Loreena McKennitt, The Pogues, Celtas Cortos, The Chieftains con Van Morrison, Clannad, Gwendal ou Alan Stivell."}
{"id": "545126", "revid": "27155", "url": "https://gl.wikipedia.org/wiki?curid=545126", "title": "Desnaturalizaci\u00f3n de \u00e1cidos nucleicos", "text": ""}
{"id": "545127", "revid": "27155", "url": "https://gl.wikipedia.org/wiki?curid=545127", "title": "Desnaturaci\u00f3n de \u00e1cidos nucleicos", "text": ""}
{"id": "545128", "revid": "27155", "url": "https://gl.wikipedia.org/wiki?curid=545128", "title": "Desnaturalizaci\u00f3n dos \u00e1cidos nucleicos", "text": ""}
{"id": "545129", "revid": "27155", "url": "https://gl.wikipedia.org/wiki?curid=545129", "title": "Desnaturaci\u00f3n dos \u00e1cidos nucleicos", "text": ""}
{"id": "545131", "revid": "75439", "url": "https://gl.wikipedia.org/wiki?curid=545131", "title": "Antonio Garc\u00eda Villar\u00e1n", "text": "Antonio Garc\u00eda Villar\u00e1n, nado en Aznalc\u00e1zar, Sevilla, o 11 de xullo de 1976, \u00e9 un profesor de arte, pintor, creador de contido, youtubeiro e escultor sevillano. \u00c9 co\u00f1ecido pola s\u00faa canle de Youtube a trav\u00e9s da que explica, cr\u00edtica e opina sobre distintos tipos de pintura. Ten unha academia en Sevilla, CREA 13. Ademais imparte cursos a trav\u00e9s de internet.\n\u00c9 autor do libro \"El arte de no tener talento. Revoluci\u00f3n Hamparte\" en que, xunto co seu v\u00eddeo \"Manifesto Hamparte\", explica o concepto de \"Hamparte\", unha cr\u00edtica \u00e1 arte conceptual moderna. \u00c9 co\u00f1ecido pola s\u00faa canle de Youtube, onde realiza cr\u00edticas a artistas reco\u00f1ecidos, como Joan Mir\u00f3, Antonio L\u00f3pez, Marina Abramovi\u0107 ou Yoko Ono. Consid\u00e9rase a si mesmo epic\u00fareo e feminista.\nTraxectoria.\nNaceu en Aznalc\u00e1zar, Sevilla, o 11 de xullo de 1976 e comezou a pintar cando ti\u00f1a trece anos. Licenciouse e doutorouse en Belas Artes na Facultade de Belas Artes de Sevilla na especialidade de pintura (1998) e de escultura (1999). Tam\u00e9n exerceu a docencia na devandita instituci\u00f3n.\nGarc\u00eda Villar\u00e1n comezou a s\u00faa canle de Youtube en 2009 e empezou a subir v\u00eddeos en 2013. Nun primeiro momento sub\u00eda cursos de pintura e non foi ata 2016 cando empezou a subir cr\u00edticas art\u00edsticas a Youtube. En xullo de 2019 declarou que dos seus subscritores, un 50% miraban con frecuencia o contido que sub\u00eda, o cal \u00ab\u00e9 moit\u00edsimo\u00bb, segundo as s\u00faas palabras. En xaneiro do ano seguinte mencionou que, grazas \u00e1 s\u00faa actividade en YouTube, estaba a relegar cada vez m\u00e1is os seus cursos e rexeitou postos na universidade. Acadou 1 mill\u00f3n de subscritores a principios de 2021.\nA s\u00faa postura acerca da arte conceptual foi explicada nun manifesto, onde introduciu o concepto de \"hamparte\", e no seu libro \"El arte de no tener talento. Revoluci\u00f3n Hamparte\". A tem\u00e1tica principal dos seus v\u00eddeos \u00e9 unha cr\u00edtica \u00e1 arte contempor\u00e1nea en defensa da sublimidade na arte, con foco na cr\u00edtica de artistas contempor\u00e1neos e artistas hist\u00f3ricos. Foi fundador, xunto con Nuria Mesquita de Haro, da editora \"Cangrejo Pistolero Ediciones\". Tam\u00e9n organizou en Sevilla o festival de Perfopoes\u00eda.\nEn 2021 comezou a facer cryptoarte e foi defensor dos NFT e da s\u00faa utilidade art\u00edstica. Nese ano tam\u00e9n comezou a facer streams en Twitch, con m\u00e1is de 50 000 seguidores, cun contido principalmente centrado en pintar e debuxar en directo.\nRealizou colaboraci\u00f3ns con distintos youtubeiros, como o xornalista Carles Tamayo, o youtubeiro Jordi Wild ou o f\u00edsico Javier Santaolalla, entre outros."}
{"id": "545135", "revid": "1131", "url": "https://gl.wikipedia.org/wiki?curid=545135", "title": "Casete", "text": "Un casete \u00e9 un tipo de casete que pode almacenar m\u00fasica e sons e tam\u00e9n informaci\u00f3n inform\u00e1tica (por exemplo xogos). Para reproducir unha cinta util\u00edzase un reprodutor de casetes, que tam\u00e9n se co\u00f1ece como platina. Os casetes almacenan o son nunha cinta magn\u00e9tica que se enrola ao redor das d\u00faas bobinas. Do mesmo xeito que os discos de vinilo, a maior\u00eda dos casetes te\u00f1en d\u00faas caras, chamadas cara A e cara B. O o\u00ednte voltea o casete para reproducir ou gravar no outro lado. Alg\u00fans reprodutores te\u00f1en retroceso autom\u00e1tico, o que significa que poden ler os dous lados independentemente sen ter que voltear a man. A maior\u00eda dos casetes na esquina superior te\u00f1en unha platina de pl\u00e1stico que se pode quitar para evitar a gravaci\u00f3n accidental sobre a cinta. A duraci\u00f3n pode ser desde uns minutos a unha hora de son por lado. Canto m\u00e1is longa sexa a cinta, m\u00e1is delgada debe ser. As cintas de m\u00e1is de 60 minutos (30 minutos por lado), e especialmente as de m\u00e1is de 90 minutos (45 minutos por lado), adoitan ser fr\u00e1xiles e te\u00f1en m\u00e1is probabilidades de romperse ou atascarse no interior do reprodutor.\nHistoria.\nO casete de son est\u00e1ndar foi inventado en 1962 por Lou Ottens da empresa Philips. Cham\u00e1ronlle o \" Cassette compacto\". Os primeiros casetes e gravadoras de casete ti\u00f1an mala calidade de son. Us\u00e1ronse para gravar a fala en lugar de m\u00fasica. Co paso do tempo, a calidade do son mellorou e habilit\u00e1ronse para a m\u00fasica. Durante a d\u00e9cada de 1970, o casete pasou a ser un f\u00edsico moi empregado. O seu \u00e9xito medrou a\u00ednda m\u00e1is durante as d\u00e9cadas seguintes. O Walkman, lanzado en 1979, fixo que o casete fose moi popular nos anos 80. Na d\u00e9cada de 1990, os CD fix\u00e9ronse m\u00e1is com\u00fans que os casetes para m\u00fasica pregravada, con todo, o casete segu\u00eda sendo o formato m\u00e1is popular para as gravaci\u00f3ns caseiras at\u00e9 que as gravadoras de CD chegaron a ser acces\u00edbeis a principios dos anos 2000.\nTipos de casete.\nHai catro tipos de casetes, cada un usando unha part\u00edcula magn\u00e9tica diferente unida \u00e1 cinta de pl\u00e1stico. O tipo de cinta por si s\u00f3 non \u00e9 un indicador da calidade da cinta.\nDescenso da popularidade.\nA medida que os discos compactos creceron en popularidade, os casetes foron usados menos. En 2011 o \"Oxford English Dictionary\" tentou eliminar a expresi\u00f3n \"cassette tape\" dunha versi\u00f3n pequena do seu libro. Os casetes a\u00ednda son populares entre alg\u00fans audi\u00f3filos, xa que \u00e9 un formato anal\u00f3xico que \u00e9 port\u00e1til e m\u00e1is c\u00f3modo que o vinilo."}
{"id": "545137", "revid": "89787", "url": "https://gl.wikipedia.org/wiki?curid=545137", "title": "Mala feminista", "text": "Mala feminista (t\u00edtulo orixinal en ) \u00e9 un conxunto de ensaios de Roxane Gay sobre este movemento nos que reflexiona \"sobre como a forma en que consumimos a cultura nos converte no que somos, sempre con ton autocr\u00edtico e consciente do papel da muller \u2014as\u00ed como da s\u00faa relaci\u00f3n cos homes e coas demais mulleres\u2014 nos nosos d\u00edas, a trav\u00e9s da s\u00faa propia experiencia e das din\u00e1micas pol\u00edticas e culturais recentes\"\"Estou equivoc\u00e1ndome como muller. Estou equivoc\u00e1ndome como feminista. Aceptar con liberdade a etiqueta de feminista ser\u00eda inxusto para as boas feministas. Si, son feminista, pero son unha feminista bastante mala. Son unha morea de contradici\u00f3ns. Hai moitos aspectos nos que levo mal o feminismo ou polo menos \u00e9 ese o xeito en que o percibo dende a mi\u00f1a condici\u00f3n de muller.\"\n\"Quero ser independente, pero desexo que me coiden e ter algu\u00e9n esper\u00e1ndome na casa. Te\u00f1o un traballo no que son boa. Enc\u00e1rgome de cousas. Estou en comit\u00e9s. A xente resp\u00e9ctame e escoita o meu consello. Quero ser forte e profesional, pero mol\u00e9stame o moito que te\u00f1o que traballar para que se me tome en serio, para recibir unha d\u00e9cima parte da consideraci\u00f3n que poder\u00eda recibir noutras circunstancias. Algunhas veces \u00e9ntrame unha necesidade abraiante de chorar no traballo, as\u00ed que pecho a porta do despacho e choro.\"Esta obra forma parte da colecci\u00f3n P\u00farpura comezada pola editorial H\u00e9rcules de Ediciones no ano 2019. Foi traducida \u00f3 galego por Mar\u00eda Fe Gonz\u00e1lez Fern\u00e1ndez."}
{"id": "545138", "revid": "98629", "url": "https://gl.wikipedia.org/wiki?curid=545138", "title": "The Levellers", "text": "The Levellers \u00e9 unha banda brit\u00e1nica de rock, moi influenciada polo punk e a m\u00fasica folk. A banda foi fundada en 1988 en Brighton por Jeremy Cunningham, Charlie Heather, Jonathan Sevink e Mark Chadwick. \nTomaron o nome dos Niveladores \"(Levellers),\" unha facci\u00f3n radicalmente democr\u00e1tica da New Model Army de Oliver Cromwell .\nMembros do grupo.\nMembros actuais.\n\u00c1s veces,Stephen Boakes ( Didgeridoo ) toca con eles.\nDiscograf\u00eda.\nRecompilatorio de m\u00fasica celta e derivados.\nAs pezas de The Levellers \"The World Freak Show\" e \"Outside/Inside\" foron inclu\u00eddas no primeiro e no segundo \u00e1lbum dobre recompilatorio \"Gaitas, violines y otras hierbas\" (DRO, 1992, 1993), no que participaron grupos galegos como Os Diplom\u00e1ticos e Na L\u00faa, al\u00e9n doutros grupos de \u00e9xito internacional como The Dubliners, Loreena McKennitt, The Pogues, Celtas Cortos, The Chieftains con Van Morrison, Clannad, Gwendal ou Alan Stivell."}
{"id": "545139", "revid": "1888", "url": "https://gl.wikipedia.org/wiki?curid=545139", "title": "Antonio Trabazo Lorenzo", "text": "Antonio Trabazo Lorenzo, nado en Silleda en 1906 e finado no mesmo concello o 20 de setembro de 1937, foi un avogado e pol\u00edtico galego.\nTraxectoria.\nFillo de Jos\u00e9 Trabazo Gonz\u00e1lez e irm\u00e1n de Alfonso Trabazo Lorenzo. Estudou o bacharelato no Instituto de Pontevedra. Aprobou os exames para secretario de xulgado municipal en maio de 1929. Foi oficial interino co Concello de Silleda ata que foi suspendido en maio de 1931. Sufriu un atentado en decembro de 1932. Aprobou os exames para procuradores en xu\u00f1o de 1933. Foi nomeado xestor de c\u00e9dulas do concello de Silleda en agosto de 1934. Foi nomeado alcalde de Silleda en outubro de 1934, permanecendo no cargo ata marzo de 1936."}
{"id": "545140", "revid": "88628", "url": "https://gl.wikipedia.org/wiki?curid=545140", "title": "R\u00edo Salas", "text": "O r\u00edo Salas \u00e9 un r\u00edo galego, afluente do Limia, que decorre en parte por territorio portugu\u00e9s.\nNace entre Tosende e Vilamaior da Boullosa, no concello de Baltar, da xuntura do regato de Covas, o regato do Chao da Lama (ambos procedentes da serra da Ra\u00ed\u00f1a Loba, ao norte) e o regato do Castelo (procedente do contraforte m\u00e1is setentrional da Serra da Pena, ao sur). Atravesa o territorio do antigo Couto Mixto e as fregues\u00edas de Rand\u00edn e de Tour\u00e9m, antes de ser encorado entre As Maus de Salas e Requi\u00e1s, xa de novo en territorio espa\u00f1ol. Segue cara ao oeste polo concello de Mu\u00ed\u00f1os e desauga no r\u00edo Limia en Ara\u00faxo, preto da capital municipal de Lobios, formando un brazo do encoro de Lindoso."}
{"id": "545141", "revid": "89787", "url": "https://gl.wikipedia.org/wiki?curid=545141", "title": "Segundo Arceo D\u00edaz", "text": "Segundo Arceo D\u00edaz, nado en Silleda en 1882 e finado no mesmo concello o 27 de agosto de 1964, foi un comerciante e pol\u00edtico galego.\nTraxectoria.\nComerciante en Silleda. Na ditadura de Primo de Rivera foi nomeado concelleiro de Silleda en marzo de 1924. Na Segunda Rep\u00fablica foi elixido concelleiro de Silleda en 1931. Logo da dimisi\u00f3n de Emilio Alonso Paz foi elixido alcalde de Silleda en xu\u00f1o de 1934, permanecendo no cargo ata outubro dese ano. Logo do golpe de Estado do 18 de xullo de 1936 foi detido, estivo preso en San Sim\u00f3n e sufriu expediente de responsabilidades pol\u00edticas.\nVida persoal.\nCasou con Elisa Alonso R\u00edos, irm\u00e1 de Ant\u00f3n Alonso R\u00edos, e foi pai de Purificaci\u00f3n, Mar\u00eda Alicia, Mercedes, Esther, Lourdes, Jos\u00e9 Antonio, Manuel e Raquel Arceo Alonso."}
{"id": "545142", "revid": "85894", "url": "https://gl.wikipedia.org/wiki?curid=545142", "title": "Santiago Ferreiro Cort\u00e9s", "text": "Santiago Ferreiro Cort\u00e9s, nado en Padr\u00f3n e finado en Vigo o 22 de setembro de 1937, foi un pol\u00edtico galego, alcalde de Padr\u00f3n de 1922 a 1924.\nTraxectoria.\nFoi nomeado alcalde de Padr\u00f3n en novembro de 1922 tras o falecemento de Francisco Garc\u00eda Novo, durante o goberno do liberal Manuel Garc\u00eda Prieto, e sendo o home forte da zona o tam\u00e9n liberal Manuel Viturro Posse. Chegada a ditadura de Primo de Rivera foi relevado por Juan Pazos Varela.\nVida persoal.\nCasou con Amparo L\u00f3pez Rey (1873-1927), natural de Ferrol e tivo catro fillos, Teresa, Santiago, Federico e Amparo. A s\u00faa filla Teresa Ferreiro L\u00f3pez (1900-1975) casou en Padr\u00f3n o 19 de marzo de 1923 co xu\u00edz de primeira instancia de Arz\u00faa C\u00e1ndido Conde Pumpido, que nos anos cincoenta chegou a ser Presidente da Audiencia Territorial da Coru\u00f1a.\nEra sobri\u00f1o doutro Alcalde de Padr\u00f3n, \u00c1ngel Baltar Varela, casado con Ramona Cort\u00e9s Gim\u00e9nez, irm\u00e1 da nai de Santiago Ferreiro Cort\u00e9s. E curm\u00e1n de \u00c1ngel Baltar Cort\u00e9s, famoso m\u00e9dico que fundou o Sanatorio Baltar de Santiago de Compostela."}
{"id": "545146", "revid": "25871", "url": "https://gl.wikipedia.org/wiki?curid=545146", "title": "Pe\u00f1amellera Baxa", "text": ""}
{"id": "545173", "revid": "111586", "url": "https://gl.wikipedia.org/wiki?curid=545173", "title": "Gaita irlandesa", "text": "Chamada Uilleann pipes, p\u00ecobh-uilleann ou gaita irlandesa, a historia da gaita de tubos en Irlanda rem\u00f3ntase a un per\u00edodo de 13 s\u00e9culos. Nos antigos anais irlandeses hai referencias \u00e1 frauta ou ao soplador de gaitas. Non se sabe con certeza cando se comezaron a tocar por primeira vez en Irlanda, pero pode que tivesen unha forma similar \u00e1s gaitas actuais de Escocia.\nAs uilleann pipes evolucionaron desde esa forma m\u00e1is antiga e son, probabelmente, as gaitas m\u00e1is complexas e sofisticadas do mundo. Crese que a forma actual de tubos orixinouse a principios do s\u00e9culo XVIII. \nComunmente est\u00e1 afinada en Re maior, por\u00e9n tam\u00e9n hai Uillean en Do maior e Si maior.\nEn 2018, a UNESCO declarou a gaita irlandesa como Patrimonio Cultural Inmaterial da Humanidade.\nA Uilleann adoita ser empregada polas bandas de m\u00fasica celta, por exemplo The Chieftains (Paddy Moloney), e folk e fusi\u00f3ns (folk rock, folk punk, folk metal...) e ten aparecido en diversas bandas sonoras na historia do cinema. Outros int\u00e9rpretes c\u00e9lebres de gaita irlandesa son Michael McGoldrick, Liam O'Flynn, Paddy Keenan, Davy Spillane, Liam O'Flynn, Troy Donockley de Nightwish.\nA organizaci\u00f3n que promove e preserva a gaita irlandesa ch\u00e1mase \"Na P\u00edobair\u00ed Uilleann\", NPB (literalmente en galego \"Os Gaiteros Uilleann\").\nPartes.\nO conxunto da \"uilleann\" consta de:\nFol: util\u00edzase para inflar a bolsa sen soprar, e col\u00f3case entre o brazo dereito e a cadeira.\nBolsa: recibe, almacena e distrib\u00fae o aire que sae do fol aos distintos tubos da gaita e col\u00f3case entre o brazo esquerdo e a cadeira.\nChanter: o tubo principal e est\u00e1 conectado \u00e1 bolsa directamente, produce o son cunha palleta ou palleta.\nTronco principal: est\u00e1 conectado \u00e1 bolsa e distrib\u00fae o aire a 6 tubos m\u00e1is: 3 ronc\u00f3ns e 3 reguladores.\nRonc\u00f3ns: son tres (tenor, bar\u00edtono e baixo) e producen unha \u00fanica nota de fondo cada un.\nReguladores: son tres (tenor, bar\u00edtono e baixo) e te\u00f1en claves que permiten facer acordes; t\u00f3canse coa parte inferior da man dereita mentres ambos tocan o punteiro."}
{"id": "545175", "revid": "98629", "url": "https://gl.wikipedia.org/wiki?curid=545175", "title": "Oysterband", "text": "Oysterband (orixinalmente The Oyster Band) \u00e9 unha banda brit\u00e1nica de folk-rock e folk-punk formada en Canterbury en 1976.\nTraxectoria.\nHistoria temper\u00e1.\nA banda formouse en paralelo \u00e1 Fiddler's Dram baixo o nome de \"Oyster Ceilidh Band\" e tocou ao principio s\u00f3 como banda de baile. O nome Oyster prov\u00e9n da primeira asociaci\u00f3n do grupo coa cidade costeira de Whitstable, Kent, co\u00f1ecida pola calidade das s\u00faas ostras. O seu \u00e1lbum debut foi \"Jack's Alive\" (1980) no selo discogr\u00e1fico Dingles. Os seguintes foron publicados no seu selo Pukka Music: \"English Rock 'n' Roll: The Early Years 1800\u20131850\" e \"Lie Back and Think of England\", seguido de \"Liberty Hall\" e \"20 Golden Tie-Slackeners.\"\nA ali\u00f1aci\u00f3n da banda \u00eda mudando neses \u00e1lbums. A primeira formaci\u00f3n era:\nChris Wood deixou a banda para ir ao Canad\u00e1 e foi substitu\u00eddo no baixo por Ian Kearey. Posteriormente, Cathy Lesurf marchou para unirse \u00e1 Albion Band de Ashley Hutchings, e Will Ward tam\u00e9n marchou cando gravaron \"Lie Back and Think of England.\" Logo engadiron a Russell Lax \u00e1 bater\u00eda. O \u00e1lbum\"Step Outside\" mesturou canci\u00f3ns escritas por eles mesmos, moitas veces con tem\u00e1tica pol\u00edtica, con reelaboraci\u00f3n de est\u00e1ndares tradicionais como \"Hal-an-Tow\".\nHistoria m\u00e1is recente.\nDespois do lanzamento de \"Wide Blue Yonder\" en 1987 Kearey deixou a banda, substitu\u00eddo por \"Chopper\" (Ray Cooper). Os \u00e1lbums posteriores inclu\u00edron \"Ride\", \"Little Rock to Leipzig\" e a colaboraci\u00f3n de June Tabor \"Freedom and Rain\". O bater\u00eda Lee Partis substitu\u00edu a Russell Lax en 1992. En 1993 o \u00e1lbum \"Holy Bandits,\" cunha canci\u00f3n adicada ao Cami\u00f1o de Santiago \"(\"The Road to Santiago\")\" impulsou a banda ao primeiro plano dunha escena folk-rock en expansi\u00f3n xunto con bandas como The Levellers.\nNesa d\u00e9cada a banda adoptou unha postura m\u00e1is abertamente pol\u00edtica, gravando \"The Shouting End of Life\" e colaborando con Chumbawamba para gravar \"Farewell to the Crown\", cara B do sinxelo Tubthumping. Pero os lanzamentos recentes \"Deep Dark Ocean\", \"Here I Stand\", \"Rise Above\" e \"Meet You There\" fixeron que a banda volvese a un son m\u00e1is suave e mel\u00f3dico, e nas recentes xiras baixo o lema 'The Big Session' colaboraron m\u00fasicos emerxentes como Dan Donnelly, The Handsome Family, e xente veterana como June Tabor. James O'Grady (Uilleann, viol\u00edn, frauta e voz) apareceu regularmente nos \u00e1lbums e xiras da Oysters nos \u00faltimos anos. Tam\u00e9n participaron John Jones, James O'Grady e Ian Telfer na voz e instrumentaci\u00f3n.\nEn 2007, o bater\u00eda Lee Partis deixou a banda para concentrarse no seu traballo como psicoterapeuta, asesorando en prisi\u00f3ns, entrando Dilwyn Davies como substituto.\nDespois do concerto do 30 aniversario, en 2009, a banda tomou un ano sab\u00e1tico durante o que John Jones e Chopper fixeron \u00e1lbums en solitario.\nA banda volveu ao estudo en 2011, formando equipo unha vez m\u00e1is con June Tabor e lanzando \"Ragged Kingdom\" en setembro nun concerto con entradas esgotadas no Queen Elizabeth Hall de Londres. Al Scott produciu o \u00e1lbum, al\u00e9n de tocar o baixo e guitarra. En 2012, June Tabor e Oysterband ga\u00f1aron a Mellor Canci\u00f3n Tradicional, Mellor \u00c1lbum e Mellor Grupo nos Premios Folk da BBC Radio 2 por \"Ragged Kingdom\".\nRay Cooper deixou a banda en 2013 para seguir unha carreira en solitario e Adrian Oxaal, anteriormente da banda de rock James, asumiu o relevo, e Pete Flood, antes de Bellowhead, substitu\u00edu a Davies na bater\u00eda.\nDiscograf\u00eda.\n\u00c1lbums de estudio.\nComo Fiddler's Dram\nComo Oyster Ceilidh Banda\nComo Oyster Band\nComo Oysterband\n\u00c1lbums de recompilaci\u00f3n.\n\"The Road to Santiago\" e \"Bells Of Rhymney\" da Oysterband foron inclu\u00eddas no primeiro e no segundo \u00e1lbum dobre recompilatorio \"Gaitas, violines y otras hierbas\" (DRO, 1992, 1993), no que participaron grupos galegos como Os Diplom\u00e1ticos e Na L\u00faa, al\u00e9n doutros grupos de \u00e9xito internacional como The Dubliners, Loreena McKennitt, The Pogues, Celtas Cortos, The Chieftains con Van Morrison, Clannad, Gwendal ou Alan Stivell. Entre 1994 e 2016 participaron noutros \u00e1lbums colectivos. "}
{"id": "545185", "revid": "23204", "url": "https://gl.wikipedia.org/wiki?curid=545185", "title": "Vee peal", "text": "Vee peal \u00e9 un filme estoniano de 2020 dirixido por Peeter Simm. Foi escollido como candidato de Estonia para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545187", "revid": "88215", "url": "https://gl.wikipedia.org/wiki?curid=545187", "title": "Ignacio Irusquieta Garc\u00eda", "text": ""}
{"id": "545188", "revid": "89787", "url": "https://gl.wikipedia.org/wiki?curid=545188", "title": "Souad (filme)", "text": "Souad (en ) \u00e9 un filme exipcio de 2020 dirixido por Ayten Amin. Foi escollido para a s\u00faa proxecci\u00f3n no Festival Internacional de Cinema de Cannes de 2020. Foi escollido como candidato de Exipto para o \u00d3scar \u00f3 mellor filme internacional na 93\u00aa edici\u00f3n dos premios, mais finalmente non foi nomeado.\nSinopse.\nEn Zagazig, unha adolescente vive un conflito entre o seu uso das redes sociais e as limitaci\u00f3ns da relixi\u00f3n tradicional. "}
{"id": "545191", "revid": "88215", "url": "https://gl.wikipedia.org/wiki?curid=545191", "title": "Maxime Dominguez", "text": "Maxime Dominguez, nado en Xenebra o 1 de febreiro de 1996 en Xenebra, \u00e9 un futbolista su\u00edzo, de orixe galega, que xoga de centrocampista no Mied\u017a Legnica da segunda divisi\u00f3n polaca.\nTraxectoria.\nNaceu en Xenebra, sendo fillo dunha su\u00edza e dun galego natural do barrio coru\u00f1\u00e9s dos Mallos. Formouse como futbolista nas categor\u00edas inferiores do Servette FC da s\u00faa cidade natal, subindo ao primeiro equipo en 2014. Debutou co primeiro eqiupo na Challenge League o 17 de febreiro de 2014 contra o FC Vaduz. Marcou o seu primeiro gol nove d\u00edas despois, na vitoria por 1-4 contra o FC Chiasso.\nEn febreiro de 2015 sa\u00edu cedido ao FC Z\u00fcrich e en outubro o club incorporou ao xogador en propiedade. Entre 2016 e 2020 xogou no Lausanne-Sport e tras pasar polo Neuch\u00e2tel Xamax, deixou en 2021 o f\u00fatbol su\u00edzo para fichar polo Mied\u017a Legnica da segunda divisi\u00f3n polaca.\nSelecci\u00f3n nacional.\nFoi internacional nas categor\u00edas inferiores da selecci\u00f3n su\u00edza."}
{"id": "545192", "revid": "785", "url": "https://gl.wikipedia.org/wiki?curid=545192", "title": "Gerardo S\u00e1nchez L\u00f3pez", "text": "Gerardo S\u00e1nchez L\u00f3pez, nado en Sobrado en 1953 e finado o 1 de xaneiro de 2018, foi un pol\u00edtico galego.\nTraxectoria.\nTraballador da sider\u00farxica Sidegasa de Teixeiro, colaborou na fundaci\u00f3n da UXT e na s\u00faa expansi\u00f3n no sector sider\u00farxico e nas comarcas betanceira e monta\u00f1esa. Asemade, tam\u00e9n colaborou dende os albores da democracia na implantaci\u00f3n do PSdeG-PSOE na zona do interior coru\u00f1\u00e9s, presidindo o comit\u00e9 comarcal do partido.\nFoi o candidato socialista \u00e1 alcald\u00eda de Sobrado nas municipais de 1979 e foi elixido alcalde, con tan s\u00f3 un concelleiro, grazas ao apoio que lle deron UCD e AP para evitar o acceso \u00e1 alcald\u00eda da candidatura independente que fora a ga\u00f1adora. Nas municipais de 1983 volveu ser reelixido tras lograr a vitoria o PSdeG-PSOE con 4 concelleiros. Perdeu a alcald\u00eda nas elecci\u00f3ns de 1987 ao pasar a 3 concelleiros e verse superado pola CPG de Jos\u00e9 Mar\u00eda S\u00e1nchez Peteiro que tivo 5 e conseguiu a alcald\u00eda.\nEn novembro de 1988 promoveu unha moci\u00f3n de censura co resto de grupos da oposici\u00f3n, AP e PNG, contra o alcalde S\u00e1nchez Peteiro propo\u00f1endo como alcalde ao ent\u00f3n aliancista Emilio Varela Bugallo. A\u00ednda que a dimisi\u00f3n do alcalde acabou freando a moci\u00f3n, Varela Bugallo logrou a alcald\u00eda na consecuente investidura en febreiro de 1989, e S\u00e1nchez L\u00f3pez pasou a formar parte do goberno municipal.\nTralas municipais de 1991, os socialistas mantiveron 3 concelleiros, pero v\u00e9ndose superados polo PPdeG de S\u00e1nchez Peteiro (4) e a CNG encabezada polo alcalde Varela Bugallo (3). Logrou a alcald\u00eda tralo pleno de investidura, co apoio de ed\u00eds da CNG e un independente, por\u00e9n presentou rapidamente a dimisi\u00f3n, consciente da febleza dos seus apoios, e retomou a alcald\u00eda Emilio Varela Bugallo da CNG co apoio do PPdeG co que acordou un goberno e a cesi\u00f3n da alcald\u00eda a metade da lexislatura. Este acordo rachouse, sen chegar a producirse a cesi\u00f3n da alcald\u00eda a S\u00e1nchez Peteiro, logrando a alcald\u00eda o n\u00famero 2 socialista, Juan Morandeira Garc\u00eda, en setembro de 1994.\nNas municipais de 1995 o PSdeG mant\u00edvose en 3 ed\u00eds, sendo superado nesta ocasi\u00f3n polos Independentes de Jacobo Fern\u00e1ndez, que inclu\u00edan anteriores membros da CNG e do PPdeG e lograron 5 concelleiros, e os 3 do PPdeG que segu\u00eda encabezando S\u00e1nchez Peteiro. Os socialistas apoiaron a Jos\u00e9 Mar\u00eda S\u00e1nchez Peteiro como alcalde, pasando a formar un goberno de coalici\u00f3n. En novembro de 1997 rompeuse o pacto, e en xaneiro de 1999 S\u00e1nchez L\u00f3pez e outro concelleiro socialista apoiaron unha moci\u00f3n de censura que fixo alcalde ao independente Jos\u00e9 L\u00f3pez S\u00e1nchez, pasando a ser S\u00e1nchez L\u00f3pez tenente de alcalde ata as elecci\u00f3ns municipais de xu\u00f1o dese mesmo ano.\nNeses comicios concorreu como n\u00famero 3 da lista do PPdeG, que integrou aos independentes e que encabezou Jacobo Fern\u00e1ndez, logrando a maior\u00eda absoluta con 7 concelleiros, e exclu\u00edndo a S\u00e1nchez Peteiro que encabezou Democracia Galega con 2 ed\u00eds. O PSdeG trala marcha de S\u00e1nchez L\u00f3pez logrou outros 2 ed\u00eds. Tras este mandato, anunciouse que nun principio que concorrer\u00eda \u00e1s municipais de 2003 a trav\u00e9s da Uni\u00f3n Democr\u00e1tica Independente, se ben acabou desistindo finalmente, e non volveu formar parte de m\u00e1is candidaturas ata o seu falecemento o 1 de xaneiro de 2018.\nVida persoal.\nCasou con Mar\u00eda \u00c1ngeles Vaamonde Fern\u00e1ndez e foi pai de Sandra e Adri\u00e1n S\u00e1nchez Vaamonde."}
{"id": "545193", "revid": "98629", "url": "https://gl.wikipedia.org/wiki?curid=545193", "title": "Hytti nro 6", "text": "Hytti nro 6 \u00e9 un filme de 2021 coescrito e dirixido por Juho Kuosmanen. \u00c9 unha coproduci\u00f3n internacional entre Finlandia, Estonia, Rusia e Alema\u00f1a, e est\u00e1 protagonizado por Seidi Haarla e Yuri Bor\u00edsov. Bas\u00e9ase na novela hom\u00f3nima de 2011 escrita por Rosa Liksom. O filme foi escollido para competir pola Palma de Ouro no Festival Internacional de Cinema de Cannes de 2021. Compartiu o Gran Premio co filme \"Ghahreman\" de Asghar Farhadi. Foi escollido como candidato de Finlandia para o \u00d3scar \u00f3 mellor filme internacional na 94\u00aa edici\u00f3n dos premios, clasific\u00e1ndose na lista curta de decembro.\nSinopse.\nViaxando en tren de Moscova at\u00e9 Murmansk, unha estudante finlandesa fai unha improbable amizade cun mineiro ruso."}
{"id": "545194", "revid": "23204", "url": "https://gl.wikipedia.org/wiki?curid=545194", "title": "Titane (filme)", "text": "Titane \u00e9 un filme franco-belga de terror de 2021 escrito e dirixido por Julia Ducournau. Est\u00e1 protagonizado por Agathe Rousselle no papel de Alexia, unha muller que, tras resultar ferida nun accidente de tr\u00e1fico cando era nena, ten unha placa de titanio colocada na cabeza. O resto do elenco est\u00e1 composto por Vincent Lindon, Garance Marillier e La\u00efs Salameh.\nEstreouse no Festival Internacional de Cinema de Cannes o 13 de xullo de 2021, onde Ducournau se converteu na segunda muller directora en ga\u00f1ar a Palma de Ouro, o meirande galard\u00f3n do festival, as\u00ed como na primeira muller en ga\u00f1alo en solitario. Foi escollido como candidato de Francia para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545195", "revid": "5863", "url": "https://gl.wikipedia.org/wiki?curid=545195", "title": "Milicianos (Castelao)", "text": ""}
{"id": "545198", "revid": "23204", "url": "https://gl.wikipedia.org/wiki?curid=545198", "title": "Digger (filme de 2020)", "text": "Digger \u00e9 un filme grego de 2020 dirixido por Georgis Grigorakis. Estreouse como parte da secci\u00f3n Panorama da 70\u00aa edici\u00f3n do Festival Internacional de Cinema de Berl\u00edn, onde ga\u00f1ou o premio independente do xurado \"Art Cinema\" de 2020.\nO filme foi exhibido e nomeado en festivais internacionais de todo o mundo, ga\u00f1ando 19 premios. Foi nomeado a 14 premios Premios da Academia Hel\u00e9nica de Cinema, onde ga\u00f1ou dez premios, entre eles o de mellor longametraxe, mellor director e mellor fotograf\u00eda. Foi escollido como candidato de Grecia para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nNikitas \u00e9 un pai que vive nunha \u00e1rea rural do norte de Grecia, onde unha empresa mineira ameaza a paisaxe natural e perturba a s\u00faa vida coti\u00e1. O seu fillo, Johnny, vis\u00edtao inesperadamente despois dunha ausencia de 20 anos, provocando outra tensi\u00f3n na vida de Nikitas, cando descobre que a s\u00faa muller faleceu. O seu fillo reclama agora a metade da s\u00faa herdanza, provocando tensi\u00f3n."}
{"id": "545200", "revid": "89787", "url": "https://gl.wikipedia.org/wiki?curid=545200", "title": "Freda (filme)", "text": "Freda \u00e9 un filme haitiano de 2021 dirixido por Gessica G\u00e9n\u00e9us. En xu\u00f1o de 2021, o filme foi escollido para competir na secci\u00f3n \"Un Certain Regard\" do Festival Internacional de Cinema de Cannes de 2021. Foi escollido como candidato de Hait\u00ed para o \u00d3scar \u00f3 mellor filme en lingua non inglesa na 94\u00aa edici\u00f3n dos premios, mais finalmente non foi nomeado."}
{"id": "545202", "revid": "7523", "url": "https://gl.wikipedia.org/wiki?curid=545202", "title": "Isaiah Whitehead", "text": "Isaiah Whitehead, nado o 8 de marzo de 1995 en Brooklyn, Nova York, \u00e9 un xogador estadounidense de baloncesto profesional que xoga no Be\u015fikta\u015f Emlakjet turco.\nTraxectoria.\nO 23 de xu\u00f1o de 2016, Whitehead foi elixido na 42\u00aa posici\u00f3n do Draft da NBA de 2016 polos Utah Jazz. O d\u00eda seguinte foi traspasado \u00f3s Brooklyn Nets. O 8 de xu\u00f1o de 2016, asinou o seu contrato de rookie cos Nets. Durante a tempada 2017-18, foi asignado en varias ocasi\u00f3ns \u00f3s Long Island Nets da NBA G League. O 13 de xullo de 2018, Whitehead foi traspasado \u00f3s Denver Nuggets, e foi inmediatamente cortado polos Nuggets.\nO 27 de agosto de 2021, Whitehead asinou co Be\u015fikta\u015f JK turco."}
{"id": "545209", "revid": "23204", "url": "https://gl.wikipedia.org/wiki?curid=545209", "title": "Ma Ma Dik San Kei Siu Ji", "text": "Ma Ma Dik San Kei Siu Ji (en ) \u00e9 un filme de Hong Kong de 2021 dirixido por Jimmy Wan. Foi escollido como candidato de Hong Kong \u00f3 \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\n\u00c9 un filme biogr\u00e1fico sobre So Wa Wai, o primeiro atleta de Hong Kong en ga\u00f1ar unha medalla de ouro nos Xogos Paral\u00edmpicos."}
{"id": "545212", "revid": "23204", "url": "https://gl.wikipedia.org/wiki?curid=545212", "title": "Post Mortem (filme de 2020)", "text": "Post Mortem \u00e9 un filme h\u00fangaro de 2020 dirixido por P\u00e9ter Bergendy. Foi escollido como candidato de Hungr\u00eda para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nEn 1918, cara ao final da primeira guerra mundial, nun campo de batalla, o soldado alem\u00e1n Tom\u00e1s \u00e9 dado por morto tras unha explosi\u00f3n de artiller\u00eda, sendo lanzado a unha fosa com\u00fan; por\u00e9n, un soldado veo a\u00ednda respirando na pila de cad\u00e1veres e s\u00e1cao dunha trincheira inundada, onde en estado semiinconsciente debido \u00e1 explosi\u00f3n, ti\u00f1a unha visi\u00f3n estra\u00f1a: a dunha moza que o chama de novo \u00e1 vida. Seis meses despois, traballa como fot\u00f3grafo compo\u00f1endo fotos familiares nas que os vivos e os mortos (maquillados e recompostos) posan xuntos. Tom\u00e1s ve como a s\u00faa alucinaci\u00f3n parece materializarse na enigm\u00e1tica persoa de Anna, unha nena orfa duns dez anos de idade.\nTom\u00e1s sep\u00e1rase temporalmente da caravana viaxeira da que \u00e9 membro, para ir \u00e1 aldea h\u00fangara de Anna, convidado por alg\u00fans dos seus habitantes. Resulta que nesa aldea e noutras dos arredores, o terreo xeado impide o enterro das numerosas v\u00edtimas dunha terrible pandemia."}
{"id": "545213", "revid": "89787", "url": "https://gl.wikipedia.org/wiki?curid=545213", "title": "Duki", "text": "Mauro Ezequiel Lombardo Quiroga nado o 24 xu\u00f1o 1996, co\u00f1ecido popularmente como Duki ou DUKI \u00e9 un cantante arxentino. \u00c9 co\u00f1ecido intencionalmente como unha das voces m\u00e1is representativas da m\u00fasica trap de Arxentina. \nDuki comezou a ga\u00f1ar reco\u00f1ecemento polas s\u00faas aparici\u00f3ns en batallas de rap, principalmente polo movemento de \"El Quinto Escal\u00f3n\", especialmente co\u00f1ecido en Arxentina e con notoriedade dentro do mundo hispanofalante. Duki ga\u00f1ou a competici\u00f3n de \"El Quinto Escal\u00f3n\" no 2016, outorg\u00e1ndolle bastante popularidade daquela. A s\u00faa vitoria deulle a oportunidade de lanzar as suas primeira m\u00fasicas, sendo a primeira \"No Vendo Trap\" especialmente popular. No 2017 firmou con Mueva Records, selo discogr\u00e1fico da Arxentina. Ese mesmo ano irrompeu con forza na escena musical arxentina co seu exitoso sinxelo \"She Don't Give a FO\" (estilizado para o ingl\u00e9s \"She don't give a fuck\", en galego \"A ela non lle importa\"). No 2018 formou parte de Modo Diablo, un tr\u00edo musical arxentino do que forman parte YSY A e Neo Pistea. \nNo 2019 Duki lanzou o seu \u00e1lbum debut en solitario, \"S\u00faper Sangre Joven\", lanzado a trav\u00e9s do seu propio selo discogr\u00e1fico hom\u00f3nimo, co sinxelo \"\"Goteo\" nomeado \u00e1 Mellor Canci\u00f3n de Rap/Hip Hop nos 21\u00ba Latin Grammy Awards. En 2020 colaborou no \u00e1lbum YHLQMDLG de Bad Bunny no sinxelo \"Hablamos Ma\u00f1ana\", que tam\u00e9n foi nomeado nos Latin Grammy \u00e1 Mellor Fusi\u00f3n/Actuaci\u00f3n Urbana. No 2020 publica o EP 24. No 2021 Duki publicou o seu segundo \u00e1lbum en solitario, \"Desde el Fin del Mundo\"\", que foi n\u00famero un en \u00e1lbums dixitais na Arxentina. \nFoi o artista arxentino m\u00e1is escoitado do mundo en Spotify durante 2021, segundo a revista Rolling Stone. \nBiograf\u00eda.\nMauro Lombardo Quiroga naceu o 24 de xu\u00f1o de 1996 en Almagro, Bos Aires, Arxentina. \u00c9 fillo de Sandra Viviana Quiroga, avogada especializada en dereito, e de Guillermo Lombardo, dese\u00f1ador gr\u00e1fico. Ten un irm\u00e1n maior, Nahuel, especializado en enxe\u00f1ar\u00eda de son, e unha irm\u00e1 pequena, Candela. \nDuki medrou n'A Paternal. Os seus pa\u00eds divorciaron cando Duki era cativo. A pesar de ter cursado a educaci\u00f3n b\u00e1sica, nunca rematou o bacharelato por desinterese escolar. Dende novo Duki tivo fortes influencias musicais dos seus pais e irm\u00e1ns que lle permitiron escoitar todo tipo de x\u00e9neros, inclu\u00edndo rock nacional, salsa, disco, pop latino e punk rock. Os artistas que m\u00e1is escoitaban os seus pais eran Virus, Queen, Alejandro Sanz e Luis Miguel. Seu irm\u00e1n era fan de Luis Alberto Spinetta e Charly Garc\u00eda. Duki comentou que a s\u00faa canci\u00f3n favorita era \"Sin gamul\u00e1n\" da banda Los Abuelos. de La Nada.\nDurante a s\u00faa adolescencia, Duki comezou a interesarse polo rock, especialmente polo punk rock e o garage rock; sendo un fan\u00e1tico de Linkin Park. Tam\u00e9n durante a adolescencia descubre a cultura do hip-hop e a m\u00fasica rap, grazas a Eminem e 50 Cent, que o levaron a comezar a asistir a batallas de rap. A principios da d\u00e9cada dos 10 comezan a popularizarse as batallas de galos en fala castel\u00e1 (batallas de rap, similares as regueifas) que conseguen unha grande notoriedade a nivel intencional, con especial importancia na Arxentina, \u00e9 nestas batallas onde comeza a sua carreira art\u00edstica.\nDende idades temper\u00e1s Duki tivo moita presencia na r\u00faa, facendo gran parte da vida e do seu ocio na propia r\u00faa. Dende adolescente foi afeccionado o longboard e o consumo de marihuana. Despois de deixar os estudos traballou como repartidor de alimentos e nunha farmacia.\nInfluenciado polos rapeiros arxentinos K\u00f4digo e Tata comezou a practicar \"free style\" cos seus amigos como pasatempo, comezou a ga\u00f1ar confianza e nivel suficiente como para presentarse a competici\u00f3ns p\u00fablica. No 2010 anotouse a s\u00faa primeira competencia, chamada \"A Cara de Perro\" . Tras practicar de xeito afeccionado o \"\"free style\" e conseguir certa sona entre os seus conx\u00e9neres, Mauro decide adoptar o alcume de Wanakin e comezou a aventurarse no mundo das batallas de rap, competindo en diferentes concursos de xeito m\u00e1is profesional por todo Bos Aires.\nCarreira musical.\n2013-2017: Primeiros anos e \u00e9xito nas batallas de galos..\nNo 2013 Duki participou na s\u00faa primeira batalla de rap, chamada \"Madero Free\",\" da que sa\u00edu vitorioso. Anos despois describiu aquela experiencia como \"catastr\u00f3fico, por que estaba chovendo, pero polo menos acabamos ga\u00f1ando\". Durante estes primeiros pasos nas batallas formou dun grupo (unha \"\"crew\") chamado \"Atuanorinos Tripulaci\u00f3n.\" Durante esta primeira etapa participou en numerosas competici\u00f3ns con certo prestixio a nivel local como \"Uni\u00f3n de Zonas\", \"\"Las Vegas Freestyle\" ou \"Madero Free\". \nNo 2015 aparece por primeira vez en \"El Quinto Escal\u00f3n\", concurso que se celebraba no Parque Rivadavia, un parque c\u00e9ntrico de Bos Aires. A esta competici\u00f3n achegaronse numerosos artistas de todo Bos Aires (quizais debido a sua situaci\u00f3n c\u00e9ntrica), isto permitiu que a competici\u00f3n fose reco\u00f1ecida moi rapidamente a nivel local, e co paso do tempo a nivel internacional grazas o \u00e9xito dos videos publicados en YouTube. \"El Quinto Escalon\" foi unha competici\u00f3n amateur autoxestionada, co\u00f1ecida por facerse enfronte dunha gran escada (de a\u00ed o nome) cunha competencia entre gran cantidade de mozos moi novos. Moitos deles fix\u00e9ronse profesionais das batallas de rap ou fix\u00e9ronse \"trapeiros\" e acabaron por ser dos maiores referentes da m\u00fasica trap na Arxentina, compre destacar a Paulo Londra, a Lit Killah ou a Trueno. Duki converteuse nun dos \"galos\" m\u00e1is reco\u00f1ecidos debido ao seu flow e \u00e1 s\u00faa forte posta en escena. \nDurante o 2016 o fen\u00f3meno do Quinto Escal\u00f3n viral\u00edzase en internet pasando a ser unha das competici\u00f3ns de \"free-style\" m\u00e1is seguidas de fala hispana. Duki conv\u00e9rtese nunha das iconas desta nova escena. Duki forma un grupo xunto con MKS, outro galo moi reco\u00f1ecido no Quinto Escal\u00f3n, co\u00f1ecido como \"Super Sangre Joven.\" En agosto do 2016 Duki ga\u00f1ou o Quinto Escal\u00f3n por primeira vez, vencendo na final ao galo Nacho. O premio foi unha sesi\u00f3n nun estudo de m\u00fasica para gravar un sinxelo. Isto permitiulle a Duki gravar \"No Vendo Trap\", en novembro de 2016. O v\u00eddeo oficial foi subido a YouTube, e conseguiu dous mill\u00f3ns de visualizaci\u00f3ns en s\u00f3 d\u00faas semanas. Pa$ha, o produtor dun dos \"samples\" usado na base do tema, decidiu denunciar o v\u00eddeo para a s\u00faa eliminaci\u00f3n debido a cuesti\u00f3ns de dereitos de autor. A plataforma retirou o v\u00eddeo.\nDurante 2017 Duki seguiu sendo un habitual no Quinto Escal\u00f3n, xunto MKS, sendo as suas batallas das m\u00e1is virais da competencia. Duki e MKS participaron no torneo de Marzo de 2017 e chegaron \u00e1 final contra RepliK e Klan. No 2017 Duki firma con Mueva Records do produtor Omar Varela. Biaxo iste selo sacar\u00eda varias canci\u00f3n moi exitosas como \"Hello Cotto\", que acadar\u00eda m\u00e1is de 15 mill\u00f3ns de visitas nas sua primeira semana ou \"She Don't Give a FO\", xunto con Khea (tam\u00e9n galo do Quinto Escal\u00f3n), que alcanzou o n\u00famero 7 na lista de \u00e9xitos da Arxentina e foi disco de Oro (por PROMUSICAE) en Espa\u00f1a.\u200b Tam\u00e9n participar\u00eda en \"\u00ab\"Loca\u00bb de Khea e Cazzu; ista ser\u00eda a primeira canci\u00f3n de trap arxento que acadar\u00eda as 100 mill\u00f3ns de reproducci\u00f3ns en YouTube. "}
{"id": "545223", "revid": "98629", "url": "https://gl.wikipedia.org/wiki?curid=545223", "title": "Valerii Lobanovskyi", "text": "Valerii Vasylovych Lobanovskyi (en ; en ), nado en K\u00ediv o 6 de xaneiro de 1939 e finado en Zaporozhia o 13 de maio de 2002, foi un futbolista e adestrador sovi\u00e9tico. Considerado un dos mellores adestradores de f\u00fatbol da historia, \u00e9 co\u00f1ecido principalmente polo seu traballo \u00e1 fronte do Dynamo de K\u00ediv e da selecci\u00f3n sovi\u00e9tica, conxuntos aos que adestrou en varias etapas.\nConverteu o Dynamo no club m\u00e1is dominante no f\u00fatbol sovi\u00e9tico das d\u00e9cadas de 1970 e 1980, conquistando oito ligas sovi\u00e9ticas e seis Copas da Uni\u00f3n Sovi\u00e9tica en 16 anos. En 1975 conquistou o primeiro t\u00edtulo europeo dun equipo sovi\u00e9tico ao vencer ao Ferencv\u00e1ros h\u00fangaro na final da Recopa de Europa. Durante o torneo, o Dynamo de K\u00ediv ga\u00f1ou oito dos nove partidos, unha porcentaxe ga\u00f1adora do 88,88% que se mantivo como r\u00e9cord durante 45 anos en todas as grandes competici\u00f3ns europeas de clubs. Lobanovskyi e o seu equipo repetiron o seu triunfo na Recopa de 1986, superando ao Atl\u00e9tico de Madrid na final. Tanto en 1975 como en 1986 un dos seus xogadores ga\u00f1ou o Bal\u00f3n de Ouro (Oleg Blokhin e Igor Belanov respectivamente). Durante as s\u00faas d\u00faas primeiras etapas no Dynamo, alcanzou tam\u00e9n as semifinais da Copa de Europa en 1977 e 1987 e os cuartos de final en 1976, 1982 e 1983. Coa selecci\u00f3n nacional da Uni\u00f3n Sovi\u00e9tica, Lobanovskyi chegou \u00e1 final da Eurocopa de 1988, perdendo o campionato ante os Pa\u00edses Baixos de Rinus Michels, e ga\u00f1ou a medalla de bronce nos Xogos Ol\u00edmpicos de 1976 en Montreal, despois de derrotar no partido polo terceiro posto \u00e1 selecci\u00f3n brasileira.\nEn 1997 comezou a s\u00faa terceira etapa no Dynamo, acadando de novo \u00e9xito en competici\u00f3n europea. Na primeira tempada completa desta etapa, o Dynamo chegou aos cuartos de final da Liga de Campi\u00f3ns en 1998. Na tempada seguinte, co dianteiro Andrii Shevchenko como m\u00e1xima estrela, Lobanovskyi e o seu equipo chegaron \u00e1s semifinais, onde foron eliminados polo Bayern de M\u00fanic.\nEst\u00e1 amplamente considerado como un dos maiores adestradores de todos os tempos. Ao longo da s\u00faa carreira como adestrador ga\u00f1ou 33 t\u00edtulos oficiais, convert\u00e9ndose no segundo adestrador con m\u00e1is t\u00edtulos da historia (s\u00f3 por detr\u00e1s de Alex Ferguson) e no adestrador de f\u00fatbol m\u00e1is exitoso do s\u00e9culo XX. Tam\u00e9n pos\u00fae varias marcas no f\u00fatbol sovi\u00e9tico, inclu\u00edndo a de adestrador con maior n\u00famero de t\u00edtulos da liga sovi\u00e9tica e da Copa Sovi\u00e9tica (compartido esta \u00faltima con Viktor Maslov) e a de maior n\u00famero de t\u00edtulos da Supercopa da URSS. Lobanovskyi \u00e9 o \u00fanico adestrador en ga\u00f1ar d\u00faas veces unha competici\u00f3n europea cun club de Europa do Leste. \u00c9 un dos catro adestradores que ga\u00f1ou a Recopa d\u00faas veces, e un dos dous (xunto con Nereo Rocco) en lograr a faza\u00f1a co mesmo equipo. Ademais ga\u00f1ou cinco veces a liga de Ucra\u00edna en cinco participaci\u00f3ns, un logro que non igualou ning\u00fan outro adestrador. Adestrou a tres ga\u00f1adores do Bal\u00f3n de Ouro: Oleg Blokhin, Igor Belanov e Andrii Shevchenko.\nFoi reco\u00f1ecido co t\u00edtulo de Mestre de Deportes da URSS e Adestrador Distinguido da URSS, e foi galardoado coa Orde do M\u00e9rito da UEFA en Rub\u00ed e coa Orde do M\u00e9rito da FIFA, a m\u00e1xima honra outorgada pola FIFA. En 2002 foi condecorado a t\u00edtulo p\u00f3stumo como Heroe de Ucra\u00edna, o m\u00e1ximo reco\u00f1ecemento do pa\u00eds, pola s\u00faa contribuci\u00f3n ao f\u00fatbol ucra\u00edno. En 2008 ocupou o sexto posto na lista dos \"100 mellores ucra\u00ednos\" da canle de televisi\u00f3n Inter tras unha enquisa a nivel nacional na que participaron arredor de 2,5 mill\u00f3ns de persoas.\nTraxectoria.\nComo futbolista.\nNaceu o 6 de xaneiro de 1939 en K\u00ediv, capital, ent\u00f3n da Rep\u00fablica Socialista Sovi\u00e9tica de Ucra\u00edna, pertencente \u00e1 Uni\u00f3n Sovi\u00e9tica. O seu pai era traballador dunha f\u00e1brica, mentres que a s\u00faa nai era ama de casa. Estudou na escola de K\u00ediv n\u00ba 319, que hoxe leva o seu nome. En 1956 uniuse ao Instituto Polit\u00e9cnico de K\u00ediv, pero m\u00e1is tarde trasladouse ao Instituto Polit\u00e9cnico de Odesa, onde se graduou. M\u00e1is tarde graduouse na Escola de F\u00fatbol n\u00famero 1 de K\u00ediv e na Escola de F\u00fatbol da Xuventude de K\u00ediv (tendo como primeiro adestrador a Mykola Chayka).\nAos 18 anos foi invitado ao equipo B do Dynamo de K\u00ediv, o club de f\u00fatbol ucra\u00edno m\u00e1is destacado da s\u00faa \u00e9poca. O 29 de maio de 1959 debutou co primeiro equipo na Liga sovi\u00e9tica, nun partido contra o CSK MO de Moscova. Pronto se fixo famoso pola s\u00faa habilidade para colocar centros precisos e tirar faltas con efecto, e chegou a marcar varios goles directamente desde o c\u00f3rner. Estivera traballando regularmente nestes tiros durante as sesi\u00f3ns de adestramento, utilizando o efecto Magnus e os seus propios c\u00e1lculos. A prensa sovi\u00e9tica comparouno co dianteiro brasileiro Didi que usou o efecto de forma similar na Copa do Mundo de 1958. Os seus compa\u00f1eiros de equipo adoitaban eloxialo pola s\u00faa mentalidade pouco ortodoxa e a s\u00faa habilidade para canear, algo pouco usual para un futbolista tan alto (1,87 m).\nFormou parte do cadro de xogadores do primeiro equipo desde 1960. Xogaba principalmente no lateral esquerdo, onde formou un d\u00fao con Valentyn Troyanovskyi. Ese mesmo ano converteuse no m\u00e1ximo goleador do club con 13 goles. En 1961, o Dynamo de K\u00ediv converteuse no primeiro equipo de f\u00fatbol de f\u00f3ra de Moscova en ga\u00f1ar o t\u00edtulo da URSS, con Lobanovskyi marcando 10 goles. Foi convocado habitualmente para a selecci\u00f3n nacional, pero debido \u00e1 forte competencia (naquel momento hab\u00eda moitos zurdos de gran nivel na Uni\u00f3n Sovi\u00e9tica como Mikheil Meskhi, Anatoli Ilyin e Galimzian Khusainov) s\u00f3 puido xogar dous partidos internacionais, contra Austria e Polonia.\nEn total pasou sete anos no Dynamo antes de marchar en 1964 por un conflito co adestrador Viktor Maslov. A continuaci\u00f3 pasou polo Chornomorets Odessa e o Shakhtar Donetsk, antes de po\u00f1er fin \u00e1 s\u00faa carreira de futbolista aos 29 anos, cun balance de 71 goles en 253 partidos da liga sovi\u00e9tica.\nSelecci\u00f3n sovi\u00e9tica.\nDebutou coa selecci\u00f3n sovi\u00e9tica o 4 de setembro de 1960, nun partido contra Austria no Praterstadion de Viena ante 87.000 espectadores. Xogou un segundo encontro internacional ao ano seguinte, contra Polonia no estadio Dziesi\u0119ciolecia de Varsovia.\nComo adestrador.\nDnipro Dnipropetrovsk (1968\u20131973).\nUn ano despois de retirarse como xogador, Lobanovskyi foi nomeado adestrador do FC Dnipro Dnipropetrovsk o 16 de outubro de 1968. Ese ano o Dnipro quedou terceiro no seu grupo da segunda divisi\u00f3n sovi\u00e9tica. Foi campi\u00f3n do seu grupo o ano seguinte e entrou na final da liga, quedando subcampi\u00f3n por detr\u00e1s do FC Spartak de Vladikavkaz. En 1970, o sistema de liga foi reformado e o Dnipro entrou na nova \"Clase A, grupo 1\" (m\u00e1is tarde rebautizado como Primeira Liga Sovi\u00e9tica), que o equipo ga\u00f1ou ao ano seguinte, ascendendo \u00e1 Liga Superior. Na s\u00faa primeira tempada na m\u00e1xima categor\u00eda, o equipo de Dnipro quedou sexto, a un punto do segundo.\nDynamo de K\u00ediv (1973\u20131982) e selecci\u00f3n sovi\u00e9tica (1975\u20131976, 1982\u20131983).\nO seu bo traballo co Dnipro espertou o interese do seu antigo club, o Dynamo de K\u00ediv, que o fichou en outubro de 1973. En xaneiro de 1974 uniuse a el o seu antigo compa\u00f1eiro de equipo, Oleh Bazylevych. Estes dous traballar\u00edan como d\u00fao de adestradores ata outubro de 1976. Ambos ti\u00f1an iguais dereitos: Bazylevych era un te\u00f3rico e Lobanovskyi estaba a cargo do proceso de formaci\u00f3n. Durante a s\u00faa primeira tempada, a prensa sovi\u00e9tica adoitaba criticalos polo racionalismo e a falta de vontade para xogar ao f\u00fatbol de ataque (o chamado \"modelo de visitante\": o equipo planeaba de xeito defensivo os partidos como visitante para conseguir un empate). Esa tempada, o equipo ga\u00f1ou tanto a Liga como a Copa Sovi\u00e9tica.\nTanto Lobanovskyi como Bazylevych entenderon a importancia do c\u00e1lculo da carga f\u00edsica dos xogadores. Coa cooperaci\u00f3n de Anatoly Zelentsov, un cient\u00edfico do departamento de teor\u00eda da educaci\u00f3n f\u00edsica do Instituto Estatal de Educaci\u00f3n F\u00edsica de K\u00ediv, Lobanovskyi incorporou un sistema de c\u00e1lculo do proceso de adestramento e modelaxe matem\u00e1tica da carga f\u00edsica. Posteriormente Zelentsov dirixiu o laboratorio cient\u00edfico do Dynamo de K\u00ediv, que era popularmente co\u00f1ecido como Centro Zelentsov. Consid\u00e9rase a Lobanovskyi o inventor dun estilo de xogo no que calquera xogador de campo pode asumir o papel de calquera outro, de xeito similar ao que practicaba Rinus Michels nos Pa\u00edses Baixos. Non obstante, a diferenza de Michels, Lobanovskyi estaba a desenvolver o seu estilo de xogo cientificamente, facendo gran \u00e9nfase na presi\u00f3n.En 1975, o Dynamo de K\u00ediv ga\u00f1ou a Recopa de Europa e a ent\u00f3n moi apreciada Supercopa de Europa. Deste xeito, converteuse no primeiro club sovi\u00e9tico en ga\u00f1ar un gran trofeo europeo. Nas tres primeiras xornadas da Recopa, o equipo derrotou ao CSKA Sofia, ao Eintracht Frankfurt e ao Bursaspor turco, ga\u00f1ando todos os partidos na casa e f\u00f3ra. En semifinais, enfrontouse ao vencedor da Eredivisie de 1974\u201375, o PSV Eindhoven. O club neerland\u00e9s era considerado un dos m\u00e1is poderosos de Europa, sendo patrocinado por Philips. O partido de ida disputado en K\u00ediv acabou 3-0 a favor do equipo de Lobanovskyi. Despois de perder 1\u20132 no partido de volta, o Dynamo pasou \u00e1 final. O 14 de maio de 1975, o Dynamo de K\u00ediv ga\u00f1ou a Recopa por primeira vez, derrotando ao Ferencv\u00e1ros h\u00fangaro por 3-0 na final. Durante o torneo, o equipo ga\u00f1ou o 88,88% dos seus partidos (8 partidos de 9), unha porcentaxe que non foi superada en ningunha das principais competici\u00f3ns europeas de clubs ata a tempada 2019-20, cando o Bayern de M\u00fanic ga\u00f1ou todos os seus partidos no seu cami\u00f1o ao t\u00edtulo da Liga de Campi\u00f3ns.\nNo outono dese ano, o Dynamo enfrontouse ao Bayern M\u00fanic, ga\u00f1ador da Copa de Europa 1974\u201375, estando en xogo a segunda Supercopa de Europa da historia. Ademais de ga\u00f1ar as d\u00faas \u00faltimas Copas de Europa, o Bayern tam\u00e9n era a base da selecci\u00f3n alem\u00e1 ga\u00f1adora da Copa do Mundo de 1974. A preparaci\u00f3n do partido tivo un trasfondo pol\u00edtico, principalmente na URSS. O club sovi\u00e9tico ga\u00f1ou os dous partidos, 1-0 en M\u00fanic e 2-0 en K\u00ediv ante 100.000 afeccionados. Todos os goles foron marcados por Oleg Blokhin, que se converteu no ga\u00f1ador do Bal\u00f3n de Ouro ese ano. O d\u00fao Lobanovskyi-Bazylevych recibiu o premio da BBC ao Adestrador do Ano.\nLobanovskyi e Bazylevych foron nomeados adestradores da selecci\u00f3n sovi\u00e9tica en 1975, despois de que o equipo perdese o seu primeiro partido no grupo de clasificaci\u00f3n para a Eurocopa de 1976 ante Irlanda por 3-0. O Dynamo converteuse no club base da selecci\u00f3n nacional. A pesar das demandas de Lobanovskyi de reorganizar a liga nacional ao formato outono-primavera, a Federaci\u00f3n de F\u00fatbol da URSS dividiu o 1976 en d\u00faas tempadas (primavera e outono).\nO club competiu na tempada de \"primavera\" na s\u00faa maior\u00eda co equipo B, xa que o primeiro equipo estaba concentrado preparando tanto a Copa de Europa como a clasificaci\u00f3n para a Eurocopa e os Xogos Ol\u00edmpicos. O Dynamo quedou eliminado da Copa de Europa no cuartos de final, ao perder ante o Saint-\u00c9tienne (2-0 en K\u00ediv e 0-3 en Francia). A selecci\u00f3n nacional foi primeira no seu grupo de clasificaci\u00f3n pero perdeu ante Checoslovaquia nos play-offs, sen conseguir as\u00ed a clasificaci\u00f3n para o campionato europeo. Nos Xogos Ol\u00edmpicos de Montreal o equipo de Lobanovskyi quedou encadrado no Grupo D xunto con Corea do Norte e o Canad\u00e1. Ga\u00f1ou os dous encontros e clasificouse para os cuartos de final, onde eliminou a Ir\u00e1n por 2-1. Nas semifinais enfrontouse a Alema\u00f1a Oriental, perdendo por 2-1 no Estadio Ol\u00edmpico de Montreal. Disputou ent\u00f3n o partido polo terceiro posto, vencendo ao Brasil por 2-0 e ga\u00f1ando as\u00ed a medalla de bronce. Tralo torneo ol\u00edmpico, o d\u00fao de adestradores abandonou a selecci\u00f3n nacional.\nNo ver\u00e1n de 1976, tras un conflito entre os xogadores de K\u00ediv e os directivos, Oleh Bazylevych deixou o Dynamo. En 1977 o club ga\u00f1ou de novo o campionato da URSS, tras apa\u00f1ar s\u00f3 unha derrota en 30 partidos, e chegou \u00e1s semifinais da Copa de Europa. Despois de ga\u00f1ar todos os partidos no cami\u00f1o dos cuartos de final, o equipo de Lobanovskyi enfrontouse por segunda vez nos \u00faltimos dous anos ao Bayern de M\u00fanic, ga\u00f1ador das tres \u00faltimas Copas de Europa. Despois de perder 1-0 en M\u00fanic, o equipo de K\u00ediv marcou dous goles nos \u00faltimos 10 minutos do partido de volta, pasando \u00e1s semifinais e po\u00f1endo fin ao dominio europeo do Bayern. En semifinais, con todo, o Dynamo de K\u00ediv foi derrotado por outro club alem\u00e1n, o Borussia M\u00f6nchengladbach.\nA finais da d\u00e9cada de 1970 e principios dos 80, o Dynamo estaba pasando por un cambio xeracional. Despois de rematar segundo e terceiro nos dous anos seguintes, o equipo ga\u00f1ou dous t\u00edtulos consecutivos da URSS en 1980 e 1981. Lobanovskyi levou o equipo aos cuartos de final da Copa de Europa en 1981 e 1982, caendo eliminado contra o Real Madrid de Vujadin Bo\u0161kov e o Aston Villa de Tony Barton respectivamente. O equipo sovi\u00e9tico ga\u00f1ou as edici\u00f3ns de 1981 e 1982 do prestixioso Trofeo Teresa Herrera da Coru\u00f1a, derrotando nas respectivas finais en Riazor ao Atl\u00e9tico de Madrid e o FC Barcelona.\nDeixou o club a finais de 1982 para volver dirixir a selecci\u00f3n sovi\u00e9tica, sendo o encargado da clasificaci\u00f3n para a Eurocopa de 1984. O equipo sovi\u00e9tico lideraba o seu grupo despois das cinco primeiras xornadas, nas que sumou catro vitorias e un empate, inclu\u00edda unha goleada por 5-0 sobre Portugal en Moscova. Con todo, no sexto e derradeiro partido, ante Portugal en Lisboa, o equipo luso levou a vitoria grazas a un solitario gol de Rui Jord\u00e3o, anotado ao lanzar un penalti incorrectamente asinado (a falta ocorreu f\u00f3ra da \u00e1rea). A URSS quedou as\u00ed \u00e1s portas do torneo continental e Lobanovskyi foi despedido de novo.\nRegreso ao Dynamo de K\u00ediv (1984\u20131986).\nDespois de ser despedido da selecci\u00f3n sovi\u00e9tica, Lobanovskyi regresou ao Dynamo de K\u00ediv tras s\u00f3 un ano de ausencia. O club, que fora dirixido por Yuriy Morozov en 1983, vi\u00f1a de acabar s\u00e9timo na liga, o seu resultado m\u00e1is baixo desde a primavera de 1976, cando o club estaba representado na s\u00faa maior\u00eda pola escuadra B. O equipo atravesaba unha crise, con moitos xogadores clave lesionados, e terminou a tempada de 1984 no d\u00e9cimo lugar, sen lograr a clasificaci\u00f3n para ning\u00fan torneo da UEFA por primeira vez en 14 anos.\nLobanovskyi viu os problemas e soubo resolvelos. O equipo comezou a tempada 1985 con forza e acabou ga\u00f1ando outra vez a liga e a Copa da URSS, derrotando ao seu maior rival, o Spartak de Moscova, d\u00faas veces ao longo da tempada.\nEn 1986, o Dynamo de K\u00ediv ga\u00f1ou a s\u00faa segunda Recopa de Europa. O equipo perdeu o primeiro partido ante o Utrecht, pero despois tivo unha impresionante xeira de resultados, ga\u00f1ando seis partidos e empatando dous cunha diferenza de goles de 25-6. Durante todo o torneo, o equipo de Lobanovskyi ga\u00f1ou todos os partidos na casa (ademais da final) con polo menos tres goles de diferenza. No cami\u00f1o cara \u00e1 final, o equipo derrotou ao Rapid Wien, subcampi\u00f3n da anterior edici\u00f3n da Recopa, por un global de 9\u20132 en cuartos de final e ao Dukla Prague en semifinais. Na final, venceu ao Atl\u00e9tico de Madrid, dirixido por Luis Aragon\u00e9s, por 3-0. O segundo gol, marcado por Oleg Blokhin, foi especialmente memorable, xa que foi marcado tras unha perfecta combinaci\u00f3n de pases. A escuadra de Lobanovski foi amplamente eloxiada polos medios sovi\u00e9ticos e europeos. Moitos observadores, fascinados pola calidade do f\u00fatbol que mostraba o Dynamo, chamaron ao seu estilo de xogo \"f\u00fatbol do s\u00e9culo XXI\", e o equipo foi etiquetado como \"equipo doutro planeta\".\nDynamo de K\u00ediv e terceira etapa na selecci\u00f3n sovi\u00e9tica (1986\u20131990).\nDespois do \u00e9xito co Dynamo Kyiv na Recopa, Lobanovskyi foi nomeado adestrador da selecci\u00f3n nacional por terceira vez, en v\u00e9speras do Mundial de 1986. O equipo principal estaba formado case exclusivamente por xogadores do Dynamo. Na fase de grupos, os xogadores sovi\u00e9ticos arrasaron con Hungr\u00eda, por seis goles a cero, e empataron ante a campioa de Europa, Francia, 1\u20131. O equipo confirmou o primeiro posto do grupo ao derrotar ao Canad\u00e1 por 2-0 cun equipo de suplentes. Con estas actuaci\u00f3ns, o equipo de Lobanovskii converteuse nun dos favoritos para ga\u00f1ar o torneo. No primeiro partido da fase eliminatoria, con todo, o equipo sovi\u00e9tico perdeu ante B\u00e9lxica na pr\u00f3rroga, despois de que os belgas marcasen dous goles por erros do \u00e1rbitro.\nAo final da tempada 1986, o Dynamo de K\u00ediv ga\u00f1ou a liga sovi\u00e9tica por 12\u00aa vez. Foi 7\u00aa liga de Lobanovskyi, que se converteu as\u00ed no adestrador con m\u00e1is t\u00edtulos da historia, superando as seis ligas de Mikhail Yakushin e Boris Arkadev. Igor Belanov foi galardoado co Bal\u00f3n de Ouro, convert\u00e9ndose no segundo xogador de K\u00ediv en recibir o galard\u00f3n, mentres que Oleksandr Zavarov acabou sexto. O propio Lobanovskyi foi elixido Adestrador Europeo da Tempada e Adestrador Europeo do Ano.\nEn 1987, tras derrotar d\u00faas veces ao Be\u015fikta\u015f nos cuartos de final da Copa de Europa (0-5 e 2-0), o Dynamo de K\u00ediv acadou os 14 partidos consecutivos sen perder en competici\u00f3n europea, a xeira m\u00e1is longa de imbatibilidade naquel momento en calquera das grandes competici\u00f3ns europeas. Na liga o Dynamo terminou sexto pero ga\u00f1ou a Copa Sovi\u00e9tica e os prestixiosos Xogos Dinamo da URSS. Mentres tanto, a selecci\u00f3n sovi\u00e9tica acabou na primeira posici\u00f3n no seu grupo de clasificaci\u00f3n para a Eurocopa de 1988, que estaba composto por Alema\u00f1a Oriental e Francia, vixente campioa.\nA selecci\u00f3n logrou un grande \u00e9xito na Eurocopa de 1988, acabando subcampioa. Acabou primeira no seu grupo, derrotando aos Pa\u00edses Baixos e Inglaterra e empatando con Irlanda. En semifinais, o equipo de Lobanovskyi derrotou a Italia, despois de que Hennadiy Lytovchenko e Oleg Protasov marcasen dous goles, por ning\u00fan dos italianos. Na final, os sovi\u00e9ticos enfront\u00e1ronse de novo aos neerlandeses, pero non puideron repetir a s\u00faa vitoria anterior da fase de grupos, perdendo 0\u20132. O gol de Van Basten, cunha volea co p\u00e9 dereito sobre Rinat Dasaev dende o \u00e1ngulo m\u00e1is axustado da dereita da \u00e1rea, ser\u00eda posteriormente descrito como un dos mellores goles da historia da Eurocopa.\nDespois da perestroika, moitos dos mellores xogadores de Lobanovskyi abandonaron a URSS para xogar en Europa Occidental. Para a Copa do Mundo de 1990 non puido convocar aos mellores xogadores sovi\u00e9ticos. Como resultado, a selecci\u00f3n sovi\u00e9tica rematou na parte baixa do seu grupo. Ese mesmo ano, o Dynamo de Eiev, que pasaba por un cambio xeracional, ga\u00f1ou o seu cuarto dobrete sovi\u00e9tico. O equipo consolidou o primeiro posto na liga semanas antes do final, ga\u00f1ando o seu 13\u00ba t\u00edtulo de liga e afirm\u00e1ndose como o club de f\u00fatbol sovi\u00e9tico m\u00e1is exitoso de todos os tempos. Na final da Copa, o equipo de Lobanovskyi goleou ao Lokomotiv Moscova por 6-1. En outono de 1990, Lobanovskyi abandonou a Uni\u00f3n Sovi\u00e9tica para aceptar unha lucrativa oferta dos Emiratos \u00c1rabes Unidos.\nOriente Medio (1990\u20131996).\nEn setembro de 1990, decidiu abandonar a Uni\u00f3n Sovi\u00e9tica e aceptar unha lucrativa oferta na selecci\u00f3n dos Emiratos \u00c1rabes Unidos. O seu exitoso paso por esta selecci\u00f3n fixo que sexa reco\u00f1ecido como un dos m\u00e1is grandes adestradores da s\u00faa historia. Durante os seus catro anos ao mando, o equipo quedou cuarto na Copa Asi\u00e1tica (perdendo o terceiro posto ante Corea do Sur nunha quenda de penaltis), o seu mellor resultado ata esa data. Deixou os Emiratos debido a un conflito coa federaci\u00f3n de f\u00fatbol do pa\u00eds, e pasou os dous anos seguintes adestrando a selecci\u00f3nde Kuwait. Con esta, ga\u00f1ou a medalla de bronce nos Xogos Asi\u00e1ticos, antes de aceptar regresar ao Dynamo de K\u00ediv en novembro de 1996.\nTerceira etapa no Dynamo de K\u00ediv (1997\u20132002).\nEn xaneiro de 1997 volveu dirixir o Dynamo Kyiv por terceira vez. O club enfrontaba pouca oposici\u00f3n en Ucra\u00edna pero ti\u00f1a pouco \u00e9xito nas competici\u00f3ns europeas, xa que s\u00f3 conseguira entrar na primeira rolda da Liga de Campi\u00f3ns d\u00faas veces nos \u00faltimos cinco anos. Durante a s\u00faa \u00faltima campa\u00f1a europea antes do regreso de Lobanovsky, o equipo non se clasificara para a fase de grupos da Liga de campi\u00f3ns 1996/97 e fora derrotado polo Neuch\u00e2tel Xamax na primeira rolda da Copa da UEFA.\nUn mes despois do regreso de Lobanovskyi, o equipo ga\u00f1ou a edici\u00f3n de 1997 da Copa da CEI, derrotando na final ao seu m\u00e1iximo rival, o campi\u00f3n ruso Spartak Moscova. O equipo ga\u00f1ou a liga ucra\u00edna 1996-97 con 11 puntos de diferenza sobre o segundo clasificaco, o Shakhtar Donetsk. Ao comezo da tempada 1997\u201398, o Dynamo derrotou ao Br\u00f8ndby na rolda de clasificaci\u00f3n da Liga de Campi\u00f3ns e entrou na fase de grupos. O equipo de Lobanovskyi conseguiu a primeira praza do grupo, no que estaban o FC Barcelona, o Newcastle United e o PSV Eindhoven. Nos dous primeiros partidos, o equipo derrotou ao PSV por 1\u20133 en Eindhoven e empatou co Newcastle. Despois diso, derrotou ao Barcelona por 3-0 en K\u00ediv ante 100.000 afeccionados. No partido de volta d\u00faas semanas despois, o equipo espa\u00f1ol, que vi\u00f1a de ga\u00f1ar no Bernab\u00e9u ao Real Madrid e lideraba a liga espa\u00f1ola, perdeu na casa ante o Dynamo por 0\u20134, con Andrii Shevchenko marcando un hat-trick na primeira metade. O equipo ucra\u00edno rematou como primeiro de grupo tras empatar co PSV 1\u20131. En cuartos de final, enfrontouse \u00e1 Juventus. O equipo de Lobanovskyi empatou o primeiro partido en Italia, pero foi superado por 1\u20134 en Ucra\u00edna. No f\u00fatbol dom\u00e9stico, o equipo ga\u00f1ou a liga e a Copa de Ucra\u00edna.\nAo comezo da tempada 1998\u201399, o Dynamo venceu ao Barry Town cun marcador global de 9-1, e pasou \u00e1 fase de grupos da Liga de Campi\u00f3ns tras vencer ao Sparta Praga na quenda de penaltis. Foi encadrado no mesmo grupo que o Arsenal, o Racing Lens e o Panathinaikos. Perdeu o primeiro partido ante o equipo grego en Atenas e a continuaci\u00f3n empatou co Lens na casa 1\u20131. No terceiro encontro, o equipo de Lobanovskyi enfrontouse ao Arsenal no estadio de Wembley. Na segunda metade, Andrii Shevchenko marcou un gol que foi anulado por f\u00f3ra de xogo. A repetici\u00f3n, con todo, demostrou que o gol era v\u00e1lido. Dennis Bergkamp adiantou ao equipo ingl\u00e9s no minuto 72, pero no 88, o Dynamo empatou tras un disparo de Serhiy Rebrov \u00e1 escuadra esquerda da porter\u00eda, rematando o encontro cun empate 1-1. No partido de volta contra o Arsenal d\u00faas semanas despois, o equipo de Lobanovskyi ga\u00f1ou por 3-1 con goles de Rebrov, Oleksandr Holovko e Shevchenko. O Dynamo derrotou logo ao Panathinaikos en K\u00ediv grazas a un autogol de Angelos Basinas. Antes do partido final, o Dynamo, o Panathinaikos e o Racing Lens ti\u00f1an 8 puntos, mentres que o Arsenal estaba con 6. O Panathinaikos perdeu o partido na casa ante o Arsenal mentres que o equipo ucra\u00edno logrou unha vitoria por 3-1 ante o Lens en Francia, pasando aos cuartos de final como primeiro de grupo.\nNos cuartos de final o seu rival foi o vixente campi\u00f3n, o Real Madrid, adestrado por John Benjamin Toshack. O primeiro partido no Santiago Bernab\u00e9u rematou cun empate 1-1, mentres que na volta en K\u00ediv, o Dynamo ga\u00f1ou 2-0. Todos os goles ucra\u00ednos foron marcados por Shevchenko. A d\u00eda de hoxe, o Dynamo segue sendo o \u00fanico equipo que non pertence \u00e1s 5 grandes ligas, a Portugal ou aos Pa\u00edses Baixos en acceder \u00e1s semifinais da Liga de Campi\u00f3ns dende que a competici\u00f3n deixou de ser s\u00f3 para campi\u00f3ns de liga. En semifinais, o equipo enfrontouse ao Bayern de M\u00fanic de Ottmar Hitzfeld. No primeiro partido en Ucra\u00edna, o Dynamo \u00eda ga\u00f1ando 3-1 despois de cincuenta minutos de xogo e fallou polo menos d\u00faas boas oportunidades para marcar o cuarto gol. Con todo, na parte final do partido Stefan Effenberg reduciu a vantaxe e Carsten Jancker empatou no minuto 88. O Bayern ga\u00f1ou o partido de volta por 1-0 e pasou \u00e1 final.\nNo ver\u00e1n de 1999, Shevchenko foi vendido ao Milan, mentres que o capit\u00e1n do equipo, Oleh Luzhnyi, foi traspasado ao Arsenal. O Dynamo ga\u00f1ou a liga e a Copa de Ucra\u00edna por terceiro ano consecutivo e finalizou a s\u00faa campa\u00f1a de Champions na segunda fase de grupos. O equipo conseguiu quedar segundo na primeira fase de grupos, onde estaba acompa\u00f1ado por Lazio, Bayer Leverkusen e Maribor, pero na segunda fase de grupos quedou terceiro por detr\u00e1s do Bayern de M\u00fanic e do Real Madrid.\nA continuaci\u00f3n, o segundo dianteiro do Dynamo, Serhiy Rebrov, foi vendido ao Tottenham e Kakha Kaladze foi comprado polo Milan. Con moitos xogadores clave vendidos, o Dynamo non puido pasar da primeira fase de grupos nas d\u00faas seguintes tempadas. Lobanovskyi ga\u00f1ou o seu \u00faltimo t\u00edtulo en xaneiro de 2002, cando o equipo ga\u00f1ou a s\u00faa cuarta Copa da CEI. O equipo ga\u00f1ou todos os partidos da competici\u00f3n, derrotando na final ao Spartak Moscova por 4-3.\nLobanovskyi foi nomeado adestrador da selecci\u00f3n de Ucra\u00edna en marzo de 2000. Unha vez m\u00e1is compaxinou o seu traballo no Dynamo de K\u00ediv e na selecci\u00f3n nacional. Deixou a selecci\u00f3n despois de que o equipo non se clasificara para o Mundial de 2002, perdendo ante Alema\u00f1a na repesca.\nMorte.\nLobanovskyi tivo que facer fronte a problemas de sa\u00fade desde 1988, cando sufriu o seu primeiro ataque card\u00edaco. No outono de 2001 sufriu un segundo infarto, que requiriu unha intervenci\u00f3n cir\u00farxica. En 2001, perdeu todos os partidos como visitante do Dynamo de K\u00ediv na Liga de Campi\u00f3ns debido \u00e1 hipertensi\u00f3n e a que lle prohibiron viaxar en avi\u00f3n.\nO 7 de maio de 2002 durante o partido do Dynamo de K\u00ediv contra o FC Metalurh Zaporizhzhya, desmaiouse e foi hospitalizado cun derramamento cerebral, pasando por unha cirurx\u00eda cerebral. O seu coraz\u00f3n det\u00edvose o 13 de maio \u00e1s 20:35. Na final da Liga de Campi\u00f3ns en Glasgow dous d\u00edas despois, a UEFA gardou un minuto de silencio na s\u00faa honra.\nAo seu funeral o 14 de maio de 2002 asistiron ducias de milleiros de persoas, entre elas pol\u00edticos como o presidente de Ucra\u00edna Leonid Kuchma ou o primeiro ministro Anatoliy Kinakh, e futbolistas como Andriii Shevchenko, Oleg Blokhin, Igor Belanov, Oleksandr Zavaro etc.\nFoi enterrado no cemiterio de Baikove de K\u00ediv. A l\u00e1pida est\u00e1 adornada cunha columnata coa inscrici\u00f3n en ruso \"Estamos vivos mentres se nos recorde\" (en ruso: \"\u041c\u044b \u0436\u0438\u0432\u044b \u0434\u043e \u0442\u0435\u0445 \u043f\u043e\u0440, \u043f\u043e\u043a\u0430 \u043d\u0430\u0441 \u043f\u043e\u043c\u043d\u044f\u0442\").\nEstilo e influencia.\nXunto con Rinus Michels, Lobanovskyi est\u00e1 considerado o inventor do estilo de xogo de f\u00fatbol co\u00f1ecido como \"f\u00fatbol total\" na d\u00e9cada de 1970. Segundo el, o \"proceso revolucionario\" no f\u00fatbol rematou en 1974 co descubrimento do f\u00fatbol total, e, no f\u00fatbol moderno, todos os xogadores deben poder xogar en ataque e defensa con igual eficacia. Por Lobanovskyi, \"Agora estamos a falar da chamada universalizaci\u00f3n \"intelixente\". Que quero dicir? Ben, por exemplo, non queremos que Andriy Shevchenko, o dianteiro, xogase ao defensor dereito . Pero se entra nesta zona, debe poder actuar al\u00ed. E no futuro, o f\u00fatbol pasar\u00e1 gradualmente da universalizaci\u00f3n \"intelixente\" \u00e1 universalizaci\u00f3n total\".\nLobanovskyi v\u00eda o f\u00fatbol como un sistema de 22 elementos, dividido en dous subsistemas formados por 11 elementos: se os dous subsistemas son iguais, o xogo remata en empate. O matiz que Lobanovsky considerou o m\u00e1is interesante e importante foi que a eficiencia do subsistema sempre ser\u00e1 superior \u00e1 suma das eficiencias dos seus elementos individuais. Lobanovskyi insistiu en que se debe modelar o proceso de formaci\u00f3n e practicar fragmentos de acci\u00f3ns futuras sobre o terreo. Segundo Lobanovskyi, a coordinaci\u00f3n do equipo era un concepto obsoleto: cada xogador sae e fai o que fai falta neste momento, e como fai isto depende da s\u00faa habilidade, adestramento e capacidade de expresarse. Pero a estrutura do xogo, as t\u00e1cticas non deben sufrir de quen act\u00faa como int\u00e9rprete nese momento en particular.\nFoi un impulsor do enfoque cient\u00edfico e anal\u00edtico e do \u00e9nfase na aptitude f\u00edsica e a dieta para o xogo. \u00c9 a mi\u00fado reco\u00f1ecido como o primeiro en introducir a ciencia no f\u00fatbol, nunha \u00e9poca na que a maior\u00eda dos adestradores utilizaban atributos b\u00e1sicos no seu proceso de adestramento. Os medios adoitan referirse a Lobanovskyi como un \"adiantado ao seu tempo\". Coa cooperaci\u00f3n de Anatoly Zelentsov, un cient\u00edfico do departamento de teor\u00eda da educaci\u00f3n f\u00edsica do Instituto Estatal de Educaci\u00f3n F\u00edsica de K\u00ediv, Lobanovskyi trouxo un sistema preciso de c\u00e1lculo do proceso de adestramento e modelaxe matem\u00e1tica da carga f\u00edsica para os xogadores. Zelentsov, considerado moi minucioso nas s\u00faas an\u00e1lises, insist\u00eda en que o equipo non perder\u00eda o partido se o n\u00famero de momentos clave nos que o equipo comete erros, non superase o 18%. Moitos observadores, xogadores e adestradores loubaron os equipos de Lobanovskyi polas s\u00faas boas condici\u00f3ns f\u00edsicas e por seren capaces de cumprir ideas t\u00e1cticas e realizar certas operaci\u00f3ns case ao nivel de automatismo. O seu f\u00fatbol foi descrito en ocasi\u00f3ns como \"f\u00fatbol do futuro\".\nTam\u00e9n foi descrito en numerosas ocasi\u00f3ns como un gran psic\u00f3logo. Foi eloxiado pola s\u00faa capacidade para seguir mellorando e evolucionando. O \"manterse en contacto\" coas tendencias modernas foi descrito como unha das raz\u00f3ns polas que puido constru\u00edr tres grandes equipos de f\u00fatbol nun per\u00edodo de tres d\u00e9cadas diferentes: os anos 70, 80 e 90.\nT\u00e1cticas.\nLobanovskyi fac\u00eda fincap\u00e9 no colectivo ou \"o sistema\". Todo era minuciosamente planificado, estando a preparaci\u00f3n do equipo dividida en tres niveis. Os xogadores deb\u00edan ter un adestramento t\u00e9cnico individual para equipalos mellor para cumprir as tarefas que Lobanovskyi lles encomendara durante un partido; elabor\u00e1banse t\u00e1cticas e tarefas espec\u00edficas para cada xogador en funci\u00f3n dos adversarios; e por \u00faltimo desenvolv\u00edase unha estratexia para unha competici\u00f3n no seu conxunto, situando cada partido no seu contexto e reco\u00f1ecendo que \u00e9 imposible que un equipo mante\u00f1a o m\u00e1ximo nivel durante un per\u00edodo prolongado. Para Lobanovskyi e Zelentsov era importante tomar novas traxectorias que non permitisen ao rival adaptarse ao seu estilo de xogo. Se un opo\u00f1ente se axustaba ao estilo de xogo de Lobanovskyi e atopaba un contra-xogo, ent\u00f3n este precisaba buscar unha nova estratexia.\nA formaci\u00f3n preferida de Lobanovskyi era o 4\u20131\u20133\u20132. Todos os seus equipos utilizaban o talento de dous dianteiros: en 1975 Oleg Blokhin e Volodymyr Onyshchenko, en 1986 Blokhin ou Oleh Protasov e Igor Belanov, e en 1999 Andrii Shevchenko e Serhiy Rebrov. Os dianteiros de Lobanovskyi eran moi vers\u00e1tiles, sendo capaces de desprazarse aos laterais, organizar ataques como creadores de xogo, unirse ao medio campo en formaci\u00f3ns defensivas e incluso retroceder para axudar aos laterais durante per\u00edodos de presi\u00f3n do rival. Esta versatilidade dos dianteiros foi clave para desorganizar as defensas rivais e crear espazos para os xogadores que atacaban dende atr\u00e1s.\nA presi\u00f3n foi sempre un elemento fundamental dos equipos de Lobanovskyi. O principal obxectivo desta era crear situaci\u00f3ns de superioridade num\u00e9rica onde estaba o bal\u00f3n, e negarlle espazo e tempo aos contrarios para as decisi\u00f3ns acertadas, obrigando as\u00ed a xogar o partido sempre ao ritmo do Dynamo. Os contraataques caracter\u00edsticos do Dynamo comezaban cun xogador roubando no medio campo, e inmediatamente xogando un bal\u00f3n longo r\u00e1pido aos dianteiros ou aos laterais que avanzan, para atrapar ao rival desorganizado. Lobanovskyi sempre salientou a importancia dos primeiros segundos dun ataque tras ga\u00f1ar o bal\u00f3n, xa que \u00e9 nestes segundos nos que o rival est\u00e1 menos preparado para defender de forma organizada. A presi\u00f3n era un esforzo colectivo, e cada vez que un xogador sub\u00eda ao terreo de xogo, un compa\u00f1eiro cubr\u00eda a s\u00faa posici\u00f3n. Deste xeito o Dynamo minimizou a ameaza de ter que afrontar un contragolpe do rival no caso de perder o bal\u00f3n.\nLobanovskyi puxo unha esmerada atenci\u00f3n nos bal\u00f3ns parados tanto en ataque como en defensa. En defensa, o Dynamo adoitaba utilizar a falta t\u00e1ctica para evitar que os opo\u00f1entes tiveran boas ocasi\u00f3ns de tirar a porter\u00eda, e conced\u00edan frecuentemente faltas xusto na bordo da \u00e1rea. O motivo era que consideraba m\u00e1is f\u00e1cil para o porteiro deter os tiros libres que os tiros en xogo aberto. Tam\u00e9n utliizaban a mi\u00fado a falta t\u00e1ctica para evitar contraataques: ao facer falta na li\u00f1a media o medio campo do Dynamo pod\u00eda po\u00f1erse detr\u00e1s do bal\u00f3n para defender. En ataque, os equipos de Lobanovskyi tam\u00e9n souberon sacar proveito das faltas. Durante a d\u00e9cada de 1990, a maior\u00eda dos equipos sacaban as faltas habitualmente en longo, para poder avanzar no campo o m\u00e1is r\u00e1pido posible. O Dynamo asum\u00eda que os adversarios se preparar\u00edan para iso e se retirar\u00edan en consecuencia. Polo tanto, xogaban habitualmente en curto, e durante un tempo non se lle aplicaba presi\u00f3n ao xogador que levaba o bal\u00f3n, permitindo que se producisen carreiras. Os dous primeiros goles do Dynamo na vitoria por 3-0 ante o Barcelona en 1997 provi\u00f1an destas situaci\u00f3ns. O alto grao de resposta e as r\u00e1pidas velocidades de reacci\u00f3n foron caracter\u00edsticas dos equipos de Lobanovskyi, xa que con frecuencia buscaban aumentar o ritmo e aproveitarse dos equipos que tentaban tranquilizar o xogo. Cando o Dynamo consegu\u00eda unha falta preto da \u00e1rea rival, o centrocampista m\u00e1is alto (habitualmente Andriy Husin) adoitaba colocarse dentro da \u00e1rea para recibir o bal\u00f3n e facer un pase de cabeza a un dos dianteiros. Deste xeito o Dynamo marcou o 2-0 ante o Bayern de M\u00fanic no 2000, cando Ramiz Mamedov mandou un bal\u00f3n directo \u00e1 cabeza de Husin, e este o enviou de cabeza a Giorgi Demetradze, que marcou dende o punto de penalti.\nNa formaci\u00f3n de \"rombo estirado\", que se diferenza dun rombo t\u00edpico en que un xogador opera nunha posici\u00f3n moito m\u00e1is ampla que os outros, Lobanovskyi puido aproveitar ao m\u00e1ximo o talento do polivalente centrocampista Vitalii Kosovskyi, que xogaba tanto como centrocampista esquerdo no 4\u20131\u20133\u20132 \"est\u00e1ndar\", como de extremo esquerdo xunto a Shevchenko e Rebrov cando se despregaban os ataques, o que practicamente convert\u00eda a formaci\u00f3n nun 4\u20133\u20133. Na defensa, a velocidade de Kosovskyi f\u00edxoo \u00fatil tam\u00e9n como lateral esquerdo, o que permitiu ao lateral esquerdo Kakha Kaladze caer cara a dentro como terceiro defensa central, convertendo a formaci\u00f3n nun 5\u20133\u20132. Ante a ausencia de Kosovskyi debido a unha lesi\u00f3n durante a segunda metade da tempada 1999-2000, Lobanovskyi utilizou a Giorgi Demetradze como dianteiro de banda. Ante o Real Madrid no Bernab\u00e9u, Demetradze recibiu instruci\u00f3ns para explotar o espazo da defensa madridista que deixaba libre o lateral Roberto Carlos cando atacaba. Neste partido, Demetradze conseguiu un penalti (que Rebrov fallou), un c\u00f3rner para o empate do Dynamo, e finalmente centrou para o segundo gol do Dynamo que fixo o 1\u20132.\nA defensa do Dynamo adoitaba organizarse como un sistema mixto de marcaci\u00f3n zonal e persoal. Os xogadores adoitaban defender zonalmente, a\u00ednda que o mellor xogador do outro equipo era case sempre marcado por un home do Dynamo que o persegu\u00eda por todo o terreo de xogo. Quizais a aplicaci\u00f3n m\u00e1is significativa de marcaxe persoal foi contra o Real Madrid nos cuartos de final da Liga de Campi\u00f3ns 1998/99 no Santiago Bernab\u00e9u. O papel de Aleksandr Khatskevich foi defender a banda dereita e tam\u00e9n a parte central cando Predrag Mijatovi\u0107 se desprazase cara a dentro. Tam\u00e9n puxo a Oleksii Mykhailychenko a marcar a Ruud Gullit na final da Eurocopa de 1988.\nLobanovskyi era t\u00e1cticamente vers\u00e1til e adoitaba facer cambios arriscados durante os partidos para alterar o curso do xogo. En decembro de 1998, o Dynamo xogaba f\u00f3ra contra o RC Lens, necesitando como m\u00ednimo un empate para clasificarse como primeiro do seu grupo da Liga de Campi\u00f3ns. Lobanovskyi escolleu un plan defensivo, con Rebrov na banda esquerda e o mediocampo formado por xogadores de corte defensivo, sendo na pr\u00e1ctica un 4\u20135\u20131 con Shevchenko como \u00fanico dianteiro. Non obstante, despois de que o capit\u00e1n de Lens Fr\u00e9d\u00e9ric D\u00e9hu fose expulsado co marcador 0-0, o adestrador ucra\u00edno realizou rapidamente dous cambios ofensivos, metendo a Vitalii Kosovskyi polo defensa Yurii Dmytrulin e a Valentin Belkevich por Vasyl Kardash e emparellando a Rebrov con Shevchenko na dianteira, cambiando as\u00ed o sistema a un 3\u20132\u20133\u20132. O Dynamo ga\u00f1ou o partido por 3-1, clasific\u00e1ndose as\u00ed pasar aos cuartos de final como l\u00edder do grupo.\nInsist\u00eda en que un xogador deber\u00eda poder xogar en m\u00e1is dunha posici\u00f3n. Converteu ao dianteiro Aleksei Gerasimenko, que vi\u00f1a de marcar 46 goles en 71 partidos co Kuban Krasnodar, en centrocampista dereito, lateral dereito, e ata l\u00edbero. As\u00ed mesmo, o defensa central Oleksandr Holovko tam\u00e9n realizou un bo papel no centro do campo, e Kakha Kaladze foi igualmente h\u00e1bil como lateral esquerdo, mediocentro defensivo e central.\nA \u00e9nfase de Lobanovskyi no sistema m\u00e1is que no individuo fac\u00eda que os seus equipos seguisen obtendo bos resultados a\u00ednda que faltasen os seus mellores xogadores, ben por fichaxes, lesi\u00f3ns ou amoestaci\u00f3ns. Na tempada 1997\u201398, os dous centrocampistas m\u00e1is importantes do Dynamo eran Yurii Kalitvintsev e Yurii Maksymov, que deixaron o equipo a finais de ano. Lobanovskyi xa atopara os seus substitutos en Aleksandr Khatskevich e Valentin Belkevich, e o equipo fixo unha campa\u00f1a a\u00ednda m\u00e1is espectacular na seguinte tempada. Na segunda metade da tempada 1999-2000, o equipo sufriu as lesi\u00f3ns dalg\u00fans dos seus principais xogadores como Vladyslav Vashchuk, Yurii Dmytrulin e Vitalii Kosovskyi, e viuse obrigado a xogar importantes partidos da Liga de Campi\u00f3ns contra o Real Madrid, o Bayern de M\u00fanic e o Rosenborg BK cunha li\u00f1a defensiva formada polos mozos Andrii Nesmachniy e Serhiy Fedorov e con Gerasimenko xogando como l\u00edbero, f\u00f3ra da s\u00faa posici\u00f3n natural. A pesar de todo isto, o Dynamo conseguiu sumar 10 puntos neses 4 partidos, vencendo d\u00faas veces ao Rosenborg, unha ao Bayern e empatando 2-2 co Real no estadio Santiago Bernab\u00e9u .\nLegado.\nDespois da s\u00faa morte, Lobanovskyi foi condecorado postumamente como Heroe de Ucra\u00edna, a m\u00e1is alta honra do pa\u00eds, e recibiu tam\u00e9n a Orde do M\u00e9rito da UEFA en Rub\u00ed. O estadio do Dynamo de K\u00ediv pasou a chamarse Estadio Lobanovsky na s\u00faa honra. En 2003, recibiu a Orde do M\u00e9rito da FIFA, a m\u00e1xima honra concedida pola FIFA. O 11 de maio de 2003, antes do primeiro aniversario da s\u00faa morte, inaugurouse un monumento na s\u00faa memoria preto do estadio Lobanobsky.Despois da s\u00faa morte, o AC Milan ga\u00f1ou a Liga de Campi\u00f3ns 2002/03 con Andrii Shevchenko no equipo. Trala vitoria, Shevchenko voou a K\u00ediv para po\u00f1er a s\u00faa medalla na tumba do seu antigo adestrador. En 2003 fundouse o Torneo Memorial Valerii Lobanovskyi.\nVida persoal.\nEra fillo de Vasyl Mykhailovych Lobko-Lobanovsky e Oleksandra Maksymivna Boichenko. Casou con Ada Lobanovska, coa que tivo unha filla chamada Svitlana. \u00c9 fil\u00f3loga da lingua rusa e pos\u00fae un restaurante en K\u00ediv chamado \"U metr\u00e1\". \"Metr\" (en ucra\u00edno: \"\u041c\u0435\u0442\u0440\" ) foi un dos moitos alcumes de Lobanovskyi).\nPalmar\u00e9s.\nComo futbolista.\nDynamo de K\u00ediv\nComo adestrador.\nDnipro Dnipropetrovsk\nDynamo de K\u00ediv\nUni\u00f3n Sovi\u00e9tica\nRSS de Ucra\u00edna\nKuwait"}
{"id": "545239", "revid": "23204", "url": "https://gl.wikipedia.org/wiki?curid=545239", "title": "Koozhangal", "text": "Koozhangal (en ) \u00e9 un filme indio de 2021 en lingua t\u00e1mil dirixido por P. S. Vinothraj. O filme foi producido por Nayanthara e Vignesh Shivan baixo o selo Rowdy Pictures. Conta con m\u00fasica composta por Yuvan Shankar Raja, coa fotograf\u00eda de Jeya Parthipan e Vignesh Kumulai e foi editado por Ganesh Siva.\nEstreouse na 50\u00aa edici\u00f3n do Festival Internacional de Cinema de Rotterdam, celebrado nos Pa\u00edses Baixos o 4 de febreiro de 2021, onde recibiu o Premio Tige. Foi escollido como candidato da India para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545243", "revid": "1131", "url": "https://gl.wikipedia.org/wiki?curid=545243", "title": "Nuria Rubio", "text": "Nuria Rubio Garc\u00eda, nada en Villaseca de Laciana o 1 de abril de 1988, \u00e9 unha pol\u00edtica e sindicalista leonesa.\nTraxectoria.\nNaceu nunha localidade do concello de Villablino no seo dunha familia mineira. Formouse como t\u00e9cnica en educaci\u00f3n infantil e logo estudou maxisterio na Universidade de Le\u00f3n ata a s\u00faa graduaci\u00f3n en 2012. Comezou a s\u00faa actividade pol\u00edtica nas Xuventudes Socialistas de Le\u00f3n en 2009, foi secretaria de organizaci\u00f3n das Xuventudes Socialistas de Le\u00f3n entre 2012 e 2015 e secretaria de mocidade da agrupaci\u00f3n socialista de Le\u00f3n entre 2013 e 2016 e secretaria de organizaci\u00f3n do PSOE de Le\u00f3n dende 2017. Dende outubro de 2021 \u00e9 membro do comit\u00e9 federal do PSOE. En 2019 encabezou a lista do seu partido \u00e1s Cortes de Castela e Le\u00f3n pola provincia de Le\u00f3n e repetiu posici\u00f3n nas elecci\u00f3ns de 2022. No sindicato UXT foi responsable do departamento de mocidade de Le\u00f3n."}
{"id": "545244", "revid": "1888", "url": "https://gl.wikipedia.org/wiki?curid=545244", "title": "Constantino A\u00f1el Gonz\u00e1lez", "text": "Constantino A\u00f1el Gonz\u00e1lez, nado en Re\u00e1degos (Vilamar\u00edn) cara a 1875 e finado en Ourense en marzo de 1970, foi un comerciante, xornalista e pol\u00edtico galego.\nTraxectoria.\nEmigrou a Cuba sendo mozo, e foi representante distribuidor de Bodegas Gallegas. Pertenceu \u00e1s directivas das sociedades Progreso de Coles, La Pe\u00f1a Gallega, Beneficencia Gallega e do Centro Gallego de La Habana; fundou as sociedades de instruci\u00f3n Alianza de Villamarin en La Habana e Hijos de Readigos. Impulsou a creaci\u00f3n da Caja de Ahorros de los socios del Centro Gallego. Colaborou en \"Follas Novas\". \nRetornado a Ourense cara a 1917, foi correspondente de \"Eco de Galicia\" en Ourense. Foi membro da Liga de Amigos, concelleiro de Ourense e primeiro tenente alcalde en 1927; na Segunda Rep\u00fablica formou parte do comit\u00e9 provincial de Acci\u00f3n Popular e foi fundador da Caixa de Aforros Provincial de Ourense. \nNo franquismo foi vicepresidente da C\u00e1mara da Propiedade, membro do Orfe\u00f3n Uni\u00f3n Orensana, da Asociaci\u00f3n da Prensa e do Liceo Recreativo. Finou en Ourense a principios de marzo de 1970.\nVida persoal.\nFoi pai de Maruchi e Constantino A\u00f1el de la Fuente."}
{"id": "545245", "revid": "98293", "url": "https://gl.wikipedia.org/wiki?curid=545245", "title": "Distritos de Ruanda", "text": "As provincias de Ruanda div\u00eddense nun total de 30 distritos que se fraccionan \u00e1 s\u00faa vez en sectores ( \"imirenge\", sing. \"umurenge\"), e estes en \"c\u00e9lulas\" ( \"utugali\", sing. \"akagali\") e no chanzo inferior sit\u00faanse as \"aldeas\" ( \"imidugudu\", sing. \"umudugudu\").\nCada distrito conta cun consello de distrito electo que elixe un alcalde como cabeza do executivo do distrito . O consello \u00e9 o responsable da execuci\u00f3n dos plans econ\u00f3micos e de desenvolvemento do goberno. Non obstante, dende xaneiro de 2020 os tres distritos da cidade de Kigali , unha das provincias de Ruanda, deixaron de ser entidades legais separadas, con administradores executivos no canto de alcaldes e designados polo goberno nacional.\nEn lingua ruanda ao distrito denom\u00ednase akarere en singular e uturere en plural. \nHistoria.\nAntes de 2002, Ruanda divid\u00edase en prefecturas, subprefecturas (por veces denominadas distritos)\n e 154 concellos (\"imijyi\", sing. \"umujyi\"). \nNo ano 2002 os concellos substitu\u00edronse por distritos e concellos ( \"akarere\" e \"umujyi\") mais en 2006 unificouse a divisi\u00f3n en distritos e reduc\u00edronse de 106 a 30."}
{"id": "545253", "revid": "96271", "url": "https://gl.wikipedia.org/wiki?curid=545253", "title": "Dereito can\u00f3nico", "text": "O dereito can\u00f3nico (do grego \u03ba\u03b1\u03bd\u03bf\u03bd \"kanon\", regra, norma ou medida) \u00e9 unha xurisprudencia que conforma unha especialidade do dereito. A s\u00faa finalidade \u00e9 estudar e desenvolver a regulaci\u00f3n xur\u00eddica da Igrexa cat\u00f3lica. Esta definici\u00f3n abrangue tres conceptos que causaron controversia sobre a s\u00faa consideraci\u00f3n ao longo da historia: a s\u00faa finalidade, o seu car\u00e1cter xur\u00eddico e a s\u00faa autonom\u00eda cient\u00edfica.\nIgrexa cat\u00f3lica.\nA Igrexa cat\u00f3lica est\u00e1 dotada desde os inicios dunha organizaci\u00f3n propia e un ordenamento xur\u00eddico espec\u00edfico, cos acordos conciliares como as s\u00faas principais fontes normativas.\nConta cos seus propios tribunais, avogados e avogadas e c\u00f3digos completamente articulados e con principios xerais do dereito.\nHistoria do dereito can\u00f3nico.\nOs canons dos concilios complem\u00e9ntanse con decretos papais. Est\u00e1n recollidos en recompilaci\u00f3ns como o \"Liber Extra\" (1234), o \"Liber Sextus\" (1298) e as Clementinas (1317). Entre 1140 e 1142, Graciano o Mozo redactou a \"Concordia discordantium canonum\" ou Decreto de Graciano. Este tenta conciliar a morea de canons existentes desde s\u00e9culos anteriores, moitos deles contraditorios entre si. \nPosteriormente creouse o \"Corpus Iuris Canonici.\" Esta colecci\u00f3n inclu\u00eda as principais obras can\u00f3nicas oficiais e particulares, compostas entre 1140 e 1503.\nNo s\u00e9culo XX iniciouse un proceso de codificaci\u00f3n formal mediante a recompilaci\u00f3n do extenso corpo de normas, complexo e dif\u00edcil de interpretar. A\u00ednda que dita recompilaci\u00f3n comezou no pontificado de P\u00edo X, o primeiro C\u00f3digo de Dereito Can\u00f3nico foi promulgado por Bieito XV en 1917, que derrogou a \"Corpus Iuris Canonici\". Este feito \u00e9 considerado o acontecemento intraeclesial m\u00e1is importante deste pontificado, pois o C\u00f3digo constitu\u00eduse como un elemento b\u00e1sico da organizaci\u00f3n da Igrexa cat\u00f3lica.\nO C\u00f3digo de Dereito Can\u00f3nico (\"Codex Iuris Canonici\") actualmente vixente foi promulgado por Xo\u00e1n Paulo II o 25 de xaneiro de 1983, que derrogou o de 1917. Consta de sete libros, que tratan, en orde, dos seguintes asuntos:\nEste c\u00f3digo de dereito can\u00f3nico s\u00f3 estaba en vigor para a Igrexa cat\u00f3lica de rito latino. As Igrexas Cat\u00f3licas \"sui iuris\" de ritos orientais comezaron a codificaci\u00f3n en 1917, mais ficou inconclusa. S\u00f3 se promulgaron algunhas partes antes do Concilio Vaticano Segundo. Tras estabelecer o C\u00f3digo latino en 1983, comezou unha nova codificaci\u00f3n oriental que terminou en 1990. Ficou as\u00ed estabelecido o C\u00f3digo dos Canons das Igrexas Orientais (\"Codex Canonum Ecclesiarum Orientalium\"), actualmente en vigor.\nEspecialidades do dereito can\u00f3nico.\nO dereito can\u00f3nico pode dividirse en distintas ramas. Estas incl\u00faen: \nIgrexas anglicanas.\nNa Igrexa de Inglaterra, as cortes eclesi\u00e1sticas que antes decid\u00edan cuesti\u00f3ns como matrimonios, divorcios, testamentos ou difamaci\u00f3n, a\u00ednda te\u00f1en xurisdici\u00f3n para alg\u00fans asuntos relacionados coa Igrexa. Estes incl\u00faen a disciplina do clero, a propiedade eclesi\u00e1stica ou o aspecto inmobiliario. O seu status separado rem\u00f3ntase ao s\u00e9culo XII, cando os pobos normandos as separaron das cortes mixtas que utilizaban os pobos sax\u00f3ns.\nEn contraste cos outros sistemas xur\u00eddicos anglosax\u00f3ns, a lei que se utiliza en temas eclesi\u00e1sticos \u00e9, en parte, similar ao dereito continental. Tras a Reforma protestante, as cortes eclesi\u00e1sticas en Inglaterra ficaron adscritas \u00e1 coroa. Henrique VIII f\u00edxose cargo da lexislaci\u00f3n nesta materia e estabeleceu un corpo espec\u00edfico de letrados para as cuesti\u00f3ns do dereito can\u00f3nico. A mediados do s\u00e9culo XIX reduciuse en gran medida a xurisdici\u00f3n destes tribunais.\nOutras igrexas anglicanas a\u00ednda mante\u00f1en os seus sistemas privados de dereito can\u00f3nico. Entre outras, figuran a Igrexa Episcopal nos EUA ou a Igrexa Anglicana do Canad\u00e1."}
{"id": "545254", "revid": "1888", "url": "https://gl.wikipedia.org/wiki?curid=545254", "title": "El\u00edas Rodr\u00edguez Iglesias", "text": "El\u00edas Rodr\u00edguez Iglesias, nado nos Peares, foi un poeta e xornalista galego.\nTraxectoria.\nEmigrou a Cuba sendo mozo. Colaborou en \"Eco de Galicia\" e \"Heraldo de Galicia\". En 1921 retornou a Espa\u00f1a e foi soldado en Marrocos. Escribiu cr\u00f3nicas de Marrocos para \"Eco de Galicia\". Foi nomeado vixilante de segunda clase en Lugo en 1927, e despois foi axente de vixilancia da Comisar\u00eda de Ourense, cesando no cargo en maio de 1931. Logo do golpe de Estado do 18 de xullo de 1936 foi axente comercial instalado no barrio da Ponte. En 1968 obtivo o segundo premio en castel\u00e1n nos Xogos florais de Vilagarc\u00eda de Arousa."}
{"id": "545255", "revid": "15490", "url": "https://gl.wikipedia.org/wiki?curid=545255", "title": "C\u00f3digo (dereito)", "text": "En dereito, un c\u00f3digo \u00e9 un conxunto unitario, ordenado e sistematizado de normas e principios xur\u00eddicos, estabelecidos co movemento codificador.\nAs compilaciones ou corpos legais m\u00e1is antigos co\u00f1ecidos son:\nOs primeiros rexistros legais romanos pertencen ao s\u00e9culo V\u00a0a.C.. Por\u00e9n, a primeira codificaci\u00f3n formal, ordenada por Xustiniano I, tivo lugar no s\u00e9culo VI. Na Idade Media, e cara \u00e1 era moderna, fix\u00e9ronse compendios locais ou provinciais.\nO primeiro c\u00f3digo nacional propiamente dito foi o C\u00f3digo Civil de Francia, estabelecido durante o reinado de Napole\u00f3n. En pa\u00edses coa tradici\u00f3n do dereito anglosax\u00f3n ou \"Common law\", como Inglaterra e os EUA, os corpos legais foron tradicionalmente menos importantes c\u00f3s rexistros de decisi\u00f3ns xudiciais. As codificaci\u00f3ns significativas lev\u00e1ronse a cabo nos EUA durante o s\u00e9culo XX."}
{"id": "545256", "revid": "1888", "url": "https://gl.wikipedia.org/wiki?curid=545256", "title": "El\u00edas Rodr\u00edguez", "text": ""}
{"id": "545257", "revid": "89787", "url": "https://gl.wikipedia.org/wiki?curid=545257", "title": "Diccionario galego de termos m\u00e9dicos", "text": "O Diccionario galego de termos m\u00e9dicos (DGTM), \u00e9 un volume lexicogr\u00e1fico elaborado baixo as directrices da Real Academia de Medicina e Cirurx\u00eda de Galicia e publicado en 2002 pola Direcci\u00f3n Xeral de Pol\u00edtica Ling\u00fc\u00edstica da Conseller\u00eda de Educaci\u00f3n e Ordenaci\u00f3n Universitaria da Xunta de Galicia.\nParticipantes.\nFoi dirixido polo doutor Francisco Reyes Oliveros (neurocirurxi\u00e1n e pai de Francisco Reyes Santi\u00e1s) e mais polo lexic\u00f3grafo Constantino Garc\u00eda; redactado polos doutores Juan Fern\u00e1ndez Garrido, Manuel Ferreir\u00f3s S\u00e1nchez Guisande e Raquel Vaquero Rodrigo; colaboraron na redacci\u00f3n os doutores Fernando Jim\u00e9nez Herrero, Jos\u00e9 Luis Puente Dom\u00ednguez, Manuel Pereiro M\u00edguens, Agust\u00edn Sixto Seco e El\u00edas Tovar Mart\u00edn; a revisi\u00f3n ling\u00fc\u00edstica foi levada a cabo polo Seminario de Lexicograf\u00eda da Real Academia Galega: Xes\u00fas Dom\u00ednguez Dono, Ana I. Fachal Fraguela, M. Carme Pazos Balado, Manuela P\u00e9rez Rodr\u00edguez e Isolina Salgado Basoa; Colaborou na revisi\u00f3n Isabel Gonz\u00e1lez Fern\u00e1ndez. A primeira edici\u00f3n foi prologada polo Presidente da Xunta e o Conselleiro de Educaci\u00f3n.\nFinalidade.\nSegundo afirma o Presidente da Real Academia de Medicina e Cirurx\u00eda de Galicia no pr\u00f3logo, a elaboraci\u00f3n desta obra foi aprobada por unanimidade en sesi\u00f3n plenaria para \"cumprir un dos seus deberes\" e\nA pesar de que a Real Academia Galega participou na elaboraci\u00f3n, non todos os termos que aparecen no DGTM aparecen no Dicionario da RAG (alg\u00fans mesmo aparecen noutros dicionarios de galego pero non no DRAG), nin todos os termos da lingua popular que aparecen no DRAG aparecen no DGTM, xa que te\u00f1en fins distintos. En palabras do Presidente da RAMCG, Francisco Reyes,\nComo indicou Constantino Garc\u00eda, un dos directores da obra, debido \u00e1 diglosia xerada ao longo dos s\u00e9culos, a terminolox\u00eda m\u00e9dica en Galicia era un campo que deb\u00eda ser desenvolvido, sendo para iso necesario ter un bo co\u00f1ecemento da lingua dos falantes galegos.\nNovos avances na terminolox\u00eda m\u00e9dica en galego.\nNa publicaci\u00f3n do DGTM deixaban claro que se trata dun dicionario xeral dos termos m\u00e1is habituais, e que o labor haber\u00eda de ser complementado con outras publicaci\u00f3ns, por exemplo de dicionarios m\u00e1is exhaustivos de \u00e1mbitos espec\u00edficos. Desde a primeira edici\u00f3n do dicionario, en 2002, houbo outras achegas ao l\u00e9xico m\u00e9dico en galego, coma o Vocabulario de Medicina da USC e a incorporaci\u00f3n de termos innovadores. No caso da medicina xen\u00f3mica, legal e forense, Anxo Carracedo inclu\u00edu na lingua galega palabras da s\u00faa creaci\u00f3n, mesmo inexistentes noutras linguas. Na Facultade de Medicina e Odontolox\u00eda da USC cerca do 5% das materias danse en galego, e, xunto coa actividade investigadora, contrib\u00fae a ampliar e renovar a terminolox\u00eda m\u00e9dica. Unha das v\u00edas que empregan cient\u00edficos galegos para a ampliaci\u00f3n de neoloxismos \u00e9 fomentar o seu uso no eido da Lusofon\u00eda; b\u00fascase por tanto a coherencia coas linguas do noso contorno, especialmente co portugu\u00e9s (se os nomes dos enzimas en galego rematan en -ase, como amilase, maltase, lactase, etc. \u00e9 porque esta \u00e9 a terminaci\u00f3n usada en portugu\u00e9s e algunhas outras linguas). \nO TERMIGAL (Servizo de Terminolox\u00eda Cient\u00edfico-T\u00e9cnica en Lingua Galega), \u00e9 un organismo no que participan a RAG e a Secretar\u00eda Xeral de Pol\u00edtica Ling\u00fc\u00edstica da Conseller\u00eda de Cultura e Educaci\u00f3n a trav\u00e9s do Centro Ram\u00f3n Pi\u00f1eiro, ofrece un servizo\u00a0de resoluci\u00f3n terminol\u00f3xica de d\u00fabidas e contin\u00faan o traballo de elaboraci\u00f3n e difusi\u00f3n de l\u00e9xico en diversas especialidades como a biolox\u00eda, bioqu\u00edmica, farmacolox\u00eda e medicina, por exemplo desenvolvendo vocabulario de temas espec\u00edficos como a SIDA. \nA USC e a RAG tam\u00e9n seguen a desenvolver vocabulario m\u00e9dico hoxe en d\u00eda, por exemplo os termos \"surto\" e \"gromo\" non aparecen no DGTM (naquela altura non eran de uso tan coti\u00e1 coma durante a pandemia, e o termo \"brote\" non ten acepci\u00f3n epidemiol\u00f3xica), e agora est\u00e1n recollidos no banco de datos terminol\u00f3xicos da aplicaci\u00f3n bUSCatermos do Servizo de Normalizaci\u00f3n Ling\u00fc\u00edstica da Universidade. En 2020 publicaron \"Termos esenciais da COVID-19.\" Outra das actividades da USC para animar ao uso e difusi\u00f3n dos termos m\u00e9dicos en galego \u00e9 a traduci\u00f3n e subtitulado de contidos da \u00e1rea sanitaria nas charlas TED-Sa\u00fade, desde o 2016."}
{"id": "545258", "revid": "89787", "url": "https://gl.wikipedia.org/wiki?curid=545258", "title": "El\u00edas Rodr\u00edguez Varela", "text": "El\u00edas Rodr\u00edguez Varela, nado en Trabada o 1 de xaneiro de 1937, \u00e9 un empresario e xornalista galego.\nTraxectoria.\nEn 1958 ingresou en Radio Juventud e en 1963 en Radio Nacional. En 1968, converteuse no fundador e xefe de emisi\u00f3ns de Radio Centro, sendo un importante profesional en locuci\u00f3ns publicitarias. En 1981 fundou Centro de Comunicaci\u00f3n e en 1989 Estudios Abaira, S.A., empresa dedicada \u00e1 publicidade, dobraxe e sonorizaci\u00f3n. \u00c9 presidente do Grupo Abaira (Estudios Abaira, Abaira Publicidad, Matinha Estudios de Son de Portugal, Abrente Soluciones Audiovisuales e L\u00ednea de Fuego), vicepresidente do Grup Bosques Naturales (Bosques Naturales, Forestalia, Boscalia, Eurobosques, Adagro) e conselleiro de varias empresas.\nComo actor participou nunha pel\u00edcula, e prestou a s\u00faa voz e moitas como narrador. Foi tam\u00e9n presentador no concurso \"Gran Casino\" da Televisi\u00f3n de Galicia.\nReco\u00f1ecementos.\nFoi nomeado Fillo Predilecto de Trabada, membro da Enxebre Orde da Vieira e Cabaleiro do Cami\u00f1o de Santiago e Madrigalego de Ouro. Foi galardoado cos premios \"Antena de Oro\" e prata da comunicaci\u00f3n e medalla de prata de Galicia en 2003."}
{"id": "545263", "revid": "5863", "url": "https://gl.wikipedia.org/wiki?curid=545263", "title": "Dicionario galego de termos m\u00e9dicos", "text": ""}
{"id": "545274", "revid": "89787", "url": "https://gl.wikipedia.org/wiki?curid=545274", "title": "Yuni (filme)", "text": "Yuni \u00e9 un filme indonesio de 2021 escrito e dirixido por Kamila Andini e protagonizado por Arawinda Kirana. \u00c9 unha coproduci\u00f3n internacional entre Indonesia, Singapur, Francia e Australia. Estreouse no Festival Internacional de Cinema de Toronto en setembro de 2021, onde ga\u00f1ou a competici\u00f3n Platform Prize. Foi escollido como candidato de Indonesia para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545276", "revid": "23204", "url": "https://gl.wikipedia.org/wiki?curid=545276", "title": "Ghahreman", "text": "Ghahreman (en ) \u00e9 un filme iraniano de 2021 escrito e dirixido por Asghar Farhadi e protagonizado por Amir Jadidi, Mohsen Tanabandeh e Alireza Jahandideh. En xu\u00f1o de 2021, o filme foi escollido para competir pola Palma de Ouro no Festival de Cannes, onde finalmente ga\u00f1ou o Gran Premio. Foi escollido como candidato de Ir\u00e1n para o \u00d3scar \u00f3 mellor filme internacional na 94\u00aa edici\u00f3n dos premios, clasific\u00e1ndose na lista curta de decembro.\nSinopse.\nRahim est\u00e1 no c\u00e1rcere por mor dunha d\u00e9beda que non puido pagar. Durante un permiso de dous d\u00edas, trata de convencer ao seu acredor para que retire a s\u00faa queixa contra o pago dunha parte da cantidade. Pero as cousas non saen como estaba previsto."}
{"id": "545277", "revid": "98629", "url": "https://gl.wikipedia.org/wiki?curid=545277", "title": "Himno nacional alem\u00e1n", "text": "O himno nacional alem\u00e1n \u00e9 oficialmente dende 1991 a terceira estrofa do Lied der Deutschen de August Heinrich Hoffmann von Fallersleben. A melod\u00eda \u00e9 a do himno imperial austr\u00edaco de Joseph Haydn.\nA Confederaci\u00f3n Alem\u00e1 do Norte, o primeiro verdadeiro Estado alem\u00e1n unificado, non estableceu un himno nacional a\u00ednda que o Heil dir im Siegerkranz, o himno real de Prusia, adoitaba escoitarse en acontecementos relevantes e logo durante o Imperio Alem\u00e1n pasou a co\u00f1ecerse como o Kaiserhymne, a\u00ednda que nunca foi oficialmente himno nacional do Imperio, sen\u00f3n unha das varias canci\u00f3ns que se adoitaban escoitar en acontecementos oficiais de especial transcendencia, sobre todo de contar coa participaci\u00f3n do emperador. \nCo establecemento da Rep\u00fablica de Weimar o Kaiserhymne perdeu o seu sentido como s\u00edmbolo nacional e en 1922 o presidente Friedrich Ebert proclamou as tres estrofas de Lied der Deutschen como himno nacional. O r\u00e9xime nazi mantivo a canci\u00f3n pero tras a primeira estrofa interpret\u00e1base o himno do partido, o Horst Wessel Lied.\nDespois da segunda guerra mundial non se prohibiu o Lied der Deutschen, as\u00ed e todo na zona de ocupaci\u00f3n americana estaba prohibida a s\u00faa interpretaci\u00f3n p\u00fablica. Konrad Adenauer, primeiro chanceler da Rep\u00fablica Federal de Alema\u00f1a preconizou pola s\u00faa reintroduci\u00f3n; a\u00ednda que s\u00f3 cantando a terceira estrofa nos actos federais. O presidente federal Theodor Heuss amos\u00e1base reticente pero tras un intercambio epistolar en 1952 co chanceler acabou aceptando e tras a publicaci\u00f3n desta correspondencia no \"Bulletin der Bundesregierung\", por consentimento do xefe de Estado con poder para determinar os s\u00edmbolos nacionais, a canci\u00f3n de Hoffmann-Haydn converteuse en himno nacional pero s\u00f3 se pod\u00eda cantar a terceira estrofa nos actos federais oficiais. Tras a unificaci\u00f3n alem\u00e1, un novo intercambio epistolar entre o presidente Richard von Weizs\u00e4cker e o chanceler Helmut Kohl en 1991 ratificou que a terceira estrofa era o himno nacional tras a s\u00faa publicaci\u00f3n no \"Bulletin der Bundesregierung\".\nEn tanto que s\u00edmbolo do Estado, o himno nacional est\u00e1 especialmente protexido pola lexislaci\u00f3n contra calquera tipo de denigraci\u00f3n. Non hai ning\u00fan tipo de restrici\u00f3n para interpretar as d\u00faas primeiras estrofas pero, ao non formaren parte do himno nacional, carecen de calquera protecci\u00f3n contra da infamaci\u00f3n.\nTexto e melod\u00eda.\nO texto do himno \u00e9 a terceira estrofa do poema \"Das Lied der Deutschen\" que August Heinrich Hoffmann von Fallersleben que escribiu en 1841 en Helgoland.\n&lt;poem style=\"margin-left:3em;\"&gt;\nEinigkeit und Recht und Freiheit\nf\u00fcr das deutsche Vaterland!\nDanach lasst uns alle streben\nbr\u00fcderlich mit Herz und Hand!\nEinigkeit und Recht und Freiheit\nsind des Gl\u00fcckes Unterpfand:\n bl\u00fche, deutsches Vaterland! :|\n&lt;/poem&gt;\n&lt;poem style=\"margin-left:3em;\"&gt;\nUnidade, xustiza e maila liberdade\npara a patria alem\u00e1!\nDesignio para esforzarmos todos de vez\nfraternalmente de coraz\u00f3n e man!\nUnidade, xustiza e maila liberdade\nson promesa de felicidade:\n Florea, patria alem\u00e1! :|\n&lt;/poem&gt;\nA melod\u00eda procede da canci\u00f3n \"Gott erhalte Franz, den Kaiser\" que Joseph Haydn compuxo en 1796/1797 en Viena en homenaxe ao emperador do Sacro Imperio Romano Xerm\u00e1nico Francisco II (Hob XXVIa:43) e que se converteu posteriormente no himno imperial austr\u00edaco. \nA frase \"Einigkeit und Recht und Freiheit\" atop\u00e1banse no bordo das moedas de 2 e 5 marcos e coa chegada do euro at\u00f3pase nas moedas alem\u00e1s de 2 euros. Segundo o xermanista austr\u00edaco Paul Portmann-Tselikas te\u00f1en car\u00e1cter de \"lema oficial de Alema\u00f1a\u201c.\nHistoria.\nPrecedentes.\nP\u00f3dese considerar a m\u00e1is antiga canci\u00f3n con car\u00e1cter de himno popular en todo o espazo de lingua alem\u00e1 o \"Prinz Eugen, der edle Ritter\", composta con motivo da vitoria do pr\u00edncipe Ux\u00edo de Savoia sobre os otom\u00e1ns en 1717. Unha patria alem\u00e1 que abranguer\u00eda todos os territorios de fala alem\u00e1 ped\u00eda Was ist des Deutschen Vaterland? composta antes da batalla de Leipzig en 1813 por Ernst Moritz Arndt.\nCompostas como reacci\u00f3n \u00e1 crise do Rin de 1840 populariz\u00e1ronse Rheinlied de Nikolaus Becker e Die Wacht am Rhein de Max Schneckenburger. Dende 1871 no Imperio Alem\u00e1n o himno real prusiano Heil dir im Siegerkranz funcionaba tam\u00e9n como himno imperial. A s\u00faa melod\u00eda, derivada da que utiliza o himno nacional brit\u00e1nico God Save the Queen tam\u00e9n \u00e9 a que empregan ou empregaron himnos doutros pa\u00edses.\nAs\u00ed e todo, non se designou a ningunha destas canci\u00f3ns como himno nacional; en actos protocolarios oficiais adoit\u00e1base tocar o himno imperial; pero durante os actos oficiais de entrega de Helgoland o 10 de agosto de 1890 tam\u00e9n se interpretou a canci\u00f3n de Hoffmann, escrita na illa. Nos anos seguintes f\u00edxose cada volta m\u00e1is habitual a s\u00faa interpretaci\u00f3n en conmemoraci\u00f3ns e actos oficiais e ao inicio do s\u00e9culo XX consider\u00e1base como un himno nacional, pola s\u00faa popularidade en toda Alema\u00f1a. Tam\u00e9n se viu favorecida pola utilizaci\u00f3n con fins propagand\u00edsticos das canci\u00f3ns patri\u00f3ticas durante a primeira guerra mundial.\nHoffmann.\nEn xu\u00f1o de 1841, pouco antes de escribir Das Lied der Deutschen, Hoffmann publicara en \"Unpolitischen Liedern\" o poema \"Eins und Alles\" \n&lt;poem style=\"margin-left:3em;\"&gt;\nDeutschland erst in sich vereint!\nAuf! wir wollen uns verbinden,\nUnd wir k\u00f6nnen jeden Feind\nTreuverbunden \u00fcberwinden.\n&lt;/poem&gt;\n&lt;poem style=\"margin-left:3em;\"&gt;\nAlema\u00f1a s\u00f3 unida de seu!\nXaora! unirmos arelamos,\ne podermos os inimigos todos, \nfielmente vencellados, vencer.\n&lt;/poem&gt;\nA unidade da terceira estrofa viuse, posiblemente, influ\u00edda polas palabras do moribundo Attinghausen no \"Wilhelm Tell\" de Schiller: \"Seid einig \u2013 einig \u2013 einig\" (\"estade unidos-unidos-unidos\") e mais polo poema de Seume \"An das deutsche Volk\" (\"Xenreira e separaci\u00f3n imperan nas nosas tribos, s\u00f3 unidade ha frear a ru\u00edna).\nEntreguerras.\nCoa ca\u00edda da monarqu\u00eda en 1918 o \"Kaiserhymne\" deixou de se interpretar nos actos formais e oficiais. A procura dun himno para o novo r\u00e9xime foi lenta. Propostas como a do presidente da Asemblea Nacional, Constantin Fehrenbach, do ministro de defensa, Otto Gessler ou a do ministro do interior, Erich Koch-Weser ignor\u00e1ronse. Unha solicitude no ver\u00e1n e 1920 da embaixada brit\u00e1nica, a petici\u00f3n do ministro de exteriores George Curzon, reactivou politicamente a cuesti\u00f3n do himno.\nPero a\u00ednda hab\u00edan pasar dous anos para adoptar un himno, diversos enredos diplom\u00e1ticos e as reticencias do SPD, o principal partido do r\u00e9xime de Weimar, \u00e1 elecci\u00f3n do himno de Hoffmann. Non obstante, o asasinato do ministro de exteriores, Walther Rathenau fixo que o ministro do interior o socialdem\u00f3crata Adolf K\u00f6ster, por consello de Arnold Brecht, buscara unha soluci\u00f3n r\u00e1pida para o adopci\u00f3n do himno de Hoffmann, na esperanza de atraer \u00e1 rep\u00fablica \u00e1 dereita moderada.\nAs moedas de aluminio de 200 e 500 marcos cu\u00f1adas en 1923 e que se puxeron en circulaci\u00f3n como moedas de inflaci\u00f3n levaban no reverso a Reichsadler (aguia imperial) coa inscrici\u00f3n \"Einigkeit und Recht und Freiheit\". A moeda de cinco Reichsmark de prata que se emitiu entre 1927 e 1933 amosaba unha \u00e1rbore coa mesma inscrici\u00f3n.\nNo Estado nacionalsocialista s\u00f3 se cantaba a primeira estrofa seguida por Horst-Wessel-Lied, a canci\u00f3n do partido.\nPosguerra.\nRep\u00fablica Federal.\nDespois da capitulaci\u00f3n alem\u00e1 de maio de 1945, o Consello de Control Aliado prohibiu o uso de formas de sa\u00fado con caracter\u00edsticas nazis ou militares e unha lei do goberno militar americano que non prohib\u00eda na zona americana o Lied der Deutschen pero si a s\u00faa interpretaci\u00f3n p\u00fablica. Nas zonas francesa e brit\u00e1nica non houbo tal prohibici\u00f3n, tan s\u00f3 unha ordenanza do goberno militar do 15 de setembro de 1945 prohib\u00eda simplemente a interpretaci\u00f3n p\u00fablica de canci\u00f3ns e melod\u00edas nazis ou militares. A Alta Comisi\u00f3n Aliada levantou todas estas prohibici\u00f3ns despois do establecemento en 1949 da Rep\u00fablica Federal.\nNo artigo 22 da Lei fundamental da Rep\u00fablica Federal de Alema\u00f1a consagrouse a bandeira negra, vermella e amarela como s\u00edmbolo nacional da Rep\u00fablica Federal pero non se estableceu ningunha disposici\u00f3n legal sobre o himno nacional, mesmo axi\u00f1a da promulgaci\u00f3n da Lei fundamental os integrantes do Consello Parlamentario, a asemblea constitu\u00ednte, cantaron Ich hab' mich ergeben de Hans Ferdinand Massmann e noutros actos oficiais empregouse a primeira estrofa do \"An die Freude\" de Schillers co cuarto movemento da novena sinfon\u00eda de Beethoven. Malia o presidente federal Theodor Heuss desexar a oficializaci\u00f3n do Hymne an Deutschland de Rudolf Alexander Schr\u00f6der con m\u00fasica de Hermann Reutter nunca se implementou.\nEmporiso, por protocolo diplom\u00e1tico fac\u00edase necesario oficializar un himno. O chanceler Konrad Adenauer considerou vergo\u00f1enta a interpretaci\u00f3n nun partido internacional entre B\u00e9lxica e Alema\u00f1a despois do himno belga do \u00e9xito humor\u00edstico de carnaval Wir sind die Eingeborenen von Trizonesien e en 1953 nunha visita oficial a Alema\u00f1a ao chaceler recib\u00edrono con outra canci\u00f3n carnavalesca Heidewitzka, Herr Kapit\u00e4n.\nEn abril de 1950 na s\u00faa primeira visita oficial a Berl\u00edn Adenauer pediulle ao p\u00fablico presente no palacio Titania que cantase a terceira estrofa do Lied der Deutschen, previamente coloc\u00e1ranse follas do texto nos asentos, o que causou un esc\u00e1ndalo pois mentres a maior\u00eda do p\u00fablico ergueuse para cantar, os tres integrantes da kommandatura permaneceron sentados e os pol\u00edticos presentes do SPD abandonaron o lugar, ag\u00e1s o alcalde de Berl\u00edn Occidental, Ernst Reuter. Alg\u00fans pol\u00edticos socialdem\u00f3cratas falaron mesmo dun \"coup de main\". Con todo o l\u00edder socialdem\u00f3crata comentou positivamente a elecci\u00f3n do Lied der Deutschen como himno. Mentres, a reacci\u00f3n no estranxeiro foi negativa, o Foreign Office e mais o ministerio de exteriores franc\u00e9s falaron de falta de tacto e mal gusto e un xornal franc\u00e9s cualificou o canto como un indicio da persistencia do sentimento nacionalista. Adenauer xustificouno m\u00e1is tarde diante os altos comisionados e afirmou que so os nazis estaba prohibido cantar a terceira estrofa\nLogo do presidente federal perder o apoio de Adenauer e mais do CDU/CSU a primeiros de 1952 aceptou o pulo que o goberno federal lle dera \u00e1 terceira estrofa do Lied der Deutschen como himno nacional. No entanto, desbotou unha proclamaci\u00f3n solemne e en troques propuxo unha formulaci\u00f3n para a carta de Adenauer e para a s\u00faa resposta, e as\u00ed o chancheler hab\u00eda dirixir a Heuss a solicitude do goberno federal de reco\u00f1ecer a terceira estrofa da canci\u00f3n de Hoffmann-Hadyn como himno nacional e Heuss adminitir\u00eda na s\u00faa resposta que subestimara a necesidade de preservar a tradici\u00f3n e continuar coa aseveraci\u00f3n que cumprir co goberno federal era en reco\u00f1ecemento dos feitos. O goberno federal mudou o borrador e na carta Adenauer expresou a solicitude do goberno federal de reco\u00f1ecer a canci\u00f3n de Hoffmann-Hadyn como himno nacional e engadiu nos \"eventos do Estado hase cantar a terceira estrofa\". Heuss aceptou esta desviaci\u00f3n da s\u00faa proposta e as d\u00faas cartas con data do 29 de abril e 2 de maio de 1952 public\u00e1ronse no \"Bulletin der Bundesregierung\" o 6 de maio. Convert\u00edase as\u00ed en himno nacional da Rep\u00fablica Federal de Alema\u00f1a o Lied der Deutschen con realce da terceira estrofa.\nCon este consentimento reticente o presidente federal Heuss como titular da soberan\u00eda honor\u00edfica da federaci\u00f3n fixo uso da s\u00faa capacidade para determinar os s\u00edmbolos estatais, inclu\u00eddo o himno, sempre que non entrar en contradici\u00f3n co artigo 22 da Lei fundamental nin outras disposici\u00f3ns legais. Este \u00e9 un dereito non escrito inherente ao cargo de xefe de Estado .\nA elecci\u00f3n da terceira estrofa tivo inicialmente pouco efecto na pr\u00e1ctica, na maior\u00eda das ocasi\u00f3ns a m\u00fasica interpret\u00e1baa unha banda ou era unha gravaci\u00f3n da m\u00fasica sen a letra. Maior repercusi\u00f3n tivo nos acontecementos deportivos onde o p\u00fablico cantaba ao un\u00edsono a letra. Na final do Mundial de F\u00fatbol de 1954 no Wankdorfstadion de Berna tras a vitoria de Alema\u00f1a os seareiros alem\u00e1ns cantaron de xeito claramente audible o primeiro verso, a\u00ednda co\u00f1ecido por todos os alem\u00e1ns adultos. Ata a d\u00e9cada de 1980 o himno adoit\u00e1base tocar s\u00f3 instrumentalmente en ocasi\u00f3ns oficiais, ao percibirse o texto como desapropiado politicamente. Isto cambiou co fin do comunismo na Rep\u00fablica Democr\u00e1tica Alem\u00e1. Segundo Helmut Berschin, o himno tivo a s\u00faa \"hora hist\u00f3rica\" \u200b\u200bo 9 de novembro de 1989, tras co\u00f1ecerse a apertura do Muro, os deputados do Bundestag, que participaban nunha sesi\u00f3n regular, ergu\u00e9ronse e cantaron espontaneamente o terceiro verso do himno nacional \nRep\u00fablica Democr\u00e1tica.\nNa Rep\u00fablica Democr\u00e1tica Alem\u00e1 designouse o 5 de novembro de 1949 o Auferstanden aus Ruinen de Johannes R. Becher con m\u00fasica de Hanns Eisler. Consta de nove versos, cunha \u00fanica estrofa por verso; os oito primeiros versos seguen a versificaci\u00f3n do himno imperial austr\u00edaco. As letras dos dous himnos, xa que logo, harmon\u00edzanse en parte pero polo diferente final non se poden cantar alternativamente.\nSarre.\nNo aut\u00f3nomo Sarre en 1950 con motivo do primeiro partido da s\u00faa selecci\u00f3n nacional de f\u00fatbol presentouse a canci\u00f3n Saarlandlied como o seu propio himno nacional e ao se incorporar a Alema\u00f1a en 1957 permaneceu como himno do estado federado de Sarre ata que se decidiu en 2003 mudarlle a letra pola ga\u00f1adora dun concurso que ten como primeiro verso \"Ich r\u00fchm\u2019 dich, du freundliches Land an der Saar\" a\u00ednda que segue a manter o nome de Saarlandlied.\nUnificaci\u00f3n alem\u00e1.\nDurante o proceso de unificaci\u00f3n algunhas iniciativas cidad\u00e1s e medios fixeron campa\u00f1a para a escolla como himno nacional do Kinderhymne de Bertold Brecht como o himno nacional. Tam\u00e9n houbo outras propostas como a que realizou, durante as negociaci\u00f3ns do tratado de unificaci\u00f3n de 1990, o primeiro ministro da RDA Lothar de Maizi\u00e8re para combinar a terceira estrofa do himno da RFA co himno da RDA \nO Tribunal Constitucional Federal de Alema\u00f1a nunha sentenza do 7 de marzo de 1990 determinou que na correspondencia entre Adenauer e Heuss non hab\u00eda indicaci\u00f3n expresa que s\u00f3 se pretend\u00eda declarar a terceira estrofa como himno nacional pero que estaba claramente estipulado que esta se hab\u00eda cantar nos actos estatais, o que se correspond\u00eda coa pr\u00e1ctica xeral que xa se aplicaba dende hab\u00eda d\u00e9cadas e que penalmente, no que concirne ao artigo 90a sobre denigraci\u00f3n do himno da Rep\u00fablica Federal de Alema\u00f1a, o Tribunal sinalou que \"o significado literal reco\u00f1ecible da expresi\u00f3n \"himno da Rep\u00fablica Federal de Alema\u00f1a\" queda circunscrita \u00e1 terceira estrofa\". O ministro federal de xustiza, en nome do goberno federal, declarara neste proceso que o Lied der Deutschen, composto de tres estrofas constitu\u00eda o himno nacional malia cantarse s\u00f3 a terceira estrofa nos actos estatais pero o Tribunal Constitucional non confirmou esta opini\u00f3n.\nLogo da reunificaci\u00f3n o presidente federal Richard von Weizs\u00e4cker nunha carta ao chanceler federal Helmut Kohl con data do 19 de agosto de 1991 declarou \u00e1 terceira estrofa como himno nacional oficial Kohl concordou na s\u00faa resposta do 23 de agosto. A devandita correspondencia publicouse no \"Bulletin der Bundesregierung\" 0 27 de agosto de 1991 e de novo o 19 de novembro de 1991 no Bundesgesetzblatt.\nDe cando en cando xorde o debate no seo da sociedade alem\u00e1 para mudar de himno nacional, ou para modificar o actual, as\u00ed en 2018 a responsable de igualdade do ministerio federal de familia Kristin Rose-M\u00f6hring, do SPD, pediu a modificaci\u00f3n do texto para respectar a igualdade de x\u00e9nero e en 2019 Bodo Ramelow ministro presidente de Turinxia, da esquerdista Die Linke pediu a procura dun novo himno nacioal, ao considerar que o oficial carec\u00eda de tradici\u00f3n no territorio da antiga Rep\u00fablica Democr\u00e1tica Alem\u00e1 e que para el estaba vencellado coa etapa nazi.\nProtecci\u00f3n legal.\nA diferenza con outros himnos nacionais, como os de Francia, Polonia ou Hungr\u00eda a constituci\u00f3n alem\u00e1 non o establece nin ningunha outra lei. As\u00famese que se aplica neste caso o dereito consuetudinario .\nComo s\u00edmbolo do Estado e valor constituicional, a terceira estrofa do Lied der Deutschen est\u00e1 protexida contra da denigraci\u00f3n en tanto que himno nacional consoante o artigo 90a do c\u00f3digo penal. \u00c9 unha protecci\u00f3n limitada xa que os autores de adaptaci\u00f3ns e parodias poden invocar a liberdade art\u00edstica conforme o artigo 5 par\u00e1grafo 3 da Lei fundamental."}
{"id": "545278", "revid": "23204", "url": "https://gl.wikipedia.org/wiki?curid=545278", "title": "Mar\u00eda Reguera", "text": "Mar\u00eda Reguera y Mondrag\u00f3n Leal, nada en Santiago de Compostela en xullo de 1756, foi unha dama ilustrada (bachillera) relacionada coa Sociedade Econ\u00f3mica de Lugo.\nTraxectoria.\nMar\u00eda Reguera pertenc\u00eda a unha familia fidalga, o seu pai era m\u00e9dico do cabido, e recibiu unha esmerada educaci\u00f3n.\nNo ano 1783 participou na promoci\u00f3n de tres novas escolas (d\u00faas de nenos e outra de nenas) para a cidade de Lugo onde resid\u00eda, sendo os seus provisores o bispo Juan de Armany\u00e1 e o doutor Juan Antonio de Castro.\nEstivo relacionada coa Real Sociedade Econ\u00f3mica de Amigos del Pais de Lugo, unha das Sociedades Econ\u00f3micas de Amigos do Pa\u00eds, pero non foi admitida como socia por ser muller. Non obstante, puido realizar a lectura dun discurso nesta sociedade en 1788 en defensa da educaci\u00f3n dos nenos e nenas para xerar \u00abciudadanos \u00fatiles y aplicados\u00bb.\nTam\u00e9n foi autora dunha colecci\u00f3n paleogr\u00e1fica e dun m\u00e9todo de escritura.\nCasou con Manuel Freire Castrill\u00f3n, membro da burgues\u00eda urbana."}
{"id": "545279", "revid": "1093", "url": "https://gl.wikipedia.org/wiki?curid=545279", "title": "Mario Rodr\u00edguez Gonz\u00e1lez", "text": ""}
{"id": "545280", "revid": "54334", "url": "https://gl.wikipedia.org/wiki?curid=545280", "title": "Manuel \u00c1ngel Rodr\u00edguez", "text": "Manuel \u00c1ngel Rodr\u00edguez Fern\u00e1ndez, nado en Esgos o 1 de maio de 1937, \u00e9 un pol\u00edtico galego de centrodereita xa retirado que foi alcalde de Esgos.\nTraxectoria.\nPresentouse \u00e1s primeiras elecci\u00f3ns da democracia encabezando a lista da UCD e obtivo un resultado superior ao 80% dos votos, cunha maior\u00eda absoluta. Repetiu a maior\u00eda absoluta de maneira sistem\u00e1tica nas seguintes convocatorias, con resultados superiores ao 80% e maior\u00edas esmagadoras, pero encabezando distintas candidaturas. En 1983 f\u00edxoo co Partido Galeguista-Coalici\u00f3n Galega, en 1987 con AP, en 1991 con Centristas de Galicia (s\u00f3 o 78%) dos votos, e en 1995 e 1999 co PPdeG (nesta \u00faltima convocatoria, s\u00f3 o 73% dos votos).\nEn 1987 renunciou \u00e1 alcald\u00eda (pero mantivo a acta de concelleiro), e foi substitu\u00eddo polo sobri\u00f1o Miguel \u00c1ngel Rodr\u00edguez. Ao cabo de dous anos, en 1989, volveu \u00e1 alcald\u00eda.\nVida persoal.\nO sobri\u00f1o, Mario Rodr\u00edguez, foi tam\u00e9n despois alcalde de Esgos.\nNotas.\n "}
{"id": "545281", "revid": "75439", "url": "https://gl.wikipedia.org/wiki?curid=545281", "title": "Electroforese en xel en gradiente de temperatura", "text": "A electroforese en xel en gradiente de temperatura (TGGE, do ingl\u00e9s \"temperature gradient gel electrophoresis\") e a electroforese en xel en gradiente desnaturalizante (DGGE, do ingl\u00e9s \"denaturing gradient gel electrophoresis\") son tipos de electroforese que usan un grandiente de temperatura ou un gradiente qu\u00edmico para desnaturalizar a mostra estudada a medida que esta se move a trav\u00e9s dun xel de acrilamida. A TGGE e a DGGE poden aplicarse a \u00e1cidos nucleicos como o ADN e o ARN e (menos habitualmente) a prote\u00ednas. A TGGE bas\u00e9ase nos cambios dependentes da temperatura que se producen na estrutura das mol\u00e9culas da mostra para separar \u00e1cidos nucleicos. A DGGE separa xenes do mesmo tama\u00f1o base\u00e1ndose n a s\u00faa diferente capacidade de desnaturalizaci\u00f3n, a cal est\u00e1 determinada pola s\u00faa secuencia de pares de bases. A DGGE foi a t\u00e9cnica orixinal e a TGGE foi un refinamento posterior dela.\nHistoria.\nA DGGE foi inventada por Leonard Lerman cando era profesor en SUNY Albany.\nO mesmo equipo de electroforese foi utilizado para an\u00e1lises de prote\u00ednas por Thomas E. Creighton do MRC Laboratory of Molecular Biology, Cambridge, Inglaterra. Os \u00e1cidos nucleicos e as prote\u00ednas producen un padr\u00f3n similar con esta t\u00e9cnica, pero os principios fundamentais son bastante diferentes.\nA TGGE foi descrita por primeira vez por Thatcher e Hodson e por Roger Wartell de Georgia Tech. O grupo de Riesner en Alema\u00f1a fixo tam\u00e9n moitos traballos sobre o desenvolvemento desta t\u00e9cnica. Os equipos comerciais para realizar DGGE fabr\u00edcanos Bio-Rad, INGENY e CBS Scientific; un sistema para TGGE fabr\u00edcao Biometra.\nElectroforese en xel en gradiente de temperatura.\nO ADN ten unha carga negativa nos seus fosfatos, polo que pode moverse cara ao el\u00e9ctrodo positivo nun campo el\u00e9ctrico. Un xel \u00e9 un enguedello molecular, con buratos do mesmo tama\u00f1o que o di\u00e1metro dunha febra de ADN. Cando se aplica un campo el\u00e9ctrico, o ADN empeza a moverse polo xel a unha velocidade que \u00e9 aproximadamente inversamente proporcional \u00e1 lonxitde da mol\u00e9cula de ADN (as m\u00e1is curtas viaxan m\u00e1is r\u00e1pido); este \u00e9 o fundamento da separaci\u00f3n dependente do tama\u00f1o na electroforese est\u00e1ndar.\nNa TGGE hai ademais un gradiente de temperatura ao longo do xel. A temperatura moderada dunha habitaci\u00f3n, o ADN est\u00e1 estable en forma de dobre h\u00e9lice (bicatenario). A medida que se incrementa a temperatura, as febras empezan a separarse (\"fundirse\"), e a velocidade \u00e1 que se moven a trav\u00e9s do xel dimin\u00fae drasticamente. A temperatura \u00e1 cal ocorre esta fusi\u00f3n depende da secuencia, porque os pares GC son m\u00e1is estables que os pares AT, polo que a TGGE proporciona un \"m\u00e9todo independente do tama\u00f1o e dependente da secuencia\" para separar mol\u00e9culas de ADN. A TGGE separa mol\u00e9culas e d\u00e1 informaci\u00f3n adicional sobre o comportamento de fusi\u00f3n e estabilidade.\nElectroforese en xel en gradiente desnaturalizante.\nA electroforese en xel en gradiente desnaturalizante (DGGE) funciona aplicando unha pequena mostra de ADN (ou ARN) nun xel de electroforese que cont\u00e9n un axente desnaturalizante. Certos xenes desnaturalizantes poden inducir a \"fusi\u00f3n\" do ADN en varias etapas. Como resultado desta fusi\u00f3n, o ADN est\u00e1ndese polo xel e poden analizarse as distintas febras, mesmo aquelas que te\u00f1en s\u00f3 200-700 pares de bases.\nO que ten de especial esta t\u00e9cnica da DGGE \u00e9 que a medida que o ADN est\u00e1 suxeito a condici\u00f3ns de desnaturalizaci\u00f3n extremas, os fragmentos de febras est\u00e1n fundidas completamente en febras monocatenarias. O proceso de desnaturalizaci\u00f3n nun xel desnaturalizante \u00e9 moi brusco: En vez de estar parcialmente fundidas en maneira de cremalleira continua, a maior\u00eda dos fragmentos fusi\u00f3nanse nun proceso gradual. Porci\u00f3ns discretas ou dominios do fragmento de s\u00fapeto pasan a ser monocatenarios nun rango moi estreito de condici\u00f3ns desnaturalizantes. Isto fai posible discernir as diferenzas nas secuencias de ADN ou mutaci\u00f3ns de varios xenes: as diferenzas en secuencia en fragmentos do mesmo tama\u00f1o adoitan causar a fusi\u00f3n parcial en diferentes posici\u00f3ns do gradiente e, por tanto, \"paran\" en diferentes posici\u00f3ns do xel. Comparando o comportamento de fusi\u00f3n de fragmentos de ADN polimorficos un ao lado do outro en xeles de gradiente desnaturalizante \u00e9 posible detectar que te\u00f1en mutaci\u00f3ns no primeiro dominio de fusi\u00f3n. Situando d\u00faas mostras unha ao lado da outra no xel e deix\u00e1ndolles que se desnaturalicen, p\u00f3dense ver doadamente incluso as m\u00e1is pequenas diferenzas en d\u00faas mostras ou fragmentos de ADN.\nEsta t\u00e9cnica ten varias desvantaxes: Os \"gradientes qu\u00edmicos como os utilizados na DGGE non son reproducibles, son dif\u00edciles de establecer e a mi\u00fado non resolven completamente os heterod\u00faplex\". Estes problemas poden solucionarse coa TGGE, que usa un gradiente de temperatura en vez de qu\u00edmico para desnaturalizar a mostra.\nM\u00e9todo.\nPara separar \u00e1cidos nucleicos por TGGE deben seguirse os seguintes pasos: preparar e verter os xeles, electroforese, tingidura e eluci\u00f3n do ADN. Como se debe elixir un sistema tamp\u00f3n, \u00e9 importante que o sistema permaneza estable durante o incremento de temperatura. As\u00ed, util\u00edzase normalmente a urea para a preparaci\u00f3n do xel; por\u00e9n, c\u00f3mpre ser conscientes de que a cantidade de urea utilizada afectar\u00e1 a temperatura global necesaria para separar o ADN. C\u00e1rgase o xel, a mostra \u00e9 situada no xel segundo o tipo de xel que se est\u00e1 utilizando (\u00e9 dicir, paralelo ou perpendicular) ax\u00fastase a voltaxe e xa se pode deixar que a mostra se mova polo xel. Dependendo do tipo de TGGE que se aplique, perpendicular ou paralela, haber\u00e1 que preparar e cargar diferentes cantidades de mostra. Util\u00edzase maior cantidade de mostra co modo perpendicular, mentres que se usa menos nas TGGE paralelas. Unha vez que o xel foi posto en funcionamento, ao final debe ser tinguido para visualizar os resultados. A\u00ednda que hai diversas tinguiduras que se poden utilizar para isto, a tinguidura de prata demostrou ser a ferramenta m\u00e1is efectiva. O ADN pode elu\u00edrse da tinguidura de prata para facer ulteriores an\u00e1lises por amplificaci\u00f3n por medio de PCR.\nAplicaci\u00f3ns.\nA TGGE e a DGGE son moi \u00fatiles en investigaci\u00f3n biom\u00e9dica e ecol\u00f3xica; m\u00e1is abaixo descr\u00edbense algunhas aplicaci\u00f3ns seleccionadas.\nMutaci\u00f3ns no ADNmt.\nDe acordo cunha investigaci\u00f3n recente de Wong, Liang, Kwon, Bai, Alper e Gropman, a TGGE pode utilizarse para examinar o ADN mitocondrial (ADNmt) dun individuo. Segundo estes autores, a TGGE foi utilizada para determinar d\u00faas novas mutaci\u00f3ns no xenoma mitocondrial: \"Unha muller de 21 anos que se sospeitaba ti\u00f1a citopat\u00eda mitocondrial, pero era negativa para as mutaci\u00f3ns puntuais e deleci\u00f3ns com\u00fans no ADN mitocondrial (ADNmt), foi cribada para buscar mutaci\u00f3ns desco\u00f1ecidas en todo o seu xenoma mitocondrial por electroforese en xel en gradiente de temperatura\".\nMutaci\u00f3n en p53 en secrci\u00f3ns pancre\u00e1ticas.\nLohr e colaboradores (2001) informaron que nun estudo comprensivo de secreci\u00f3ns pancre\u00e1ticas de individuos con cancro de p\u00e1ncreas, pod\u00edan encontrarse mutaci\u00f3ns en p53 nos zumes pancre\u00e1ticos dunha pequena porcentaxe dos participantes. Como as mutaci\u00f3ns de p53 se encontran frecuentemente en carcinomas pancre\u00e1ticos, os investigadores intentaron determinar se a propia mutaci\u00f3n pod\u00eda estar ligada ao desenvolvemento do cancro de p\u00e1ncreas. A\u00ednda que Lohr e colaboradores conseguiron atopar mutaci\u00f3ns en p53 por medio de TGGE nuns poucos suxeitos, ning\u00fan deles desenvolveu posteriormente carcinoma pancre\u00e1tico. Deste modo, os investigadores conclu\u00edron sinalando que a mutaci\u00f3n en p53 non pode ser o \u00fanico indicador da oncox\u00e9nese do carcinoma pancre\u00e1tico.\nEcolox\u00eda microbiana.\nA DGGE dos xenes dos ARNr da subunidade ribos\u00f3mica menor foi realizada primeiramente por Gerard Muyzer, cando traballaba na Universidade de Leiden e converteuse nunha t\u00e9cnica moi utilizada en ecolox\u00eda microbiana.\nA amplificaci\u00f3n por PCR do ADN extra\u00eddo de comunidades microbianas mixtas con cebadores para PCR espec\u00edficos para o fragmentos do xene do ARNr de 16S de bacterias e arqueas, e de fragmentos dos xenes de ARNr de 18S de eucariotas deu como resultado unha mestura de produtos de PCR. Como estes amplic\u00f3ns ti\u00f1an todos a mesma lonxitude, non pod\u00edan ser separados uns doutros por electroforese en xel de agarosa. Por\u00e9n, as variaci\u00f3ns na secuencia (\u00e9 dicir, diferenzas no contido GC e distribuci\u00f3n) ente diferentes ARNr microbianos dan lugar a diferentes propiedades de desnaturalizaci\u00f3n destas mol\u00e9culas de ADN.\nPor tanto, os padr\u00f3ns de bandas da DGGE poden utilizarse para visualizar variaci\u00f3ns na diversidade xen\u00e9tica microbiana e proporcionar unha estimaci\u00f3n aproximada da riqueza e abundancia dos membros predominantes na comunidade microbiana. Este m\u00e9todo adoita denominarse perfil de ADN de comunidade (\"community fingerprinting\"). Recentemente, varios estudos mostraron que a DGGE de xenes funcionais (por exemplo, xenes ique interve\u00f1en na reduci\u00f3n do xofre, fixaci\u00f3n do nitr\u00f3xeno e oxidaci\u00f3n do amonio) poden proporcionar informaci\u00f3n sobre a funci\u00f3n e filoxenia microbiana simultaneamente. Por exemplo, Tabatabaei et al. (2009) aplicaron DGGE e conseguiron revelar o padr\u00f3n microbiano durante a fermentaci\u00f3n anaer\u00f3bica de efluentes en mu\u00ed\u00f1os de aceite de palma por primeira vez."}
{"id": "545282", "revid": "27155", "url": "https://gl.wikipedia.org/wiki?curid=545282", "title": "Electroforese en xel con gradiente de temperatura", "text": ""}
{"id": "545284", "revid": "27155", "url": "https://gl.wikipedia.org/wiki?curid=545284", "title": "Electroforese en xel en gradiente desnaturalizante", "text": ""}
{"id": "545285", "revid": "27155", "url": "https://gl.wikipedia.org/wiki?curid=545285", "title": "Electroforese en xel con gradiente desnaturalizante", "text": ""}
{"id": "545286", "revid": "27155", "url": "https://gl.wikipedia.org/wiki?curid=545286", "title": "Electroforese en xel de gradiente desnaturalizante", "text": ""}
{"id": "545287", "revid": "27155", "url": "https://gl.wikipedia.org/wiki?curid=545287", "title": "Electroforese en xel de gradiente de temperatura", "text": ""}
{"id": "545288", "revid": "27155", "url": "https://gl.wikipedia.org/wiki?curid=545288", "title": "TGGE", "text": ""}
{"id": "545289", "revid": "27155", "url": "https://gl.wikipedia.org/wiki?curid=545289", "title": "DGGE", "text": ""}
{"id": "545290", "revid": "1093", "url": "https://gl.wikipedia.org/wiki?curid=545290", "title": "Manuel \u00c1ngel Rodr\u00edguez Fern\u00e1ndez", "text": ""}
{"id": "545298", "revid": "98629", "url": "https://gl.wikipedia.org/wiki?curid=545298", "title": "Narciso Corral Ocampo", "text": "Narciso Corral Ocampo, nado nas Pontes de Garc\u00eda Rodr\u00edguez o 11 de decembro de 1899 e finado en Madrid o 9 de xullo de 1959, foi un pol\u00edtico galego.\nTraxectoria.\nFillo de Andr\u00e9s Francisco Corral Pico, secretario do Concello das Pontes de Garc\u00eda Rodr\u00edguez, e Antonia Ocampo, estudou o bacharelato na Coru\u00f1a. Emigrou a Cuba e retornou a principios dos anos trinta. En principio fixo propaganda a favor de Leandro Pita Romero, pero posto a mal con el, pasouse \u00e1 dereita. Foi nomeado representante da Sociedad de Autores de Espa\u00f1a nas Pontes de Garc\u00eda Rodr\u00edguez en 1933. Secretario do Comit\u00e9 Radical das Pontes, foi detido polo alcalde das Pontes en setembro de 1933, pero liberado ao d\u00eda seguinte por orde do gobernador civil. Aprobou os exames para secretarios de xulgados municipais en maio de 1935. Dende decembro de 1935 militou na Falange. Foi secretario accidental do xulgado municipal das Pontes de 1936 a 1940.\nNo golpe de Estado do 18 de xullo de 1936 era xefe de Falange das Pontes e estivo implicado na represi\u00f3n. Foi un dos responsables do masacre de Manuel Ramos Fern\u00e1ndez, a s\u00faa muller Juana Ferreiro Rodr\u00edguez e dous dos seus fillos, Manuel e Jos\u00e9 o 22 de agosto de 1936. O 23 de outubro \u00e1 fronte dunha partida de milicianos integrada por Francisco Bellas Rivero e Jos\u00e9 Seoane L\u00f3pez Avelino asasinou ao esmoleiro Avelino L\u00f3pez. En 1937 a Falange instru\u00edulle expediente por impo\u00f1er multas arbitrarias e estivo preso un mes no cuartel de Falange da Coru\u00f1a. Foi sancionado pola Delegaci\u00f3n de Orde P\u00fablico da Coru\u00f1a con 100 pesetas en 1937 por \"no saludar a las banderas nacional y de Falange, contestando a la Guardia civil en tonos airados e irrespetuosos al ser invitado a ello\". Entre xullo e outubro de 1937 foi soldado da setima bandeira de FET y de las JONS e combateu na fronte de Asturias. Foi nomeado alcalde das Pontes en xullo de 1940, cesando no cargo en maio de 1941. En agosto dese ano desmpe\u00f1ou o cargo de secretario accidental do Concello das Pontes. En outubro de 1941 abr\u00edronlle un proceso xudicial polo homicidio de Manuel Ramos e a s\u00faa familia, que finalmente foi sobresido. Foi expulsado de FET y de las JONS \"por cometer actos denigrantes para la camisa azul\" a finais de outubro de 1941.\nVida persoal.\nCasou con Mar\u00eda Villasuso Romero e foi pai de Valent\u00edn, Mar\u00eda Luisa, Andr\u00e9s, Otilia, Adolfo, Armando, Mar\u00eda Elena e Pilar Corral Villasuso."}
{"id": "545299", "revid": "23204", "url": "https://gl.wikipedia.org/wiki?curid=545299", "title": "Aferente", "text": "Aferente \u00e9 un adxectivo que significa centr\u00edpeto, que conduce cara ao centro, aplicado a nervios, arterias, veas e linf\u00e1ticos. \nEn Neurolox\u00eda ch\u00e1manse aferentes (do lat\u00edn \"affere,\" \u201clevar, alimentar\u201d) a aquelas extensi\u00f3ns de c\u00e9lulas nerviosas polas que fl\u00faen os sinais a unha determinada zona. As neuronas aferentes (tam\u00e9n co\u00f1ecidas como neuronas sensoriais ou receptoras) conducen os impulsos nerviosos da periferia (\u00f3rgano receptor) ao centro. Este termo tam\u00e9n se emprega para describir as conexi\u00f3ns relativas entre estruturas. As neuronas aferentes comun\u00edcanse con interneuronas especializadas. A actividade de sentido oposto denom\u00ednase eferente.\nEste termo xeral segundo a direcci\u00f3n do sinal p\u00f3dese utilizar para diferentes estruturas en diferentes niveis:\nAs aferentes som\u00e1ticas (do grego \"soma\" \"corpo\") transmiten informaci\u00f3n da parede corporal e pertencen ao sistema nervioso som\u00e1tico. Aqu\u00ed dist\u00ednguese entre \"aferentes som\u00e1ticas xerais (en ingl\u00e9s \"General Somatic Aferent\", GSA) e \"aferentes som\u00e1ticas especiais (SSA, do ingl\u00e9s \"Special Somatic Aferent).\" O GSA incl\u00fae todas as v\u00edas da percepci\u00f3n h\u00e1ptica (sensaci\u00f3n t\u00e1ctil, termocepci\u00f3n, percepci\u00f3n da dor, propiocepci\u00f3n), o SSA as v\u00edas do sentido da vista, o o\u00eddo e o equilibrio.\nAs aferentes viscerais (do lat\u00edn \"viscera\" \"entra\u00f1as\") son as do sistema nervioso vexetativo e transmiten informaci\u00f3n desde os \u00f3rganos internos at\u00e9 o sistema nervioso central. Tam\u00e9n aqu\u00ed se distingue \u00e1s veces entre xeral (GVA) e especial (SVA). Os GVA conducen sensaci\u00f3ns de dor, est\u00edmulos qu\u00edmicos e mec\u00e1nicos desde os \u00f3rganos ata o cerebro, os SVA conducen as percepci\u00f3ns do olfacto e do gusto.\nEtimolox\u00eda.\nO termo aferente deriva do participio latino \"aferentem\" ( \"af\" - = \"ad\" -: a + \"ferre\" : levar), que significa \"levar\". \"Ad\" e \"ex\" proporcionan unha regra mnemot\u00e9cnica sinxela en ingl\u00e9s para lembrar os significados de \"aferente\" e \"eferente\": arrives\" (chega) e exits\" (sae)\".\" En galego, a regra poder\u00eda manterse cos verbos ant\u00f3nimos arribar e\" exir.\"\nAferentes ao SNC.\nA totalidade de todas as fibras nerviosas entran no sistema nervioso central desde a periferia e nesta direcci\u00f3n os sinais do SNC dos receptores ou dos \u00f3rganos sensoriais tam\u00e9n se denominan \"aferentes\". Como as \"neuronas aferentes\", as c\u00e9lulas nerviosas implicadas son cada unha parte dun sistema aferente, polo que as aferentes das primeiras neuronas aferentes dunha cadea de neuronas tam\u00e9n se denominan \"aferentes primarias.\" Nalgunhas linguas dist\u00ednguese con diferentes termos entre aferentes de non vertebrados, vertebrados e primates ou humanos."}
{"id": "545300", "revid": "55340", "url": "https://gl.wikipedia.org/wiki?curid=545300", "title": "AmBev", "text": ""}
{"id": "545302", "revid": "23204", "url": "https://gl.wikipedia.org/wiki?curid=545302", "title": "Rosa Bonheur", "text": "Marie-Rosalie Bonheur, nada en Bordeos o 16 de marzo de 1822 e finada en Thomery o 25 de maio de 1899, foi unha pintora francesa, que se especializou na representaci\u00f3n de animais de estilo realista. Foi amplamente considerada unha das artistas femininas m\u00e1is destacadas do s\u00e9culo XIX.\nTraxectoria.\nPrimeiros anos.\nBonheur era filla de Sophie Marquis e do debuxante Raymond Bonheur e formouse co seu pai e mais no taller de L\u00e9on Cogniet. Os seus irm\u00e1ns foron Auguste Bonheur que se converteu en pintor de paisaxes e de animais, Isidore Bonheur, escultor, e Juliette Bonheur, que tam\u00e9n foi pintora de animais.\nA s\u00faa nai, de pai desco\u00f1ecido, foi fue adoptada por un rico comerciante de bordel\u00e9s, Jean-Baptiste Dublan de Lahet. Bonheur comprac\u00edase en imaxinar que o misterio das s\u00faas orixes ocultaba alg\u00fan segredo de estado, que era de sangue real, mais actualmente s\u00e1bese que o seu protector, Dublan de Lahet, era en realidade o seu av\u00f3.\nA familia Bonheur adheriuse ao grupo pol\u00edtico dos Saint-Simonians, que promov\u00eda a educaci\u00f3n igualitaria entre homes e mulleres. Rosa tivo problemas de aprendizaxe, e para axudala a memorizar o alfabeto, a s\u00faa nai suxeriulle que escollese un animal para cada letra e o debuxase. Esta foi a s\u00faa oportunidade para desenvolver o seu talento para o debuxo, as\u00ed como a s\u00faa preferencia polos animais, que foron o tema de moitas das s\u00faas obras. Os pais de Bonheur tiveron boas relaci\u00f3ns con espa\u00f1ois exiliados en Bordeos como Francisco de Goya e Leandro Fern\u00e1ndez de Morat\u00edn. Este \u00faltimo chamaba a Bonheur \"ma boule ronde\" (a mi\u00f1a b\u00f3la redonda).\nPasou varios anos no campo, no Ch\u00e2teau Grimont (Quinsac), preto de Bordeos, onde ga\u00f1ou a reputaci\u00f3n de \"marimacha\" (\u00abEu era o m\u00e1is rapza de todos\u00bb), fama que a seguiu toda a vida e non buscou desmentir, xa que levaba o cabelo curto e fumaba puros.\nPar\u00eds e \u00e9xito profesional.\nEn 1828 mudouse a Par\u00eds coa s\u00faa familia, e al\u00ed o seu pai fundou unha escola feminina de debuxo. Comezou a visitar o Museo do Louvre para copiar ao \u00f3leo os animais de artistas como Poussin, Rubens o G\u00e9ricault. Visitou tam\u00e9n os matadoiros para estudar as disecci\u00f3n e facer esbozos a lapis da anatom\u00eda dos animais. Tam\u00e9n asistiu como ouvinte a clases universitarias de anatom\u00eda e osteolox\u00eda veterinaria. Nese per\u00edodo co\u00f1eceu os zo\u00f3logos e naturalistas Etienne Geoffroy Saint-Hilaire e Isidore Geoffroy Saint-Hilaire.\nEn 1843 e 1844 obtivo medallas na Exposici\u00f3n de Rouen. Expuxo por primeira vez no Sal\u00f3n de 1843. Obtivo unha medalla de terceira clase no Sal\u00f3n de 1845 e unha medalla de ouro no de 1848. O ano seguinte expuxo \"Arando no Nivernais\" (hoxe no Museo de Orsay), encarga estatal.\nEn 1849 faleceu o seu pai Raymond Bonheur, o que a obrigou a facerse cargo da escola que fundara el.\nCon \"Feira de cabalos\" (MET, Nova York), presentado no Sal\u00f3n de 1853, co\u00f1eceu unha gloria internacional que lle valeu para efectuar viaxes, no curso dos que lle presentaron personalidades como a ra\u00ed\u00f1a Vitoria, a emperatriz Ux\u00eda, e mesmo o Coronel Cody (Buffalo Bill), que lle ofreceu unha aut\u00e9ntica panoplia dos s\u00edux.\nEn 1857 obtivo da polic\u00eda a autorizaci\u00f3n para aparecer en p\u00fablico vestida con pantal\u00f3ns para non ser a olada mentres traballaba, xa que frecuentaba as feiras de gando onde tomaba apuntamentos do natural. Cada seis meses, alegando motivos de sa\u00fade, acud\u00eda \u00e1 Prefectura de Polic\u00eda de Par\u00eds para solicitar o \"Permission de Travestissement\", asinado por un m\u00e9dico.\nEn 1859, instalouse en By, aba vin\u00edcola do concello de Thomery en Sena e Marne onde puxo o seu taller. \nParticipou con dez obras na Exposici\u00f3n Universal de Par\u00eds de 1867. Presentou \"Cambio de pasto\", que fora un encargo persoal da emperatriz Ux\u00eda de Montijo e foi condecorada cunha medalla. Tam\u00e9n participou na Exposici\u00f3n Universal de Londres de 1871. As s\u00faas obras foron moi apreciadas: en 1888 un cadro dela acadou as 4200 libras en Christie's.\nFaleceu o 25 de maio de 1899, no ch\u00e2teau de By e foi inhumada no cemiterio do P\u00e8re-Lachaise (divisi\u00f3n 74). O seu antigo taller fai parte do Museo Rosa Bonheur no castelo de By.\nVida persoal.\nBonheur era abertamente lesbiana. Viviu d\u00faas relaci\u00f3ns amorosas, unha con Nathalie Micas, \u00e1 que co\u00f1eceu en 1837 (Bonheur ti\u00f1a 14 anos e Micas 12), e que se converteu tam\u00e9n en pintora, e da que non se separou ata que Micas faleceu en 1889; e outra, coa estadounidense Anna Elizabeth Klumpke, tam\u00e9n pintora, coa que viviu dez anos ata a s\u00faa morte e que foi a s\u00faa herdeira universal. Isto non provocou esc\u00e1ndalo ning\u00fan, a pesar de ser un tempo tan preocupado polas convenci\u00f3ns, dada a s\u00faa fama de exc\u00e9ntrica e o seu car\u00e1cter forte."}
{"id": "545303", "revid": "1888", "url": "https://gl.wikipedia.org/wiki?curid=545303", "title": "Jos\u00e9 Mar\u00eda Vilaboy Paj\u00f3n", "text": ""}
{"id": "545305", "revid": "85894", "url": "https://gl.wikipedia.org/wiki?curid=545305", "title": "Ganglio espi\u00f1al", "text": "En anatom\u00eda e neurolox\u00eda, os ganglios da ra\u00edz dorsal ou espi\u00f1ais son un grupo de n\u00f3dulos situados nas ra\u00edces dorsais ou posteriormente dos nervios espi\u00f1ais e onde se aloxan os corpos das neuronas da v\u00eda aferente do sistema nervioso perif\u00e9rico.\nAnatom\u00eda.\nOs ax\u00f3ns das neuronas do ganglio da ra\u00edz dorsal co\u00f1\u00e9cense como ax\u00f3ns aferentes, \u00e9 dicir, transmiten impulsos nerviosos desde a periferia ao sistema nervioso central (SNC) e son xeralmente impulsos que transportan informaci\u00f3n sensorial. Estas neuronas aferentes son neuronas pseudounipolares, \u00e9 dicir, pos\u00faen un \u00fanico ax\u00f3n con d\u00faas ramas, unha distal que trae informaci\u00f3n dun \u00f3rgano sensorial, conectada coas dendritas, e outra proximal que act\u00faa como un propio ax\u00f3n, transportando a informaci\u00f3n cara \u00f3 SNC.\nA diferenza da maior\u00eda das neuronas do SNC, un potencial de acci\u00f3n que se orixina do proceso distal dunha neurona espi\u00f1al pasa por alto o corpo celular e contin\u00faa propag\u00e1ndose ao longo do proceso proximal at\u00e9 chegar \u00e1 sinapse do corno posterior da medula espi\u00f1al.\nPorci\u00f3n distal.\nAs neuronas do ganglio espi\u00f1al recollen informaci\u00f3n sensorial das partes distais do sistema nervioso central. Estes poden orixinarse a partir dunha terminaci\u00f3n nerviosa, encapsulada ou non, como o corp\u00fasculo de Meissner ou o corp\u00fasculo de Pacini, que env\u00edan informaci\u00f3n a partir de est\u00edmulos como unha caricia ou unha vibraci\u00f3n, respectivamente."}
{"id": "545306", "revid": "47401", "url": "https://gl.wikipedia.org/wiki?curid=545306", "title": "Patricia McCormick", "text": "Patricia Joan Keller McCormick, nada en Seal Beach, California, o 12 de maio de 1930 e finada no Condado de Orange o 7 de marzo de 2023, foi unha saltadora de trampol\u00edn que ga\u00f1ou ambos os eventos de salto en dous Xogos Ol\u00edmpicos, en 1952 e 1956. Ga\u00f1ou o James E. Sullivan Award \u00e1 mellor atleta afeccionada dos Estados Unidos en 1956, segunda muller que o conseguiu.\nTraxectoria.\nDe nena, nas d\u00e9cadas de 1930 e 1940, McCormick destacou por executar saltos de trampol\u00edn que non estaban permitidos nas competici\u00f3ns femininas (mergullos que ti\u00f1an fama de asustar moitos homes) e por practiar na ponte de Los Alamitos no porto de Long Beach. Asistiu \u00e1 Woodrow Wilson Classical High School, ao Long Beach City College e \u00e1 Universidade Estatal de California en Long Beach.\nTralos Xogos Ol\u00edmpicos fixo xiras de saltos e foi modelo para traxes de ba\u00f1o Catalina. Participou no comit\u00e9 organizador dos Xogos Ol\u00edmpicos de 1984 e comezou un programa chamado \"Pat's Champs\", fundaci\u00f3n que axuda a motivar a infancia para que so\u00f1e ao grande e para que atope xeitos pr\u00e1cticas de obter \u00e9xito.\nAo longo da s\u00faa carreira ga\u00f1ou tam\u00e9n catro medallas nos Xogos Panamericanos, entre elas tres de ouro.\nVida persoal.\nO marido de McCormick, Glenn, foi o seu adestrador, as\u00ed como doutros medallistas ol\u00edmpicos en saltos de trampol\u00edn. Divorci\u00e1ronse despois de 24 anos de matrimonio e el faleceu en 1995. Tiveron dous fillos: Tim, nado en 1956, s\u00f3 cinco meses antes de que McCormick ga\u00f1ase d\u00faas medallas nos Xogos de Melbourne, e Kelly (nada en 1960), que ga\u00f1ou d\u00faas medallas (prata e ouro) en saltos de trampol\u00edn."}
{"id": "545307", "revid": "47401", "url": "https://gl.wikipedia.org/wiki?curid=545307", "title": "Pat McCormick", "text": ""}
{"id": "545308", "revid": "27155", "url": "https://gl.wikipedia.org/wiki?curid=545308", "title": "Virus varicela-z\u00f3ster", "text": "O virus da varicela-z\u00f3ster (VZV) \u00e9 un dos oito virus do herpes que se sabe que infecta a humanos e vertebrados. O VZV afecta s\u00f3 aos humanos e adoita causar varicela en nenos, adolescentes e adultos novos e herpes z\u00f3ster (tam\u00e9n chamado zona, lume sagrado ou zona \u00edgnea) en adultos e raramente en nenos. O virus da varicela-zoster \u00e9 co\u00f1ecido por moitos nomes, inclu\u00edndo o virus da varicela, o virus do z\u00f3ster, antes chamado virus do herpes humano 3 (HHV-3, de \"Human herpesvirus 3\") e agora alfaherpesvirus humano 3 (\"Human alphaherpesvirus 3\").\nO virus infecta os nervios e causa unha gran variedade de s\u00edntomas. Despois da infecci\u00f3n primaria (varicela), o virus entra nun estado latente nos nervios, inclu\u00edndo os nervios craniais, os ganglios da ra\u00edz dorsal e os ganglios aut\u00f3nomos. Moitos anos despois de que o paciente se recupera da varicela, o VZV pode reactivarse causando unha serie de condici\u00f3ns neurol\u00f3xicas.\nDoenzas humanas.\nOs resultados primarios da infecci\u00f3n polo virus da varicela zoster na varicela, que poden producir complicaci\u00f3ns, inclu\u00edndo encefalite ou pneumon\u00eda (xa sexa pneumon\u00eda viral directa ou pneumon\u00eda bacteriana secundaria). Mesmo cando os s\u00edntomas cl\u00ednicos da varicela se te\u00f1an resolto, o VZV permanece latente no sistema nervioso da persoa infectada (latencia do virus), ganglios da ra\u00edz dorsal e do trix\u00e9mino.\nEn cerca de 10 a 20 por cento dos casos, o VZV \u00e9 reactivado m\u00e1is tarde durante a vida, producindo unha doenza co\u00f1ecida como herpes ou z\u00f3ster (tam\u00e9n herpes-z\u00f3ster, zona, zona \u00edgnea ou lume sagrado entre outros nomes). O virus tam\u00e9n pode infectar o sistema nervioso central (un documento de 2013 informa unha taxa de incidencia de 1,02 casos por 100.000 habitantes en Su\u00edza e unha taxa de incidencia anual de 1,8 casos por 100.000 habitantes en Suecia). A modo de comparaci\u00f3n, a esclerose lateral amiotr\u00f3fica (ELA) ten unha taxa de incidencia anual de 0,2 a 2,4 por 100.000 habitantes nos pa\u00edses industrializados.\nO herpes pode desenvolverse varias veces na vida mentres que a varicela s\u00f3 ocorre unha vez. Tanto unha persoa con varicela como unha con herpes z\u00f3ster, por contaxio coas erupci\u00f3ns cut\u00e1neas ou por expectoraci\u00f3ns respiratorias, poden contaxiar a outras con este virus, que se manifestar\u00e1 por primeira vez en forma de varicela. Por outra banda, un herpes z\u00f3ster nunca se contaxia directamente, pero a persoa que o padece por primeira vez xa tivo que pasar pola varicela antes (a\u00ednda que non se lembre ou fose moi leve). Tam\u00e9n pode ser que unha persoa te\u00f1a varicela unha vez e nunca desenvolva z\u00f3ster.\nOutras complicaci\u00f3ns graves da infecci\u00f3n polo VZV incl\u00faen a neuralxia postherp\u00e9tica, a meninxite de Mollaret, o z\u00f3ster multiplex e a inflamaci\u00f3n das arterias do cerebro que conducen ao ictus, mielite, herpes oft\u00e1lmico ou \"zoster sine herpete\". Na s\u00edndrome de Ramsay Hunt, o virus afecta o ganglio xeniculado dando lesi\u00f3ns que seguen ramas espec\u00edficas do nervio facial. Os s\u00edntomas poden inclu\u00edr bochas dolorosas na lingua e na orella xunto con debilidade facial unilateral e perda auditiva.\nTratamento.\nDentro do corpo humano, p\u00f3dese tratar mediante unha serie de f\u00e1rmacos e axentes terap\u00e9uticos, inclu\u00edndo aciclovir para a varicela, fanciclovir, valaciclovir para o herpes z\u00f3ster, inmunoglobulina z\u00f3ster (GZI) e vidarabina. A inmunoglobulina VZV tam\u00e9n \u00e9 un tratamento.\n=Notas = "}
{"id": "545309", "revid": "111586", "url": "https://gl.wikipedia.org/wiki?curid=545309", "title": "Virus varicela-zoster", "text": ""}
{"id": "545313", "revid": "5863", "url": "https://gl.wikipedia.org/wiki?curid=545313", "title": "Tri\u00e1ngulo escaleno", "text": "Un tri\u00e1ngulo \u00e9 escaleno cando ten tres lados de diferente lonxitude.\nOs tres \u00e1ngulos internos dun tri\u00e1ngulo escaleno son sempre diferentes.\nUn tri\u00e1ngulo escaleno \u00e9 a forma m\u00e1is xeral dun tri\u00e1ngulo, polo que as consideraci\u00f3ns que se poden facer sobre este tipo de tri\u00e1ngulos son as que se poden facer sobre os tri\u00e1ngulos en xeral. \nUn tri\u00e1ngulo \u00e9 un pol\u00edgono pechado con tres segmentos. Cada un destes segmentos que forman o pol\u00edgono \u00e9 un lado do tri\u00e1ngulo e o punto onde se cortan dous lados \u00e9 un v\u00e9rtice. Os v\u00e9rtices nom\u00e9anse con mai\u00fascula no sentido antihorario: A, B, C. Os lados nom\u00e9anse cunha letra min\u00fascula igual \u00e1 do v\u00e9rtice oposto: a, b, c. Os \u00e1ngulos nom\u00e9anse cunha letra grega na mesma orde que os v\u00e9rtices: \nformula_1\nOs lados p\u00f3dense denominar polos dous v\u00e9rtices que o delimitan:\nOs \u00e1ngulos p\u00f3dense nomear tam\u00e9n pola letra do v\u00e9rtice:\nUn tri\u00e1ngulo escaleno segundo os seus \u00e1ngulos pode ser acut\u00e1ngulo (con todos os \u00e1ngulos agudos), rect\u00e1ngulo ou obtus\u00e1ngulo (que ten un \u00e1ngulo obtuso). "}
{"id": "545314", "revid": "1093", "url": "https://gl.wikipedia.org/wiki?curid=545314", "title": "Miguel \u00c1ngel Rodr\u00edguez", "text": "Miguel \u00c1ngel Rodr\u00edguez Gonz\u00e1lez, chamado Chisco por mor da familia, nado en Esgos e finado o 3 de decembro de 2001 no Alto do Couso, foi un veterinario e pol\u00edtico galego, alcalde de Esgos.\nTraxectoria.\nFillo de Amelia Gonz\u00e1lez e Jos\u00e9 Manuel Rodr\u00edguez, propietarios dun co\u00f1ecido restaurante local, sobri\u00f1o de Manuel \u00c1ngel Rodr\u00edguez, pol\u00edtico local que foi alcalde de Esgos moitos anos, Miguel \u00c1ngel Rodr\u00edguez estudou veterinaria. \nIntegrante da candidatura municipal de Alianza Popular que encabezaba seu t\u00edo, o alcalde Manuel \u00c1ngel Rodr\u00edguez, nas elecci\u00f3ns de 1987, a renuncia temporal do t\u00edo levouno \u00e1 alcald\u00eda entre 1987 e 1989, e foi de novo substitu\u00eddo polo t\u00edo ao cabo deses dous anos. \nFoi xefe de sa\u00fade p\u00fablica na delegaci\u00f3n de Sanidade, e tam\u00e9n adegueiro de vi\u00f1o, impulsor da adega Leirabella (en Leiravella), enmarcada na denominaci\u00f3n de orixe da Ribeira Sacra.\nVida persoal.\nFaleceu nun accidente de moto no alto do Couso. No enterro, oficiado polo bispo de Ourense, Carlos Osoro, falou Xos\u00e9 Lu\u00eds Baltar, daquela presidente da Deputaci\u00f3n. \nAnos despois do seu falecemento o irm\u00e1n m\u00e1is novo, Mario Rodr\u00edguez, tam\u00e9n foi alcalde de Esgos. "}
{"id": "545315", "revid": "15490", "url": "https://gl.wikipedia.org/wiki?curid=545315", "title": "Oyster Ceilidh Band", "text": ""}
{"id": "545316", "revid": "15490", "url": "https://gl.wikipedia.org/wiki?curid=545316", "title": "The Oysterband", "text": ""}
{"id": "545317", "revid": "15490", "url": "https://gl.wikipedia.org/wiki?curid=545317", "title": "The Oyster Band", "text": ""}
{"id": "545319", "revid": "6402266", "url": "https://gl.wikipedia.org/wiki?curid=545319", "title": "Mar\u00eda Sande", "text": "Mar\u00eda Sande L\u00f3pez, nada en San Sadurni\u00f1o o 24 de xaneiro de 1971, \u00e9 unha historiadora e escritora galega.\nTraxectoria.\nDiplomada en Graduado Social. Ocupou cargos directivos na empresa privada. Colaborou nas exposici\u00f3ns Homenaxe ao 25 Aniversario do Estatuto de Autonom\u00eda de 1981, 70 Aniversario do Estatuto de Autonom\u00eda de 1936 (2006) e Cami\u00f1os de Paz. Recibiu o I Premio de Investigaci\u00f3n Hist\u00f3rica da Comunidade Aut\u00f3noma de Galicia organizado pola asociaci\u00f3n Promu\u00e9vete en 2012."}
{"id": "545320", "revid": "98629", "url": "https://gl.wikipedia.org/wiki?curid=545320", "title": "Maleza (\u00e1lbum)", "text": "Maleza \u00e9 o terceiro \u00e1lbum de estudio da banda galega de stoner rock/grunge Bala, publicado o 14 de maio de 2021 a trav\u00e9s do selo alem\u00e1n Century Media Records. \nO disco gravouse no estudio Ultramarinos Costa Brava de Sant Feliu de Gu\u00edxols, Xirona, no mes de novembro de 2019. O \u00e1lbum conta coas colaboraci\u00f3ns de Bonnie Buitrago, baixista de Nashville Pussy, da actriz Najwa Nimri e da escritora L\u00faa Mosquetera. \nBala lanzou catro sinxelos de Maleza, \"Agitar\", \"Hoy no\", \"X\", e \"Mi Orden\". Todos os sinxelos contan co seu respectivo v\u00eddeo musical. "}
{"id": "545321", "revid": "23204", "url": "https://gl.wikipedia.org/wiki?curid=545321", "title": "L'uomo meccanico", "text": "L'uomo meccanico (O Home Mec\u00e1nico en galego) \u00e9 unha pel\u00edcula italiana de ciencia ficci\u00f3n de 1921 dirixida por Andr\u00e9 Deed (que tam\u00e9n a protagonizou como o personaxe c\u00f3mico Saltarello). Dado que se perdeu \"Il mostro di Frankenstein\" de 1920\", L'uomo meccanico\", \u00e9 a primeira pel\u00edcula de ciencia ficci\u00f3n producida en Italia e, tam\u00e9n, a primeira que mostra unha batalla entre dous robots, un bo e outro malo. O director de fotograf\u00eda foi Alberto Chentrens. O director Deed comezou a s\u00faa carreira como actor en Francia e despois trasladouse a Italia. Ap\u00f3s rematar \"L'uomo meccanico\", volveu a Francia. Dirixiu cerca de 40 pel\u00edculas e actuou en m\u00e1is de 200, antes de morrer en 1940.\nHistoria.\nDurante moitos anos, o filme, duns 80 minutos de duraci\u00f3n, foi considerado perdido at\u00e9 que varias bobinas da versi\u00f3n portuguesa foron descubertas na Cinemateca Brasileira, en Sao Paulo e foi restaurada posteriormente, en 1992, grazas \u00e1 intervenci\u00f3n da Cineteca di Bologna. Do orixinal da pel\u00edcula, que duraba unha hora, aproximadamente, e contaba con 1.821 metros, so se recuperaron 740 metros que son uns 26 minutos. e o que se perdeu corresp\u00f3ndese coas escenas do principio onde aparece o cient\u00edfico. A maior\u00eda das imaxes perdidas consisten no terzo inicial da pel\u00edcula, onde aparece o cient\u00edfico; igualmente, se perderon os cr\u00e9ditos do elenco polo que alg\u00fans personaxes non se poden identificar.\nA partir dun borrador inicial do gui\u00f3n, a trama da pel\u00edcula foi reconstru\u00edda con elementos tipicamente de ciencia ficci\u00f3n para a \u00e9poca como a presenza dunha pantalla que anuncia a televisi\u00f3n, naquel momento a\u00ednda en fase experimental, e un robot teledirixido mediante unha pantalla. A caracterizaci\u00f3n do robot foi orixinal e converterase na inspiraci\u00f3n de obras posteriores do cine de ciencia ficci\u00f3n estadounidense dos anos cincuenta. Mesmo, o cr\u00edtico de cine Christopher Workman teorizou que a pel\u00edcula influ\u00edu en \"Metropolis\" (1927) de Fritz Lang.\nSinopse.\nUn cient\u00edfico crea un dispositivo con forma de home que pode ser controlado a distancia por unha m\u00e1quina. O home mec\u00e1nico pos\u00fae velocidade e forza sobrehumanas. Por\u00e9n, o cient\u00edfico \u00e9 asasinado por unha banda de criminais dirixida por unha muller chamada Mado, que desexa obter o seu segredo para constru\u00edr o home mec\u00e1nico. Os criminais son capturados antes de seren capaces de conseguilo, e son levados a xu\u00edzo e condenados. Mado consegue escapar e secuestra \u00e1 sobri\u00f1a do cient\u00edfico, o que lle obriga a darlle os planos e constr\u00fae outro robot, e controlado por ela comete varios crimes.\nO irm\u00e1n do cient\u00edfico (Gabriel Moreau), con todo, ten \u00e9xito na creaci\u00f3n doutro home mec\u00e1nico que usa para combater o orixinal. Os dous robots pelexan entre si nun teatro da \u00f3pera e acaban destru\u00edndose a si mesmos e ao teatro. Durante a batalla final, Mado tenta freneticamente controlar o robot e \u00e9 electrocutada no panel de control por un curtocircu\u00edto.\nProduci\u00f3n.\nA pel\u00edcula foi producida en Italia, pola sociedade an\u00f3nima Milano Films e inicialmente titulouse \"L\u2019uomo artificiale\", para quedar co t\u00edtulo definitivo de \"L\u2019uomo meccanico\". \u00c9 a segunda parte dunha trilox\u00eda ou serial cinematogr\u00e1fico en tres cap\u00edtulos, do que tam\u00e9n est\u00e1 perdido o primeiro episodio, \"Il documento umano,\" e mailo \"t\"erceiro, \"Gli strani amori di Mado\", do que non hai informaci\u00f3n certa, sendo probable que quedase sen rematar por mor da quebra da produtora."}
{"id": "545322", "revid": "1888", "url": "https://gl.wikipedia.org/wiki?curid=545322", "title": "Mar\u00eda Sande L\u00f3pez", "text": ""}
{"id": "545324", "revid": "5863", "url": "https://gl.wikipedia.org/wiki?curid=545324", "title": "Rosa Mar\u00eda de las Nieves Ruiz de Castro y Centuri\u00f3n", "text": ""}
{"id": "545325", "revid": "5863", "url": "https://gl.wikipedia.org/wiki?curid=545325", "title": "Rosa Mar\u00eda Nieves Ruiz de Castro y Centuri\u00f3n", "text": ""}
{"id": "545326", "revid": "5863", "url": "https://gl.wikipedia.org/wiki?curid=545326", "title": "Rosa Mar\u00eda Ruiz de Castro y Centuri\u00f3n", "text": ""}
{"id": "545327", "revid": "5863", "url": "https://gl.wikipedia.org/wiki?curid=545327", "title": "Rosa Mar\u00eda Ruiz de Castro Centuri\u00f3n", "text": ""}
{"id": "545328", "revid": "5863", "url": "https://gl.wikipedia.org/wiki?curid=545328", "title": "Rosa Mar\u00eda de Castro Centuri\u00f3n", "text": ""}
{"id": "545329", "revid": "5863", "url": "https://gl.wikipedia.org/wiki?curid=545329", "title": "Rosa Mar\u00eda de Castro e Centuri\u00f3n", "text": ""}
{"id": "545330", "revid": "5863", "url": "https://gl.wikipedia.org/wiki?curid=545330", "title": "Mar\u00eda Reguera y Mondrag\u00f3n Leal", "text": ""}
{"id": "545331", "revid": "5863", "url": "https://gl.wikipedia.org/wiki?curid=545331", "title": "Mar\u00eda Reguera y Mondrag\u00f3n", "text": ""}
{"id": "545332", "revid": "5863", "url": "https://gl.wikipedia.org/wiki?curid=545332", "title": "Mar\u00eda Reguera e Mondrag\u00f3n", "text": ""}
{"id": "545333", "revid": "5863", "url": "https://gl.wikipedia.org/wiki?curid=545333", "title": "Mar\u00eda Reguera Mondrag\u00f3n", "text": ""}
{"id": "545334", "revid": "25871", "url": "https://gl.wikipedia.org/wiki?curid=545334", "title": "Leones de Ponce", "text": "Os Leones de Ponce son un equipo de baloncesto profesional da cidade de Ponce en Porto Rico. Son membros do Baloncesto Superior Nacional (BSN), a liga de Porto Rico. O equipo foi fundado en 1946 e converteuse nun dos equipos con m\u00e1is \u00e9xito na historia da liga con 14 t\u00edtulos conseguidos, o m\u00e1is recente deles acadado no ano 2015.\nPavill\u00f3n.\nOs Leones de Ponce xogan os seus partidos como locais no Auditorio Juan Pach\u00edn Vic\u00e9ns, nomeado as\u00ed polo xogador de baloncesto de Juan \"Pach\u00edn\" Vic\u00e9ns, nado en Ponce e que ga\u00f1ou varios t\u00edtulos cos Leones. O auditorio inaugurouse o 12 de maio de 1972 cunha capacidad inicial de 7.786 espectadores, pero tras numerosas remodelaci\u00f3ns o n\u00famero de espectadores aumentou ata 8.000."}
{"id": "545339", "revid": "4817", "url": "https://gl.wikipedia.org/wiki?curid=545339", "title": "Finados en 2022", "text": "Esta \u00e9 unha listaxe de persoas de sona que finaron ao longo de 2022. Primeiro l\u00edstanse as personalidades internacionais, e a continuaci\u00f3n as personalidades galegas, ordenadas por data de falecemento. A lista recolle, por esta orde, data de falecemento, nome, idade ao falecer, profesi\u00f3n ou motivo de sona e causa da morte.\nPara unha listaxe ordenada alfabeticamente, v\u00e9xase a categor\u00eda \"\"."}
{"id": "545340", "revid": "5863", "url": "https://gl.wikipedia.org/wiki?curid=545340", "title": "Mar\u00eda Reguera Mondrag\u00f3n Leal", "text": ""}
{"id": "545341", "revid": "1888", "url": "https://gl.wikipedia.org/wiki?curid=545341", "title": "Joaqu\u00edn Ant\u00f3n Rodeiro", "text": "Joaqu\u00edn Ant\u00f3n Rodeiro, nado en Vilavella (As Pontes de Garc\u00eda Rodr\u00edguez) cara a 1909 e finado na Capela o 19 de agosto de 1936, foi un pol\u00edtico galego.\nTraxectoria.\nVeci\u00f1o do Freixo, estudaba para perito agr\u00edcola. Co golpe de Estado do 18 de xullo de 1936 foi detido por un grupo da Falange na s\u00faa casa casa o mesmo que Francisco Guerreiro Guerreiro, Manuel Franco Berm\u00fadez e tres m\u00e1is, que na viaxe desde O Freixo saltaron da camioneta que os trasladaba e lograron escapar monte abaixo. Joaqu\u00edn, Francisco e Manuel pasaron a noite no grupo escolar das Pontes, o actual colexio Santa Mar\u00eda, e foron asasinados no cemiterio da Capela o 19 de agosto de 1936."}
{"id": "545343", "revid": "98629", "url": "https://gl.wikipedia.org/wiki?curid=545343", "title": "Senso do equilibrio", "text": "O senso do equilibrio , sentido do equilibrio ou equilibriocepci\u00f3n \u00e9 a percepci\u00f3n do equilibrio e da orientaci\u00f3n espacial. Axuda a evitar que os humanos e animais en xeral caian cando est\u00e1n de p\u00e9 ou se moven. O equilibrio \u00e9 o resultado de varios sistemas sensoriais que traballan xuntos: os ollos ( sistema visual ), o o\u00eddo interno ( sistema vestibular) e a sensaci\u00f3n do corpo de onde est\u00e1 no espazo (propiocepci\u00f3n).\nO sistema vestibular, a rexi\u00f3n do o\u00eddo interno onde converxen tres canles semicirculares, traballa co sistema visual para manter os obxectos enfocados cando a cabeza est\u00e1 en movemento. Isto ch\u00e1mase reflexo vestibulo-ocular (RVO ou VOR). O sistema de equilibrio traballa cos sistemas visual e esquel\u00e9tico (os m\u00fasculos e articulaci\u00f3ns e os seus sensores) para manter a orientaci\u00f3n ou o equilibrio. Os sinais visuais enviados ao cerebro sobre a posici\u00f3n do corpo en relaci\u00f3n ao seu contorno son procesados \u200b\u200bpolo cerebro e comparados coas informaci\u00f3ns dos sistemas vestibular e esquel\u00e9tico.\nSistema vestibular.\nNo sistema vestibular, o equilibrio \u00e9 determinado polo nivel dun flu\u00eddo chamado endolinfa no labirinto, un complexo conxunto de tubos no o\u00eddo interno.\nDisfunci\u00f3n.\nCando o sentido do equilibrio \u00e9 interrompido ou perturbado, provoca mareos, desorientaci\u00f3n e n\u00e1useas. O equilibrio pode verse alterado pola doenza de M\u00e9ni\u00e8re, a s\u00edndrome de deficiencia da canle semicircular superior, a infecci\u00f3n do o\u00eddo interno, por un arrefriado com\u00fan forte que afecte a cabeza ou unha serie doutras afecci\u00f3ns m\u00e9dicas, inclu\u00edndo, entre outras, vertixe. Tam\u00e9n pode ser perturbado temporalmente por aceleraci\u00f3ns r\u00e1pidas ou prolongadas, por exemplo, montar un carrusel. Os golpes tam\u00e9n poden afectar \u00e1 recepci\u00f3n do equilibrio, especialmente aqueles ao lado da cabeza ou directamente no o\u00eddo.\nA maior\u00eda dos astronautas descobre que o seu sentido do equilibrio est\u00e1 deteriorado en \u00f3rbita, por estar nun estado constante de ingravidez. Isto provoca unha forma de mareo chamada s\u00edndrome de adaptaci\u00f3n ao espazo exterior. \nNoutros animais.\nAlg\u00fans animais te\u00f1en mellor equilibriocepci\u00f3n que os humanos, por exemplo un gato usa o seu o\u00eddo interno e a cola para cami\u00f1ar sobre un valo.\nA equilibriocepci\u00f3n en moitos animais mari\u00f1os real\u00edzase cun \u00f3rgano totalmente diferente, o estatocisto, que detecta a posici\u00f3n de pequenas pedras calc\u00e1reas para determinar que cami\u00f1o est\u00e1 \"arriba\".\nEn plantas.\nPoder\u00eda dicirse que as plantas presentan unha forma de equilibriocepci\u00f3n, xa que cando se rotan desde a s\u00faa actitude normal os talos crecen na direcci\u00f3n que \u00e9 cara a arriba (afastada da gravidade) mentres que as s\u00faas ra\u00edces crecen cara a abaixo (na direcci\u00f3n da gravidade) este fen\u00f3meno co\u00f1\u00e9cese como gravitropismo e demostrouse que, por exemplo, os talos de chopo poden detectar a reorientaci\u00f3n e a inclinaci\u00f3n."}
{"id": "545344", "revid": "85894", "url": "https://gl.wikipedia.org/wiki?curid=545344", "title": "Gravitropismo", "text": "En fisiolox\u00eda vexetal, o gravitropismo \u00e9 a forma na que as plantas se desenvolven e se orientan en relaci\u00f3n \u00e1 gravidade.\nA noci\u00f3n case equivalente de xeotropismo enfatiza a importancia do solo como substrato, por exemplo para describir a tendencia das ra\u00edces pivotantes a ancorarse profunda e verticalmente no chan, a diferenza doutras ra\u00edces que poden desenvolverse horizontalmente. O termo xeotropismo foi acu\u00f1ado polo bot\u00e1nico alem\u00e1n Albert Bernhard Frank en 1868, que combinou o prefixo grego ge\u014d- (terra), o substantivo -\"tropos\" (dirixido) e o sufixo -\"ismo\" (acci\u00f3n ou movemento), pero este termo tende ao desuso porque a reorientaci\u00f3n se debe \u00e1 aceleraci\u00f3n gravitatoria. \nO gravitropismo \u00e9 o movemento das estruturas vexetais no seu desenvolvemento con respecto ao chan, que pode ser positivo ou negativo. No primeiro caso, a estrutura tende a desenvolverse na direcci\u00f3n do chan, mentres que cando \u00e9 negativa, a estrutura crece na direcci\u00f3n oposta \u00e1 terra. Xeralmente as ra\u00edces mostran un gravitropismo positivo e as tallas un gravitropismo negativo.\nUnha planta ou rama ten un eixe de crecemento ortoxeotr\u00f3pico ou ortotr\u00f3pico se isto se fai verticalmente. Dise que o eixe de crecemento \u00e9 plaxioxeotr\u00f3pico ou plaxiotr\u00f3pico se o crecemento ten lugar horizontalmente, axeotr\u00f3pico se o crecemento non ten unha orientaci\u00f3n privilexiada. .\nEn destaque.\nA primeira demostraci\u00f3n do fen\u00f3meno foi explicitada por Denis Dodart, a explicaci\u00f3n gravitacional foi proporcionada uns anos m\u00e1is tarde por J. Austruc. En 1806, un s\u00e9culo despois, Thomas Andrew Knight relacionou por primeira vez o gravitropismo coa gravidade equivalente \u00e1 aceleraci\u00f3n. Grazas a un dispositivo rotativo, apl\u00edcase unha forza centr\u00edfuga \u00e1s pl\u00e1ntulas novas. As\u00ed as ra\u00edces das mudas sometidas a unha \"gravidade modificada\" tomaron unha direcci\u00f3n de crecemento as\u00ed mesmo modificada, seguindo a direcci\u00f3n da resultante da forza centr\u00edfuga e da gravidade . Charles Darwin destacou o papel da caliptra da ra\u00edz na percepci\u00f3n da gravidade.\nOs experimentos sinxelos perm\u00edtennos agora evidenciar este fen\u00f3meno .\nAdemais, sabemos que o gravitropismo implica unha fitohormona: a auxina (AIA), sendo o alongamento unha funci\u00f3n da concentraci\u00f3n de auxina.\nMecanismo.\nNas ra\u00edces, as c\u00e9lulas, chamadas estatocitos, est\u00e1n situadas no centro da caliptra nunha zona chamada columela (ou estat\u00e1nquima). Esta cofia cobre o meristema primario situado ao final da ra\u00edz. Dentro destes estatocitos, temos org\u00e1nulos (que almacenan amid\u00f3n: os amiloplastos ) especializados na percepci\u00f3n do sinal da gravidade: estes son os estat\u00f3litos. Estes receptores de gravidade desempe\u00f1an o papel de \" \"peso\" \", e movidos pola gravidade, p\u00f3\u00f1ense en contacto co ret\u00edculo endoplasm\u00e1tico ao\" fondo\" da c\u00e9lula. A presi\u00f3n que exercen contra este ret\u00edculo endoplasm\u00e1tico env\u00eda un sinal transducido ao meristema que pode modificar ou non o seu desenvolvemento en consecuencia. Suponse que este mecanismo permite redirixir o fluxo de substancias, en particular as fitohormonas, e en particular a auxina .\nNos talos, os estatolitos est\u00e1n presentes ao longo da zona de crecemento do endodermo. Polo tanto, a redistribuci\u00f3n da auxina p\u00f3dese facer a nivel local. No casquete da ra\u00edz ou do talo cun par\u00e9nquima am\u00edfero desenvolvido, os estatocistos forman un verdadeiro tecido, o estat\u00e9nquima .\nEsta teor\u00eda do estatocisto por si soa non explica a gravipercepci\u00f3n: os rizoides de \"Chara\" non te\u00f1en amiloplastos sen\u00f3n concreci\u00f3ns de sulfato de bario .\nReacci\u00f3n de compensaci\u00f3n.\nA curvatura gravitr\u00f3pica de certos cogomelos ou \u00e1rbores mostra un fen\u00f3meno de compensaci\u00f3n: despois dunha fase de curvatura, estas plantas presentan unha fase de curvatura (chamada autotropismo)."}
{"id": "545345", "revid": "98629", "url": "https://gl.wikipedia.org/wiki?curid=545345", "title": "Fototropismo", "text": "Fototropismo ou fototaxis \u00e9 o nome que recibe o movemento de certos seres vivos en reacci\u00f3n a est\u00edmulos luminosos, especialmente seres vivos como as plantas (por exemplo o xirasol), que en resposta a est\u00edmulos luminosos que poden estar enfrontados \u00e1 fonte de luz solar (fototaxe positiva), e en direcci\u00f3n contraria (fototaxe negativa) ou perpendicular \u00e1 s\u00faa direcci\u00f3n (fototaxe transversal).\nPor exemplo, o fototropismo nas plantas \u00e9 tal que o talo ten unha reacci\u00f3n positiva, \u00e9 dicir, que se alonga cara \u00e1 luz, e a ra\u00edz ten unha reacci\u00f3n negativa, o que leva ao seu crecemento lonxe da fonte de luz.\nTropismo cuxo axente excitante \u00e9 a luz: os talos ach\u00e9ganse \u00e1 fonte de luz e polo tanto te\u00f1en fototropismo positivo. As ra\u00edces, pola s\u00faa banda, d\u00f3branse en sentido contrario \u00e1 fonte de luz, mostrando fototropismo negativo (ou escototropismo cando o organismo busca zonas de sombra ou de menor luminosidade). Cando un talo se ilumina unilateralmente, na cara iluminada, prod\u00facese a fotodestruci\u00f3n dunha parte do AIA (\u00e1cido indolilac\u00e9tico - hormona vexetal co\u00f1ecida como auxina) existente al\u00ed, que inhibe o crecemento nesa rexi\u00f3n. Con isto, o lado que permanece na escuridade medra m\u00e1is, determinando a curvatura do talo cara \u00e1 fonte de luz. Nas ra\u00edces, pola contra, a inactivaci\u00f3n de parte do AIA presente na cara iluminada favorece o seu crecemento: de a\u00ed a curvatura destes \u00f3rganos en sentido contrario \u00e1 fonte de luz.\nPapel da auxina.\nEn resposta a un est\u00edmulo luminoso direccional, a auxina producida pola planta transp\u00f3rtase lateralmente cara ao lado sombreado. As\u00ed, na parte a\u00e9rea, o lado sombreado sofre unha aceleraci\u00f3n no seu crecemento, provocada polo est\u00edmulo de elongaci\u00f3n provocado polas auxinas, mentres que o lado iluminado ten inhibido o seu crecemento. Este crecemento diferencial fai que a planta se incline cara \u00e1 luz, xerando un fototropismo positivo. Na ra\u00edz, a auxina acaba inhibindo o crecemento da zona sombreada, provocado por unha concentraci\u00f3n supra\u00f3ptima, xerando un fototropismo negativo.\nDoses de auxina.\nAs c\u00e9lulas ra\u00edz e nai responden de forma diferente \u00e1 concentraci\u00f3n de AIA con respecto ao crecemento. Resulta que as c\u00e9lulas da ra\u00edz son moito m\u00e1is sens\u00edbeis \u00e1 presenza de AIA polo que demasiada auxina aqu\u00ed ten o efecto de inhibir o crecemento. Isto \u00e9 fundamental para que as ra\u00edces medren cara a abaixo cara \u00e1 terra, xa que a presenza de luz na parte superior das ra\u00edces fai que te\u00f1amos m\u00e1is IAA na parte inferior da secci\u00f3n transversal da ra\u00edz. Pero no caso das c\u00e9lulas radiculares, unha alta concentraci\u00f3n de AIA act\u00faa como inhibidor do crecemento, facendo que o fondo se faga m\u00e1is grande e, as\u00ed, \"dobrase\" a ra\u00edz cara a abaixo, cara ao chan.\nPor outra banda, a dose \u00f3ptima para estimular o crecemento nas c\u00e9lulas nai das plantas \u00e9 moito maior, polo que para os troncos, moita auxina estimula o crecemento e as\u00ed toda a parte do tronco que se ilumina acaba tendo menos AIA. e a parte sombreada tendo m\u00e1is AIA. Como as c\u00e9lulas tronco responden positivamente ao crecemento con altas concentraci\u00f3ns de AIA, e como \u00e9 a parte sombreada que ten m\u00e1is AIA, \u00e9 esta a que m\u00e1is crece, facendo que o tronco creza sempre cara \u00e1 luz."}
{"id": "545346", "revid": "111586", "url": "https://gl.wikipedia.org/wiki?curid=545346", "title": "Senso de equilibrio", "text": ""}
{"id": "545350", "revid": "7523", "url": "https://gl.wikipedia.org/wiki?curid=545350", "title": "Vaqueros de Bayam\u00f3n", "text": "Os Vaqueros de Bayam\u00f3n son un equipo de baloncesto profesional da cidade de Bayam\u00f3n en Porto Rico. Son membros do Baloncesto Superior Nacional (BSN), a liga de Porto Rico. O equipo foi fundado en 1930 e son o equipo con m\u00e1is \u00e9xito na historia da liga con 15 t\u00edtulos conseguidos, o m\u00e1is recente deles acadado no ano 2020.\nPavill\u00f3n.\nOs Vaqueros de Bayam\u00f3n xogan os seus partidos como locais no Coliseo Rub\u00e9n Rodr\u00edguez, nomeado as\u00ed polo xogador de baloncesto de Rub\u00e9n Rodr\u00edguez, que xogou 23 tempadas nos Vaqueros, nas que conseguiu 9 campionatos e numerosos r\u00e9cords da competici\u00f3n. O Coliseo inaugurouse en 1988 e \u00e9 o terceiro recinto cuberto con maior capacidade de Porto Rico, xa que pode albergar ata a 13.000 espectadores."}
{"id": "545352", "revid": "5863", "url": "https://gl.wikipedia.org/wiki?curid=545352", "title": "Xunta Superior do Goberno de Galicia", "text": ""}
{"id": "545353", "revid": "89787", "url": "https://gl.wikipedia.org/wiki?curid=545353", "title": "Elena Bottazzi", "text": "Mar\u00eda Elena Bottazzi, nada en X\u00e9nova (Italia) \u00e9 unha cient\u00edfica microbi\u00f3loga hondure\u00f1a. \u00c9 co\u00f1ecida pola s\u00faa investigaci\u00f3n en vacinolox\u00eda tropical e codirixe o desenvolvemento da vacina contra a COVID-19 libre de patentes, na Baylor School of Medicine de Houston (Texas), nos Estados Unidos.\nTraxectoria.\nMar\u00eda Elena Bottazzi naceu en X\u00e9nova, Italia, porque o seu pai hondure\u00f1o era diplom\u00e1tico e foi enviado a Italia. Cando ti\u00f1a oito anos, a s\u00faa familia regresou a Tegucigalpa, Honduras. Dende moi pequena co\u00f1eceu de primeira man as condici\u00f3ns de vida da poboaci\u00f3n hondure\u00f1a, polo que se interesou pola \u00e1rea cient\u00edfica. En 1989 licenciouse en microbiolox\u00eda e qu\u00edmica cl\u00ednica pola Universidade Nacional Aut\u00f3noma de Honduras (UNAH).\nDurante a s\u00faa formaci\u00f3n entendeu que a s\u00faa motivaci\u00f3n se centraba no desenvolvemento das t\u00e9cnicas empregadas para facer diagn\u00f3sticos e elaborar medicamentos. Trasladouse a Florida, Estados Unidos, para facer unha tese de doutoramento en inmunolox\u00eda molecular e patolox\u00eda experimental, na Universidade de Florida en Gainesville e rematou en 1995. Tam\u00e9n realizou varios cursos de posgrao na \u00e1rea de biolox\u00eda celular, entre 1995 e 2001, nas universidades de Miami e Pensilvania e un m\u00e1ster en administraci\u00f3n p\u00fablica, na Universidade Temple en Filadelfia. Esta formaci\u00f3n empresarial axudouna a comprender conceptos xur\u00eddicos, econ\u00f3micos e financeiros.\nCarreira.\nDurante m\u00e1is de d\u00faas d\u00e9cadas centrouse no dese\u00f1o e co\u00f1ecemento de vacinas contra as enfermidades parasitarias gastrointestinais. Estes incl\u00faen unicir\u00edase humana, esquistosomiase, anquilostoma ou enfermidade de Chagas. As\u00ed como nas vacinas contra as infecci\u00f3ns por coronavirus inclu\u00eddas as de SRT e MERS, ou COVID-19.\nA s\u00faa carreira acad\u00e9mica comezou na Universidade George Washington de Washington, D.C., onde residiu durante once anos. En 2011 trasladouse a Houston, onde \u00e9 codirectora da National School of Tropical Medicine do Baylor College of Medicine. Tam\u00e9n \u00e9 codirectora do Center for Vaccine Development do Texas Children's Hospital dos Estados Unidos. Ademais, \u00e9 profesora de pediatr\u00eda, virolox\u00eda molecular e microbiolox\u00eda no Baylor College of Medicine. \u00c9 Profesora Distinguida de Biolox\u00eda na Universidade de Baylor e Profesora Adxunta de Bioenxe\u00f1ar\u00eda na Universidade Rice, Texas. \nEn 2014, foi inclu\u00edda entre as mulleres l\u00edderes en sa\u00fade mundial."}
{"id": "545371", "revid": "1888", "url": "https://gl.wikipedia.org/wiki?curid=545371", "title": "Francisco Guerreiro Guerreiro", "text": "Francisco Guerreiro Guerreiro, nado nas Pontes de Garc\u00eda Rodr\u00edguez cara a 1893 e finado na Capela o 19 de agosto de 1936, foi un pol\u00edtico galego.\nTraxectoria.\nVeci\u00f1o do Freixo. Militante do PSOE, logo do triunfo do Frente Popular foi nomeado concelleiro das Pontes. Co golpe de Estado do 18 de xullo de 1936 foi detido por un grupo da Falange na s\u00faa casa casa o mesmo que Joaqu\u00edn Ant\u00f3n Rodeiro, Manuel Franco Berm\u00fadez e tres m\u00e1is, que na viaxe desde O Freixo saltaron da camioneta que os trasladaba e lograron escapar monte abaixo. Francisco, Joaqu\u00edn e Manuel pasaron a noite no grupo escolar das Pontes, o actual colexio Santa Mar\u00eda, e foron asasinados no cemiterio da Capela o 19 de agosto de 1936."}
{"id": "545407", "revid": "5863", "url": "https://gl.wikipedia.org/wiki?curid=545407", "title": "SIDA", "text": ""}
{"id": "545409", "revid": "17467", "url": "https://gl.wikipedia.org/wiki?curid=545409", "title": "Perif\u00edtico", "text": ""}
{"id": "545410", "revid": "17467", "url": "https://gl.wikipedia.org/wiki?curid=545410", "title": "Perif\u00edtica", "text": ""}
{"id": "545412", "revid": "22795", "url": "https://gl.wikipedia.org/wiki?curid=545412", "title": "Lago de Meirama", "text": ""}
{"id": "545413", "revid": "89787", "url": "https://gl.wikipedia.org/wiki?curid=545413", "title": "Cade Cunningham", "text": "Cade Parker Cunningham, nado o 25 de setembro de 2001 en Arlington, Texas, \u00e9 un xogador de baloncesto profesional estadounidense que xoga nos Detroit Pistons da National Basketball Association (NBA).\nTraxectoria profesional.\nO 29 de xullo de 2021, Cunningham foi escollido na primeira posici\u00f3n do Draft da NBA de 2021 polos Detroit Pistons. O 30 de outubro de 2021, Cunningham fixo o seu debut na NBA, facendo dous puntos, d\u00faas asistencias e sete rebotes na vitoria dos Pistons por 110\u2013103 contra os Orlando Magic. "}
{"id": "545414", "revid": "89787", "url": "https://gl.wikipedia.org/wiki?curid=545414", "title": "Evan Mobley", "text": "Evan Mobley, nado o 18 de xu\u00f1o de 2001 en San Diego, California, \u00e9 un xogador de baloncesto profesional estadounidense que xoga nos Cleveland Cavaliers da National Basketball Association (NBA).\nTraxectoria profesional.\nO 29 de xullo de 2021, Mobley foi escollido na terceira posici\u00f3n do Draft da NBA de 2021 polos Cleveland Cavaliers. O 3 de agosto de 2021, Mobley asinou cos Cavaliers. O 20 de outubro de 2021, Mobley fixo o seu debut na NBA, facendo 17 puntos, 9 rebotes e 6 asistencias na derrota dos Cavs por 132\u2013121 contra os Memphis Grizzlies. "}
{"id": "545415", "revid": "23204", "url": "https://gl.wikipedia.org/wiki?curid=545415", "title": "Lloyd Bridges", "text": "Lloyd Vernet Bridges Jr., nado en San Leandro, California, o 15 de xaneiro de 1913 e finado nos \u00c1nxeles o 10 de marzo de 1998, foi un actor estadounidense.\nTraxectoria.\nBridges era fillo de Lloyd Vernet Bridges Sr. (1887\u20131962), que estaba metido en negocios hoteleiros en California e foi dono dun teatro, e a s\u00faa esposa Harriet Evelyn (Brown) Bridges (1893\u20131950). Os seus pais eran orixinarios de Kansas. Bridges graduose da Petaluma High School en 1930. Pasou ent\u00f3n a estudar ciencias pol\u00edticas en UCLA, onde foi membro da fraternidade Sigma Alpha Epsilon.\nBridges tivo pequenos papeis sen acreditar nos filmes \"Freshman Love\" (1936) e \"Dancing Feet\" (1936). Debutou en Broadway en 1937 nunha pequena produci\u00f3n de \"Otelo\" protagonizada por Walter Huston e Brian Aherne. Tam\u00e9n apareceu no teatro en \"Suzanna and the Elders\" (1940).\nEn 1940 entrou na Columbia Pictures por 75 d\u00f3lares \u00e1 semana, e al\u00ed tivo pequenos papeis en filmes e curtametraxes. Abandonou Columbia durante a segunda guerra mundial para alistarse no corpo de gardacostas.\nO primeiro papel protagonista de Bridges foi no serial \"Secret Agent X-9\" (1945) para Universal. O estudio mant\u00edvoo para \"Strange Confession\" (1945), un Inner Sanctum Mystery. Tivo ademais papeis secundarios en filmes independentes como \"A Walk in the Sun\" (1945) e \"Abilene Town\" (1946) e en \"Miss Susie Slagle's\" (1946) de Paramount.\nBridges estivo brevemente na lista negra na d\u00e9cada de 1950 tras admitir no House Un-American Activities Committee que fora membro do Actors' Laboratory Theatre, un grupo que ti\u00f1a relaci\u00f3ns co Partido Comunista. Volveu \u00e1 interpretaci\u00f3n tras renunciar como membro e colaborar como testemu\u00f1a, obtendo un grande \u00e9xito na televisi\u00f3n.\nPosteriormente protagonizou unha serie antol\u00f3xica co seu nome para CBS, \"The Lloyd Bridges Show\" (1962\u20131963, producida por Aaron Spelling) que inclu\u00edu aparici\u00f3ns dos seus fillos Beau e Jeff.\nO 10 de marzo de 1998, Bridges faleceu por causas naturais aos 85 anos.\nVida persoal.\nBridges co\u00f1eceu a s\u00faa esposa, Dorothy Bridges (de solteira Simpson), na s\u00faa fraternidade. Casaron en 1938 en Nova York. Tiveron catro fillos: os actores Beau Bridges (nado en 1941) e Jeff Bridges (nado en 1949); unha filla, Lucinda Louise Bridges (nada en outubro de 1953); e outro fillo, Garrett Myles Bridges, que faleceu de s\u00edndrome de morte s\u00fabita infantil o 3 de agosto de 1948. O actor Jordan Bridges \u00e9 fillo de Beau e neto de Lloyd."}
{"id": "545441", "revid": "98629", "url": "https://gl.wikipedia.org/wiki?curid=545441", "title": "Lago das Encrobas", "text": "O lago das Encrobas, ou lago de Meirama \u00e9 un encoro situado no val das Encrobas, no concello de Cerceda. \nNo seu interior alberga unha antiga mina de lignito, carb\u00f3n mineral que abasteceu \u00e1 central t\u00e9rmica de Meirama.\nAntecedentes.\nEn 1976 Fenosa iniciou a construci\u00f3n da central t\u00e9rmica de Meirama, no concello de Cerceda. O proxecto implicou a expropiaci\u00f3n das leiras de centos de campesi\u00f1os para permitir a apertura da mina de lignito nas Encrobas, que alimentar\u00eda a central.\nA mina explotou o lignito deste f\u00e9rtil val desde 1980, extraendo 94 mill\u00f3ns de toneladas. Esa intensa actividade \u00abque contribu\u00edu \u00e1 riqueza da rexi\u00f3n pero que tam\u00e9n comportou inconvenientes propios dunha mina\u00bb, como dixo un exmineiro, orixinou un gran oco de 300 m de profundidade.\nEn 1985 a compa\u00f1\u00eda explotadora (Uni\u00f3n Fenosa) lanzou o primeiro proxecto de rehabilitaci\u00f3n medioambiental. \u00abUnha mina ten que ser sustent\u00e1bel e pode selo como o demostra esta paisaxe, pero para iso fai falta unha actuaci\u00f3n planificada desde o primeiro momento\u00bb, explicou Roberto Gonz\u00e1lez, subdirector de Operaci\u00f3ns de Recursos Naturais de Gas Natural Fenosa.\nNoutras palabras: en paralelo \u00e1 explotaci\u00f3n da mina comezouse a traballar na s\u00faa futura restauraci\u00f3n. As\u00ed, mentres as m\u00e1quinas extra\u00edan o lignito, planific\u00e1base a reconversi\u00f3n ambiental das zonas exteriores onde se almacenaban os refugallos, \u00e9 dicir, as zonas onde se depositaban a terra e as cinzas. As \u00e1rbores que rodean o lago das Encrobas, con vinte anos de vida, constatan como natureza e industria creceron xuntas desde o principio no val das Encrobas.\nNo ano 2007 a mina cesou a explotaci\u00f3n tras esgot\u00e1rense as reservas do mineral.\nDatos.\nO lago mide 2,2 km de longo, 1 km de largo, e ten unha profundidade m\u00e1xima de 205 m. O volume de auga \u00e9 de 148 hm\u00b3. A s\u00faa superficie \u00e9 de 171 ha de l\u00e1mina de auga e ten unha beira-praia de 400 m. As \u00e1reas rehabilitadas (que incl\u00faen a aldea de Santo Andr\u00e9) suman 730 ha. A rehabilitaci\u00f3n custou 60 mill\u00f3ns de euros.\nContorno natural.\nO lago das Encrobas \u00e9 un enorme ecosistema de algo m\u00e1is de mil hect\u00e1reas rodeadas do verde das aproximadamente 800\u00a0000 \u00e1rbores que hai ao seu redor (medio mill\u00f3n foron plantadas nos \u00faltimos anos): bosques de carballos, casti\u00f1eiros, ameneiros, salgueiros... que se reproducen polos seus extremos. Est\u00e1n catalogadas actualmente 862 especies de animais e vexetais, segundo o estudo da Estaci\u00f3n de Hidrobiolox\u00eda Encoro do Con, da Universidade de Santiago de Compostela.\nHai xabar\u00eds, aves rapaces, lebres... Tam\u00e9n hai lobos, raposos, coellos, troitas de gran tama\u00f1o, aves migratorias cando \u00e9 a s\u00faa \u00e9poca, e gaivotas.\nCorredor ecol\u00f3xico do r\u00edo Barc\u00e9s.\nA Reserva da biosfera Mari\u00f1as Coru\u00f1esas e Terras do Mandeo e a Universidade da Coru\u00f1a colaboran nun estudo financiado pola C\u00e1tedra de Desenvolvemento Sost\u00edbel Hijos de Rivera-UDC, que ten como obxectivo que o r\u00edo Barc\u00e9s e o seu bosque de ribeira funcionen como un corredor ecol\u00f3xico que conecte o encoro de Abegondo - Cecebre co lago das Encrobas, contribu\u00edndo \u00e1 calidade da auga que se consuma na \u00e1rea da Coru\u00f1a. Neste traballo, dirixido polos doutores da UDC Mar\u00eda Jos\u00e9 Servia e Jaima Fag\u00fandez, prop\u00f3\u00f1ense medidas de mellora do bosque, inclu\u00edndo a restauraci\u00f3n pasiva por rexeneraci\u00f3n natural nas \u00e1reas cun nivel medio de degradaci\u00f3n, e medidas de reforestaci\u00f3n nas \u00e1reas moi degradadas. No traballo aval\u00edase o estado ecol\u00f3xico do bosque de riberia do Barc\u00e9s sobre a base de que existe unha relaci\u00f3n directa entre o estado do bosque e o do medio fluvial, a calidade da auga e as comunidades faun\u00edsticas, empregando o concepto \u00abo bosque como indicador da sa\u00fade do r\u00edo\u00bb, establecendo indicadores espec\u00edficos, as\u00ed como unha clasificaci\u00f3n dos impactos sobre o ecosistema do bosque, definindo medidas para a s\u00faa conservaci\u00f3n. Os autores, ademais, indican que \u00aba colaboraci\u00f3n cos propietarios, a educaci\u00f3n e a implicaci\u00f3n da sociedade ser\u00e1n indispens\u00e1beis nas seguintes fases do proxecto\u00bb."}
{"id": "545442", "revid": "98629", "url": "https://gl.wikipedia.org/wiki?curid=545442", "title": "The General", "text": "The General \u00e9 unha pel\u00edcula de 1926 de Buster Keaton, codirixida con Clyde Bruckman. Realiz\u00e1ronse varias versi\u00f3ns en galego, sendo proxectadas en cineclubes e institutos con t\u00edtulos como \"O maquinista da General\" e outros. Conta a historia dun rapaz que, durante a guerra civil estadounidense, a pesar de nin sequera ser recrutado, consegue defenderse s\u00f3 de todo un ex\u00e9rcito inimigo para salvar a s\u00faa moza.\nEn 1989 inclu\u00eduse entre as pel\u00edculas conservadas no National Film Registry da Biblioteca do Congreso dos Estados Unidos de Am\u00e9rica. En 2007 o American Film Institute situouno no posto 18 da clasificaci\u00f3n das 100 mellores filmes estadounidenses de todos os tempos. \nO filme, e en xeral toda a carreira de Keaton ten recibido acusaci\u00f3ns de racismo e de apoiar o supremacismo sure\u00f1o. pero tam\u00e9n desculpas dicindo que era debido a reflectir o contexto hist\u00f3rico e a estereotipos culturais daquel tempo e que a trama \u00e9 basicamente un pretexto para os gags e acrobacias do filme. \nKeaton afirmou que \"The General\" era a s\u00faa favorita entre as s\u00faas pel\u00edculas e que ao facela esperaba cumprir a \nArgumento.\nPr\u00f3logo.\nEn 1861, durante a guerra civil, o traballador ferroviario Johnnie Gray est\u00e1 en Xeorxia visitando a s\u00faa outra paix\u00f3n, al\u00e9n da locomotora (\"The General\" ) que conduce: a s\u00faa noiva Annabelle. Al\u00ed o pai e o irm\u00e1n dela falan da vontade de iren \u00e1 guerra, e ela tam\u00e9n lle pide que se una. Johnnie, para compracela, corre \u00e1 oficina de recrutas, s\u00e1ltase a fila e ponse primeiro. Cando lle preguntan a s\u00faa ocupaci\u00f3n \u00e9 descartado por consideralo m\u00e1is \u00fatil de maquinista que de soldado. Abatido, t\u00e9ntao de novo, pero \u00e9 expulsado do despacho. Cando marcha, o irm\u00e1n da rapaza reco\u00f1\u00e9ceo e inv\u00edtao a facer fila, pero el n\u00e9gase, sen explicar que xa tentara alistarse, fac\u00e9ndolle crer que \u00e9 reticente. O irm\u00e1n comunica o feito e a moza, decepcionada, dille a Gray que xa non quere velo e que falar\u00e1 con el s\u00f3 cando o vexa de uniforme.\nO secuestro do tren.\nUn ano despois, nun campamento da Uni\u00f3n (os do Norte) onda Chattanooga, o xeneral Thatcher e o capit\u00e1n Anderson estudan un plan: disfrazados de civ\u00eds, atacar\u00e1n un tren que v\u00e9n de Atlanta cara ao norte, destru\u00edndo as pontes e o cami\u00f1o de ferro, cortando a principal v\u00eda de abastecemento pola fronte. O plan \u00e9 aprobado e enviado para o xeneral Parker. Todo parece perfecto, pero os norte\u00f1os non se decatan de que o tren que se dirixe \u00e1 fronte \u00e9 o que conduce Johnnie.\nNa parada para cear todos baixan, pero a ex-moza de Johnnie, que na sa\u00edda o ignorara con desd\u00e9n, volve ao vag\u00f3n de equipaxe a coller algo. As\u00ed, mentres os norte\u00f1os desconectan a locomotora cos primeiros vag\u00f3ns do resto do convoi, \u00e9 secuestrada.\nA persecuci\u00f3n.\nJohnnie d\u00e1 a voz de alarma e parte na s\u00faa persecuci\u00f3n, a\u00ednda que fica s\u00f3 e ten que levar un carri\u00f1o para perseguir os secuestradores. Mentres, os norte\u00f1os disfrazados sabotean a li\u00f1a: cortan cables telegr\u00e1ficos, desprenden a v\u00eda, etc. Inutilizan o carro e Gray contin\u00faa cunha bicicleta roubada a un transe\u00fante. Consegue chegar \u00e1 seguinte estaci\u00f3n, por onde acaba de pasar o tren secuestrado sen espertar sospeitas, d\u00e1 a alarma a uns soldados e sae \u00e1 busca cun novo tren. Logo dun tempo, v\u00edrase e ve que os vag\u00f3ns non est\u00e1n enganchados! Decide seguir s\u00f3 e carga un can\u00f3n m\u00e1is adiante. Mentres, os sabotadores dec\u00e1tanse de que son perseguidos: tiran madeira \u00e1 v\u00eda e rompen un tanque. Johnnie supera os obst\u00e1culos de xeito rocambolesco. Os norte\u00f1os est\u00e1n preocupados, pensan que detr\u00e1s da locomotora hai un convoi cheo de soldados. Johnnie carga o can\u00f3n, consegue enchelo de p\u00f3lvora pero est\u00e1 enredado no gancho: o can\u00f3n despr\u00e9ndese, o gancho bate contra as v\u00edas e fai que salte, inclin\u00e1ndose cara \u00e1 locomotora! Todo parece perdido pero chega unha curva que fai que a bala vaia preto do tren que persegue.\nAs trampas.\nOs norte\u00f1os tentan deter o perseguidor con varias bazas. Primeiro deixan caer un vag\u00f3n, que Johnnie tenta quitar cun cambio de agullas, pero at\u00f3pao diante s\u00faa, at\u00e9 que descarrila cara a unha viga que deixaron os propios norte\u00f1os. L\u00edbrase das outras madeiras baixando en marcha da locomotora, m\u00e9teo nunha v\u00eda sen sa\u00edda por un intercambiador activado por unha trampa e como o tren comeza de novo, por distracci\u00f3n corre o risco de quedar a p\u00e9.\nDespois lanzan un vag\u00f3n ardendo baixo unha ponte cuberta para encher o paso de fume. Con outro troco, tam\u00e9n o supera.\nEntre dous ex\u00e9rcitos.\nMentres tanto en Chattanooga o ex\u00e9rcito do sur ten orde de se retirar e os do norte avanzan. Johnnie non se decata, ocupado en cortar le\u00f1a, e os secuestradores disfr\u00e1zanse de sure\u00f1os. Nun momento o tren fai unha curva por debaixo dunha ponte e despois volve \u00e1 mesma. Dende al\u00ed arriba, os norte\u00f1os ven o seu perseguidor e descobren que \u00e9 un home s\u00f3. Johnnie foxe, temendo ser atacado polos seus adversarios, e refuxiase no bosque, de noite, baixo a tormenta.\nNo cuartel inimigo.\nGray chega a unha casa con luz, pero parece baleira e entra. En realidade \u00e9 a sede dos norte\u00f1os, e cando os xenerais regresan ao comedor, esc\u00f3ndese debaixo da mesa. A\u00ed escoita os plans inimigos (atoparse co xeneral Parker reunindo os ex\u00e9rcitos e lanzar un ataque sorpresa) e tam\u00e9n ve o ref\u00e9n do tren, que non \u00e9 outro que Annabelle. \nJohnnie leva unhas patadas e unha queimadura por un puro apoiado no mantel, e agarda a que todos se deiten, para entrar pola xanela no cuarto da rapaza. Noquea a un sentinela e pon o uniforme. Ela sorpr\u00e9ndese moito, pero est\u00e1 de uniforme! ademais dille que est\u00e1 al\u00ed para salvala. En silencio foxen ao bosque, onde pasan a noite baixo a choiva, con raios, osos e trampas. Antes de adormecer, agradece que se infiltrase nos inimigos para salvala.\nUnha nova persecuci\u00f3n.\nPola ma\u00f1\u00e1 os dous espertan mollados e Johnnie elabora un plan para avisar \u00e1s tropas do Sur do ataque sorpresa: mete a nena nun saco e c\u00e1rgaa no ombreiro rumbo ao campamento do Norte. A\u00ed desprende unha xunta dos vag\u00f3ns e pon a moza na mercador\u00eda. Logo carga a le\u00f1a na locomotora, d\u00e1lle un golpe na cabeza ao xeneral e parte co tren, xogando ao efecto sorpresa.\nOs norte\u00f1os p\u00f3\u00f1ense \u00e1 s\u00faa persecuci\u00f3n. Esta vez \u00e9 Johnnie quen crea trampas para frear os perseguidores: tira un poste de tel\u00e9grafo para que non dean a alarma, enche de obst\u00e1culos o paso e rompe o dep\u00f3sito de auga; mentres Annabelle, liberada, tende unha trampa cunha corda entre d\u00faas \u00e1rbores. Todo o evitan, e a locomotora fuxitiva tam\u00e9n \u00e9 superada, pero a solta dun vag\u00f3n frea os perseguidores. Un intercambiador dobrado cunha cadea crea un obst\u00e1culo m\u00e1is longo de superar. \nMentres tanto, Johnnie, que deixou a gu\u00eda \u00e1 moza, segue a p\u00e9. Pers\u00e9guea e cando est\u00e1 a piques de volver subir ela pon o coche en marcha atr\u00e1s por erro. Consegue volver subir e frear xusto cando chega o tren do norte, pero acaba ao lado, nunha v\u00eda cega, debido ao intercambio. Mentres os norte\u00f1os tentan arranxar o interruptor, Johnnie chega \u00e1 fat\u00eddica ponte de Rock River, onde, co aceite da l\u00e1mpada e a madeira do tren, acende un lume, xusto no centro dun arco. Cando chega o momento de sa\u00edr, queda atr\u00e1s e ten que saltar ao lume.\nA ponte ardente.\nA divisi\u00f3n norte chega ao convoi aliado e ax\u00fadalle a arranxar o intercambio, indo cara \u00e1 ponte. Gray entra no campamento do sur, atopa un uniforme e d\u00e1 a voz de alarma.\nCando os norte\u00f1os chegan, un xeneral di que non est\u00e1 tan queimado como para non pasar: a locomotora chega ao centro e arru\u00ednase no r\u00edo (a escena est\u00e1 rodada desde a vida, sen maquetas), sa\u00edndo os do norte sen palabras, permanecen presos en territorio inimigo.\nOs dous ex\u00e9rcitos al\u00ed\u00f1anse ent\u00f3n entre as d\u00faas beiras e estala unha batalla, at\u00e9 que os norte\u00f1os se retiran. Johnnie mata un francotirador grazas \u00e1 espada non fixada na empu\u00f1adura, dispara o can\u00f3n que impacta contra o encoro pr\u00f3ximo, inundando o r\u00edo, que asolaga aos \u00faltimos norte\u00f1os escondidos entre as rochas. Tam\u00e9n bate co \u00faltimo coche do segundo convoi do norte, que xa non pode dar marcha atr\u00e1s. Leva a bandeira do Sur e pode ondeala como sinal de vitoria nun penedo, pero accidentalmente salta \u00e1s costas dun xeneral al\u00ed empoleirado.\nHeroe do d\u00eda.\nDe volta no campamento, celebran a vitoria. Johnnie volve subir \u00e1 locomotora, a tempo de ver ao xeneral do norte, abraiado, que \u00e9 detido sen resistir. D\u00e1lle a s\u00faa espada ao xeneral do Sur, e este fai que Johnnie se quite o uniforme, quen admitiu que non \u00e9 seu: pero non para castigalo, sen\u00f3n para darlle iso como tenente, selando todo coa entrega da espada.\nJohnnie volve orgulloso coa s\u00faa prometida, pero non pode bicala porque todo soldado que pasa ten que saudalo coa man dereita. Despois, ao final, m\u00f3vese ao lado esquerdo e sa\u00fada a todos mentres bica a muller coa cara.\nCaracter\u00edsticas.\nO filme est\u00e1 considerado un dos mellores de Buster Keaton, onde a precisi\u00f3n do mecanismo c\u00f3mico se desenvolve plenamente, baseado nun continuo xogo de l\u00f3xica, onde os sentidos son continuamente envorcados: o que \u00e9 ameaza conv\u00e9rtese nunha axuda, o que parece f\u00e1cil \u00e9 moi dif\u00edcil e as cousas impos\u00edbeis sup\u00e9ranse sen esforzo.\nDestaca a tensi\u00f3n que xeran as persecuci\u00f3ns de trens, realizadas sen utilizar maquetas, nin sequera na escena na que unha locomotora acaba no r\u00edo.\nA impasible faciana de Keaton conv\u00e9rtese no s\u00edmbolo do individuo sinxelo e inocente, que vive os feitos hist\u00f3ricos dando a impresi\u00f3n de nunca reparar no que acontece ao seu redor. A guerra descr\u00edbese sen dramatismo e sen sentido tr\u00e1xico, como un molinete in\u00fatil."}
{"id": "545449", "revid": "111586", "url": "https://gl.wikipedia.org/wiki?curid=545449", "title": "O maquinista da Xeral", "text": ""}
{"id": "545452", "revid": "88215", "url": "https://gl.wikipedia.org/wiki?curid=545452", "title": "Valerii Vasylovych Lobanovskyi", "text": ""}
{"id": "545453", "revid": "98629", "url": "https://gl.wikipedia.org/wiki?curid=545453", "title": "Elisardo Penas Garc\u00eda", "text": "Elisardo Penas Garc\u00eda, nado en Santiso o 6 de decembro de 1908 e finado en Madrid o 6 de marzo de 1979, foi un militar e aparellador galego.\nTraxectoria.\nPrimeiros anos.\nSegundo fillo dunha familia de doce irm\u00e1ns, dos que catro faleceron ao poco de nacer, foi un estudante brillante. Fixo o Bacharelato no Instituto Eusebio da Guarda da Coru\u00f1a. Quixo ser arquitecto, pero a larga duraci\u00f3n dos estudos unida \u00e1s limitaci\u00f3ns econ\u00f3micas dunha familia numerosa, fix\u00e9rono decantarse polos estudos de Belas Artes, que realizou na Escuela de Bellas Artes de San Fernando de Madrid, coa axuda dunha pensi\u00f3n concedida pola Deputaci\u00f3n da Coru\u00f1a en abril de 1929, licenci\u00e1ndose en 1931. Militou de mozo na Juventud Cat\u00f3lica Espa\u00f1ola, pero pronto evolucionou ideoloxicamente cara posici\u00f3ns republicanas e de esquerda, mantendo sempre a s\u00faa independencia pol\u00edtica. En novembro de 1932 foi nomeado catedr\u00e1tico de debuxo no Instituto da Fundaci\u00f3n Fernando Blanco de Cee, permanecendo no posto at\u00e9 1936.\nGuerra civil.\nO golpe de Estado do 18 de xullo de 1936 sorprendeuno en Madrid, onde \u00eda presentarse a unhas oposici\u00f3ns en xu\u00f1o de 1936. Foi sancionado coa suspensi\u00f3n de emprego e soldo por un ano no seu traballo como profesor en Cee. Alistouse como voluntario no Batall\u00f3n F\u00e9lix Barzana, tam\u00e9n chamado Batall\u00f3n da FETE. Estreouse como miliciano en novembro de 1936 na zona do chamado V\u00e9rtice Basurero, entre Villaverde e Usera. Detido o avance das tropas de Franco, o seu amigo o tenente Enrique F\u00e1bregas Carri\u00f3n convenceuno para que fixese o curso de oficiais na Escola Popular de Guerra de Paterna, que realizou entre febreiro e abril de 1937, obtendo o grao de Tenente en Campa\u00f1a o 11 de abril de 1937.\nFoi destinado \u00e1 20\u00aa Brigada Mixta con cuartel xeral en Villanueva de la Serena ao mando do capit\u00e1n Justo L\u00f3pez Mej\u00edas, quen ser\u00eda o seu xefe case ata a fin da guerra. En xullo de 1937 interveu na ofensiva sobre Miajadas. A s\u00faa destacada actuaci\u00f3n como oficial ao mando da s\u00faa Compa\u00f1\u00eda (e por delegaci\u00f3n do comandante \u00e1 fronte do 2\u00ba Batall\u00f3n da Brigada) reportoulle o nomeamento de Xefe de Operaci\u00f3ns, Informaci\u00f3n e Cartograf\u00eda da Brigada. Durante esta \u00e9poca (outono de 1937) proxectou a li\u00f1a de resistencia da Serra de Ortiga, ao SO de Don Benito, considerada como a obra defensiva m\u00e1is fabulosa do Ex\u00e9rcito da Rep\u00fablica na fronte estreme\u00f1a. Tam\u00e9n dirixiu un curso de formaci\u00f3n de sarxentos.\nEn xaneiro de 1938 foi destinado coas mesmas funci\u00f3ns, xunto con L\u00f3pez Mej\u00edas, \u00e1 37\u00aa Divisi\u00f3n, con sede en Castuera e en marzo \u00e1 38\u00aa Divisi\u00f3n, con cuartel xeral en Hinojosa del Duque, como Xefe de Informaci\u00f3n. En ambas planificou e interveu en operaci\u00f3ns na Fronte Extreme\u00f1a,aumentando o seu prestixio como oficial.\nAscendeu a capit\u00e1n o 22 de abril de 1938 e foi destinado \u00e1 68\u00aa Divisi\u00f3n baixo o mando do comandante da Justo L\u00f3pez Mej\u00edas, que foi desprazada como forza de choque \u00e1 fronte de Levante para conter o avance das forzas inimigas sobre Castell\u00f3n. Elisardo foi nomeado Xefe de Estado Maior da Divisi\u00f3n e interveu na s\u00faa organizaci\u00f3n. Pouco despois quedou ao mando das secci\u00f3ns de Operaci\u00f3ns, Informaci\u00f3n e Cartograf\u00eda. A 68\u00aa Divisi\u00f3n participou a primeiros de xu\u00f1o nas operaci\u00f3ns da Serra de Borriol logrando conter ao inimigo durante varias xornadas, por\u00e9n finalmente decidiuse o seu repregue ante o risco de quedar rodeada. Ante o imparable avance inimigo, moi superior en medios, a Divisi\u00f3n batallou con tenaz resistencia e hero\u00edsmo na Batalla de Onda e as acci\u00f3ns posteriores na Serra de Espad\u00e1n, Fronte de Barracas e batalla final en torno \u00e1s poboaci\u00f3ns de Viver e J\u00e9rica, completamente destru\u00eddas despois da batalla.\nCaben destacar especialmente as acci\u00f3ns da noite do 3 ao 4 de xullo de 1938, cando un intenso ataque da aviaci\u00f3n e artiller\u00eda inimigas desfixo a resistencia republicana nos arredores da estrada que atravesa a Serra de Espad\u00e1n (a actual CV-223), entre Tales e Alcudia de Veo). A s\u00faa eficaz labor localizando de noite as dispersas tropas e dando instruci\u00f3ns sobre as mellores posici\u00f3ns para reconstru\u00edr a li\u00f1a de defensa e recobrar a moral defensiva da 189\u00aa Brigada foi clave para evitar a penetraci\u00f3n das tropas de Franco nese punto. Enfronte ti\u00f1an as mellores tropas do Ex\u00e9rcito franquista, os Regulares e outras, o que engade m\u00e9ritos \u00e1 resistencia da 68\u00aa Divisi\u00f3n, cuxas unidades quedaron notablemente minguadas logo dos dous meses de campa\u00f1a en Levante.\nAcabada a batalla e freado o avance das tropas de Franco sobre Valencia, a 68\u00aa Divisi\u00f3n regresou a Extremadura, para contribu\u00edr a frear o avance inimigo sobre a zona do Valle de la Serena, o que se logrou a finais de agosto coa consolidaci\u00f3n das posici\u00f3ns naquela fronte, e incluso a recuperaci\u00f3n de terreo por parte das tropas republicanas. Logo de pasar d\u00faas semanas nun hospital de campa\u00f1a, en Serra Morena, debido ao esgotamento f\u00edsico polos continuos combates a aos frecuentes accesos de febres pal\u00fadicas (que ti\u00f1a contra\u00eddo un ano antes nas zonas pantanosas de Rena, no r\u00edo Guadiana), foi novamente nomeado Xefe de Estado Maior da Divisi\u00f3n, con car\u00e1cter accidental, pois que carec\u00eda do novo requisito legal de ser diplomado de Estado Maior. Neste cargo mant\u00edvose ata finais de 1938. Logo de dous meses en Belalc\u00e1zar, a 68\u00aa Divisi\u00f3n estableceu o seu Cuartel Xeral na vila de Capilla, onde permaneceu ata a fin da guerra, despreg\u00e1ndose as s\u00faas tres Brigadas (a 189\u00aa, a 191\u00aa e a 194\u00aa) na Serra de Torozo e na zona semides\u00e9rtica co\u00f1ecida como La Siberia, situada ao norte de Cabeza del Buey.\nA s\u00faa \u00faltima intervenci\u00f3n b\u00e9lica importante tivo lugar en xaneiro de 1939, na chamada Batalla de Valsequillo, mediante un intento de amago sobre a poboaci\u00f3n de Castuera, coa fin de distraer as forzas inimigas do verdadeiro ataque, producido m\u00e1is ao sur e que foi o \u00faltimo avance republicano na guerra. O ataque sobre Castuera quedou frustrado debido \u00e1s chuvias torrenciais daqueles d\u00edas, que impediron aos batall\u00f3ns involucrados na operaci\u00f3n (pertencentes \u00e1 189\u00aa Brigada Mixta) cruzar o impetuoso torrente dun dos afluentes do r\u00edo Guadalefra, que delimitaba as posici\u00f3ns inimigas polo punto do ataque. Isto produciu un notable abatemento nos soldados e oficiais, pois no ataque os dous batall\u00f3ns non foron freados polo inimigo, sen\u00f3n polos elementos. Penas viu neste feito a principio da fin, ao confirmarse que a ofensiva republicana no Sur fora finalmente detida e despois de ver regresar os batall\u00f3ns da s\u00faa Divisi\u00f3n nun estado penoso, logo de varios d\u00edas soportando unha chuvia torrencial \u00e1 intemperie.\nSeis meses antes da fin da guerra foi formalmente invitado a ingresar no PCE, pero declinou a invitaci\u00f3n. A\u00ednda que se identificaba co ideario da esquerda, no aceptaba \"en bloque\" ningunha ideolox\u00eda concreta. Tam\u00e9n, en decembro de 1938 chegou a ser proposto para o ascenso a comandante, pero o fracaso da operaci\u00f3n sobre Castuera de xaneiro de 1939, as s\u00faas cada vez m\u00e1is deterioradas relaci\u00f3ns co Xefe da Divisi\u00f3n (a quen reprochaba e acusaba de nepotismo) e a fin da guerra fixeron que ese ascenso no se efectuase.\nCoa fin da guerra e a orde de evacuaci\u00f3n da fronte foi o encargado de executar, como Xefe de Operaci\u00f3ns, a misi\u00f3n de dirixir o repregue dos dez mil soldados da Divisi\u00f3n cara Piedrabuena. Unha vez al\u00ed, soldados e oficiais quedaron libres da disciplina militar e cada un buscou a fuxida como puido. Tiveron que evitar caer en mans dunha patrulla inimiga de primeira li\u00f1a, o que probablemente implicar\u00eda o fusilamento inmediato. Con enorme esforzo e varios golpes de fortuna conseguiu chegar ao porto de Gand\u00eda o 30 de marzo, logo dun periplo de tres d\u00edas, que recorreu desde Capilla a p\u00e9 e en cami\u00f3ns e trens de feridos a trav\u00e9s de Siruela, Piedrabuena, Ciudad Real, Albacete, Chinchilla, Hell\u00edn e finalmente Valencia, escapando varias veces de milagre dos controis que os membros da Falange ti\u00f1an establecido xa establecido nas diferentes poboaci\u00f3ns. En Gand\u00eda logrou in extremis embarcarse nun torpedeiro franc\u00e9s que o levou ao exilio, grazas \u00e1s xesti\u00f3ns do deputado franc\u00e9s Albert Forcinal, que se atopaba al\u00ed organizando a evacuaci\u00f3n dun grupo de cidad\u00e1ns franceses. Xunto con el embarcaron dous oficiais republicanos procedentes tam\u00e9n de Extremadura, compa\u00f1eiros seus de fuga.\nExilio.\nDesembarcou en Port-Vendres, desde onde foi levado ao Campo de concentraci\u00f3n de Argel\u00e8s-sur-Mer, xa que carec\u00eda de pasaporte, onde sobreviv\u00edan con grandes dificultades uns cincuenta mil exiliados espa\u00f1ois, en medio de enormes penalidades e carencias. Ante estas, organizou alg\u00fans equipos para crear unhas m\u00ednimas infraestruturas que mellorasen algo as duras condici\u00f3ns de vida. Residiu tam\u00e9n durante alg\u00fans meses no veci\u00f1o campo de Saint Cyprien. Ao ano seguinte, foi destinado a un campo de traballo en Availles-Limouzine. En xu\u00f1o de 1940, ante o avance das tropas alem\u00e1s na segunda guerra mundial, emprendeu a fuxida a p\u00e9 cara o sur, en compa\u00f1\u00eda de Germ\u00e1n P\u00edrez, que fora Comisario pol\u00edtico do Quinto Rexemento. Tras percorrer 400 quil\u00f3metros en 22 d\u00edas chegaron a Tolosa e pouco despois foi destinado a outro campo de traballo en Gragnague. Aqu\u00ed sufriu fame rabiosa, xunto aos seus compa\u00f1eiros de infortunio, a causa do duro traballo e o racionamento de alimentos imposto polo Goberno Nazi ao R\u00e9xime de Vichy. Veuse tam\u00e9n en extrema necesidade, chegando a ter que vender a mellor das s\u00faas d\u00faas \u00fanicas camisas, para poderse pagar o material de escritura, imprescindible para manter o contacto epistolar co exterior. Librou de ser enviado \u00e1s obras da base de submarinos de Bordeos na zona de ocupaci\u00f3n alem\u00e1, e en setembro de 1941 foi destinado a outro campo de traballo en Catus, onde puido encargarse xa de labores administrativas e organizativas.\nFinalmente, posto novamente en comunicaci\u00f3n directa coa s\u00faa familia, esta puido reunir un n\u00famero de avais suficiente para permitirlle regresar a Espa\u00f1a, xa que pese \u00e1s s\u00faas convicci\u00f3ns republicanas, non tivera activismo pol\u00edtico e a s\u00faa actuaci\u00f3n na guerra fora sempre impecable desde o punto de vista da \u00e9tica militar m\u00e1is estrita. As\u00ed atravesou a fronteira de Portbou o 22 de outubro de 1942. O Xulgado de Instruci\u00f3n de Arz\u00faa abr\u00ed\u00falle expediente de responsabilidades pol\u00edticas en 1942.\nRegreso a Espa\u00f1a.\nAo seu regreso a Espa\u00f1a, logo de seis d\u00edas de prisi\u00f3n nos calabozos da Direcci\u00f3n Xeral de Seguridade (DGS), foi posto en liberdade, quedando confirmada finalmente ata xa entrado 1943, unha vez revisado o seu expediente. Por\u00e9n, quedou inhabilitado para exercer calquera tipo de cargo p\u00fablico, o que lle imped\u00eda regresar \u00e1 s\u00faa antiga profesi\u00f3n de profesor. Compaxinou traballos puntuais como delineante cos estudos de aparellador, que finalizou en 1948. Traballou en diversos empregos, en Mieres e finalmente en Madrid. Entre outros traballos, participou no proxecto de varias obras de infraestrutura.\nEn 1972 escribiu un libro de memorias para a s\u00faa contorna familiar.\nVida persoal.\nCasou con Mar\u00eda Dolores Lado, filla de Constantino Lado Lado e irm\u00e1 m\u00e1is nova do doutor Robert Lado, en xullo de 1947. A parella tivo cinco fillos."}
{"id": "545454", "revid": "1888", "url": "https://gl.wikipedia.org/wiki?curid=545454", "title": "Frutos Fern\u00e1ndez Ill\u00e1", "text": "Frutos Fern\u00e1ndez Ill\u00e1, nado en Pontedeume en 1868 e finado en Dumbr\u00eda o 5 de decembro de 1938, foi un avogado e xornalista galego.\nTraxectoria.\nFoi secretario interino do xulgado municipal de San Sadurni\u00f1o. Dirixiu o peri\u00f3dico \"Breamo\" de Pontedeume (1914-1916). Foi secretario interino do Concello de Ares (1924), e secretario propietario do Concello de Laxe dende 1927, do que foi destitu\u00eddo a principios do ano seguinte, e despois do de Dumbr\u00eda ata a s\u00faa morte, o 5 de decembro de 1938.\nVida persoal.\nCasou con Carmen Mart\u00ednez Sardina e foi pai de Frutos, Jes\u00fas, Nicol\u00e1s, Carmen, Saturnino, Elvira, Teresa, Carlos, Jos\u00e9 e Marina Fern\u00e1ndez Mart\u00ednez."}
{"id": "545458", "revid": "88215", "url": "https://gl.wikipedia.org/wiki?curid=545458", "title": "\u00c1lvaro Rey", "text": "\u00c1lvaro Rey V\u00e1zquez, nado en Sevilla o 11 de xullo de 1989, \u00e9 un futbolista espa\u00f1ol que xoga como extremo no St Joseph's de Xibraltar.\nTraxectoria.\nInicios (1989-2010).\nNacido en Sevilla, formouse na canteira da AD Nervi\u00f3n. Tras pasar polo Cerro del \u00c1guila, o Betis C e o Betis B, fichou en 2010 polo Gimn\u00e0stic de Tarragona. \nN\u00e0stic e Xerez (2010-2013).\nCo club catal\u00e1n debutou na Segunda Divisi\u00f3n o 31 de outubro, nun empate 1-1 na casa ante o C\u00f3rdoba CF. Pasou a maior parte desa tempada compaxinando o N\u00e0stic co seu filial, o Pobla de Mafumet, da Terceira Divisi\u00f3n. Na tempada 2011/12 marcou o seu primeiro gol como profesional, nunha vitoria pola m\u00ednima fronte o Elche CF, mais o equipo acabou descendendo. En xullo de 2012, fichou polo Xerez, tam\u00e9n de Segunda. Foi titular en m\u00e1is da metade dos encontros dunha tempada desastrosa para o club, que acabou \u00faltimo e perdendo d\u00faas categor\u00edas por mor das s\u00faas d\u00e9bedas. \nPaso por Am\u00e9rica do Norte (2013-2014).\nFichou ent\u00f3n polo seu primeiro equipo estranxeiro, o Toronto FC da Major League Soccer. Marcou o seu primeiro gol co seu novo club o 28 de setembro, na vitoria por 4-1 ante o DC United de Washington no BMO Field.\nEn xu\u00f1o de 2014 foi traspasado ao Columbus Crew SC, dos Estados Unidos, a cambio de Dominic Oduro. O seu contrato foi rescindido de com\u00fan acordo s\u00f3 un mes despois, alegando motivos persoais, e asinou co Alcorc\u00f3n. \nAlcorc\u00f3n e cesi\u00f3n a Murcia (2014-2017).\nApenas dispuxo de minutos no equipo de Bordal\u00e1s e en abril sa\u00edu cedido ao Murcia ata final de tempada. Co equipo murciano disputou un total de cinco partidos da Segunda B, un deles na fase de ascenso a Segunda. Na tempada 2015/16 ga\u00f1ou protagonismo no Alcorc\u00f3n, xogando un total de 26 encontros, 17 deles como titular, con Mu\u00f1iz como adestrador, pero os seus n\u00fameros volveron caer na tempada seguinte.\nGrecia e Polonia (2017-2018).\nEn febreiro de 2017, desvencellouse do Alcorc\u00f3n e asinou un contrato de seis meses co Panetolikos FC da Super Liga de Grecia. Debutou na m\u00e1xima categor\u00eda grega o 19 de febreiro, nunha derrota por 1-2 contra o Platanias no estadio Panetolikos, marcando o \u00fanico gol do seu equipo.\nO 16 de xullo de 2017 fichou polo Arka Gdynia da Ekstraklasa polaca. Con ese equipo xogou s\u00f3 catro encontros: un de liga contra o Korona Kielce, dous da Copa de Polonia e outro da fase previa da Europa League fronte o FC Midtjylland de Dinamarca. \nRacing de Ferrol (2018).\nDeixou o equipo polaco a metade de tempada e en xaneiro de 2018 fichou polo Racing de Ferrol, da Segunda B. No equipo galego f\u00edxose coa titularidade na dianteira, a car\u00f3n de Joselu, e chegou a marcar un triplete contra o San Sebasti\u00e1n de los Reyes, o \u00fanico da s\u00faa carreira. Con todo, o conxunto verde acabou descendendo a Terceira.\nMirand\u00e9s (2018-2020).\nEn xullo de 2018 fichou polo Mirand\u00e9s, tam\u00e9n de Segunda B. Foi titular durante a maior parte da tempada no equipo de Borja Jim\u00e9nez, que acabou a liga na terceira posici\u00f3n. Na fase ascenso marcou dous goles, contra Recreativo de Huelva e Atl\u00e9tico Baleares, que contribu\u00edron a que o equipo lograse o segundo ascenso \u00e1 categor\u00eda de prata da s\u00faa historia. Na seguinte tempada, con Andoni Iraola no banco, xogou un total de 41 partidos entre liga e Copa, marcando 8 goles. Marcou un dos tres goles do seu equipo contra o Sevilla na Copa do Rei, que serviron para eliminar o club andaluz nos oitavos de final, e foi titular tam\u00e9n no partido de cuartos de final fronte ao Villarreal, onde o Mirand\u00e9s logrou unha hist\u00f3rica segunda clasificaci\u00f3n para as semifinais.\nBol\u00edvar (2020-2022).\nEn agosto de 2020 volveu sa\u00edr ao estranxeiro, fichando polo Bol\u00edvar, da Primeira Divisi\u00f3n de Bolivia. Debutou co club da Paz o 17 de setembro, nun partido da Copa Libertadores contra o Palmeiras. O equipo quedou terceiro no seu grupo da Libertadores, quedando eliminado da competici\u00f3n e pasando a xogar na Copa Suramericana, competici\u00f3n na que \u00c1lvaro Rey marcou o seu primeiro gol coa camiseta do Bol\u00edvar o 2 de decembro nunha derrota por goleada contra o Lan\u00fas arxentino. No club boliviano coincidiu cos tam\u00e9n espa\u00f1ois Alberto Guiti\u00e1n e \u00c1lex Granell, as\u00ed como co adestrador Natxo Gonz\u00e1lez.\nDeportivo da Coru\u00f1a (2022).\nEn xaneiro de 2022 rescindiu o seu contrato co Bol\u00edvar para regresar ao f\u00fatbol espa\u00f1ol, fichando polo Deportivo da Coru\u00f1a, na Primeira Divisi\u00f3n RFEF, club adestrado polo seu antigo t\u00e9cnico no MIrand\u00e9s, Borja Jim\u00e9nez. No equipo galego disputou 13 partidos, deles s\u00f3 3 como titular, e marcou un gol de penalti contra o Valladolid Promesas.\nXerez (2022-2023).\nTras rematar o seu contrato co Deportivo baixou d\u00faas categor\u00edas para regresar ao Xerez, da Terceira Divisi\u00f3n RFEF. Co equipo andaluz disputou 25 partidos, todos como titular, e marcou 8 goles.\nSt Joseph's.\nEn xullo de 2023 marchou a Xibraltar, onde asinou contrato co St Joseph's."}
{"id": "545460", "revid": "5863", "url": "https://gl.wikipedia.org/wiki?curid=545460", "title": "Aquilino Gomes Ribeiro", "text": ""}
{"id": "545461", "revid": "89787", "url": "https://gl.wikipedia.org/wiki?curid=545461", "title": "Yolanda Ortiz", "text": "Yolanda Ortiz, nada en 1923 ou 1924 en Tucum\u00e1n e finada o 22 de xu\u00f1o de 2019 en Bos Aires, foi unha doutora en qu\u00edmica arxentina e primeira secretaria de Recursos Naturais e Medio Humano da Arxentina en 1973.\nEn 2020 promulgouse a \"Lei Yolanda\" de formaci\u00f3n ambiental integral, que obriga aos cargos p\u00fablicos a formar en temas ambientais e de cambio clim\u00e1tico, nomeada as\u00ed en homenaxe a Yolanda Ortiz.\nTraxectoria.\nYolanda Ortiz estudou Qu\u00edmica en Bos Aires. \nO seu primeiro traballo foi na empresa Shell e despois traballou na Direcci\u00f3n de Aduanas.\nDurante os anos sesenta dedicouse a estudar Toxicolox\u00eda na Facultade de Ciencias Exactas e Naturais . Nesa mesma d\u00e9cada obtivo unha bolsa na Sorbona, en Francia, onde permaneceu ata finais da d\u00e9cada. \nEn 1973 foi convocada para dirixir a Secretar\u00eda de Medio Ambiente de Am\u00e9rica Latina por Juan Domingo Per\u00f3n.\nTras a morte de Per\u00f3n e o derrocamento de Isabel Per\u00f3n, Yolanda tivo que exiliarse en Venezuela, onde traballou na Universidade Sim\u00f3n Bol\u00edvar. Al\u00ed permaneceu seis anos. \nAo seu regreso, fundou a organizaci\u00f3n non gobernamental Centro Ambiental Arxentino - CAMBIAR. \nReco\u00f1ecementos.\nEn febreiro de 2009, o Consello Federal de Medio Ambiente (COFEMA) rendeu homenaxe \u00e1 traxectoria de Yolanda Ortiz.\nEn maio de 2015, a Fundaci\u00f3n R21 - Am\u00e9rica Latina Sostible, nomeou a Yolanda Ortiz como Socia de Honra polo seu destacado traballo a favor do medio ambiente e a sustentabilidade. \nO 27 de abril de 2017, a Menci\u00f3n de Honra \u00e1 s\u00faa traxectoria, o m\u00e1ximo reco\u00f1ecemento da C\u00e1mara de Deputados da Naci\u00f3n, pola s\u00faa traxectoria en temas de coidado do medio ambiente.\nEn 2018, o Senado da Naci\u00f3n Arxentina concedeulle a menci\u00f3n Juana Azurduy en reco\u00f1ecemento \u00e1 s\u00faa traxectoria. "}
{"id": "545462", "revid": "5863", "url": "https://gl.wikipedia.org/wiki?curid=545462", "title": "Cilistro Fern\u00e1ndez de la Vega", "text": ""}
{"id": "545463", "revid": "15490", "url": "https://gl.wikipedia.org/wiki?curid=545463", "title": "Perifito", "text": ""}
{"id": "545465", "revid": "55340", "url": "https://gl.wikipedia.org/wiki?curid=545465", "title": "The Great Train Robbery", "text": "The Great Train Robbery \u00e9 unha curtametraxe muda estadounidense estreada o 1 de decembro de 1903, do x\u00e9nero Western escrito, producido e dirixido por Edwin S. Porter. \u00c9 considerada como a primeira pel\u00edcula de acci\u00f3n estadounidense e a primeira do x\u00e9nero Western.\nA pel\u00edcula utilizou unha serie de t\u00e9cnicas pouco convencionais, inclu\u00edndo a edici\u00f3n composta, a filmaci\u00f3n de localizaci\u00f3ns e o movemento frecuente da c\u00e1mara. Tam\u00e9n \u00e9 unha das primeiras en empregar a \"t\u00e9cnica de corte transversal\", na que se amosan d\u00faas escenas que ocorren en simult\u00e1neo en lugares diferentes.\nEn 1990, a pel\u00edcula foi considerada \u00abcultural, hist\u00f3rica e esteticamente significativa\u00bb pola Biblioteca do Congreso dos Estados Unidos e seleccionada para a s\u00faa preservaci\u00f3n no National Filme Registry.\nEstrutura.\nA pel\u00edcula distribu\u00edase xunto cun plano medio onde o xefe dos bandidos mira \u00e1 c\u00e1mara e dispara, e os exhibidores pod\u00edano inserir ao principio ou ao final da pel\u00edcula, segundo o seu propio criterio.\nDirecci\u00f3n.\nNos inicios da d\u00e9cada de 1900, Thomas Alva Edison beneficiouse da piratar\u00eda alegando que inventou a fotograf\u00eda animada. Con todo, o control m\u00e1is f\u00e9rreo de creadores como George M\u00e9li\u00e8s empezaron a abrir sucursais en Estados Unidos, obrigou Edison \u00e1 produci\u00f3n de pel\u00edculas propias. O seu principal realizador foi Edwin S. Porter, xefe do estudo de 1902 a 1910 con obras como \"Salvamento nun incendio\" imitando unha previa da escola de Brighton. Pero foi con \"The Great Train Robbery\" que consolida a s\u00faa t\u00e9cnica narrativa que servir\u00eda de base para o posterior cine de acci\u00f3n.\nPara obter influencias no seu traballo, Porter viu e analizou as pel\u00edculas de M\u00e9li\u00e8s, sorprendido pola s\u00faa duraci\u00f3n e factura, e cr\u00eda que pod\u00eda facer tales propostas. \nGui\u00f3n.\nAs fontes utilizadas para os westerns nutr\u00edanse da mitolox\u00eda creada pola conquista e colonizaci\u00f3n do Oeste norteamericano. \nInterese e novidade do filme.\nEn s\u00f3 unha ducia de planos e case dez minutos de duraci\u00f3n (na versi\u00f3n restaurada polo British Filme Institute), \"The Great Train Robbery\" exp\u00f3n unha historia completa cun desenvolvemento narrativo e tensi\u00f3n dram\u00e1tica novas para o espectador da \u00e9poca.\nAl\u00e9n de ser un dos primeiros exemplos de narrativa realista no cinema, o filme foi innovador noutros aspectos: \u00e9 o primeiro a ter metraxe rodada en exteriores, o primeiro a ser filmado varias localizaci\u00f3ns, o primeiro a utilizar bonecos como \"dobres\" dos actores e pioneiro no uso de movementos de c\u00e1mara e no uso incipiente da montaxe paralela. Tam\u00e9n se usaron cortes para mostrar acci\u00f3ns en lugares paralelos e o uso do zoom, t\u00e9cnica avanzada para a \u00e9poca, na famosa escena do tiro en direcci\u00f3n aos espectadores. Estabeleceu paradigmas do Western, como os tiros que forzan unha persoa a bailar, as persecuci\u00f3ns a cabalo e o tiroteo final."}
{"id": "545468", "revid": "89787", "url": "https://gl.wikipedia.org/wiki?curid=545468", "title": "Festival de Eurovisi\u00f3n J\u00fanior 2022", "text": "O XX Festival de Eurovisi\u00f3n J\u00fanior (en ingl\u00e9s: Junior Eurovision Song Contest 2022, franc\u00e9s: Concours Eurovision de la chanson junior 2022 e armenio: \u0544\u0561\u0576\u056f\u0561\u056f\u0561\u0576 \u0535\u057e\u0580\u0561\u057f\u0565\u057d\u056b\u056c 2022 \u0565\u0580\u0563\u056b \u0574\u0580\u0581\u0578\u0582\u0575\u0569) celebrarase a finais de 2022. Ser\u00e1 a segunda vez que se celebrar\u00e1 en Armenia, tras a vitoria de Malena con 224 puntos na anterior edici\u00f3n.\nLocalizaci\u00f3n.\nSer\u00e1 a segunda vez que se celebrar\u00e1 en Armenia, sendo a primeira vez en 2011. \nOutros pa\u00edses.\nPara que un pa\u00eds poida optar a unha posible participaci\u00f3n no Festival de Eurovisi\u00f3n J\u00fanior, debe ser un membro activo de EBU. Actualmente non se sabe se a UER emitir\u00e1 invitaci\u00f3ns aos 56 membros activos como o fan para o Festival de Eurovisi\u00f3n.\nMembros activos da UER.\nPosibles debut\nPosibles regresos\nPosibles expulsados"}
{"id": "545469", "revid": "98629", "url": "https://gl.wikipedia.org/wiki?curid=545469", "title": "Privilexio do branco", "text": "O privilexio do branco (en franc\u00e9s, \"privil\u00e8ge du blanc\"; en italiano, \"privilegio del bianco\") \u00e9 concedido a certas ra\u00ed\u00f1as cat\u00f3licas e consortes de monarcas cat\u00f3licos. Mediante este privilexio, poden vestir de branco nunha audiencia co Papa, mentres que para as demais mulleres \u00e9 obrigatorio vestiren de negro.\nHistoria.\nEste privilexio tr\u00e1tase dunha concesi\u00f3n \u00e1s ra\u00ed\u00f1as e consortes cat\u00f3licas como s\u00edmbolo de agradecemento \u00e1s casas reais que se mantiveron fieis \u00e1 Igrexa cat\u00f3lica cando outros reinos se converteron \u00e1s igrexas protestantes.\nO protocolo formal vaticano para as audiencias papais esix\u00eda que as mulleres utilizasen vestido negro de manga longa sen escote, saia por baixo do xeonllo e mantela. Aos homes esix\u00edaselles frac, con chaleco e bolboreta de piqu\u00e9 brancos. Tam\u00e9n est\u00e1n permitidos os traxes t\u00edpicos do propio pa\u00eds.\nDesde os anos 80 os c\u00f3digos da etiqueta vaticana convert\u00e9ronse en opcionais. As\u00ed, diversos invitados, diplom\u00e1ticos e xefes de Estado optaron polo traxe de gravata na misa de inauguraci\u00f3n de Bieito XVI en 2005.\nUso.\nActualmente poden vestir de branco:\nAs ra\u00ed\u00f1as de Espa\u00f1a son as \u00fanicas que o poden combinar cunha peita. \nS\u00f3 te\u00f1en o \u201cprivilexio do branco\u201d as ra\u00ed\u00f1as ou consortes de catro monarqu\u00edas cat\u00f3licas: \nNon te\u00f1en este privilexio outras monarqu\u00edas cat\u00f3licas, como Mar\u00eda Kinsky de Wchinitz e Tettau, de Liechtenstein ou Masenate Mohato Seeiso, de Lesoto, nin as monarqu\u00edas anglicanas ou luteranas, como Reino Unido, Noruega, Suecia ou Dinamarca. Tampouco ten dito privilexio a ra\u00ed\u00f1a consorte M\u00e1xima dos Pa\u00edses Baixos, malia non renunciar ao catolicismo ao contraer matrimonio.\nTam\u00e9n pos\u00fae este dereito a Princesa de N\u00e1poles, como consorte do pretendente ao trono de Italia e princesa da Casa de Savoia. As princesas de Italia, malia non seren ra\u00ed\u00f1as, tam\u00e9n fixeron uso deste privilexio.\nNos \u00faltimos anos, O Vaticano non \u00e9 tan estrito co protocolo da indumentaria. De feito, Cherie Blair, a esposa de Tony Blair, exprimeiro ministro do Reino Unido e cat\u00f3lico converso, acudiu vestida de branco \u00e1 audiencia papal.\nLista de ocasi\u00f3ns de uso.\nO privilexio do branco non \u00e9 usado en todos os casos, s\u00f3 nas seguintes ocasi\u00f3ns, as m\u00e1is sinaladas no Vaticano."}
{"id": "545475", "revid": "15490", "url": "https://gl.wikipedia.org/wiki?curid=545475", "title": "In\u00e9s Mart\u00edn Rodrigo", "text": "In\u00e9s Mart\u00edn Rodrigo, nada en Madrid\u00a0en 1983, \u00e9 unha escritora e xornalista madrile\u00f1a.\nTraxectoria.\nLlicenciada en Periodismo pola Universidade Complutense de Madrid, \u00e9 redactora de cultura do xornal ABC. \nEn 2016 publicou \u00ab\"Azules s\u00f3n las horas\"\u00bb, na que novela a vida de Sof\u00eda Casanova, a primeira correspondente de guerra espa\u00f1ola e en 2020 o libro \u00ab\"Una habitaci\u00f3n compartida\"\u00bb (2020), con entrevistas a diferentes escritoras como Ida Vitale, Zadie Smith, Elena Poniatowska e Margaret Atwood. \nEn 2022 ga\u00f1a o premio Nadal con \u00ab\"Las formas del querer\"\u00bb."}
{"id": "545494", "revid": "23204", "url": "https://gl.wikipedia.org/wiki?curid=545494", "title": "Europa (filme de 2021)", "text": "Europa (en ; \"\u02beAwr\u016bb\u0101\") \u00e9 un filme iraqu\u00ed-kuwait\u00ed de 2021 dirixido por Haider Rashid. Foi escollido como candidato de Iraq para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado."}
{"id": "545496", "revid": "98629", "url": "https://gl.wikipedia.org/wiki?curid=545496", "title": "Foscadh", "text": "Foscadh (que en lingua irlandesa quere dicir \"refuxio\"; tam\u00e9n escrito en irland\u00e9s arcaico como Fosca\u1e0b) \u00e9 un filme irland\u00e9s de 2021 escrito e dirixido por Se\u00e1n Breathnach. Bas\u00e9ase nos personaxes da novela \"The Thing about December\" de D\u00f3nal Ryan.\n O filme estreouse no Festival de Cinema de Galway de 2021. Rodado en lingua irlandesa, foi escollido como candidato de Irlanda para o \u00d3scar \u00f3 mellor filme internacional na 94\u00aa edici\u00f3n dos premios, mais finalmente non foi nomeado.\nSinopse.\nJohn Cunliffe (D\u00f3nall \u00d3 H\u00e9alai) \u00e9 un mozo reclu\u00eddo de 28 anos, mimado polos seus pais. Cando os seus pais falecen, John descobre que herdou terras no cami\u00f1o dunha proposta de desenvolvemento lucrativo dun parque e\u00f3lico. Nunca tivo que valerse por si mesmo, ten que crecer axi\u00f1a.\nProduci\u00f3n.\n\"Foscadh\" foi rodado en 2019 e 2020 en Corr na M\u00f3na, no Condado de Galway tendo recibido unha subenci\u00f3n de 400.000 euros da Broadcasting Authority of Ireland.\nAcollida.\n\"Foscadh\" estreouse internacionalmente no Festival de Cinema de Galway en xullo de 2021, onde ga\u00f1ou o premio \u00f3 mellor filme dun debutante."}
{"id": "545497", "revid": "23204", "url": "https://gl.wikipedia.org/wiki?curid=545497", "title": "Fosca\u1e0b", "text": ""}
{"id": "545504", "revid": "5863", "url": "https://gl.wikipedia.org/wiki?curid=545504", "title": "Celestino Fern\u00e1ndez de la Vega Pardo", "text": ""}
{"id": "545537", "revid": "1822", "url": "https://gl.wikipedia.org/wiki?curid=545537", "title": "Alertas alimentarias", "text": ""}
{"id": "545563", "revid": "65337", "url": "https://gl.wikipedia.org/wiki?curid=545563", "title": "Krazy Kat", "text": "Krazy Kat \u00e9 unha tira de prensa creada por George Herriman que apareceu nos diarios estadounidenses entre 1913 e 1944. Publicouse por primeira vez no \"New York Evening Journal\" de William Randolph Hearst. Ambientada nunha escena idealizada do lugar de vacaci\u00f3ns de Herrmiman no condado de Coconino, Arizona, Krazy Kat \u00e9 unha mestura de surrealismo, brincadeira inocente e linguaxe po\u00e9tica que fixo que estes c\u00f3mics se convertesen nun dos favoritos dos fans ao longo das d\u00e9cadas.\nO argumento c\u00e9ntrase nas relaci\u00f3ns entre tres personaxes: Krazy, un gato inocente de sexo indefinido, o antagonista e amor non correspondido, o rato Ignatz Mouse, e Officer Bull Pupp, un bulldog polic\u00eda, inimigo de Ignatz e namorado en segredo de Krazy Kat. Todas as historias son autoconclusivas. Unha boa parte das tiras segue un esquema similar: Ignatz lanza un lladrillo a Krazy Kat, por raz\u00f3ns desco\u00f1ecidas, o que el/ela interpreta como unha proba de amor; logo aparece Officer Pupp, administrador da lei no Condado, e cunha misi\u00f3n persoal que pon fin aos plans de Ignatz, que acaba sempre no c\u00e1rcere. Neste esquema sinxelo hai toda unha serie de variaci\u00f3ns.\nA pesar da sinxeleza das pallasadas da trama xeral, foi a caracterizaci\u00f3n detallada dos personaxes, xunto coa creatividade verbal e visual de Herriman, o que fixo que Krazy Kat fose un dos primeiros c\u00f3mics louvados por intelectuais e considerados como unha arte seria. Gilbert Seldes, un cr\u00edtico moi apreciado da \u00e9poca, escribiu un longo eloxio da tira en 1924, calific\u00e1ndoa como \"a obra de arte m\u00e1is deliciosa, fant\u00e1stica e satisfactoria producida na actualidade en Am\u00e9rica\". O famoso poeta E. E. Cummings, outro admirador, escribiu a introduci\u00f3n da primeira colecci\u00f3n en formato libro. En tempos recentes, alg\u00fans debuxantes modernos citaron a Krazy Kat como unha grande influencia.\nPersonaxes.\nKrazy Kat.\nInxenuo e curioso, o personaxe principal da tira deambula por Coconino County despreocupado. Os di\u00e1logos de Krazy empregan un argot (\"A fowl konspirissy - is it pussible?\") que se asemella a unha mestura de ingl\u00e9s, franc\u00e9s, castel\u00e1n, yiddish e outros dialectos e expresi\u00f3ns inventadas. A mi\u00fado cantan ou bailan expresando a s\u00faa alegr\u00eda, Krazy, coa s\u00faa paix\u00f3n cega por Ignatz cre que os ladrillos que lle lanza o rato son un xeito de devolverlle ese amor. Non \u00e9 consciente da rencorosa rivalidade entre Ignatz e o oficial Pupp e confunde os frecuentes encarceramento do can ao rato cun xogo inocente de polic\u00edas e ladr\u00f3ns. Naquelas ocasi\u00f3ns nas que Ignatz \u00e9 cazado antes de lanzar o lladrillo, Krazy solta un suspiro e preg\u00fantase onde se meteu o seu querido rato.\nIgnatz.\nA Ignatz nada lle presta m\u00e1is que lanzar ladrillos \u00e1 cabeza de Krazy Kat. Para protexer os seus plans do Officer Pupp, Ignatz esconde os ladrillos, enmasc\u00e1rase, ou al\u00edstase de axudante en Coconino County. Facendo m\u00e1is levadeiras as tarefas de Ignatz est\u00e1 a boa vontade de Krazy Kat, ansiando recibir un afectuoso agasallo en forma de golpe na cabeza.\nOfficer Pupp.\n\"Membro da Lei e Brazo da Orde\", Officer Bull Pupp (tam\u00e9n chamado \"Offisser\", \"Offissa\" e \"Offisa\") sempre tenta (e \u00e1s veces consegue) impedir as intenci\u00f3ns do Ignatz de tirarlle un ladrillo a Krazy Kat.\nHistoria.\nKrazy Kat evolucionou a partir dunha tira de Herriman, \"The Dingbat Family\", estreada en 1910, e que m\u00e1is tarde pasar\u00eda a chamarse \"The Family Upstairs\", un nome m\u00e1is popular para o c\u00f3mic dos Dingbats que trataba de evitar as bromas da familia misteriosa do apartamento de enriba. Herriman quixo completar as aventuras dos Dingbats e no tempo que lle sobraba da s\u00faa xornada laboral- engadiu, ao fondo da tira, unha serie de pequenas vi\u00f1etas que narraban os acontecementos dun gato e un rati\u00f1o.\nA pesar de que a serie era pouco apreciada polo grande p\u00fablico, \"Krazy Kat\" xuntou un bo grupo de seguidores ente os intelectuais, pero foi preciso o apoio do editor Willam Randolph Hearst para que a serie conseguise independencia.\nO 17 de agosto de 1910, o gato recibiu o nome de \"Krazy Kat\" por primeira vez. En 1911, a primitiva tira de Krazy Kat substitu\u00edu a \"The Family Upstairs\" durante unhas semanas, antes de volver ao seu papel subsidiario. Pasou a ser unha tira habitual a partir do 28 de outubro de 1913 e a s\u00faa publicaci\u00f3n estendeuse a outras cabeceiras, a trav\u00e9s do \"King Features Syndicate\". O 23 de abril de 1916, Herriman converte a Krazy Kat nunha \"sunday strip\" (tira dominical de p\u00e1xina completa), primeiro en branco e negro e despois a cor. Herriman continuou debuxando bandas dese\u00f1adas at\u00e9 o seu pasamento, en 1944.\nAdaptaci\u00f3ns ao cine e televisi\u00f3n.\nKrazy Kat foi introducida no campo da animaci\u00f3n moitas veces. Nestas adaptaci\u00f3ns o sexo do gato xa non era dubidoso, era macho ou femia, e era o protagonista, en detrimento do rato Ignatz. As primeiras curtametraxes foron producidas por William Randolph Hearst en 1916, coa compa\u00f1\u00eda \"Hearst-Vitagraph News Pictorial\" e, m\u00e1is tarde, co \"International Film Service\" (IFS) en 1918. En ningunha destas obras participou o autor orixinal, George Herriman. Despois dun lapso de dous anos en 1920, John R. Bray, propietario de \"Bray Productions\", comezou a producir unha serie de curtas \"Krazy Kat\". Eran tempos do cine mudo e recurr\u00edan aos globos para mostrar os di\u00e1logos.\nEn 1925, o pioneiro da animaci\u00f3n Bill Nolan quixo traer a tira de volta \u00e1 pantalla. Despois dun primeiro intento de acordo cos \"Animadores Asociados\", tras a s\u00faa disoluci\u00f3n, conseguiu que Margaret J. Winkler aceptase distribu\u00edr o seu traballo. A diferenza das adaptaci\u00f3ns anteriores, Nolan non se baseou nas historias, personaxes e situaci\u00f3ns orixinais da tira. O gato de Nolan era explicitamente masculino, e o seu dese\u00f1o e personalidade acheg\u00e1rono moito a F\u00e9lix, o gato. \u00c9 moi probable que iso fose debido a que Nolan estivo a traballar un tempo no estudo de Pat Sullivan, un dos creadores de Felix. O marido de Winkler, Charles B. Mintz, decidiu facerse co control da operaci\u00f3n. Despois de crear o seu propio estudo, \"Charles Mintz Screen Gems\", comezou a producir as primeiras curtas sonoras de Krazy Kat, sendo o primeiro \"Ratskin\", lanzado en 1929. En 1930, decidiu trasladar todo o seu equipo a California, e al\u00ed redese\u00f1aron os personaxes. A s\u00faa est\u00e9tica era distante da tira, e Krazy Kat de Mintz era, como moitos outros personaxes de debuxos animados de principios dos anos 30, unha versi\u00f3n do Mickey Mouse personaxe de Disney, e as s\u00faas aventuras limit\u00e1ronse ao sinxelo \"slapstick \" coa s\u00faa moza (como Mickey e Minnie Mouse) e a s\u00faa fiel mascota, un can. En 1936, o animador Isadore Klein foi o responsable de \"Lil 'Ainjil\", a \u00fanica curta de Mintz que tentou reflectir a banda dese\u00f1ada orixinal. Con todo, Mintz estaba tan \"terribelmente decepcionado\" co resultado que ordenou continuar o \"Krazy-Mickey\". En 1939, Mintz tivo que venderlles o estudo debido a d\u00e9bedas coa s\u00faa distribuidora Columbia Pictures. A \u00faltima curta de Krazy a\u00ednda producida baixo o nome de \"Screen Gems\", \"Mouse Exterminator\", lanzouse en 1940. O director de animaci\u00f3n Gene Deitch, da produtora \"Rembrandt Films\" de Praga, Checoslovaquia (agora Rep\u00fablica Checa) produciu unha serie de Krazy Kat entre 1962 e 1964, que axudou a co\u00f1ecer o personaxe entre a xeraci\u00f3n \"Baby boom\". A diferenza das adaptaci\u00f3ns anteriores, as curtas de Deitch foron feitas para televisi\u00f3n e esteticamente estaban moi pr\u00f3ximas \u00e1 tira orixinal; dende o uso dos escenarios e os fondos, at\u00e9 a presenza do rato Ignatz. Por\u00e9n, como nos anos 30, o x\u00e9nero de Krazy estaba definido, neste caso era un gato. Nas curtas anteriores, a adaptaci\u00f3n estaba tan afastada da obra orixinal que o sexo do gato era indiferente; pero as curtas de Deitch tentaron ser fieis \u00e1 tira de Herriman. Jay Livingston e Ray Evans compuxeron a m\u00fasica da maior\u00eda dos episodios. Por desgraza, a animaci\u00f3n desigual e a mala sincronizaci\u00f3n das voces \u00e9 com\u00fan nesta serie. O Oficial Bull Pup tam\u00e9n ti\u00f1a a s\u00faa propia serie de curtas.\nEdici\u00f3ns en ingl\u00e9s.\nEclipse Comics comezou a publicar a obra completa, en colaboraci\u00f3n con Turtle Island, mais a desaparici\u00f3n da editorial deixou a edici\u00f3n inconclusa.\nFantagraphics Books est\u00e1 publicando hoxe reedici\u00f3ns de Krazy Kat en volumes dese\u00f1ados por Chris Ware."}
{"id": "545564", "revid": "89787", "url": "https://gl.wikipedia.org/wiki?curid=545564", "title": "Just Add Magic (serie de televisi\u00f3n)", "text": "Just Add Magic \u00e9 unha serie de televisi\u00f3n estadounidense que est\u00e1 vagamente baseada no libro hom\u00f3nimo de Cindy Callaghan. Foi producido por Amazon Studios. O piloto foi creado en 2015 e o ano seguinte a serie asegurou unha tempada completa. Amazon renovou a serie para unha segunda tempada en xu\u00f1o de 2016 despois de que \"fixera un r\u00e9cord como a estrea de fin de semana en Amazon Original Kids m\u00e1is exitosa en canto a emisi\u00f3ns e horarios de Prime Video nos Estados Unidos\".\nA continuaci\u00f3n da serie, \"Just Add Magic: Mystery City\", estreouse o 17 de xaneiro de 2020."}
{"id": "545565", "revid": "88215", "url": "https://gl.wikipedia.org/wiki?curid=545565", "title": "\u00c1lvaro Rey V\u00e1zquez", "text": ""}
{"id": "545566", "revid": "89787", "url": "https://gl.wikipedia.org/wiki?curid=545566", "title": "Lorraine Hansberry", "text": "Lorraine Hansberry, nada en Chicago o 19 de maio de 1930 e finada en Nova York o 12 de xaneiro de 1965, foi unha escritora e dramaturga estadounidense, que participou na loita pola igualdade de dereitos. Foi a primeira autora afroamericana que tivo unha obra representada en Broadway.\nFoi candidata aos premios Tony \u00e1 mellor obra e nos premios WGA ao drama estadounidense mellor escrito.\nTraxectoria.\nHanberry era a m\u00e1is nova dos catro fillos de Nannie Louise Perry, mestra, e de Carl Augustus Hansberry, corretor inmobiliario. \nEn 1938, o seu pai mercou unha casa en Washington Park no sur de Chicago, provocando a ira dos seus veci\u00f1os brancos. Os esforzos destes para botar a familia Hansberry culminaron na decisi\u00f3n do Tribunal Supremo no caso \"Hansberry v. Lee\" de 1940, que ga\u00f1ou o seu pai fronte a un delito de segregaci\u00f3n racial. Naquel momento considerouse que a restrici\u00f3n non era lex\u00edtima, mais tampouco inv\u00e1lida; estas restrici\u00f3ns non foron declaradas inconstitucionais ata o caso \"Shelley v. Kraemer\", 334 U.S. 1 (1948).\nCarl Hansberry tam\u00e9n apoiaba a Urban League e a National Association for the Advancement of Colored People NAACP en Chicago. Ambos os Hansberrys eran activos no Partido Republicano de Chicago. Carl faleceu en 1946 cando Lorraine ti\u00f1a quince anos; \"o racismo americano axudou a matalo\", dixo ela m\u00e1is adiante.\nLorraine Hansberry realizou os seus estudos na Universidade de Wisconsin-Madison.\nTrasladouse a Nova York, onde traballou para o xornal panafricanista \"Freedom\", en que tratou con outros intelectuais como Paul Robeson ou W. E. B. Du Bois. En 1951 mudouse a Harlem e involucrouse no activismo contra os desafiuzamentos. Gran parte do seu traballo nese momento foi sobre a loita africana pola liberaci\u00f3n e o seu impacto no mundo. As obras de Hansberry tam\u00e9n se ocupaban do seu lesbianismo e da opresi\u00f3n da homosexualidade.\nA s\u00faa obra m\u00e1is famosa, \"A Raisin in the Sun\", escrita en 1959, inspirouse na batalla legal emprendida pola s\u00faa familia en contra das leis de segregaci\u00f3n racial en Chicago durante a s\u00faa infancia. O t\u00edtulo da obra prov\u00e9n do poema \"Harlem\" de Langston Hughes: \"Que pasa cando se posp\u00f3n un so\u00f1o? S\u00e9case como unha pasa ao sol?\". Aos vinte e nove anos ga\u00f1ou o New York Drama Critics' Circle Award, sendo a primeira ga\u00f1adora afroamericanan, a quinta muller e a m\u00e1is nova.\nO 20 de xu\u00f1o de 1953, Hansberry casou con Robert Nemiroff, publicista, letrista e activista pol\u00edtico xudeu. En 1964, Hansberry e Nemiroff divorci\u00e1ronse, mais continuaron a traballar xuntos.\nHansberry faleceu de cancro de p\u00e1ncreas o 12 de xaneiro de 1965, aos 34 anos. James Baldwin afirmou:\nHansberry inspirou a canci\u00f3n \"To Be Young, Gifted and Black\" da cantante e pianista Nina Simone, e ese foi tam\u00e9n o t\u00edtulo da obra de teatro autobiogr\u00e1fica. Robert Nemiroff doou os efectos persoais e profesionais da s\u00faa ex esposa \u00e1 New York Public Library. Ao facelo bloqueou o acceso a todos os materiais relacionados co lesbianismo de Hansberry, facendo que os bi\u00f3grafos e estudosos non tivesen acceso a eles durante cincuenta anos. En 2013, a filla de Nemiroff liberou o material restrinxido para Kevin J. Mumford, que explorou a autoidentificaci\u00f3n de Hansberry na s\u00faa obra posterior."}
{"id": "545578", "revid": "27155", "url": "https://gl.wikipedia.org/wiki?curid=545578", "title": "Xene ego\u00edsta", "text": ""}
{"id": "545580", "revid": "88215", "url": "https://gl.wikipedia.org/wiki?curid=545580", "title": "David Pallas", "text": "David Pallas, nado na Laracha o 1 de xullo de 1980, \u00e9 un exfutbolista e adestrador galego-su\u00edzo. Xogaba como lateral dereito e desenvolveu a maior parte da s\u00faa carreira no FC Z\u00fcrich. Dende 2021 adestra o FC Kosova.\nTraxectoria.\nNaceu no concello galego da Laracha e criouse en Su\u00edza. Formouse na canteira do FC Z\u00fcrich, dando o salto ao primeiro equipo en 2001. Durante o mercado invernal da tempada 2004-05, fichou polo FC Thun 1898, co que se clasificou para a Liga de Campi\u00f3ns. \nNa tempada 2005/06 fichou polo VfL Bochum, da 2. Bundesliga. Disputou 24 encontros de liga, logrando o ascenso \u00e1 Bundesliga ao remate da tempada. Debutou na m\u00e1xima categor\u00eda do f\u00fatbol alem\u00e1n o 26 de agosto de 2006, nun partido contra o Energie Cottbus no Ruhrstadion. Xogou oito partidos de liga na primeira metade da tempada pero logo acabou por perder o seu sitio no equipo. Ao rematar o seu contrato co club, estivo un tempo sen equipo, ata que fichou polo FC Langenthal, do cant\u00f3n de Berna. Militou varias tempadas neste club, antes de pechar a s\u00faa carreira como futbolista no FC Ibach.\nComezou a s\u00faa carreira como adestrador no Ibach na tempada 2014/15, primeiro como xogador-adestrador e logo s\u00f3 como adestrador, ocupando o banco do club ata outubro de 2018. Tras adestrar os xuven\u00eds do FC Wohlen, en abril de 2021 colleu as rendas do FC Kosova de Z\u00fcrich."}
{"id": "545599", "revid": "89787", "url": "https://gl.wikipedia.org/wiki?curid=545599", "title": "Emanuel Ins\u00faa", "text": "Emanuel Mariano Ins\u00faa Zapata, nado o 10 de abril de 1991 en Buenos Aires, \u00e9 un futbolista arxentino que xoga como lateral esquerdo no V\u00e9lez S\u00e1rsfield da Primeira Divisi\u00f3n arxentina. \u00c9 irm\u00e1n do tam\u00e9n futbolista Emiliano Ins\u00faa.\nTraxectoria.\nNaceu en Buenos Aires, sendo neto de emigrantes galegos, procedentes do concello de Carral e do lugar de Vilarbetote, no concello lucense de Trabada.\nFormouse nas categor\u00edas inferiores do Boca Juniors, subindo ao primeiro equipo en xullo de 2011 para facer a pretemporada co club no Brasil. O 25 de abril de 2012 debutou oficialmente co primeiro equipo ante o Olimpo de Bah\u00eda Blanca, nun encontro correspondente \u00e1 Copa Arxentina, no que o Boca Juniors ga\u00f1ou nos penaltis tras igualar 1 a 1. Con Julio C\u00e9sar Falcioni como adestrador, Boca acabou ga\u00f1ando a Copa en agosto dese mesmo ano. Na tempada seguinte, para ga\u00f1ar experiencia e minutos de xogo, foi cedido ao Godoy Cruz de Mendoza, onde tivo grandes actuaci\u00f3ns e consolidouse na titularidade. En total, xogou 34 partidos e marcou un gol.\nNo seu regreso ao Boca Juniors para a tempada 2012/13, consolidouse como titular. Por\u00e9n, poucos d\u00edas despois de marcar o seu primeiro gol, sufriu unha espondilose lumbar que o deixou f\u00f3ra de competici\u00f3n durante 75 d\u00edas. Volveu ao once inicial o 1 de decembro ante o Lan\u00fas na xornada 18 do Torneo Inicial 2014. Comezou o Torneo Final 2014 por detr\u00e1s do xuvenil Nahuel Z\u00e1rate, ao que lle quitou rapidamente a titularidade, convert\u00e9ndose de novo no principal lateral esquerdo do equipo.\nTrala marcha de Carlos Bianchi, o novo adestrador, Rodolfo Arruabarrena, decidiu colocar a Nicol\u00e1s Colazo na posici\u00f3n de lateral esquerdo, relegando a Ins\u00faa ao banco de suplentes. En total, xogou 15 partidos e marcou un gol ese semestre. A principios de 2015, tendo en conta que o club buscaba un lateral esquerdo, Ins\u00faa aceptou abandonar o club e emigrar ao f\u00fatbol europeo.\nFichou en xaneiro de 2015 polo Granada CF, co que debutou na Primeira Divisi\u00f3n de Espa\u00f1a na xornada 20 da tempada 2014/15, fronte o Deportivo da Coru\u00f1a en Riazor. Sen sitio no equipo para a tempada seguinte, foi traspasado ao Udinese italiano, a cambio de 2,5 mill\u00f3ns de euros. Xogou s\u00f3 un partido da Copa Italia antes de marchar cedido en xaneiro ao Newell's Old Boys, co que disputou 15 partidos da Primeira Divisi\u00f3n Arxentina, marcando dous goles. En xullo de 2016, volveu sa\u00edr cedido, desta vez ao Racing Club, onde disputou 20 partidos de liga e un da Copa Suramericana fronte ao \u00c1guilas Doradas. Ao final da tempada, regresou a Europa e en agosto de 2017 asinou por tres tempadas co Panathinaikos FC.\nEn 2020, tras tres tempadas no Panathinaikos, fichou polo AEK de Atenas, co que debutou na Europa League nun partido contra o Leicester. Disputou un total de 19 partidos co club grego. En febreiro de 2021 foi cedido ao Aldovisi arxentino, e asinou contrato xunto co seu irm\u00e1n Emiliano, coincidindo por primeira vez ambos no mesmo equipo. Xogou un total de 28 partidos co club adestrado por Fernando Gago, e en xaneiro de 2022 fichou por V\u00e9lez S\u00e1rsfield."}
{"id": "545600", "revid": "98629", "url": "https://gl.wikipedia.org/wiki?curid=545600", "title": "Soylent Green", "text": "Soylent Green \u00e9 unha pel\u00edcula estadounidense de 1973, de x\u00e9nero suspense dist\u00f3pico, dirixida por Richard Fleischer e protagonizada por Charlton Heston e Leigh Taylor-Young. Edward G. Robinson aparece no seu \u00faltimo filme. Baseado libremente na novela de ciencia ficci\u00f3n de 1966 \"Make Room!\" (en galego, \"Fai sitio!)\" de Harry Harrison, que combina dous x\u00e9neros: policial procesual e ciencia ficci\u00f3n; a investigaci\u00f3n sobre o asasinato dun home de negocios e un futuro dist\u00f3pico de oc\u00e9anos extintos debido ao efecto invernadoiro, que orixina contaminaci\u00f3n, pobreza, superpoboaci\u00f3n, eutanasia e recursos esgotados. \nSinopse.\nNo ano 2022, a cidade de Nova York ten 40 mill\u00f3ns de habitantes. Para alimentar as inn\u00fameras persoas pobres e desempregadas, existen tabletas verdes chamadas \"Soylent Green\", producidas nun principio grazas \u00e1 industrializaci\u00f3n das algas. S\u00f3 os ricos te\u00f1en acceso a alimentos raros como carnes, froitas e verduras.\nCando un rico empresario da Soylent Corporation Industries \u00e9 asasinado no seu luxoso apartamento, o detective Robert Thorn comeza a investigar. De inmediato sospeita do seu garda-costas, quen asegura ter sa\u00eddo no momento do crime. Despois de interrogalo, Thorn vai ao seu apartamento e atopa cousas sospeitosas, como unha culler cos restos do car\u00edsimo amorodo. Mentres Thorn persegue o garda-costas, a s\u00faa parella Sol comeza a investigar os rexistros e papeis do empresario morto. Acaba descubrindo unha verdade sorprendente sobre a tableta verde.\nImpacto na cultura popular.\nO filme ga\u00f1ou fama por ser unha das primeiras produci\u00f3ns que tratou o tema da ruptura do equilibrio ecol\u00f3xico e que ofrece a s\u00faa particular visi\u00f3n sobre o desenvolvemento tecnol\u00f3xico e as s\u00faas interconexi\u00f3ns coa pol\u00edtica. Expresou as preocupaci\u00f3ns dos anos 70, cando comezou a aparecer na mente da xente a idea dun futuro negativo, o que tam\u00e9n se reflectiu en filmes posteriores como \"Blade Runner\" (1982) ou \"Terminator\" (1984).\n\"Soylent Green\" \u00e9 mencionado en varias series de televisi\u00f3n, canci\u00f3ns, videoxogos, curtas e pel\u00edculas, tanto para efectos dram\u00e1ticos como c\u00f3micos&lt;"}
{"id": "545601", "revid": "865", "url": "https://gl.wikipedia.org/wiki?curid=545601", "title": "Queensr\u00ffche", "text": "Queensr\u00ffche \u00e9 unha banda estadounidense de heavy metal formada no ano 1980 en Bellevue, Washington a partir do conxunto local The Mob. Nos seus m\u00e1is de 40 anos de carreira o grupo publicou 15 \u00e1lbums de estudio, un EP, e varios DVDs, e contin\u00faa xirando e gravando. A formaci\u00f3n orixinal estaba composta polos guitarristas Michael Wilton e Chris DeGarmo, o bater\u00eda Scott Rockenfield, o baixista Eddie Jackson, e o vocalista Geoff Tate.\nQueensr\u00ffche vendeu m\u00e1is de 20 mill\u00f3ns de \u00e1lbums en todo o mundo, 6 deles nos Estados Unidos. A banda est\u00e1 considerada uha das l\u00edderes da escena do metal progresivo de mediados e finais dos anos 80, e adoita a considerarse unha das \"tres grandes\" do x\u00e9nero, xunto con Dream Theater e Fates Warning. A banda foi aclamada en todo o mundo tras o lanzamento do seu \u00e1lbum de 1988 \"\", que adoita a ser considerado un dos mellores \u00e1lbums conceptuais do heavy metal. O seu seguinte traballo, \"Empire\" (1990), tam\u00e9n tivo moito \u00e9xito e inclu\u00eda o famoso sinxelo \"Silent Lucidity\". A banda foi nomeada a tres premios Grammy por canci\u00f3ns destes dous discos. \nEn 1998 o guitarrista e principal compositor Chris DeGarmo deixou a banda por motivos persoais, regresando brevemente en 2003 para compo\u00f1er e gravar o \u00e1lbum \"Tribe\". En distintos momentos DeGarmo foi substitu\u00eddo polos m\u00fasicos Kelly Gray, Mike Stone, e Parker Lundgren. Tras un altercado moi soado nos camerinos antes dun concerto en S\u00e3o Paulo en abril de 2012, Tate foi despedido e substitu\u00eddo polo ent\u00f3n cantante de Crimson Glory Todd La Torre. Como resposta ao seu depido, Tate e a s\u00faa muller Susan (que foi a representante da banda de 2005 a 2012) presentaron unha demanda nun tribunal de Washington, alegando que fora despedido inxustamente. O fallo das medidas cautelares ditou que as d\u00faas partes pod\u00edan usar o nome Queensr\u00ffche ata que un fallo xudicial ou un acordo decidiran quen usar\u00eda o nome. O 17 de abril de 2014 chegouse ao acordo polo cal os membros fundadores Wilton, Rockenfield e Jackson quedaban cos dereitos do nome da banda, continuando as actuaci\u00f3ns coa formaci\u00f3n que inclu\u00eda ademais ao vocalista La Torre e ao guitarrista Lundgren.\nDurante o tempo que as d\u00faas partes puideron usar o nome Queensr\u00ffche, Tate creou a s\u00faa propia formaci\u00f3n co antigo guitarrista Kelly Gray e m\u00fasicos de bandas como Blue \u00d6yster Cult, Ozzy Osbourne, Whitesnake, Dio, AC/DC e Quiet Riot. Esta versi\u00f3n de Queensr\u00ffche con Geoff Tate publicou o \u00e1lbum \"Frequency Unknown\" o 23 de abril de 2013, mentres que Queensr\u00ffche (con La Torre substitu\u00edndo a Tate) publicou o seu \u00e1lbum ep\u00f3nimo o 24 de xu\u00f1o dese mesmo ano. As d\u00faas banda estiveron de xira en 2013 e 2014. "}
{"id": "545603", "revid": "23204", "url": "https://gl.wikipedia.org/wiki?curid=545603", "title": "Cherrybomb (filme)", "text": "Cherrybomb \u00e9 un filme brit\u00e1nico de 2009 dirixido por Lisa Barros D'Sa e Glenn Leyburn, protagonizado por Rupert Grint, Kimberley Nixon, Robert Sheehan e James Nesbitt. A rodaxe empezou en Belfast o 7 de xullo de 2008 e durou catro semanas. O filme incl\u00fae espidos, consumo de alcol e drogas, furtos en tendas e roubos de coches. Foi publicada en DVD o 23 de agosto de 2010 no Reino Unido. Estreouse nos EUA en setembro de 2009 en Los Angeles Irish Film Festival. O tema central do filme \u00e9 \"Cherrybomb\", de The Runaways.\n\"Cherrybomb\" estreouse en 2009 no Festival Internacional de Cinema de Berl\u00edn, mais inicialmente non foi pos\u00edbel atopar distribuidor. As seareiras e seareiros de Grint impulsaron unha campa\u00f1a co fin de lograr un acordo de distribuci\u00f3n no Reino Unido.\nArgumento.\nMalachy McKinny, un estudante de secundaria aplicado, traballa no Titanic Leisureplex, un centro de deportes propiedade de Dave. O seu mellor amigo \u00e9 Luke, un traficante de drogas que vive co seu pai, drogadicto. Os dous mozos fican abraiados con Michelle, unha moza fermosa e con carisma que v\u00e9n de mudarse de Londres para vivir co seu pai, Dave.\nLuke e Malachy tentan ga\u00f1ar o afecto de Michelle, polo que compiten entre eles nun desenfreo de sexo, drogas, vandalismo, roubos e pelexas. Por\u00e9n, os tres adolescentes acaban por decatarse de que a situaci\u00f3n se lles foi das mans. A festa que montan no Titanic Leisureplex remata nunha desfeita cando Dave chega e at\u00f3pao todo estragado. B\u00f3talle a culpa a Malachy, e houbo matalo a golpes, mais Luke s\u00e1lvao golpeando a Dave na cabeza cun pau. \nDesorientado, Dave vira amodo cara Luke, quen lle volve bater na cabeza. Malachy, ensanguentado e cheo de negr\u00f3ns, lev\u00e1ntase e dille a Luke que non quere deixar al\u00ed a Michelle, quen est\u00e1 a chorar ante o seu pai, morto. Luke fica con Malachy \"apoi\u00e1ndoo\", at\u00e9 que chegan a ambulancia e a polic\u00eda e son detidos para tom\u00e1renlles declaraci\u00f3n.\nO final do filme coincide coa secuencia de apertura. Malia v\u00e9rense s\u00f3 anacos do interrogatorio final, esc\u00f3itanse as \u00faltimas palabras de Malachy e Luke."}
{"id": "545608", "revid": "88215", "url": "https://gl.wikipedia.org/wiki?curid=545608", "title": "Emanuel Mariano Ins\u00faa Zapata", "text": ""}
{"id": "545610", "revid": "89787", "url": "https://gl.wikipedia.org/wiki?curid=545610", "title": "Emiliano Ins\u00faa", "text": "Emiliano Adri\u00e1n Ins\u00faa Zapata, nado en Buenos Aires o 7 de xaneiro de 1989, \u00e9 un futbolista arxentino. Xoga como lateral esquerdo e defensa central no Racing Club, da Primeira Divisi\u00f3n da Arxentina. \u00c9 irm\u00e1n do tam\u00e9n futbolista Emanuel Ins\u00faa.\nFormado nas categor\u00edas inferiores de Boca Juniors, debutou profesionalmente co Liverpool FC con tan s\u00f3 18 anos en 2007. Tras pasar polo Galatasaray e o Sporting de Portugal, fichou en 2013 polo Atl\u00e9tico de Madrid, club co que ga\u00f1ou unha liga, unha Copa do Rei e unha Supercopa de Espa\u00f1a. Posteriormente xogou no Rayo Vallecano, o VfB Stuttgart e o Los Angeles Galaxy, antes de regresar en 2021 \u00e1 Arxentina, para fichar xunto co seu irm\u00e1n polo Aldovisi.\nFoi internacional coa selecci\u00f3n arxentina en cinco ocasi\u00f3ns.\nTraxectoria.\nOrixe e comezos.\nNaceu en Buenos Aires, sendo neto de emigrantes galegos, procedentes do concello de Carral e do lugar de Vilarbetote, no concello lucense de Trabada. \u00c9 irm\u00e1n m\u00e1is vello do tam\u00e9n futbolista Emanuel Ins\u00faa. Comezou a xogar ao f\u00fatbol no modesto Pinocho, pasando logo ao Club Parque.\nBoca Juniors.\nSendo a\u00ednda neno, entrou nas categor\u00edas inferiores do Boca Juniors e no 2007 foi cedido ao Liverpool ingl\u00e9s, nun principio por un per\u00edodo de 18 meses. M\u00e1is tarde, o Liverpool FC e o Boca Juniors chegaron a un acordo para cambiar a metade do seu pase polo de Gabriel Paletta, que deste xeito regresou ao club arxentino.\nLiverpool.\nO 28 de abril de 2007 debutou na Premier League, da man do adestrador espa\u00f1ola Rafa Ben\u00edtez, nun partido contra o Portsmouth en Fratton Park. Durante os seus dous primeiros anos xogou principalmente co equipo reserva co que se proclamou campi\u00f3n da Premier Reserve League en 2008. Anotou o seu \u00fanico gol co primeiro equipo o 28 de outubro de 2009 ante o Arsenal no Emirates Stadium. Disputou un total de 62 encontros co Liverpool en catro tempadas, seis deles na Liga de Campi\u00f3ns.\nCesi\u00f3n ao Galatasaray.\nEn agosto de 2010 foi cedido ao Galatasaray, da S\u00fcper Lig turca. En Turqu\u00eda disputou 19 encontros, 14 deles como titular.\nSporting de Portugal.\nEn agosto de 2011 foi traspasado ao Sporting de Lisboa, onde asinou un contrato por cinco tempadas. Debutou co club portugu\u00e9s o 15 de setembro na Europa League, marcando o primeiro gol da vitoria por 2-0 sobre o FC Z\u00fcrich. Militou unha tempada e media no club lisboeta, xogando 66 partidos e marcando 6 goles.\nAtl\u00e9tico de Madrid.\nEn xaneiro de 2013 foi traspasado ao Atl\u00e9tico de Madrid por 3.500.000 \u20ac. O 14 de abril produciuse o seu debut co club do Manzanares na vitoria por cinco a cero ante o Granada correspondente \u00e1 trix\u00e9simo primeira xornada de Liga. Insua saltou ao campo no minuto 71 substitu\u00edndo ao brasileiro Filipe Lu\u00eds. O 17 de maio, o Atl\u00e9tico de Madrid disputou a final da Copa do Rei ante o Real Madrid no Santiago Bernab\u00e9u. A pesar de non xogar ning\u00fan partido da competici\u00f3n, Insua foi convocado e puido ver desde o banco como o seu equipo derrotaba na pr\u00f3rroga por 2-1 ao seu rival, proclam\u00e1ndose as\u00ed campi\u00f3n da competici\u00f3n.\nNa tempada 2013/14 continuou como suplente de Filipe Lu\u00eds, e disputou seis partidos de liga, competici\u00f3n na que o Atl\u00e9tico de Madrid acabou proclam\u00e1ndose campi\u00f3n na \u00faltima xornada. Ademais, durante esa tempada disputou os seus primeiros partidos coa camiseta do Atl\u00e9tico de Madrid na Copa de Rei e na Liga de Campi\u00f3ns, rematando subcampi\u00f3n desta \u00faltima.\nAo comezo da tempada 2014-15 o equipo proclamouse campi\u00f3n da Supercopa de Espa\u00f1a a\u00ednda que Ins\u00faa non foi convocado.\nCesi\u00f3n ao Rayo Vallecano.\nO 1 de setembro f\u00edxose oficial a s\u00faa cesi\u00f3n ao Rayo Vallecano por unha tempada. Debutou co seu novo club na terceira xornada da liga de Primeira Divisi\u00f3n, nunha derrota por 1-3 ante o Elche. Marcou o seu primeiro e \u00fanico gol para o equipo vallecano na xornada 35, contra o Espanyol en Cornell\u00e0. Xogou un total de 24 partidos co equipo de Paco J\u00e9mez, 21 deles como titular, rematando a tempada na und\u00e9cima posici\u00f3n.\nVfB Stuttgart.\nEn xullo de 2015 deixou o Atl\u00e9tico e fichou polo VfB Stuttgart. Debutou co equipo alem\u00e1n o 8 de agosto na primeira rolda da Copa de Alema\u00f1a fronte ao Holstein Kiel, partido que acabou con vitoria por 1-2. Oito d\u00edas despois debutou na Bundesliga, na derrota por 1-3 contra o K\u00f6ln. Disputou 33 encontros na s\u00faa primeira tempada na Bundesliga, na que o club acabou descendendo \u00e1 2. Bundesliga. Con todo, proclamouse campi\u00f3n da segunda divisi\u00f3n na campa\u00f1a seguinte, na que participou en 34 encontros, volvendo as\u00ed \u00e1 m\u00e1xima categor\u00eda. Xogou no club alem\u00e1n ata xaneiro de 2020, disputando un total de 135 partidos, con 3 goles e 14 asistencias.\nLos Angeles Galaxy.\nEn xaneiro de 2020 foi traspasado ao Los Angeles Galaxy, da MLS, co que disputou 22 encontros durante o ano.\nAldosivi.\nEn febreiro de 2021 regresou \u00e1 Arxentina, fichando polo Aldosivi de Mar del Plata. Foi presentado xunto co seu irma\u0144 Emanuel, concidindo ambos no mesmo equipo por primeira vez.\nSelecci\u00f3n nacional.\nFoi internacional coas categor\u00edas inferiores da selecci\u00f3n arxentina e proclamouse campi\u00f3n do mundo no Mundial sub-20 disputado no Canad\u00e1 en 2007.\nO 10 de outubro de 2009 debutou coa selecci\u00f3n arxentina absoluta, da man do seleccionador Diego Armando Maradona. Foi nunha vitoria por 2-1 contra o Per\u00fa nun partido de clasificaci\u00f3n para o Mundial de 2010. Disputou un total de catro partidos entre 2009 e 2011. En 2017, despois de anos de ausencia, foi de novo convocado polo seleccionador Jorge Sampaoli para dous amigables contra Nixeria e Rusia, tras lesionarse Lucas Biglia."}
{"id": "545613", "revid": "89787", "url": "https://gl.wikipedia.org/wiki?curid=545613", "title": "Teteira de Utah", "text": "A teteira de Utah ou de Newell (en ingl\u00e9s \"Utah teapot\" ou \"Newell teapot)\" \u00e9 un modelo de proba 3D que se converteu nun obxecto de referencia est\u00e1ndar e nunha broma interna na comunidade de gr\u00e1ficos por ordenador. \u00c9 un modelo matem\u00e1tico dunha teteira com\u00fan que parece s\u00f3lida e parcialmente cil\u00edndrica e convexa. Unha teteira de Utah consid\u00e9rase o equivalente a un programa \"Ola mundo\", como unha forma de crear facilmente unha escena 3D cun modelo algo complexo, que funciona como referencia xeom\u00e9trica b\u00e1sica para a configuraci\u00f3n da escena e da iluminaci\u00f3n. Algunhas bibliotecas de programaci\u00f3n, como OpenGL Utility Toolkit, incl\u00faen funcionalidades dedicadas a debuxar teteiras.\nO modelo de teteira foi creado en 1975 polo investigador de gr\u00e1ficos por ordenador Martin Newell, membro do programa gr\u00e1fico pioneiro da Universidade de Utah."}
{"id": "545625", "revid": "89787", "url": "https://gl.wikipedia.org/wiki?curid=545625", "title": "Green Jell\u00ff", "text": "Green Jell\u00ff \u00e9 unha banda estadounidense de comedy rock formada no ano 1981. Orixinalmente chamada Green Jell\u00f6, a banda cambiou o nome debido a presi\u00f3ns legais por parte de Kraft Foods Inc., dona da marca Jell-O, que afirmaba que infrinx\u00eda a s\u00faa marca comercial. A pesar da diferenza na escrita, os vello e o novo pronuncianse do mesmo xeito.\nCo\u00f1ecida polo seu humor pueril, as s\u00faas actuaci\u00f3ns teatrais, e unha musicalidade intencionadamente crua, Green Jell\u00ff tivo centos de membros durante a s\u00faa existencia, co vocalista Bill Manspeaker sendo o \u00fanico membro constante. Entre todos os m\u00fasicos que pasaron pola banda destacan os futuros m\u00fasicos de Tool Danny Carey e Maynard James Keenan, que estiveron en Green Jell\u00ff a principios dos anos 90.\nAta a data a banda leva publicados cinco \u00e1lbums de estudio: \"Triple Live M\u00f6ther G\u00f6\u00f6se at Budokan\" (1989), \"Cereal Killer Soundtrack\" (1993), \"333\" (1994), \"Musick to Insult Your Intelligence By\" (2009), e \"Garbage Band Kids\" (2021). O grupo \u00e9 famoso sobre todo polo seu \u00e9xito de 1992 \"Three Little Pigs\"."}
{"id": "545633", "revid": "85894", "url": "https://gl.wikipedia.org/wiki?curid=545633", "title": "Cel shading", "text": "O cel shading ou \"toon shading, (de cartoon,\" \"sombreado de debuxos animados\") \u00e9 un tipo de renderizado e procesamento non-fotorrealista dese\u00f1ado para facer que os gr\u00e1ficos por ordenador aparezan debuxados e/ou pintados a man. \"O cel shading\" \u00fasase para imitar o estilo dos c\u00f3mics e debuxos animados 2D (en d\u00faas dimensi\u00f3ns). \u00c9 unha incorporaci\u00f3n relativamente nova aos gr\u00e1ficos por ordenador, e \u00e9 moi com\u00fan en certas pel\u00edculas e videoxogos de consola. A\u00ednda que o resultado pode parecer sinxelo, \u00e9 un proceso complexo. O nome prov\u00e9n das l\u00e1minas de acetato transparente, \"skies\" en ingl\u00e9s, que eran pintadas a man na produci\u00f3n de animaci\u00f3ns tradicionais en 2D, como os cl\u00e1sicos de Walt Disney; e \"shading\" \u00e9 'sombreado' en ingl\u00e9s, o termo \"shader\", do que procede, empr\u00e9gase nas infograf\u00edas para definir os materiais dun obxecto segundo as caracter\u00edsticas f\u00edsicas que te\u00f1en que emular (por exemplo, vidro, pl\u00e1stico, madeira ou metais).\nNormalmente a renderizaci\u00f3n das imaxes creadas con este tipo de material debe realizarse en d\u00faas fases, por unha banda a cor e o efecto de volume (luces e sombras) se \u00e9 que se quere empregar, ou a cor s\u00f3 nas produci\u00f3ns nas que non hai volumetr\u00eda, e por outro lado a li\u00f1a debuxando o perfil e a forma dos obxectos; as d\u00faas partes \u00fanense posteriormente mediante t\u00e9cnicas de posproduci\u00f3n.\nUnha das primeiras veces que se utilizou esta t\u00e9cnica foi na serie do Dr. Slump lanzada en 1997. Nos videoxogos, un dos exemplos m\u00e1is caracter\u00edsticos \u00e9 a saga Zelda de 2002 (\"\"); unha versi\u00f3n sofisticada destes acabados \u00e9 o Prince of Persia de 2008.\nOs acabados resultantes deste tipo de renders son similares aos logrados coa t\u00e9cnica do rotoscopio, unha t\u00e9cnica moi utilizada nos primeiros filmes de Disney. Unha das \u00faltimas pel\u00edculas en utilizar esta t\u00e9cnica foi \"A Scanner Darkly\" (2006), protagonizada por Keanu Reeves, na que se usou un programa especial chamado \"Rotoshop\" (de Flat Black Films) para acelerar o proceso. Est\u00e1 en desenrolo un videoxogo sobre o filme."}
{"id": "545676", "revid": "23204", "url": "https://gl.wikipedia.org/wiki?curid=545676", "title": "D\u00fdri\u00f0", "text": "D\u00fdri\u00f0 \u00e9 un filme island\u00e9s de 2021 dirixido por Valdimar J\u00f3hannsson, quen tam\u00e9n escribiu o gui\u00f3n xunto con Sj\u00f3n. \u00c9 unha coproduci\u00f3n internacional entre Islandia, Suecia e Polonia. O filme est\u00e1 protagonizado por Noomi Rapace, e \u00e9 a primeira longametraxe de Valdimar J\u00f3hannsson. Rapace e B\u00e9la Tarr foron os produtores executivos. Logo de estrearse no Festival de Cannes de 2021, estreouse nos cinemas de Islandia o 24 de setembro de 2021. Foi escollido como candidato de Islandia para o \u00d3scar \u00f3 mellor filme internacional na 94\u00aa edici\u00f3n dos premios, clasific\u00e1ndose na lista curta de decembro."}
{"id": "545677", "revid": "55340", "url": "https://gl.wikipedia.org/wiki?curid=545677", "title": "Amarela", "text": ""}
{"id": "545678", "revid": "55340", "url": "https://gl.wikipedia.org/wiki?curid=545678", "title": "Marela", "text": ""}
{"id": "545773", "revid": "98629", "url": "https://gl.wikipedia.org/wiki?curid=545773", "title": "Sociedade Internacional para a M\u00fasica Contempor\u00e1nea", "text": "A Sociedade Internacional para a M\u00fasica Contempor\u00e1nea (ISCM) (en ) \u00e9 unha organizaci\u00f3n musical que promove a m\u00fasica contempor\u00e1nea. Estableceuse en Salzburgo en 1922, como (IGNM) fix\u00e1ndose o obxectivo de organizar un festival anual nun dos 14 pa\u00edses membros. O primeiro festival celebrouse en Londres en 1923. Ti\u00f1a 27 pa\u00edses membros en 1976 e 50 en 2010. A s\u00faa principal actividade \u00e9 o \"World Music Days Festival\", realizado todos os anos nun lugar diferente. Celebr\u00e1ronse xa un total de 86, sendo o m\u00e1is recente o que tivo lugar en Vancouver, Canad\u00e1 en novembro de 2017.\nA filiaci\u00f3n da organizaci\u00f3n faise a trav\u00e9s de secci\u00f3ns nacionais que promoven a m\u00fasica contempor\u00e1nea en cada pa\u00eds. Estas secci\u00f3ns son xeralmente organizaci\u00f3ns independentes da ISCM, que env\u00edan representantes para a Asemblea Xeral da ISCM. Cada secci\u00f3n nacional ten dereito a enviar seis obras para se avaliar e participar en cada edici\u00f3n do World Music Days Festival. \nA ISCM incl\u00fae tam\u00e9n organizaci\u00f3ns nacionais que promoven a m\u00fasica contempor\u00e1nea, pero que non se designaron secci\u00f3n de naci\u00f3n, \u00e9 o caso, por exemplo, dos membros asociados. E alg\u00fans profesionais individuais reco\u00f1\u00e9cense como \"membro honorario\". A ISCM tam\u00e9n publica a \"World New Music Magazine\".\nISCM - Espa\u00f1a.\nEspa\u00f1a incorporouse \u00e1 ISCM xa en 1923, figurando entre os seus impulsores Manuel de Falla, se ben a andaina de Espa\u00f1a nesta organizaci\u00f3n foi bastante descontinua por circunstancias diversas. Soamente en d\u00faas ocasi\u00f3ns Espa\u00f1a albergou o \"World Music Days\": na Barcelona do 36 (durante o que se estreou o c\u00e9lebre \"Concerto para viol\u00edn\" de Alban Berg -tres meses antes do fat\u00eddico golpe de estado-), e no Madrid do 65. Entre os varios presidentes da secci\u00f3n espa\u00f1ola figuran \u00d3scar Espl\u00e1, Enrique Fern\u00e1ndez Arb\u00f3s, Crist\u00f3bal Halffter, Luis de Pablo ou Alfredo Aracil.\nEn 2021, a ISCM escolleu a plataforma cultural e ensemble galego, Vertixe Sonora, para a recuperaci\u00f3n da secci\u00f3n espa\u00f1ola, co obxectivo de dar un novo pulo \u00e1 presenza da m\u00fasica espa\u00f1ola no contexto internacional. Dende ent\u00f3n Vertixe Sonora representa anualmente a Espa\u00f1a nas asembleas xerais, comisi\u00f3ns e calquera das diferentes iniciativas que se organizan no eido da ISCM contribu\u00edndo activamente \u00e1 promoci\u00f3n dos compositores espa\u00f1ois e dos seus traballos."}
{"id": "545791", "revid": "25871", "url": "https://gl.wikipedia.org/wiki?curid=545791", "title": "Algoritmo do pintor", "text": "O algoritmo do pintor \u00e9 unha das soluci\u00f3ns m\u00e1is sinxelas ao problema de visibilidade nos gr\u00e1ficos por ordenador 3D. Cando se quere proxectar unha escena 3D nun plano 2D, nalg\u00fan momento \u00e9 necesario decidir que pol\u00edgonos son vis\u00edbeis e cales est\u00e1n ocultos.\nExemplo.\nO nome de algoritmo ref\u00edrese a un pintor que primeiro pinta as partes distantes dunha escena e despois as cobre coas partes m\u00e1is pr\u00f3ximas. Do mesmo xeito, o algoritmo do pintor ordena todos os pol\u00edgonos pola s\u00faa profundidade e despois p\u00edntaos nesa orde. Superp\u00f3n as partes normalmente non visibles e as\u00ed resolve o problema de invisibilidade.\nO algoritmo pode fallar en certos casos. Neste exemplo, os pol\u00edgonos A, B e C superp\u00f3\u00f1ense. Non \u00e9 posible definir que pol\u00edgono est\u00e1 enriba dos outros ou cando dous pol\u00edgonos se cruzan en tres dimensi\u00f3ns.\nNas implementaci\u00f3ns b\u00e1sicas, o algoritmo do pintor pode ser ineficiente. Forza ao sistema a renderizar cada punto de cada pol\u00edgono no campo visual, a\u00ednda que o pol\u00edgono estea oculto na escena final. Isto significa que para escenas detalladas, o algoritmo do pintor \u00e9 unha soluci\u00f3n ineficiente.\nEste e outros defectos do algoritmo levaron ao desenvolvemento de t\u00e9cnicas de Z-buffering, que se poden ver como un desenvolvemento do algoritmo do pintor para resolver conflitos de profundidade p\u00edxel por p\u00edxel, reducindo a necesidade de renderizaci\u00f3n baseada en profundidade. Mesmo en tales sistemas, \u00e1s veces \u00fasase unha variante do algoritmo do pintor. Como as implementaci\u00f3ns do Z-buffer a mi\u00fado dependen de rexistros de \"buffer\" de profundidade de precisi\u00f3n fixa no hardware, hai posibilidades de problemas de visibilidade debido a erros de redondeo. Estes erros son superposici\u00f3ns ou espazos nas uni\u00f3ns entre pol\u00edgonos. Para evitalos, algunhas implementaci\u00f3ns do motor gr\u00e1fico \"overrender\" - debuxando os bordos afectados de ambos pol\u00edgonos en orde polo algoritmo do pintor. Isto significa que alg\u00fans p\u00edxeles son debuxados d\u00faas veces (como no algoritmo de pintor completo), pero isto s\u00f3 ocorre en pequenas partes da imaxe e ten un efecto insignificante no rendemento. \nUn problema particular na aplicaci\u00f3n do algoritmo do pintor \u00e9 o de obxectos transl\u00facidos ou transparentes. "}
{"id": "545824", "revid": "98629", "url": "https://gl.wikipedia.org/wiki?curid=545824", "title": "Rotoscopia", "text": "A rotoscopia \u00e9 un m\u00e9todo empregado na produci\u00f3n de animaci\u00f3n para debuxar secuencias de imaxes. As escenas (na s\u00faa maior\u00eda gravadas individualmente) prox\u00e9ctanse fotograma a fotograma desde atr\u00e1s sobre un vidro esmerilado de tal forma que o animador pode copialas (por exemplo sobre papel cebola). O proceso de rotoscopia foi utilizado por primeira vez, e patentado, por Max Fleischer en 1914 para a serie de animaci\u00f3n \"Out of the Inkwell\", co obxectivo de conseguir un movemento convincente e realista nun tempo m\u00e1is curto. O proceso utilizouse m\u00e1is tarde principalmente para personaxes humanos dese\u00f1ados de forma realista, especialmente cando se realizaban movementos complexos como por exemplo escenas de baile. Influentes artistas da \u00e9poca, como Cab Calloway, participaron en secuencias de rotoscopia. Na versi\u00f3n de Fleischer de Brancaneves, Calloway foi rotoscopiado primeiro como Koko e despois como unha pantasma mentres baila e canta \"St. James Infirmary Blues\".\nDesde principios da d\u00e9cada de 1990, o rastrexo realizouse principalmente no ordenador, ben a man, en programas baseados en p\u00edxeles, ou de forma semiautom\u00e1tica mediante vectorizaci\u00f3n (como en d\u00faas pel\u00edculas Richard Linklater). En contraste coa captura de movemento, a rotoscopia \u00e9 un m\u00e9todo 2D (bidimensional). Os resultados poden variar desde medio realistas a moi estilizados. Un problema da tecnolox\u00eda de animaci\u00f3n \u00e9 que a aceptaci\u00f3n emocional dos movementos producidos coa rotoscopia cae por encima dun certo nivel de detalle, a\u00ednda que os datos subxacentes son claramente de orixe natural. Este efecto psicol\u00f3xico, postulado a principios do s\u00e9culo XX por Sigmund Freud, e de recente aplicaci\u00f3n no eido da rob\u00f3tica ch\u00e1mase \"Uncanny Valley\".\nA rotoscopia ten o seu propio lugar permanente en anuncios publicitarios, v\u00eddeos musicais e curtametraxes como unha ferramenta estil\u00edstica propia. A trav\u00e9s de novos procesos asistidos por ordenador, como a vectorizaci\u00f3n, ten efectos similares que antes eran creados por impresoras \u00f3pticas, \u00e9 dicir, a alienaci\u00f3n gr\u00e1fica do material da pel\u00edcula.\nAdemais da s\u00faa funci\u00f3n estil\u00edstica, a rotoscopia tam\u00e9n se usa para corrixir erros. Tam\u00e9n foi moi utilizada na composici\u00f3n de efectos visuais nos tempos da copia qu\u00edmica. \u00dasase a\u00ednda hoxe como unha alternativa \u00e1 tecnolox\u00eda de pantalla azul, principalmente para axudar con configuraci\u00f3ns complicadas (p. ex. con movemento brusco da c\u00e1mara) para manter a planificaci\u00f3n sinxela e non ter que recrear laboriosamente as condici\u00f3ns de iluminaci\u00f3n no estudio. Por tanto, a rotoscopia \u00fasase a\u00ednda hoxe en moitas das longametraxes con efectos visuais."}
{"id": "545826", "revid": "111586", "url": "https://gl.wikipedia.org/wiki?curid=545826", "title": "Rotoscopio", "text": ""}
{"id": "545829", "revid": "54336", "url": "https://gl.wikipedia.org/wiki?curid=545829", "title": "Helena de Constantinopla", "text": "Helena de Constantinopla (ca. 250- ca. 330), canonizada pola Igrexa cat\u00f3lica como Santa Helena, foi a nai do emperador Constantino I. A tradici\u00f3n atrib\u00faelle a conversi\u00f3n do seu fillo ao cristianismo, as\u00ed como o achado das reliquias da Santa Cruz. \nVida.\nNon se co\u00f1ece con seguridade a data e lugar exactos do seu nacemento. Con todo, \u00e9 moi posible que nacese en Drepanon, na provincia de Bitinia, en Asia Menor, posto que \u00e1 s\u00faa morte a cidade foi renomeada como Helen\u00f3pole polo seu fillo. En canto \u00e1 data, Eusebio de Ces\u00e1rea indica que andaba polos oitenta anos cando regresou da s\u00faa viaxe a Terra Santa, o que situar\u00eda o seu nacemento algo antes do 250.\nAs s\u00faas orixes familiares son escuras. Segundo a tradici\u00f3n iniciada por Santo Ambrosio, era filla de pousadeiros. Con todo, dado que era habitual recalcar a orixe humilde das principais figuras do cristianismo, \u00e9 posible que se trate dunha invenci\u00f3n sen demasiado fundamento.\nTampouco se sabe con seguridade se estaba casada co pai de Constantino, Constancio, nin a a data de nacemento do neno, a\u00ednda que a maior parte da historiograf\u00eda sinala o 272 como a data m\u00e1is probable.\nEn calquera caso, Helena foi repudiada por Constancio cando este casou coa filla do emperador Maximiano, Teodora. O matrimonio ter\u00edase celebrado nunha data desco\u00f1ecida, que oscila entre os anos 289 e 293. O matrimonio supuxo a confirmaci\u00f3n da carreira de Constancio, que acabar\u00eda por recibir o nomeamento de C\u00e9sar, como membro da Tetrarqu\u00eda, no ano 293.\nHelena ga\u00f1ou gran relevancia p\u00fablica trala crise da familia de Constantino no 326. Nese ano, Constantino, que era xa o \u00fanico emperador, mandou asasinar o seu fillo primox\u00e9nito, Crispo, e \u00e1 s\u00faa muller, Fausta. Pouco despois, Helena iniciou unha viaxe por Terra Santa. A historiograf\u00eda considerou tradicionalmente que esta viaxe obedec\u00eda a un desexo de expiar as culpas \u2014tanto as de Helena como as de Constantino\u2014 tralos asasinatos.\nPor\u00e9n, a viaxe debeu de ter un claro car\u00e1cter pol\u00edtico. Constantino derrotara o seu colega Licinio, que gobernaba a parte oriental do imperio, no 324. Ademais de reforzar a autoridade do seu fillo sobre esta parte do imperio, a viaxe aseguraba a alianza entre Constantino e a Igrexa. Segundo Eusebio de Ces\u00e1rea, Helena mandou edificar a igrexa da Natividade en Bel\u00e9n e o santuario do Monte das Oliveiras, que ser\u00edan dotados con abundantes riquezas.\nAp\u00f3s a viaxe, Helena regresou a Roma, onde morreu arredor do ano 329. Foi soterrada no que estaba destinado a ser o mausoleo da familia, situado a car\u00f3n da Via Labicana. Os restos do edificios son a\u00ednda visibles na \u00e1rea de Torpignattara (Roma). As\u00ed mesmo, p\u00f3dese contemplar nos Museos Vaticanos o sarc\u00f3fago de p\u00f3rfiro que, segundo o consenso dos especialistas, serviu para sepultar os seus restos.\nAchado das reliquias da Santa Cruz.\nSegundo unha tradici\u00f3n moi popular, Helena atopou os restos da Cruz da Paix\u00f3n de Xesucristo durante a s\u00faa viaxe a Terra Santa. De feito, Santa Helena aparece en numerosas obras de arte portando a Cruz.\nEmporiso a historiograf\u00eda dubida de que este relato sexa ver\u00eddico. A primeira fonte conservada a informar do achado \u00e9 do ano 351, uns vinte e cinco anos despois da viaxe de Helena. Tr\u00e1tase dunha carta do bispo de Xerusal\u00e9n, Cirilo, a Constancio II, que rememora o achado en tempos de Constantino, pai de Constancio. Nesa carta non se relaciona a Santa Helena co achado da Cruz, unha historia que non se comezar\u00e1 popularizar at\u00e9 finais do s\u00e9culo IV.\nPor tanto, a maior parte dos estudosos pensan que o relato est\u00e1 relacionado coa propaganda cristi\u00e1, interesada en suli\u00f1ar a estreita relaci\u00f3n entre os emperadores \u2013Constantino en particular\u2013 e a Igrexa."}
{"id": "545837", "revid": "23204", "url": "https://gl.wikipedia.org/wiki?curid=545837", "title": "Xeraci\u00f3n Xabar\u00edn", "text": ""}
{"id": "545843", "revid": "5863", "url": "https://gl.wikipedia.org/wiki?curid=545843", "title": "O gordo e o fraco", "text": ""}
{"id": "545844", "revid": "5863", "url": "https://gl.wikipedia.org/wiki?curid=545844", "title": "O Gordo e o Fraco", "text": ""}
{"id": "545857", "revid": "88215", "url": "https://gl.wikipedia.org/wiki?curid=545857", "title": "David A\u00f1\u00f3n Gonz\u00e1lez", "text": ""}
{"id": "545858", "revid": "88215", "url": "https://gl.wikipedia.org/wiki?curid=545858", "title": "Renan Zanelli", "text": "Renan Zanelli Consilieri, nado en S\u00e3o Paulo o 18 de maio de 1992, \u00e9 un futbolista brasileiro que xoga como dianteiro no Talavera, da Primeira Divisi\u00f3n RFEF.\nTraxectoria.\nFormouse na canteira do P\u00e3o de A\u00e7\u00facar de S\u00e3o Paulo, club que logo pasou a chamarse Audax, e debutou co primeiro equipo en 2011. En 2013 chegou ao f\u00fatbol europeo, asinando co Willem II neerland\u00e9s, co que conseguiu o ascenso \u00e1 Eredivisie na s\u00faa primeira tempada. Na seguinte tempada debutou na m\u00e1xima categor\u00eda do f\u00fatbol neerland\u00e9s, nun partido contra o Go Ahead Eagles no estadio De Adelaarshorst de Deventer. Foi o seu \u00fanico encontro na Eredivisie, sa\u00edndo cedido pouco despois ao FC Oss, da segunda divisi\u00f3n. A continuaci\u00f3n regresou ao Audax, co que foi subcampi\u00f3n do Campionato Paulista de 2016, despois de perder a final contra o Santos.\nEn setembro de 2016 chegou ao f\u00fatbol galego, fichando polo Silva coru\u00f1\u00e9s. No equipo de Javier Bardanca coincidiu cos tam\u00e9n brasileiros Guilherme, Andrade, Jo\u00e3o Paulo e Rafa Borges. Habitual na dianteira titular, xogou 30 encontros da Terceira Divisi\u00f3n e foi con 9 goles o segundo m\u00e1ximo goleador do equipo, s\u00f3 por detr\u00e1s dos 13 de Movilla. \nNo ver\u00e1n de 2017 cambiou A Coru\u00f1a por Ourense, fichando polo Ourense CF. Xogou tres tempadas no equipo dirixido por Fran Justo, todas elas na Terceira Divisi\u00f3n, sumando 79 encontros e 20 goles. Para a tempada 2020/21 seguiu os pasos do seu adestrador e fichou xunto con el polo Arenteiro. Co equipo do Carballi\u00f1o marcou 8 goles en 26 encontros da Terceira Divisi\u00f3n, inclu\u00eddo o gol da vitoria na \u00faltima xornada contra o Berganti\u00f1os en Espi\u00f1edo, co que o Arenteiro se proclamou campi\u00f3n da categor\u00eda.\nO 1 de decembro de 2021 marcou un dos dous goles do seu equipo no partido da Copa do Rei no que o Arenteiro eliminou a SD Logro\u00f1\u00e9s, da Primeira RFEF. Zanelli foi titular no hist\u00f3rico encontro da seguinte rolda contra o Valencia no Espi\u00f1edo, que precisou dunha pr\u00f3rroga para se decantar finalmente para o equipo valencianista.\nEn xullo de 2022 anunciouse a s\u00faa sa\u00edda do Arenteiro para o CF Talavera, club que vi\u00f1a de descender dende a Primeira Divisi\u00f3n RFEF, pero que acabou por conservar a praza trala expulsi\u00f3n do DUX Internacional."}
{"id": "545859", "revid": "5312", "url": "https://gl.wikipedia.org/wiki?curid=545859", "title": "The Sims FreePlay", "text": "The Sims FreePlay (en galego, \"Os Sims Gratu\u00edto\") \u00e9 un videoxogo de simulaci\u00f3n social creado por EA Mobile e distribu\u00eddo por Electronic Arts para dispositivos m\u00f3biles. \u00c9 o segundo xogo deste tipo da serie, sendo o primeiro \"The Sims 3\". Foi lanzado entre 2011 e 2013 para iOS, Android, Blackberry e Windows Phone.\nSistema de xogo.\nP\u00f3dense crear ata 34 sims, personalizando datos xen\u00e9ticos e o estilo. Unha vez feito isto vivir\u00e1n en casas xa dese\u00f1adas, ou creadas dende cero, amobl\u00e1ndoas a gusto. Tam\u00e9n os Sims deben traballar, relacionarse con outros e demais actividades, igual que en calquera outro xogo da franqu\u00eda.\nGardar na nube.\nPara gardar o progreso dunha partida d\u00e9bese iniciar sesi\u00f3n con Facebook, Google Play (dispositivos Android) ou Game Center (iOS). Amais, a nube permite pasar os progresos no xogo a outros dispositivos.\nRecepci\u00f3n.\nEn xeral, o xogo recibiu cr\u00edticas positivas por parte dos cr\u00edticos especializados e superou as 100 mill\u00f3ns de descargas.\nNa App Store (tenda para dispositivos Apple), o xogo ten unha puntuaci\u00f3n de 4.5/5 estrelas baseada en 79,9 mil comentarios.\nEn Google Play (tenda para dispositivos Android) pos\u00fae 4.2/5 estrelas en base a 5 mill\u00f3ns de comentarios.\nO sitio web Metacritic deulle unha puntuaci\u00f3n de 80 sobre 100 en cr\u00edtica e 5.6 sobre 10 en opini\u00f3ns dos usuarios.\nGamezebo aclarou que Os Sims Gratu\u00edto \u00e9 todo o que un poder\u00eda querer nun xogo gratu\u00edto dos Sims.\nEveryeye.it, en cambio, dixo que se ben o xogo ti\u00f1a bos gr\u00e1ficos, opci\u00f3ns variadas de obxectos e boa m\u00fasica, non era gratu\u00edto tal como o seu t\u00edtulo indica. Ademais, fixo \u00e9nfase no sistema de microtransacci\u00f3ns e o uso do tempo real como par\u00e1metro no xogo."}
{"id": "545860", "revid": "5863", "url": "https://gl.wikipedia.org/wiki?curid=545860", "title": "Celestino F. de la Vega", "text": ""}
{"id": "545864", "revid": "5863", "url": "https://gl.wikipedia.org/wiki?curid=545864", "title": "Xo\u00e1n Naia P\u00e9rez", "text": ""}
{"id": "545873", "revid": "5863", "url": "https://gl.wikipedia.org/wiki?curid=545873", "title": "Leandro Carr\u00e9 Albarellos", "text": ""}
{"id": "545877", "revid": "55340", "url": "https://gl.wikipedia.org/wiki?curid=545877", "title": "Xefe de estado", "text": ""}
{"id": "545878", "revid": "55340", "url": "https://gl.wikipedia.org/wiki?curid=545878", "title": "Xefes de Estado e Goberno actuais", "text": ""}
{"id": "545880", "revid": "45576", "url": "https://gl.wikipedia.org/wiki?curid=545880", "title": "Gran Premio de Malaisia de 2000", "text": "O Gran Premio de Malaisia de 2000 (oficialmente o II Petronas Malaysian Grand Prix) foi unha carreira de motor de F\u00f3rmula 1 celebrada o 20 de outubro de 2000 no novo Circu\u00edto Internacional de Sepang preto do distrito de Sepang, Mal\u00e1isia. Foi a d\u00e9cimo s\u00e9tima e \u00faltima carreira do Campionato Mundial de F\u00f3rmula 1 de 2000, e o segundo Gran Premio de Malaisia. O piloto de Ferrari Michael Schumacher ga\u00f1ou a proba de 56 voltas dende a pole position. David Coulthard terminou segundo para o equipo McLaren co compa\u00f1eiro de equipo de Michael Schumacher Rubens Barrichello terceiro.\nCarreira.\nMika H\u00e4kkinen, pilotando para McLaren, partiu desde a segunda posici\u00f3n xunto a Michael Schumacher. Por\u00e9n, H\u00e4kkinen viuse obrigado a cumprir unha penalizaci\u00f3n de stop and go de dez segundos porque considerouse que salt\u00e1rase a sa\u00edda. H\u00e4kkinen volveu subir ata o cuarto lugar, a s\u00faa \u00faltima posici\u00f3n final. Coulthard, que comezou terceiro, pasou \u00e1 cabeza ata a primeira rolda de parada en boxes. Michael Schumacher e o seu compa\u00f1eiro Barrichello cambiaron o liderado durante as s\u00faas segundas paradas e o primeiro mantivo o liderado. Michael Schumacher aguantou un desaf\u00edo de Coulthard nas etapas finais do Gran Premio para asegurar a vitoria.\nA vitoria de Michael Schumacher foi a s\u00faa novena da tempada, igualando a marca marcada por el mesmo en e Nigel Mansell en . Schumacher tam\u00e9n empatou o r\u00e9cord de Mansell de 108 puntos. Ferrari confirmouse como Campi\u00f3n de Construtores xa que McLaren non puido superar o total de puntos na carreira final. O segundo posto de Coulthard axudou a asegurarlle a terceira posici\u00f3n no Campionato do Mundo de Pilotos. O Gran Premio foi a \u00faltima carreira de Pedro Diniz e Johnny Herbert; o ingl\u00e9s retirouse despois de 161 sa\u00eddas nas carreiras de F1.\nClasificaci\u00f3n da carreira.\nOs pilotos que puntuaron est\u00e1n marcados en negra."}
{"id": "545881", "revid": "1131", "url": "https://gl.wikipedia.org/wiki?curid=545881", "title": "Ra\u00fal Caneda", "text": "Ra\u00fal Caneda P\u00e9rez, nado no Grove o 21 de xaneiro de 1969, \u00e9 un adestrador de f\u00fatbol galego, cuxa carreira se desenvolveu principalmente en Oriente Medio. \nTraxectoria.\nIrm\u00e1n do tam\u00e9n adestrador David Caneda, comezou a s\u00faa andaina nos bancos como segundo adestrador de Juanma Lillo. Exerceu este labor co t\u00e9cnico vasco no Dorados de Sinaloa, en M\u00e9xico; na Real Sociedad e no Almer\u00eda.\nA s\u00faa primeira grande experiencia como primeiro adestrador foi no Al Ittihad, club ao que chegou a inicios do 2012. Co equipo saudita clasificouse primeiro no seu grupo da Liga de Campi\u00f3ns da AFC e a continuaci\u00f3n eliminou en oitavos de final ao Pers\u00e9polis FC iraniano e en cuartos ao Guangzhou de Marcelo Lippi. A s\u00faa aventura na m\u00e1xima competici\u00f3n asi\u00e1tica acabou nas semifinais, onde foi eliminado polo tam\u00e9n saudita Al Ahli Saudi FC. En febreiro de 2013, cunha irregular traxectoria en liga, club e t\u00e9cnico acordaron rescindir o seu contrato.\nEn maio de 2014 regresou ao f\u00fatbol saudita para adestrar o Al Nassr de Riad. Foi destitu\u00eddo cinco meses despois, a pesar de ir liderando a liga saudita. Volveu ao club da capital saudita en febreiro de 2016 para substitu\u00edr a Fabio Cannavaro, e adestrouno ata o final da tempada.\nEn xaneiro de 2019 converteuse en adestrador do Umm-Salal da liga de Qatar, ao que adestrou at\u00e9 novembro do mesmo ano.\nObra.\nEn 1999 publicou o libro \"La zona en el f\u00fatbol\", con pr\u00f3logo de Jorge Valdano, Juanma Lillo e V\u00edctor Fern\u00e1ndez."}
{"id": "545882", "revid": "88215", "url": "https://gl.wikipedia.org/wiki?curid=545882", "title": "Ra\u00fal Caneda P\u00e9rez", "text": ""}
{"id": "545883", "revid": "23204", "url": "https://gl.wikipedia.org/wiki?curid=545883", "title": "F\u00e1bricas de Nitrato de Humberstone e Santa Laura", "text": "As F\u00e1bricas de nitratos de Humberstone e Santa Laura son d\u00faas antigas refiner\u00edas de salitre situadas no norte de Chile. Foron declarados Patrimonio da Humanidade da UNESCO en 2005, como testemu\u00f1o da importancia hist\u00f3rica da miner\u00eda do salitre en Chile e da axenda cultural e social que se desenvolveu arredor dela a finais do s\u00e9culo XIX. As f\u00e1bricas coloc\u00e1ronse na Lista do Patrimonio Mundial en Perigo ese mesmo ano, debido \u00e1 fraxilidade dos edificios abandonados, pero foron retiradas en 2019.\nXeograf\u00eda.\nHumberstone e Santa Laura at\u00f3panse a 45 km ao leste da cidade de Iquique no Deserto de Atacama na Rexi\u00f3n de Tarapac\u00e1 no norte de Chile. Outras f\u00e1bricas de salitre ou \"cidades de nitrato\" incl\u00faen Chacabuco, Mar\u00eda Elena, Pedro de Valdivia, Puelma e Aguas Santas entre moitos outros.\nHistoria.\nEn 1872, a empresa de extracci\u00f3n de nitratos Guillermo Wendell fundou a salitrer\u00eda de Santa Laura, cando a rexi\u00f3n a\u00ednda formaba parte do Per\u00fa. Nese mesmo ano, James Thomas Humberstone fundou a \"Peru Nitrate Company\", establecendo a f\u00e1brica de \"La Palma\". Ambas f\u00e1bricas creceron rapidamente, convert\u00e9ndose en cidades concurridas caracterizadas por edificios de estilo ingl\u00e9s.\nMentres que La Palma converteuse nunha das maiores extractoras de salitre de toda a comarca, a Santa Laura non foulle ben, xa que a produci\u00f3n era baixa. En 1902 cmercouna a Compa\u00f1\u00eda de nitratos Tamarugal. En 1913 Santa Laura parou a s\u00faa produci\u00f3n ata que se introduciu o proceso de extracci\u00f3n de Shanks, o que aumentou a produtividade.\nNon obstante, o modelo econ\u00f3mico colapsou durante a Gran Depresi\u00f3n de 1929 por mor do desenvolvemento da s\u00edntese de amon\u00edaco polos alem\u00e1ns Fritz Haber e Carl Bosch, o que levou \u00e1 produci\u00f3n industrial de fertilizantes. Practicamente en bancarrota, ambas f\u00e1bricas foron adquiridas por COSATAN (Compa\u00f1\u00eda Salitrera de Tarapac\u00e1 y Antofagasta) en 1934. COSATAN rebautizou La Palma como \"Oficina Santiago Humberstone\" en homenaxe ao seu fundador. A compa\u00f1\u00eda intentou producir un salitre natural competitivo modernizando Humberstone, o que levou a que se convertese na f\u00e1brica de salitre m\u00e1is exitosa en 1940.\nAmbas f\u00e1bricas abandon\u00e1ronse en 1960 tras o r\u00e1pido declive que provocou a desaparici\u00f3n de COSATAN en 1958. En 1970, tras converterse en cidades fantasmas, declar\u00e1ronse monumentos nacionais e abr\u00edronse ao turismo. En 2005 foron declarados Patrimonio da Humanidade pola UNESCO."}
{"id": "545884", "revid": "5863", "url": "https://gl.wikipedia.org/wiki?curid=545884", "title": "Noelia Rey", "text": "Noelia Rodr\u00edguez Rey, m\u00e1is co\u00f1ecida como Noelia Rey, nada en Ourense o 9 de abril de 1995, \u00e9 unha xornalista galega de televisi\u00f3n.\nTraxectoria.\nEstudou secundaria no IES Otero Pedrayo e licenciouse en xornalismo na Universidade de Santiago. Ten un Mestrado en Xornalismo en Radio, TV e Multimedia, Xornalismo audiovisual na Escuela Superior de Imagen y Sonido CES de Madrid.\nFixo pr\u00e1cticas en La Voz de Galicia (Ourense) e foi redactora en Mediaset Espa\u00f1a e bolseira da CRTVG. Xornalista en Produciones Audiovisuales SETE MEDIA SL, colaborou con \"Galicia Noticias Ser\u00e1n\", presentou \"Cantas ou non\", traballou en \"Adivi\u00f1a quen ven esta tarde\" e \"Aqu\u00ed Galicia,\" e como reporteira, guionista e colaboradora en \"Malicia Noticias,\" todos na TVG. En 2021 participou no Land Rover e en 2022 tam\u00e9n no Luar.\nEn xu\u00f1o de 2022 comezou a presentar na TVG \"Vaia troula!\"\nO 31 de decembro de 2021 foi a encargada, xunto con Arturo Fern\u00e1ndez e Teresa Portela, de dar as badaladas de ano vello na TVG."}
{"id": "545885", "revid": "23204", "url": "https://gl.wikipedia.org/wiki?curid=545885", "title": "To\u00f1ito Blanco", "text": "Antonio \"To\u00f1ito\" Blanco, nado na Coru\u00f1a en 1964, e finado en 1994, foi un guionista, actor e director de cinema galego. \u00c9 co\u00f1ecido por ser un dos creadores do programa \"Xabar\u00edn Club\" da TVG, e codirector do filme de culto \"A matanza can\u00edbal dos garrulos lis\u00e9rxicos\" xunto con Ricardo Llovo, un dos poucos exemplos do cinema gore galego. \nFoi actor e guionista na serie \"Compostel\u00e1ns\" e colaborou como experto en banda dese\u00f1ada no magazine \"A tumba aberta\". Tam\u00e9n escribiu recensi\u00f3ns e gui\u00f3ns para televisi\u00f3n, traballando no departamento de promoci\u00f3ns da TVG."}
{"id": "545886", "revid": "59564", "url": "https://gl.wikipedia.org/wiki?curid=545886", "title": "Noelia Rodr\u00edguez Rey", "text": ""}
{"id": "545890", "revid": "5863", "url": "https://gl.wikipedia.org/wiki?curid=545890", "title": "International Society for Contemporary Music", "text": ""}
{"id": "545891", "revid": "5863", "url": "https://gl.wikipedia.org/wiki?curid=545891", "title": "ISCM", "text": ""}
