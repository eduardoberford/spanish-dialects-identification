{"id": "498772", "revid": "98629", "url": "https://gl.wikipedia.org/wiki?curid=498772", "title": "Alexandre O'Neill", "text": "Alexandre Manuel Vahia de Castro O'Neill de Bulh\u00f5es, nado en Lisboa o 19 de decembro de 1924 e finado na mesma cidade o 21 de agosto de 1986, foi un poeta do movemento surrealista portugu\u00e9s. Era descendente de irlandeses. \nTraxectoria.\nAutodidacta, O'Neill foi un dos fundadores do Movemento Surrealista de Lisboa. \u00c9 nesta corrente que publica a s\u00faa primeira obra, o volume de colaxes \"A Ampola Miraculosa\", mais o grupo rapidamente se desdobra e desfaise. As influencias surrealistas permanecen vis\u00edbeis nas obras del, que al\u00e9n dos libros de poes\u00eda incl\u00faen prosa, discos de poes\u00eda, traduci\u00f3ns e antolox\u00edas. Non conseguindo vivir s\u00f3 da s\u00faa arte, o autor ampliou a s\u00faa acci\u00f3n \u00e1 publicidade. \u00c9 da s\u00faa autor\u00eda o lema publicitario \u00abH\u00e1 mar e mar, h\u00e1 ir e voltar\u00bb. Foi varias veces preso pola polic\u00eda pol\u00edtica, a PIDE. \nInfancia e xuventude.\nDa burguesia lisboeta, Alexandre O'Neill naceu no n\u00famero 30 da Avenida Fontes Pereira de Melo, hoxe unha das arterias principais da capital. Foi fillo de Jos\u00e9 Ant\u00f3nio Pereira de E\u00e7a O'Neill de Bulh\u00f5es (Lisboa, c. 1890 - Lisboa), empregado bancario, e da s\u00faa muller, Maria da Gloria Vahia de Barros de Castro (17 de marzo de 1905 - despois de outubro de 1989). \nFoi igualmente neto paterno da escritora Maria O'Neill, a cal era sobri\u00f1a-bisneta e prima-sobri\u00f1a-bisneta do 1.\u00ba Visconde de Santa M\u00f3nica e sobri\u00f1a-neta do 1.\u00ba Bar\u00e3o de Sabroso e do 2.\u00ba Bar\u00e3o de Sabroso. \nA s\u00faa irm\u00e1 m\u00e1is nova Maria Am\u00e9lia Vahia de Castro O'Neill de Bulh\u00f5es, nacida na Lourinh\u00e3, o 26 de setembro de 1921, faleceu en Tomar, Santa Maria dos Olivais, o 27 de setembro de 2009), solteira e sen fillos.\nEn 1943, con 17 anos de idade, publicou os primeiros versos nun xornal de Amarante, o \"Flor do T\u00e2mega\". A pesar de recibir premios literarios no Colexio Valsassina, esta actividade non foi particularmente incentivada pola familia, que anhelaba que Alexandre O'Neill se dedicase m\u00e1is aos estudos e estudase unha carreira.\nDatan do ano de 1947 d\u00faas cartas de Alexandre O'Neill que demostran o seu interese polo surrealismo, dicindo nunha delas (datada no mes de outubro) posu\u00edr xa os manifestos de Breton e a \"Histoire du Surrealisme,\" de M. Nadeau. Ese mesmo ano, O'Neill, M\u00e1rio Cesariny e M\u00e1rio Domingues comezan a facer experiencias a nivel da linguaxe, na li\u00f1a do surrealismo, sobre todo cos seus \"Cad\u00e1veres Esquisitos\" e \"Di\u00e1logos Autom\u00e1ticos\", que conduc\u00edan ao desmembramento do sentido l\u00f3xico dos textos e \u00e1 pluralidade de sentidos.\nAo redor de 1948, O'Neill est\u00e1 na creaci\u00f3n do Grupo Surrealista de Lisboa, ao lado de M\u00e1rio Cesariny, Jos\u00e9-Augusto Fran\u00e7a, Ant\u00f3nio Domingues, Fernando Azevedo, Moniz Pereira, Ant\u00f3nio Pedro e Marcelino Vespeira. As primeiras reuni\u00f3ns ocorreron na Pastelaria Mexicana, na praza de Londres.\nAs posici\u00f3ns antineorrealistas eran frontais e provocadoras, tal como as actitudes contra o r\u00e9xime: en abril, o Grupo retira a s\u00faa colaboraci\u00f3n da III Exposici\u00f3n Xeral de Artes Pl\u00e1sticas, por rexeitar a censura previa que a comisi\u00f3n organizadora decidira impor. Coa sa\u00edda de M\u00e1rio Cesariny, que entrou en rutura co Grupo, en agosto de 1948, o grupo escindiuse, dando orixe ao Grupo Surrealista Disidente, onde, al\u00e9n do propio Cesariny, participaban Ant\u00f3nio Maria Lisboa e Pedro Oom.\nEn 1949 tiveron lugar as principais manifestaci\u00f3ns do movemento surrealista en Portugal, como a Exposici\u00f3n do Grupo Surrealista de Lisboa (en xaneiro), onde expuxeron Alexandre O'Neill, Ant\u00f3nio Dacosta, Ant\u00f3nio Pedro, Fernando de Azevedo, Jo\u00e3o Moniz Pereira, Jos\u00e9-Augusto Fran\u00e7a e Vespeira. Nesa ocasi\u00f3n, Alexandre O'Neill publicou \"A Ampola Miraculosa\" como un dos primeiros n\u00fameros dos \"Cadernos Surrealistas\". A obra, constitu\u00edda por 15 imaxes e respectivas lendas, sen ning\u00fan nexo l\u00f3xico entre a imaxe e lenda, poder\u00e1 ser considerada paradigm\u00e1tica do surrealismo portugu\u00e9s.\nA estrea.\nDespois dunha fase de ataques persoais entre os dous grupos surrealistas (1950-1952) e a extinci\u00f3n de ambos os grupos, o surrealismo continuou a manifestarse na produci\u00f3n individual dalg\u00fans autores, inclu\u00edndo o propio Alexandre O'Neill. En 1951, no \"Pequeno Aviso do Autor ao Leitor\", inserido en \"Tempo de Fantasmas\", el demarcouse como surrealista. Nesa mesma obra, sobre todo na primeira parte, \"Exerc\u00edcios de Estilo\" (1947-49), a influencia desta corrente manif\u00e9stase en poemas como \"Di\u00e1logos Falhados\", \"Invent\u00e1ario\" ou \"A Central das Frases\" e na insistencia en motivos com\u00fans a moitos poetas surrealistas, como a bicicleta e a m\u00e1quina de costura.\nPol\u00edtica.\nNeste primeiro libro de poes\u00eda incl\u00fae o poema que o tornou c\u00e9lebre, \"Un Adeus Portugu\u00e9s\", orixinado nun episodio biogr\u00e1fico que el mesmo contar\u00eda, moitos anos m\u00e1is tarde: no inicio de 1950, estivera en Lisboa Nora Mitrani, enviada do Surrealismo franc\u00e9s para dar unha conferencia. Co\u00f1eceu O\u2019Neill e apaixon\u00e1ronse. Meses m\u00e1is tarde, querendo xunt\u00e1rselle en Par\u00eds, O\u2019Neill foi chamado \u00e1 PIDE e interrogado. Por presi\u00f3n dunha persoa da familia, foille negado o pasaporte. Obrigado a ficar en Portugal, non volver\u00eda ver a Nora Mitrani.\nNon foi, de resto, a \u00fanica vez que Alexandre O\u2019Neill foi confrontado coa polic\u00eda pol\u00edtica. En 1953, estivo preso vinte e un d\u00edas no Establecemento Prisional de Caxias, por ir esperar a Maria Lamas, volvendo do Congreso Mundial da Paz en Viena. A partir desta data, pasou a ser vixiado pola PIDE. No entanto, sendo un oposicionista, non militou en ning\u00fan partido pol\u00edtico, nin durante o Estado Novo, nin a seguir ao 25 de abril \u2013 co\u00f1\u00e9ceselle unha breve conexi\u00f3n ao MUD xuvenil, na altura en que abandona o Grupo Surrealista de Lisboa. A partir desta \u00e9poca, O\u2019Neill foise distanciando de grupos ou conversas, demasiado ir\u00f3nico e celoso seu individualismo para se envolver seriamente en calquera militancia partidaria.\nEn 1958, coa edici\u00f3n de \"No Reino da Dinamarca\", Alexandre O\u2019Neill viuse reco\u00f1ecido como poeta. Na d\u00e9cada de 1960, probabelmente da m\u00e1is produtiva literariamente, foi publicando libros de poes\u00eda, antolox\u00edas doutros poetas e traduci\u00f3ns.\nA poes\u00eda de Alexandre O'Neill concilia unha actitude de vangarda, (surrealismo e experiencias pr\u00f3ximas do concretismo) \u2014 que se manifesta no car\u00e1cter l\u00fadico do seu xogo coas palabras, no seu bestiario, que evidencia o lado surreal do real, ou nos t\u00edpicos \u00abinventarios\u00bb surrealistas \u2014 coa influencia da tradici\u00f3n literaria (de autores como Nicolau Tolentino e o abade de Jazente, por exemplo).\nOs seus textos caracter\u00edzanse por unha intensa s\u00e1tira a Portugal e aos portugueses, destru\u00edndo a imaxe dun proletariado heroico creada polo neorealismo, a que contrap\u00f3n a vida miserenta, a dor do coti\u00e1n, vista no entanto sen dramatismos, ironicamente, nunha alternancia entre a constataci\u00f3n do absurdo da vida e o humor como \u00fanica forma de se lle opor. \nTemas como a soidade, o amor, o so\u00f1o, a pasaxe do tempo ou a morte, conducen ao medo (v\u00e9xase \"O Poema Pouco Original do Medo\", coa s\u00faa figuraci\u00f3n simb\u00f3lica do rato) e/ou \u00e1 revolta, da que o home s\u00f3 poder\u00e1 liberarse a trav\u00e9s do humor, contrabalanzado por veces por un ton discretamente sentimental, revelador dun correcto desespero perante o marasmo do pa\u00eds \u2014 \"meu remorso, meu remorso de todos n\u00f3s\". Este humor \u00e9, moitas veces, manifestado nunha linguaxe que parodia discursos estereotipados, como os discursos oficiais ou publicitarios, ou que reflexiona a propia organizaci\u00f3n social, pola integraci\u00f3n nela operada do cal\u00f3n, da xiria, de lugares-com\u00fans pequeno-burgueses, de onomatopeas ou de neoloxismos inventados polo autor. \nEnc\u00f3ntrase colaboraci\u00f3n da s\u00faa autor\u00eda no semanario \"Mundo Liter\u00e1rio\" (1946-1948) e na revista \"Litoral\" (1944-1945).\nA vida privada e profesional.\nAlexandre O\u2019Neill, a pesar de nunca ser un escritor profesional, viviu sempre da s\u00faa escrita ou de traballos relacionados con libros. En 1946, tornouse oficinista, na Caixa de Precauci\u00f3n dos Profesionais do Comercio. Permaneceu neste emprego at\u00e9 1952. A partir de 1957, comezou a escribir para os xornais, primeiro esporadicamente, despois, nas d\u00e9cadas seguintes, asinando columnas regulares no \"Di\u00e1rio de Lisboa\", en \"A Capital\" e, nos anos 1980, no \"Jornal de Letras\", escribindo indiferentemente prosa e poes\u00eda, que reeditaba m\u00e1is tarde en libro, \u00e1 maneira dos folletinistas do s\u00e9culo XIX.\nEn 1959 iniciouse como redactor de publicidade, actividade que se tornar\u00eda definitivamente o seu ga\u00f1a pan. Ficaron famosos no medio alg\u00fans slogans publicitarios da s\u00faa autor\u00eda, e houbo un que se converteu en proverbio: \"Hai mar e mar, hai ir e volver\". Ti\u00f1a non obstante abandonado definitivamente a casa dos pais, casando o 27 de decembro de 1957 con No\u00e9mia Delgado, de quen tivo un fillo, Alexandre Delgado O'Neill, nacido o 23 de decembro de 1959, fot\u00f3grafo, que morrer\u00eda solteiro e sen fillosen Boston, Condado de Suffolk, Massachusetts, o 4 de xaneiro de 1993. Alexandre O'Neill s\u00f3 se divorciou dela alg\u00fan tempo antes do seu segundo casamento, o 15 de xaneiro de 1971. Nesta \u00e9poca, instalouse na zona do Xard\u00edn do Pr\u00edncipe Real, barrio lisboeta onde haber\u00eda de decorrer gran parte da s\u00faa vida, e que levar\u00eda para a s\u00faa escrita. Neste barrio, encontrar\u00eda a Pamela Ineichen, con quen mantivo unha relaci\u00f3n amorosa durante a d\u00e9cada de 1960. M\u00e1is tarde, o 4 de agosto de 1971, casar\u00e1 en Lisboa con Teresa Patr\u00edcio Gouveia, nai do seu segundo fillo, Afonso Gouveia O'Neill, nacido o 28 de maio de 1976, solteiro e sen fillos.\nFormou tam\u00e9n parte da redacci\u00f3n da revista \"Almanaque\" (1959-61), publicaci\u00f3n con grafismo de Sebasti\u00e3o Rodrigues onde colaboraban, entre outros, Jos\u00e9 Cardoso Pires, Lu\u00eds de Sttau Monteiro, Augusto Abelaira e Jo\u00e3o Abel Manta. \nA s\u00faa atracci\u00f3n por outros medios de comunicaci\u00f3n, que non a palabra escrita, \u00e9 testemu\u00f1ada pola letra do fado \"Gaivota\" destinada \u00e1 voz de Am\u00e1lia Rodrigues, con m\u00fasica de Alain Oulman, tal como a colaboraci\u00f3n, nos anos 1970, en programas televisivos (fora, de feito, cr\u00edtico de televisi\u00f3n co pseud\u00f3nimo de A. Jazente), ou en gui\u00f3ns de filmes e en pezas de teatro. En 1982 recibiu o premio da Asociaci\u00f3n de Cr\u00edticos Literarios.\nMais a doenza comezaba a atormentalo. En 1976, sofre un ataque card\u00edaco, que o poeta admitiu deberse \u00e1 vida f\u00f3ra das regras que sempre fora a s\u00faa, e que, a pesar dalg\u00fan esforzo contrario, continuou a ser. No inicio dos anos 1980, xa divorciado de Teresa Patr\u00edcio Gouveia desde o 20 de febreiro de 1981, repart\u00eda o seu tempo entre a casa da R\u00faa da Escola Polit\u00e9cnica e a vila de Const\u00e2ncia. En 1984, sufriu un accidente vascular cerebral, antecipatorio daquel que, en abril de 1986, o levar\u00eda ao internamento prolongado no hospital.\nAlexandre O'Neill morreu en Lisboa o 21 de agosto de 1986. \nO 10 de xu\u00f1o de 1990, a t\u00edtulo p\u00f3stumo, foi feito Grande-Oficial da Antiga, Nobil\u00edssima e Esclarecida Orde Militar de Sant'Iago da Espada, do M\u00e9rito Cient\u00edfico, Literario e Art\u00edstico. Recebiu, polas s\u00faas \"Poesias Completas\", o Pr\u00e9mio da Cr\u00edtica do Centro Portugu\u00eas da Associa\u00e7\u00e3o Internacional de Cr\u00edticos Liter\u00e1rios (1983).\nA Biblioteca Alexandre O'Neill, en Const\u00e2ncia, alberga, por doaz\u00f3n do propio escritor, parte do seu legado. Al\u00ed, p\u00f3dense ler os libros que pertenceron ao'Neill, moitos deles con anotaci\u00f3ns s\u00faas ou dedicatorias dos autores.\nObra.\nPoes\u00eda.\nEdici\u00f3ns orixinais\nAntolox\u00edas feitas ao longo da vida\nAntolox\u00edas p\u00f3stumas\nFilmograf\u00eda.\nGuionista"}
{"id": "498780", "revid": "23204", "url": "https://gl.wikipedia.org/wiki?curid=498780", "title": "Piet\u00e0 (filme)", "text": "Piet\u00e0 (en ) \u00e9 un filme surcoreano de 2012 escrito e dirixido por Kim Ki-duk. Conta a historia dunha misteriosa relaci\u00f3n entre un home brutal que traballa nos pr\u00e9stamos e unha muller de mediana idade que di ser a s\u00faa nai, mesturando simbolismo cristi\u00e1n e alto contido sexual.\nTivo a s\u00faa estrea internacional na competici\u00f3n principal da 69\u00aa edici\u00f3n do Festival Internacional de Cinema de Venecia, onde ga\u00f1ou o Le\u00f3n de Ouro. Foi o primeiro filme coreano en ga\u00f1ar un maior premio nun dos tres grandes festivais internacionais de cinema\u2014Venecia, Cannes e Berl\u00edn.\nO t\u00edtulo \u00e9 unha referencia \u00e1 \"Piet\u00e0\" (piedade), a representaci\u00f3n da Virxe Mar\u00eda sostendo o corpo de Xes\u00fas."}
{"id": "498783", "revid": "6939", "url": "https://gl.wikipedia.org/wiki?curid=498783", "title": "Kalandraka Editorial", "text": ""}
{"id": "498784", "revid": "5863", "url": "https://gl.wikipedia.org/wiki?curid=498784", "title": "J\u00falia Creus", "text": "J\u00falia Creus Garcia, nada en Tarragona o 14 de febreiro de 1994, \u00e9 unha actriz, cantante e bailarina catal\u00e1. \u00c9 principalmente co\u00f1ecida polo seu papel de M\u00f2nica de Villamore na serie de televisi\u00f3n da TVC \"Merl\u00ed\". Tam\u00e9n fixo de Paula no musical catal\u00e1n \"Boig per tu\" e de Marta no filme de Javier Ruiz Caldera \"3 bodas de m\u00e1s\"."}
{"id": "498788", "revid": "25871", "url": "https://gl.wikipedia.org/wiki?curid=498788", "title": "J\u00falia Creus Garcia", "text": ""}
{"id": "498789", "revid": "1131", "url": "https://gl.wikipedia.org/wiki?curid=498789", "title": "Rafael Garc\u00eda Sousa", "text": "Rafael Garc\u00eda Sousa, nado na Coru\u00f1a en 1905 e finado en marzo de 1978, foi un pol\u00edtico, obreiro e militar galego.\nTraxectoria.\nAfiliouse ao Partido Comunista de Espa\u00f1a en 1935. Tras o estalido da guerra civil uniuse \u00e1s milicias populares, integr\u00e1ndose posteriormente na estrutura do Ex\u00e9rcito Popular da Rep\u00fablica, onde alcanzou o rango de maior de milicias. Cara ao final da contenda, durante a retirada de Catalu\u00f1a, asumiu o mando da 139\u00aa Brigada Mixta.\nExiliouse na Uni\u00f3n Sovi\u00e9tica xunto a outros militares e pol\u00edticos comunistas. Unha vez instalado al\u00ed, traballou como obreiro en Kolomn\u00e1, K\u00edrov e Moscova. Durante a segunda guerra mundial alistouse como voluntario no Ex\u00e9rcito Vermello. Con posterioridade foi tradutor espa\u00f1ol-ruso en Cuba."}
{"id": "498792", "revid": "55340", "url": "https://gl.wikipedia.org/wiki?curid=498792", "title": "Les enfoir\u00e9s", "text": ""}
{"id": "498799", "revid": "98629", "url": "https://gl.wikipedia.org/wiki?curid=498799", "title": "Maceo Baston", "text": "Maceo Demond Baston, nado o 29 de maio de 1976 en Corsicana, Texas, \u00e9 un ex-xogador estadounidense de baloncesto profesional.\nTraxectoria.\nBaston foi seleccionado na 58\u00aa posici\u00f3n do Draft da NBA de 1998 polos Chicago Bulls, pero non chegou a xogar con eles, as\u00ed que comezou a xogar coma profesional nos Quad City Thunder da Continental Basketball Association (CBA), onde foi elixido para xogar o All-Star no ano 2000.\nO 28 de xullo de 2006, Baston asinou cos Indiana Pacers un contrato de dous anos e 1.8 mill\u00f3ns de d\u00f3lares, sendo o segundo deles opcional para o xogador. Xogou 47 partidos cos Pacers nos que acadou 3 puntos por encontro. O 11 de xullo de 2007, Baston aceptou unha oferta dos Toronto Raptors por d\u00faas tempadas e 3.8 mill\u00f3ns de d\u00f3lares. Os Pacers decidiron non igualar a oferta, e Baston converteuse en xogador dos Raptors. O 9 de xullo de 2008, os Pacers ficharon de novo a Baston, nun traspaso que tam\u00e9n inclu\u00edu a Jermaine O'Neal e T.J. Ford.\nO 9 de setembro de 2010, anunciouse a s\u00faa fichaxe polo Obradoiro CAB da Liga LEB Ouro. Tras participar en tan s\u00f3 dous partidos, o 14 de outubro de 2010, o Obradoiro decidiu rescindir o contrato do xogador."}
{"id": "498801", "revid": "6939", "url": "https://gl.wikipedia.org/wiki?curid=498801", "title": "Pandemia de coronavirus de 2020 en Galicia", "text": ""}
{"id": "498809", "revid": "1131", "url": "https://gl.wikipedia.org/wiki?curid=498809", "title": "Miriam Rodr\u00edguez", "text": "O nome de Miriam Rodr\u00edguez pode referirse a:"}
{"id": "498811", "revid": "22570", "url": "https://gl.wikipedia.org/wiki?curid=498811", "title": "Saint-Cyr-au-Mont-d'Or", "text": "Saint-Cyr-au-Mont-d'Or \u00e9 unha vila e comuna francesa da rexi\u00f3n de Auvernia-R\u00f3dano-Alpes, tradicionalmente no departamento de R\u00f3dano, que forma parte da metr\u00f3pole de Li\u00f3n (\"M\u00e9tropole de Lyon\"). \nXeograf\u00eda.\nSituaci\u00f3n.\nA comuna de Saint-Cyr-au-Mont-d'Or est\u00e1 situada ao sur do macizo do monte d'Or, e ao norte do 9\u00ba arrondissement da cidade de Li\u00f3n, da que \u00e9 lim\u00ectrofe. \nA vila forma parte da metr\u00f3pole do Gran Li\u00f3n. Tam\u00e9n \u00e9 membro do sindicato mixto dos Montes d'Or.\nO municipio est\u00e9ndese a xeito de charneira entre un territorio urbanizado e unha \u00e1rea natural que se estende at\u00e9 o cumio do monte Thou. Este car\u00e1cter natural vese reforzado pola presenza de grandes propiedades situadas no medio de fermosos parques arborados.\nDatos xeogr\u00e1ficos.\nSituado a unha altitude entre os 605 e os 2 001 msnm, o concello ocupa unha superficie de 7,29 km\u00b2. \nSegundo o censo de 1 de xaneiro de 2017 contaba cunha poboaci\u00f3n de 5 576 habitantes, polo que a s\u00faa densidade de poboaci\u00f3n nese ano era de 764,88 hab./km\u00b2.\nOrientada cara ao sur, resgardada do vento polo mont eCindre, Saint-Cyr-au-Mont-d'Or benef\u00edciase dun microclima paricular.\nDemograf\u00eda.\nA evoluci\u00f3n do n\u00famero de habitantes co\u00f1\u00e9cse a trav\u00e9s dos censos de poboaci\u00f3n realizados na comuna desde 1793. A partir de 2006, o \"Institut National de la Statistique et des \u00c9tudes \u00c9conomiques\" (INSEE) publica as poboaci\u00f3ns legais das comunas. O censo bas\u00e9ase hoxe na recollida da informaci\u00f3n anual, sucesivamente sobre todos os territorios municipais durante un per\u00edodo de cinco anos. Para os concellos de menos de 10 000 habitantes, real\u00edzase unha enquisa censal que abarca a toda a poboaci\u00f3n cada cinco anos, estim\u00e1ndose as poboaci\u00f3ns legais para anos intermedios por interpolaci\u00f3n ou extrapolaci\u00f3n.\nPara a comuna, o primeiro censo exhaustivo baixo o novo sistema levouse a cabo en 2007. En 2017, a vila ti\u00f1a 5 576 habitantes, cun aumento do 1,75 % con respecto a 2012 (R\u00f3dano: + 5,26 %, Francia, exclu\u00edndo a Mayotte: + 2,36 %). \nHistoria.\nPreto a Li\u00f3n, o lugar de Saint-Cyr estivo habitado dende os primeiros tempos. Durante o per\u00edodo galo-romano, os seus abundantes mananciais empreg\u00e1ronse para abastecer de auga \u00e1s termas de Lugdunum. Na vila a\u00ednda quedan restos do antigo acueduto dos montes d'Or.\nDurante o Renacemento, a cidade de Li\u00f3n experimentou unha consider\u00e1bel expansi\u00f3n econ\u00f3mica. Os ricos lioneses fix\u00e9ronse cargo do monte d\u2019Or para constru\u00edr as s\u00faas casas de campo. Por\u00e9n, os restos destas residencias son raros na vila xa que a mi\u00fado foron substitu\u00eddos, no s\u00e9culo XIX, polos ricos qu\u00edmicos e sedeiros de Li\u00f3n.\nDurante a Revoluci\u00f3n Francesa, a vila levou temporalmente o nome de Mont-Cindre. O \"gran Lyon\" desapareceu o 1 de xaneiro de 2015 dando paso \u00e1 comunidade territorial da metr\u00f3pole de Li\u00f3n. A vila abandona as\u00ed o departamento de R\u00f3dano.\nUrbanismo.\nDurante a primeira parte do s\u00e9culo XX a comuna albergou grandes propiedades utilizadas como residencias de vacaci\u00f3ns para a burgues\u00eda de Li\u00f3n. A partir dos anos 1960, Saint-Cyr converteuse nunha cidade residencial. O resultado foi unha fragmentaci\u00f3n das parcelas e unha urbanizaci\u00f3n escalon ada, que e adapta a un relevo especialmente esgrevio. O ritmo de construci\u00f3n mant\u00edvose entre 1970 e 1990 coa creaci\u00f3n de 30 vivendas de media ao ano. Na d\u00e9cada de 1990, a media de creaci\u00f3ns foi de 17 casas por ano. Hai unha alta densidade de vivendas grandes, o 80 % das cales est\u00e1n ocupadas polos seus propietarios, e s\u00f3 o 22 % son de alugueiro. \nA vila ten un d\u00e9ficit de 315 unidades de vivenda social, segundo a lei SRU.\nO recente plan de urbanismo realizado baixo a coordinaci\u00f3n da comunidade urbana de Li\u00f3n conservou amplos espazos naturais ao redor do monte Thou e da cara norte do monte Cindre."}
{"id": "498812", "revid": "23204", "url": "https://gl.wikipedia.org/wiki?curid=498812", "title": "Gojijeon", "text": "Gojijeon (en ) \u00e9 un filme surcoreano de 2011 dirixido por Jang Hoon. Est\u00e1 ambientado no ano 1953, durante o cesamento \u00f3 fogo da guerra de Corea. \u00c9 o terceiro filme do director, logo de rematar \"Uihyeongje\" e \"Yeonghwaneun yeonghwada\". Ga\u00f1ou catro Premios Grand Bell, inclu\u00edndo o premio a mellor filme. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "498813", "revid": "98629", "url": "https://gl.wikipedia.org/wiki?curid=498813", "title": "Maenbalui Kkum", "text": "Maenbalui Kkum (en ) \u00e9 un filme surcoreano de 2010 dirixido por Kim Tae-kyun. Bas\u00e9ase na historia real de Kim Shin-hwan, un futbolista coreano retirado que vai a Timor Leste ap\u00f3s a creba do seu negocio e crea un equipo de f\u00fatbol xuvenil, convert\u00e9ndose no \"Hiddink de Corea\". O filme foi escollido como candidato de Corea do Sur para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "498815", "revid": "98629", "url": "https://gl.wikipedia.org/wiki?curid=498815", "title": "Madeo", "text": "Madeo (en ) \u00e9 un filme surcoreano de 2009 dirixido por Bong Joon-ho e protagonizado por Kim Hye-ja e Won Bin. Conta a historia dunha nai, quen despois de que o seu fillo con discapacidade intelectual fose acusado do asasinato dunha rapaza, tenta atopar o verdadeiro asasino para demostrar a inocencia do seu fillo.\nO filme estreouse o 16 de maio de 2009 no Festival de Cannes na secci\u00f3n Un Certain Regard, e estreouse nos cinemas de Corea do Sur o 28 de maio de 2009. Recibiu moi boas valoraci\u00f3ns por parte da cr\u00edtica, que eloxiou a interpretaci\u00f3n de Kim, a direcci\u00f3n e o gui\u00f3n, as\u00ed como a unicidade do filme."}
{"id": "498816", "revid": "23204", "url": "https://gl.wikipedia.org/wiki?curid=498816", "title": "Keurosing", "text": "Keurosing (en ) \u00e9 un filme surcoreano de 2008 dirixido por Kim Tae-kyun. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado. O filme conta a historia dun home norcoreano que deixa ilegalmente o seu pa\u00eds para atopar unha menci\u00f1a para a s\u00faa muller doente. O filme vendeu 907\u00a0255 entradas en Corea do Sur."}
{"id": "498817", "revid": "5863", "url": "https://gl.wikipedia.org/wiki?curid=498817", "title": "Ram\u00f3n Valcarce Vega", "text": ""}
{"id": "498818", "revid": "5312", "url": "https://gl.wikipedia.org/wiki?curid=498818", "title": "Inxecci\u00f3n de combust\u00edbel", "text": "A inxecci\u00f3n de combust\u00edbel \u00e9 un sistema de alimentaci\u00f3n de motores de combusti\u00f3n interna que usan practicamente t\u00f3dolos autom\u00f3biles europeos dende a d\u00e9cada de 1990, por mor da obrigaci\u00f3n de reducir as emisi\u00f3ns contaminantes e para que sexa pos\u00edbel e duradeiro o uso do catalizador a trav\u00e9s dun axuste \u00f3ptimo do factor lambda.\nT\u00f3dolos motores di\u00e9sel son de inxecci\u00f3n. Os motores de gasolina poden ter inxecci\u00f3n de gasolina directa, na que o combust\u00edbel se introduce directamente na c\u00e1mara de combusti\u00f3n ou inxecci\u00f3n indirecta, na que o combust\u00edbel mest\u00farase co ar antes da carreira de admisi\u00f3n.\nNos motores de gasolina, a inxecci\u00f3n substitu\u00edu o carburador de 1980 en adiante. A diferenza principal entre a carburaci\u00f3n e a inxecci\u00f3n \u00e9 a pulverizaci\u00f3n do combust\u00edbel a trav\u00e9s dun pequeno conduto a alta presi\u00f3n, namentres que o carburador funciona pola succi\u00f3n creada pola entrada de ar acelerado a trav\u00e9s do efecto Venturi.\nSistemas de inxecci\u00f3n.\nNun principio us\u00e1base inxecci\u00f3n mec\u00e1nica pero actualmente a inxecci\u00f3n electr\u00f3nica \u00e9 com\u00fan mesmo en motores di\u00e9sel.\nOs sistemas de inxecci\u00f3n div\u00eddense en:\nGrazas \u00e1 electr\u00f3nica de hoxe en d\u00eda, son indiscut\u00edbeis as vantaxes da inxecci\u00f3n electr\u00f3nica. \u00c9 importante aclarar que no presente todos os Calculadores Electr\u00f3nicos de Inxecci\u00f3n (maiormente co\u00f1ecidos como ECU, \"Engine Control Unit\" ou ECM \"Engine Control Module\") tam\u00e9n manexan a parte do aceso do motor no proceso da combusti\u00f3n. \u00c1 parte de ter un mapa de inxecci\u00f3n para todas as circunstancias de carga e r\u00e9xime do motor, este sistema permite algunhas t\u00e9cnicas como o corte do aceso en aceleraci\u00f3n (para evitar que o motor se revolucione excesivamente), e o corte da inxecci\u00f3n ao deter o veh\u00edculo co motor, ou desacelerar, para aumentar a retenci\u00f3n, evitar o gasto innecesario de combust\u00edbel e principalmente evitar a contaminaci\u00f3n.\nNos motores di\u00e9sel o combust\u00edbel debe estar m\u00e1is pulverizado porque se ten que mesturar nun lapso menor e para que a combusti\u00f3n do mesmo sexa completa. Nun motor de gasolina o combust\u00edbel ten toda a carreira de admisi\u00f3n e a de compresi\u00f3n para mesturarse; en cambio nun di\u00e9sel, durante as carreiras de admisi\u00f3n e compresi\u00f3n s\u00f3 hai ar no cilindro. Cando se chega ao final da compresi\u00f3n, o ar \u00e9 comprimido e por tanto ten unha elevada presi\u00f3n e temperatura, as que permiten que ao inxectar o combust\u00edbel este poida inflamarse. Por mor das altas presi\u00f3ns reinantes na c\u00e1mara de combusti\u00f3n dese\u00f1\u00e1ronse entre outros sistemas, o Common-Rail e o elemento bomba-inxector a fin de obter mellores resultados en termos de rendemento, econom\u00eda de combust\u00edbel e anticontaminaci\u00f3n."}
{"id": "498819", "revid": "25871", "url": "https://gl.wikipedia.org/wiki?curid=498819", "title": "Irm Hermann", "text": "Irmgard \"Irm\" Hermann-Roberg, nada en M\u00fanic o 4 de outubro de 1942 e finada en Berl\u00edn o 26 de maio de 2020, foi unha actriz alem\u00e1. F\u00edxose co\u00f1ecida a mediados da d\u00e9cada de 1960 pola s\u00faas colaboraci\u00f3ns con Rainer Werner Fassbinder. \nTraxectoria.\nNaceu na capital b\u00e1vara, filla de Karl Hermann e Maria Huber. Despois de asistir \u00e1 escola primaria, formouse como secretaria e logo traballou na revista \"Quick\", no Club do Autom\u00f3bil e de Ivar Lissner, o marido da actriz Ruth Niehaus, en Su\u00edza e nesa \u00e9poca co\u00f1eceu a Rainer Werner Fassbinder nunha competici\u00f3n de teatro na Junge Akademie M\u00fcnchen en 1966 e entrou no seu c\u00edrculo m\u00e1is estreito de amizades. \nMalia non ter formaci\u00f3n como actriz, Fassbinder fixo que aparecese nese ano na s\u00faa curtametraxe \"Der Stadtstreicher\". Con ela e Hanna Schygulla, entre outros, fundou o Antiteater, que funcionou entre 1968 e 1969 e no que asumiu numerosos papeis. Despois, participou en m\u00e1is de 20 produci\u00f3ns cinematogr\u00e1ficas de Fassbinder ata 1975, inclu\u00edndo \"Katzelmacher\" e \"Angst essen Seele auf\". Converteuse, sobre todo en papeis secundarios, no prototipo de Fassbinder para papeis nos que representaba unha muller pequena burguesa conformista e reprimida sexualmente. Tam\u00e9n encarnou a este tipo no seu \u00fanico papel protagonista nunha pel\u00edcula de Fassbinder como Irmgard Epp en \"H\u00e4ndler der vier Jahreszeiten\". No documental de Rosa von Praunheim \"F\u00fcr mich gab\u2019s nur noch Fassbinderr\" (2000) fala da s\u00faa relaci\u00f3n ambivalente co seu descubridor. \nEn 1975 deixou a s\u00faa relaci\u00f3n con Fassbinder e aveci\u00f1ouse en Berl\u00edn. Al\u00ed traballou con directores como Percy Adlon, Werner Herzog e Hans W. Gei\u00dfend\u00f6rfer. De 1979 a 1980 e de novo de 1987 a 1991 actuou no teatro Freie Volksb\u00fchne de Berl\u00edn. \nAdemais da s\u00faa obra esc\u00e9nica, Hermann tam\u00e9n participou en diversas produci\u00f3ns de cine e televisi\u00f3n, como no papel Miss Engelhart na adaptaci\u00f3n da obra de Thomas Mann \"Der Zauberberg\" (1982) de Gei\u00dfend\u00f6rfer e na de Tankred Dorsts \"Eisenhans\" (1983) como unha valente traballadora social. Polo seu papel como compa\u00f1eira de prisi\u00f3n Else Gebel na pel\u00edcula \"F\u00fcnf letzte Tage\" de Percy Adlon sobre a loitadora da resistencia Sophie Scholl. No drama \"Marie Ward \u2013 Zwischen Galgen und Glorie\" (1985), sobre a vida da monxa Maria Ward, actuou xunto a Hannelore Elsner como Winn Wigmore. Con Schlingensief participou na pel\u00edcula de terror sat\u00edrica \"Das deutsche Kettens\u00e4genmassaker\" (1990). \nTam\u00e9n interpretou papeis c\u00f3micos, como filme de Loriot \"Pappa ante portas\" (1991), onde deu vida \u00e1 t\u00eda Hedwig con Hans Peter Korff como o seu home. En 1996 no filme de Hape Kerkeling \"Willi und die Windzors\" asumiu o papel da ra\u00ed\u00f1a Isabel II. De 1995 a 1996 interpretou unha xefa dunha unidade especial da polic\u00eda en varios episodios da serie da ZDF \"Ein starkes Team\". Con Dieter Wedel gravou a miniserie de seis episodios \"Die Aff\u00e4re Semmeling\" (2002) nun papel secundario como oficial de finanzas. Entre 2008 e 2011 na serie da ARD \"Die Stein\" encarnou unha secretaria escolar . No telefilme \"Schokolade f\u00fcr den Chef\" era a irm\u00e1 de Ernst Schmitt (G\u00f6tz George). Polo seu papel de vi\u00fava no filme de Max F\u00e4rberb\u00f6ck\"Anonyma \u2013 Eine Frau in Berlin\" (2008) ga\u00f1ou o Deutschen Filmpreis de 2009 na categor\u00eda de mellor actriz secundaria. Polo seu papel de avoa no filme de \u00e9xito \"Fack ju G\u00f6hte 3\" (2017) f\u00edxose de novo popular entre as novas xeraci\u00f3ns.\nEntre 1986 e 2016 actuou en varios episodios da serie da ARD \"Tatort\" e participou en varias series m\u00e1is como \"Liebling Kreuzberg\", \"Unser Lehrer Doktor Specht\", \"Wolffs Revier\", \"Adelheid und ihre M\u00f6rder\", \"F\u00fcr alle F\u00e4lle Stefanie\", \"Einmal Bulle, immer Bulle\", \"Doctor\u2019s Diary\" ou \"Labaule &amp; Erben\".\nComo actriz de voz salientou o seu traballo na peza de teatro radiof\u00f3nico \"Enigma Emmy G\u00f6ring\" de Werner Fritsch que levou o premio \u00e1 mellor peza teatral para a radio de 2006. En 2009 levou o premio do audiolibro alem\u00e1n polo seu traballo."}
{"id": "498820", "revid": "55340", "url": "https://gl.wikipedia.org/wiki?curid=498820", "title": "Frank Bainimarama", "text": "Josaia Voreqe Bainimarama, co\u00f1ecido como Frank Bainimarama, nado en Kiuva, Colonia de Fidxi, o 27 de abril de 1954, \u00e9 un militar e pol\u00edtico fidxiano, que foi primeiro ministro de Fidxi desde o 7 de xaneiro de 2007 ata o 24 de decembro de 2022. \nTras unha carreira militar de varias d\u00e9cadas foi ascendido a comodoro en 1998 e nomeado comandante en xefe das Forzas Armadas de Fidxi en 1999. Tomou o poder d\u00faas veces na historia de Fidxi, a primeira vez como xefe do goberno militar interino do 29 de maio ao 13 de xullo de 2000, despois de organizar un contragolpe para neutralizar o golpe de Estado \u00e9tnico dirixido por George Speight. Entregou o poder a Josefa Iloilo, nomeado presidente pouco antes. \nFoi fundamental no ascenso ao poder do goberno do primeiro ministro, Laisenia Qarase, pero a s\u00faa intensa cr\u00edtica \u00e1 pol\u00edtica do goberno de amosar clemencia cara \u00e1s persoas implicadas no golpe estirou m\u00e1is tarde as s\u00faas relaci\u00f3ns co r\u00e9xime e o 5 de decembro de 2006, derrubou o goberno de Qarase e anunciou que asum\u00eda \"de mala gana\" os poderes da presidencia. Restableceu a Josefa Iloilo na presidencia o 4 de xaneiro de 2007, e foi nomeado primeiro ministro interino por Iloilo ao d\u00eda seguinte. O nomeamento foi declarado l\u00edcito polo Tribunal Supremo de Fidxi en outubro de 2008. Bainimarama dimitiu o 10 de abril de 2009 como primeiro ministro interino, despois de que a corte de apelaci\u00f3n do pa\u00eds fallase que a eliminaci\u00f3n do goberno democr\u00e1tico durante o golpe militar do 2006 fora ilegal. O presidente Josefa Iloilo anunciou ent\u00f3n que abol\u00eda a Constituci\u00f3n, que asum\u00eda todo o poder de goberno e que revogaba todos os nomeamentos xudiciais, volvendo nomear a Bainimarama como primeiro ministro. \nOcupou este cargo ata as elecci\u00f3ns de 2014, onde ga\u00f1ou o seu partido, FijiFirst, e xurou o cargo como primeiro ministro de Fidxi ante o presidente Epeli Nailatikau. Nas elecci\u00f3ns xerais de Fidxi de 2018, o FijiFirst obtivo de novo unha maior\u00eda absoluta e Bainimarama tomou posesi\u00f3n como primeiro ministro de Fidxi para un novo mandato o 20 de novembro de 2018. \nTraxectoria.\nInicios.\nAsistiu \u00e1 Escola de Secundaria dos Irm\u00e1ns Maristas en Suva, ao Instituto Asi\u00e1tico de Tecnolox\u00eda preto de Bangkok e \u00e1 Universidade de Dalhousie en Halifax, Nova Escocia. Ingresou na Mari\u00f1a de Fidxi en 1975 ascendeu a trav\u00e9s dos rangos ata chegar a capit\u00e1n en 1991. En 1997 foi nomeado Xefe de Persoal e en 1998 foi ascendido a comodoro convert\u00e9ndose en Comandante das Forzas Armadas en 1999.\nGolpe de Estado en Fidxi do 2000.\nUn grupo liderado por George Speight, un empresario que fora declarado en bancarrota tras a cancelaci\u00f3n de varios contratos por parte do goberno, entrou nos edificios do Parlamento o 19 de maio de 2000. Durante 56 d\u00edas o primeiro ministro Mahendra Chaudhry e a maior parte do seu goberno, xunto con moitos parlamentarios e o seu persoal, estiveron secuestrados mentres que Speight intentaba negociar co presidente, Kamisese Mara, quen denunciou o golpe de Estado e declarou o estado de emerxencia. \nCrendo que o presidente Kamisese Mara non estaba a tratar con eficacia a situaci\u00f3n, Bainimarama obrigou a Mara a dimitir o 29 de maio de 2000, no que alg\u00fans pol\u00edticos chamaron \"un golpe dentro do golpe\" e formou un goberno militar interino, que negociou un acordo en virtude do cal os rebeldes liberar\u00edan a todos os ref\u00e9ns, inclu\u00eddo o deposto primeiro ministro Mahendra Chaudhry, e se render\u00edan sen seren castigados. O goberno renunciou posteriormente \u00e1 \u00faltima parte do acordo e arrestou a Speight o 27 de xullo de 2000, con Bainimarama dicindo que asinara esa parte do acordo \"baixo coacci\u00f3n\". \nDespois do golpe.\nAsistiu entre 2002 e 2003 a diversos cursos de formaci\u00f3n e conferencias en Fidxi, Australia, Corea do Sur e Filipinas, ademais do Programa para Executivos Superiores en Seguridade Nacional e Internacional na Universidade Harvard nos Estados Unidos. En novembro de 2002 foi ascendido a contraalmirante, pero esta promoci\u00f3n foi revertida de novo a comodoro o 1 de febreiro de 2003. \nA pesar da deterioraci\u00f3n da s\u00faa relaci\u00f3n co goberno, foi nomeado comandante das Forzas Armadas da Rep\u00fablica de Fidxi o 5 de febreiro de 2004. \nDestituci\u00f3n e golpe de estado de 2006.\nO 31 de outubro de 2006, mentres Bainimarama estaba en Exipto visitando as forzas de mantemento da paz no Oriente Medio, o presidente Iloilo destitu\u00edu a Bainimarama, nomeando no seu lugar ao tenente coronel Meli Saubulinayau que rexeitou o cargo. Os altos cargos militares de Fidxi apoiaron a Bainimarama, que pediu rapidamente a dimisi\u00f3n do Goberno. Os gobernos de Australia, Nova Zelandia, Estados Unidos e outros chamaron \u00e1 calma e pediron garant\u00edas de que os militares de Fidxi non se levantar\u00edan contra o goberno. \nA finais de novembro de 2006, Bainimarama envioulle a Qarase unha lista de demandas, unha das cales era a retirada de tres pol\u00e9micos proxectos de lei, inclu\u00eddo o Proxecto de Lei Qoliqoli (que transferir\u00eda a propiedade dos recursos mar\u00edtimos ao pobo fidxiano ) e o Proxecto de Lei Reconciliaci\u00f3n, Tolerancia, e Unidade, que ter\u00eda ofrecido indultos condicionais \u00e1s persoas condenadas por participar no golpe de 2000. A pesar de novas conversaci\u00f3ns en Suva e en Wellington, Nova Zelandia, Bainimarama deu ao primeiro ministro Qarase un ultimato para o 4 de decembro para que aceptase as s\u00faas demandas ou dimitise. Nun discurso televisado, Qarase acordou po\u00f1er en espera as tres pol\u00e9micas leis, revisar o nomeamento de Andrew Hughes como comisario de polic\u00eda (Bainimarama esixira a s\u00faa destituci\u00f3n) e dar \u00e1 polic\u00eda a opci\u00f3n de suspender as investigaci\u00f3ns sobre os supostos actos de sedici\u00f3n do comandante. Rexeitou m\u00e1is concesi\u00f3ns e dixo que concedera todo o posible dentro da lei. \nA continuaci\u00f3n produc\u00edronse manobras militares, inclu\u00edda a incautaci\u00f3n de veh\u00edculos do goberno e a detenci\u00f3n domiciliaria do primeiro ministro Qarase. O 5 de decembro, afirmouse que o presidente Josefa Iloilo asinara unha orde xur\u00eddica de disoluci\u00f3n do parlamento tras reunirse con Bainimarama. O presidente emitiu posteriormente unha declaraci\u00f3n negando categoricamente que asinase ning\u00fan decreto, e o comisario de polic\u00eda exiliado, Andrew Hughes, implicou ao secretario de Iloilo na fabricaci\u00f3n do decreto baixo as ordes do comandante Bainimarama. \nDesde o 9 de decembro, det\u00edvose a persoal de medios de comunicaci\u00f3n e co\u00f1ecidos disidentes, e produc\u00edronse incidentes de intimidaci\u00f3n e violencia cometidos contra figuras pol\u00edticas. Informouse de que foi agredido Stuart Huggett, presidente da Comisi\u00f3n da Funci\u00f3n P\u00fablica. \nBainimarama dixo en rolda de prensa o 15 de decembro que aceptar\u00eda asistir a unha pr\u00f3xima reuni\u00f3n do Gran Consello de Xefes, o corpo feudal facultado para elixir ao presidente do pa\u00eds, vicepresidente e catorce dos trinta e dous senadores, s\u00f3 en calidade de presidente da Rep\u00fablica. Dixo que se o Gran Consello a\u00ednda reco\u00f1ecese a Josefa Iloilo como presidente, boicotear\u00eda a reuni\u00f3n. Tam\u00e9n condenou a invitaci\u00f3n do Gran Consello ao deposto primeiro ministro, Laisenia Qarase, engadindo que a Qarase non se lle permitir\u00eda regresar a Suva para asistir \u00e1 reuni\u00f3n. \nO 6 de setembro de 2007, Bainimarama impuxo un renovado estado de emerxencia durante un mes, alegando que Qarase e o seu portavoz estend\u00edan mentiras e intentaban provocar desestabilizaci\u00f3n, tras o regreso de Qarase a Suva despois de estar confinado na illa de Vanua Balavu desde a s\u00faa expulsi\u00f3n do cargo. Bainimarama dixo que Qarase e o seu portavoz deber\u00edan volver a Vanua balavu e que poder\u00edan \"falar dende al\u00ed\". \nBainimarama converteuse en ministro de Econom\u00eda interino o 18 de agosto de 2008 despois de que Chaudhry e os demais ministros do Partido Laborista se retirasen do goberno provisional. \nExplicando o golpe.\nA causa inmediata do golpe militar foi a negativa do primeiro ministro Qarase a retirar o Proxecto de Lei Qoliqoli. Bainimarama afirmou que os seus principais motivos para derrocar ao goberno de Qarase foron que era corrupto e que estaba a levar a cabo pol\u00edticas racialmente discriminatorias contra a minor\u00eda indo-fidxia do pa\u00eds. Nun discurso que anunciaba publicamente o golpe, afirmou que as pol\u00edticas de Qarase \"dividiron a naci\u00f3n agora e ter\u00e1n consecuencias moi graves para as nosas futuras xeraci\u00f3ns\". Engadiu que \"a aprobaci\u00f3n das leis de Reconciliaci\u00f3ns, Qoliqoli e Reclamaci\u00f3ns sobre Terras minar\u00e1n a Constituci\u00f3n, privar\u00e1n a moitos cidad\u00e1ns dos seus dereitos garantidos pola Constituci\u00f3n e comprometer\u00e1n e minar\u00e1n a integridade das Oficinas Constitucionais, inclu\u00eddo o poder xudicial\". Explicou que modificar\u00eda os censos electorais baseados na raza, co fin de \"levarnos \u00e1 paz e \u00e1 prosperidade e reparar a fenda racial cada vez m\u00e1is grande que sofre actualmente a nosa naci\u00f3n multicultural\".\nEn setembro de 2011, o goberno de Bainimarama introduciu un decreto que restrinx\u00eda duramente os dereitos laborais, co fin de \"garantir a viabilidade e sostibilidade actuais das industrias nacionais esenciais\". En concreto, o decreto prohib\u00eda todas folgas excepto en circunstancias excepcionais, somet\u00e9ndoas ademais \u00e1 autorizaci\u00f3n do goberno caso por caso. Tam\u00e9n restrinxiu o dereito dos traballadores a levar as s\u00faas queixas ante os tribunais de xustiza. O Congreso da Uni\u00f3n de Sindicatos de Fidxi dixo que o decreto \"ofrec\u00eda importanes armas aos empresarios para seren usadas contra os sindicatos [. . . ] expulsa aos sindicalistas profesionais, elimina os convenios colectivos existentes, promove un sistema interesado de axentes non profesionais para representar aos traballadores, restrinxe severamente a acci\u00f3n industrial, reforza as sanci\u00f3ns contra os traballadores que se manifestan legalmente e prohibe os pagos de horas extras e outras bonificaci\u00f3ns para os traballadores en operaci\u00f3ns de 24 horas\". Attar Singh, secretario xeral do Consello de Sindicatos das Illas Fidxi, dixo: \"Nunca vimos nada peor que este decreto. Sen d\u00fabida est\u00e1 dese\u00f1ado para decimar os sindicatos [...] d\u00e1ndolle aos empresarios unha vantaxe inxusta sobre os traballadores e os sindicatos\". Amnist\u00eda Internacional dixo que o decreto ameazaba \"os dereitos humanos fundamentais [...], inclu\u00eddo o dereito \u00e1 liberdade de asociaci\u00f3n e reuni\u00f3n e o dereito a organizarse\". \nCrise constitucional de 2009.\nEn abril de 2009, a Corte de Apelaci\u00f3n declarou ilegal a eliminaci\u00f3n do goberno democr\u00e1tico durante o golpe militar do 2006. Bainimarama dimitiu o 10 de abril de 2009 como primeiro ministro interino. \nO presidente Josefa Iloilo anunciou ent\u00f3n que abol\u00eda a Constituci\u00f3n, asum\u00eda todo o poder gobernante e revogaba todos os nomeamentos xudiciais. \nDespois de abolir a Constituci\u00f3n e ignorar o poder xudicial, o presidente Iloilo nomeou de novo ao comandante Frank Bainimarama como primeiro ministro s\u00f3 24 horas despois da s\u00faa marcha. O 24 de abril, o presidente nomeouno Compa\u00f1eiro da Orde de Fidxi en reco\u00f1ecemento polos seus \"logros e m\u00e9ritos do m\u00e1is alto grao e servizo a Fdxi e \u00e1 humanidade en xeral\". \nO 3 de novembro de 2009, Bainimarama expulsou aos enviados de Australia e Nova Zelandia d\u00e1ndolle 24 horas para sa\u00edr do pa\u00eds. \nA pol\u00e9mica derivou da decisi\u00f3n de Bainimarama de nomear xu\u00edces de Sri Lanka para substitu\u00edr o poder xudicial do pa\u00eds, que foi expulsado en abril de 2009. \nOcupou o cargo de primeiro ministro ata as elecci\u00f3ns de 2014, onde ga\u00f1ou o seu partido, FijiFirst, e xurou o cargo como primeiro ministro de Fidxi ante o presidente Epeli Nailatikau. Nas elecci\u00f3ns xerais de Fidxi de 2018, o FijiFirst obtivo de novo unha maior\u00eda absoluta e Bainimarama tomou posesi\u00f3n como primeiro ministro de Fidxi por un segundo mandato o 20 de novembro de 2018. \nMonarquismo.\nBainimarama ten colocados enriba do seu escritorio os retratos de Isabel II, antiga ra\u00ed\u00f1a de Fidxi e do seu marido, o pr\u00edncipe Filipe, duque de Edimburgo. D\u00edxo de si mesmo: \"Sigo sendo leal \u00e1 ra\u00ed\u00f1a. Moita xente o \u00e9 en Fidxi. Unha das cousas que me gustar\u00eda facer \u00e9 vela restaurada como a nosa monarca, para ser de novo a ra\u00ed\u00f1a de Fidxi\". Con todo, en 2012 o goberno de Bainimarama aboliu o festivo do aniversario oficial da ra\u00ed\u00f1a en Fidxi e substitu\u00edu a imaxe da ra\u00ed\u00f1a nos billetes e as moedas polo escudo de Fidxi. \nVida persoal.\nBainimarama procede da aldea de Kiuva na pen\u00ednsula de Kaba, na provincia de Tailevu . \u00c9 irm\u00e1n de Meli Bainimarama e Timoci Bainimarama, ambos os dous altos funcionarios. Foi educado no catolicismo romano. Est\u00e1 casado con Maria Makitalena e te\u00f1en seis fillos e varios netos. \u00c9 un entusiasta do deporte, cunha particular paix\u00f3n polo rugby e o atletismo. O 31 de maio de 2014 converteuse en presidente da Uni\u00f3n de Rugbi de Fixi. "}
{"id": "498826", "revid": "65337", "url": "https://gl.wikipedia.org/wiki?curid=498826", "title": "Eric P. Newman", "text": "Eric Pfeiffer Newman, nado en St. Louis, Missouri, o 25 de maio de 1911, e finado en Clayton, Missouri, o 15 de novembro de 2017, foi un numism\u00e1tico estadounidense, reco\u00f1ecido particularmente polas s\u00faas publicaci\u00f3ns acerca das primeiras emisi\u00f3ns de moeda nos Estados Unidos. \nNewman vendeu a s\u00faa colecci\u00f3n de moedas mediante poxas p\u00fablicas entre 2013 e 2014 por m\u00e1is de 70 mill\u00f3ns de d\u00f3lares e utilizou os beneficios para fundar a Sociedade Newman de Educaci\u00f3n Numism\u00e1tica (\"Newman Numismatic Education Society\") e o seu portal numism\u00e1tico, para \"p\u00f3r \u00e1 disposici\u00f3n de todos, de xeito gratu\u00edto e para sempre, a literatura e as imaxes de numism\u00e1tica, particularmente da estadounidense\".\nTraxectoria.\nNewman naceu en St. Louis, Missouri, fillo de Samuel Elijah Newman e Rose (Pfeiffer) Newman. O seu interese polas moedas comezou aos seus sete anos, cando o seu av\u00f3 lle deu unha moeda dun centavo de 1859. \nCando ti\u00f1a 10 anos visitaba, cada d\u00faas semanas, a tenda de moedas do numism\u00e1tico Burdette G. Johnson, no centro da s\u00faa cidade natal, e Johnson chegou, deste xeito, a ser non s\u00f3 o seu amigo sen\u00f3n o seu mentor como numism\u00e1tico.\nNewman acadou a s\u00faa graduaci\u00f3n en Ciencias no Instituto Tecnol\u00f3xico de Massachusetts (MIT) en 1932, e o seu doutoramento en xurisprudencia na Universidade de Washington en St. Louis en 1935. Tres anos despois foi elixido vicepresidente da Sociedade Numism\u00e1tica de Missouri, e en 1939 secretario e tesoureiro da Sociedade Numism\u00e1tica dos Estados Centrais. Logo exerceu a avogac\u00eda ata 1943, e o ano seguinte foi contratado polos grandes almac\u00e9ns \"Edison Brothers Stores\", onde chegou a ocupar o posto de vicepresidente en 1968. Newman retirouse en 1987.\nNa s\u00faa etapa de estudante do MIT tomou contacto co home de negocios e coleccionista de moedas E. H. R. Green. Antes da morte deste en 1936, Newman conseguiu 600 d\u00f3lares da s\u00faa familia para comprar alg\u00fans dos billetes que ti\u00f1a Green e, cando llo comentou ao seu amigo e comerciante numism\u00e1tico Burdette G. Johnson, asoci\u00e1ronse para comprar en conxunto unha boa parte da colecci\u00f3n de Green, inclu\u00eddos os \u00fanicos cinco exemplares co\u00f1ecidos da moeda de 5 centavos de 1913. Por\u00e9n, a moeda favorita de Newman de entre as da s\u00faa colecci\u00f3n era unha un exemplar \u00fanico dunha proba en ouro de 1792 que cr\u00eda que pertencera a George Washington.\nVida familiar e legado.\nEric Newman casou con Evelyn Edison o 29 de novembro de 1939, e xuntos tiveron dous fillos. Eric e Evelyn caracteriz\u00e1ronse polo seu apoio filantr\u00f3pico a diversas causas, relativas a aspectos tan diversos como a investigaci\u00f3n m\u00e9dica ou proxectos culturais en St. Louis. En 2003, doaron dous mill\u00f3ns de d\u00f3lares \u00e1 Universidade Washington en St. Louis para o establecemento al\u00ed do Museo Newman do Di\u00f1eiro (\"Newman Money Museum\"), dentro das instalaci\u00f3ns do museo de arte Mildred Lane Kemper. O museo numism\u00e1tico abriu as s\u00faas portas en 2006 e desde ent\u00f3n vai amosando, de xeito rotativo, a colecci\u00f3n de Newman.\nNewman e a s\u00faa muller estableceron tam\u00e9n o Centro de Educaci\u00f3n Eric P. Newman na Facultade de Medicina da Universidade Washington, dotado de diversas bolsas econ\u00f3micas.\nEvelyn Edison finou o 1 de setembro de 2015, aos 95 anos. Eric Newman faleceu dous anos despois, o 15 de novembro de 2017, aos 106 anos.\nReco\u00f1ecementos.\nEn 2017, a \"American Numismatic Society\" outorgou o seu \"Trussets' Award\" \u00e1 \"Eric P. Newman Numismatic Education Society\" e ao portal numism\u00e1tico Eric P. Newman. A mesma entidade emitira en 2011 unha medalla de bronce e outra de prata co busto de Eric P. Newman, na s\u00faa honra, en conmemoraci\u00f3n do cent\u00e9simo aniversario do seu nacemento.\nEscolma de publicaci\u00f3ns.\nNewman escribiu arredor de 15 libros sobre numism\u00e1tica. \u00c9 moi co\u00f1ecido polo seu estudo pioneiro \"The Early Paper Money of America\" (1967), que segue a ser a obra de referencia neste tema, con diversas edici\u00f3ns posteriores, e por outros traballos sobre moeda estadounidense, como os dedicados ao d\u00f3lar de 1804 ou ao d\u00f3lar continental. Algunhas das s\u00faas monograf\u00edas m\u00e1is destacadas son as seguintes:"}
{"id": "498827", "revid": "65337", "url": "https://gl.wikipedia.org/wiki?curid=498827", "title": "Eric Pfeiffer Newman", "text": ""}
{"id": "498828", "revid": "65337", "url": "https://gl.wikipedia.org/wiki?curid=498828", "title": "E. P. Newman", "text": ""}
{"id": "498829", "revid": "65337", "url": "https://gl.wikipedia.org/wiki?curid=498829", "title": "Newman, E. P.", "text": ""}
{"id": "498830", "revid": "65337", "url": "https://gl.wikipedia.org/wiki?curid=498830", "title": "Newman, Eric P.", "text": ""}
{"id": "498831", "revid": "65337", "url": "https://gl.wikipedia.org/wiki?curid=498831", "title": "Newman", "text": "O apelido Newman pode estar referido a:"}
{"id": "498832", "revid": "65337", "url": "https://gl.wikipedia.org/wiki?curid=498832", "title": "Eric Newman", "text": "Eric Newman p\u00f3dese referir a:"}
{"id": "498833", "revid": "88215", "url": "https://gl.wikipedia.org/wiki?curid=498833", "title": "Rally de Ferrol de 1991", "text": "O Rally de Ferrol de 1991 foi a 22\u00aa edici\u00f3n de dito rally e a cuarta proba da tempada 1991 do Campionato de Galicia de Rally. Celebrouse entre o 30 de novembro e o 1 de decembro de 1991 e os vencedores foron Germ\u00e1n Castrill\u00f3n e a s\u00faa copiloto Estrella Castrill\u00f3n. Foi o terceiro dos dez triunfos que lograron na proba ferrol\u00e1.\nResumo.\nNeste rally reaparec\u00eda Estrella Castrill\u00f3n como copiloto de Germ\u00e1n Castrill\u00f3n, despois de varios meses sen competir tras o grave accidente sufrido no 28\u00ba Rally R\u00edas Baixas. O cami\u00f1o cara a vitoria do equipo dos Castrill\u00f3n achandouse coa non participaci\u00f3n de Marc Etchebers, que tivo un accidente adestrando, e o prematuro abandono de Manuel Senra, con problemas na culata do seu Peugeot 309 GTi 16v. Deste xeito lograron comodamente a vitoria, mant\u00e9ndose l\u00edderes tanto o s\u00e1bado como o domingo.\nPor detr\u00e1s deles o rally estivo m\u00e1is competido, coa loita do s\u00e1bado entre o Peugeot 309 GTi 16v de Miguel Dopico e o Renault Clio 16v de Javier Pi\u00f1eiro, ata que ambos se sa\u00edron da estrada. A primeira etapa rematou con Sergio Vallejo (Peugeot 205 GTI) segundo e Juan Carlos T\u00e1boas (Citro\u00ebn AX Sport) terceiro. Con todo, na etapa do domingo, xa no primeiro paso por Doro\u00f1a T\u00e1boas adiantou a Vallejo e tras repart\u00edrense catros dos cinco \"scratchs\" restantes, chegou segundo \u00e1 meta. En cuarta posici\u00f3n chegou Javier Paz, que con problemas no cambio do seu Citro\u00ebn AX Sport estivo a piques de verse superado no final por Lino Otero (Renault 5 GT Turbo)."}
{"id": "498835", "revid": "1131", "url": "https://gl.wikipedia.org/wiki?curid=498835", "title": "Efr\u00e9n Rodr\u00edguez Gallego", "text": ""}
{"id": "498836", "revid": "1131", "url": "https://gl.wikipedia.org/wiki?curid=498836", "title": "Susana Rey Crespo", "text": ""}
{"id": "498837", "revid": "72012", "url": "https://gl.wikipedia.org/wiki?curid=498837", "title": "GSat 6", "text": ""}
{"id": "498838", "revid": "72012", "url": "https://gl.wikipedia.org/wiki?curid=498838", "title": "GSat 7", "text": ""}
{"id": "498839", "revid": "72012", "url": "https://gl.wikipedia.org/wiki?curid=498839", "title": "Rukmini", "text": ""}
{"id": "498840", "revid": "72012", "url": "https://gl.wikipedia.org/wiki?curid=498840", "title": "GSat 8", "text": ""}
{"id": "498841", "revid": "6351910", "url": "https://gl.wikipedia.org/wiki?curid=498841", "title": "Elena Pintado Mart\u00edn", "text": "Elena Pintado Mart\u00edn, nada en Toledo en 1910, foi unha pol\u00edtica espa\u00f1ola.\nTraxectoria.\nVeci\u00f1a de Pontevedra. Cando se produciu o golpe de Estado do 18 de xullo de 1936 axudou ao seu home Victoriano Costales a fuxir a Portugal e tam\u00e9n puxo en contacto a Desiderio Comesa\u00f1a Prado con Antonio Garc\u00eda, o ch\u00f3fer que os levou na s\u00faa fuxida cara Portugal. Detida, foi xulgada en Vigo en febreiro de 1938 por rebeli\u00f3n militar, e condenada a cadea perpetua. Estivo presa no penal feminino de Saturrar\u00e1n. Abr\u00edronlle expediente de responsabilidades pol\u00edticas en febreiro de 1940. Foi requirida en agosto de 1943 polo Xulgado Especial de Conmutaci\u00f3n de Penas.\nVida persoal.\nCasou con Victoriano Costales Guti\u00e9rrez e foi nai de Mar\u00eda Elena, Carmen, Jos\u00e9 Luis e Matilde Costales Pintado."}
{"id": "498842", "revid": "27155", "url": "https://gl.wikipedia.org/wiki?curid=498842", "title": "Betaglobulina", "text": "As betaglobulinas son un grupo de prote\u00ednas globulares do plasma sangu\u00edneo que son m\u00e1is m\u00f3biles en soluci\u00f3ns cargadas alcalinas ou cargadas electricamente que as gammaglobulinas, pero menos m\u00f3biles que as alfaglobulinas.\nExemplos de betaglobulinas son: \nElectroforese.\nO fraccionamento electrofor\u00e9tico das prote\u00ednas sangu\u00edneas ou urinarias mostra seis fracci\u00f3ns que van en orde de mobilidade: prealbumina, seroalbumina, as \u03b1-globulina, \u03b21\u2013globulina, \u03b22\u2013globulina e as \u03b3-globulinas. \nA concentraci\u00f3n media das betaglobulinas en sangue \u00e9 menor de 0,5 g/dl, mentres que a concentraci\u00f3n de albumina \u00e9 aproximadamente de 4,2 g/dl e a das alfaglobulinas de 1,5 g/dl."}
{"id": "498843", "revid": "27155", "url": "https://gl.wikipedia.org/wiki?curid=498843", "title": "Beta-globulina", "text": ""}
{"id": "498844", "revid": "27155", "url": "https://gl.wikipedia.org/wiki?curid=498844", "title": "Alfaglobulina", "text": "As alfaglobulinas son un grupo de prote\u00ednas globulares do plasma sangu\u00edneo que son moi m\u00f3biles en soluci\u00f3ns cargadas electricamente ou alcalinas. Inhiben certas proteases do sangue, mostrando unha actividade inhibidora significativa.\nAs alfaglobulinas te\u00f1en normalmente un peso molecular de arredor de 93 kDa.\nElectroforese.\nO fraccionamiento electrofor\u00e9tico das prote\u00ednas sangu\u00edneas mostra seis fracci\u00f3ns que van en orde de mobilidade: prealbumina, seroalbumina, \u03b1-globulinas, \u03b21\u2013globulinas, \u03b22\u2013globulinas e \u03b3-globulinas. \nA concentraci\u00f3n media das alfaglobulinas en sangue \u00e9 de 1,5 g/dl, mentres que a concentraci\u00f3n de albumina \u00e9 aproximadamente de 4,2 g/dl e a das demais prote\u00ednas s\u00e9ricas, menor de 0,5 g/dl.\nExemplos.\nAs alfaglobulinas div\u00eddense nos seguintes dous grupos:"}
{"id": "498851", "revid": "27155", "url": "https://gl.wikipedia.org/wiki?curid=498851", "title": "Alfa-globulina", "text": ""}
{"id": "498852", "revid": "27155", "url": "https://gl.wikipedia.org/wiki?curid=498852", "title": "Gamma-globulina", "text": ""}
{"id": "498853", "revid": "23204", "url": "https://gl.wikipedia.org/wiki?curid=498853", "title": "Cruceiro de Ma\u00f1ufe", "text": "O cruceiro de Ma\u00f1ufe, co\u00f1ecido tam\u00e9n como cruceiro do Acordo, \u00e9 un monumento relixioso acompa\u00f1ado dun peto de \u00e1nimas policromado e unha alegor\u00eda do pecado orixinal representada por unha serpe que gabea polo fuste. Non hai data acreditada da s\u00faa construci\u00f3n, pero s\u00e1bese que entre os s\u00e9culos XVI e XVIII ao p\u00e9 deste monumento relixioso tiveron lugar as reuni\u00f3ns do Partido do Mi\u00f1or integrante da antiga provincia de Tui, durante o Antigo R\u00e9xime. A peza tivo varias reconstruci\u00f3ns, a \u00faltima en 2017, quedando da orixinal s\u00f3 a base e parte do peto de \u00e1nimas. Tr\u00e1tase dun ben de interese patrimonial protexido polo Decreto 48/1999 do 18 de febreiro da Xunta de Galicia\nSituaci\u00f3n.\nAt\u00f3pase no lugar do Acordo, na Texosa, parroquia de Ma\u00f1ufe (Gondomar) e escasos cen metros ao norte da ponte de Ma\u00f1ufe. Ambas as d\u00faas sobre o antigo Cami\u00f1o da Nosa Se\u00f1ora do Norte a Santiago (actualmente este tramo corresponde \u00e1 estrada provincial PO-2035). Sempre no mesmo lugar, a partir do s\u00e9culo XIX a s\u00faa localizaci\u00f3n viuse afectada pola creaci\u00f3n da estrada A Ramallosa-Gondomar-Gullarei (PO-340) que pasa ao seu car\u00f3n en direcci\u00f3n leste - oeste. A consecuencia da apertura desta estrada, o monumento quedou moi exposto ao tr\u00e1fico vehicular, sendo unha das causas de varios derrubes que sufriu durante os s\u00e9culos XX e XXI.\nToponimia.\nOs dous nomes cos que \u00e9 co\u00f1ecido o cruceiro refiren \u00e1 s\u00faa localizaci\u00f3n, a\u00ednda que cada un responde a unha relaci\u00f3n de espazos diferentes:\n\u00c9 nomeado Cruceiro de Ma\u00f1ufe pola s\u00faa localizaci\u00f3n nesta parroquia de Gondomar. Polo tanto o seu nome ten a mesma orixe, prov\u00e9n da tradici\u00f3n onom\u00e1stica xerm\u00e1nica achegada por suevos e visigodos. Segundo \u00c1vila y La Cueva esta parroquia recib\u00eda no s\u00e9culo XII o nome de \"Monufi\", top\u00f3nimo\u00a0 que segundo Antonio Soli\u00f1o Troncoso procede do nome persoal \"Maniulfus\"], afirmaci\u00f3n compartida por Gonzalo Navaza quen sinala est\u00e1\u00a0 composto de dous elementos de orixe xerm\u00e1nica, o primeiro (man) significa \"home\" e o segundo (ulfus) significa \"lobo\".\nO top\u00f3nimo Cruceiro do Acordo refire \u00e1s xuntanzas dos alcaldes ped\u00e1neos do Partido do Val Mi\u00f1or durante o Antigo R\u00e9xime. Ao p\u00e9 deste cruceiro tom\u00e1banse os acordos necesarios para dirimir conflitos veci\u00f1ais, sobre todo de lindes. As s\u00faas sesi\u00f3ns a ceo aberto, comezaban o primeiro d\u00eda de xaneiro, \u00e1 sa\u00edda de misa da igrexa de San Vicente de Ma\u00f1ufe. Nela, entre outros acordos, design\u00e1base ao Procurador Xeral do Val Mi\u00f1or que exerc\u00eda a xurisdici\u00f3n pol\u00edtico administrativa das parroquias de Gondomar, Belesar, Borreiros, Camos, Cha\u00edn, Ma\u00f1ufe, Morgad\u00e1ns, Nigr\u00e1n, Panx\u00f3n, Parada, Peitieiros, Priegue, Sai\u00e1ns, Donas, Santa Cristina da Ramallosa, San Pedro de Filgueiras (logo chamada San Pedro da Ramallosa), Vilaza e Vincios.\u00a0 \nHistoria.\nNon existe certeza documental sobre a data de construci\u00f3n do primeiro cruceiro levantado neste lugar. Inda que o investigador Antonio Soli\u00f1o Troncoso achega en varios traballos algunhas pistas sobre este punto: \"si sabemos da antig\u00fcidade, importancia e xerarqu\u00eda dos cami\u00f1os que forman a encrucillada na que se empraza\" especialmente o citado Cami\u00f1o da Nosa Se\u00f1ora do Norte a Santiago. Engade que \"s\u00e1bese que non pode ser anterior ao s\u00e9culo XVII cando, tras o Concilio de Trento, aparecen os primeiros\", m\u00e1is matiza que o cruceiro \"poder\u00eda ter unha orixe anterior apuntando alg\u00fans indicios conservados no Arquivo Hist\u00f3rico de Baiona ao s\u00e9culo XVI\". \nDa obra actual s\u00f3 parte das bancadas e parte peto son orixinais; o resto foi reconstru\u00eddo en varias ocasi\u00f3ns por rotura dos anteriores. En 1995 tivo lugar unha feita por canteiros da Escola de Poio e a \u00faltima en 2017, estivo a cargo do restaurador Gonzalo Buceta Bruneti .\nArte.\nO cruceiro sust\u00e9ntase en tres chanzos gran\u00edticos sobre os que se apoia unha base que sirve de sustento ao peto de \u00e1nimas. De fuste octogonal cunha serpe que o envolve e gabea de xeito ascendente e unha maz\u00e1, en alusi\u00f3n ao pecado orixinal. O capitel moi labrado, con catro caras curvil\u00edneas que presenta cabezas distintas de tres homes con barba e unha muller e unha dobre ringleira de follas na parte inferior. Remata cunha cruz de secci\u00f3n cuadrangular. No anverso ten unha talla de Cristo de tres cravos, coas mans semiabertas, a cabeza inclinada cara \u00e1 dereita e o corpo levemente curvado de gran tama\u00f1o. No reverso unha talla da Dolorosa, coas mans en oraci\u00f3n e cuberta cun mantelo co meni\u00f1o Jes\u00fas de p\u00e9 por diante dela.\nO peto de \u00e1nimas \u00e9 de caste semiaberta, acaroado ao cruceiro. Foi recentemente restaurado, por ter sido derrubado nun accidente de tr\u00e1fico. O seu retablo \u00e9 de pedra policromada, unha reixa de ferro protex\u00eda as figuras (a representaci\u00f3n do Purgatorio cubr\u00eda toda a fornela) e o caix\u00f3n das esmolas. En d\u00faas ringleiras pres\u00e9ntanse d\u00faas almi\u00f1as na superior e tres na inferior. Nun medall\u00f3n existente enriba do fornelo se pode ler: \u201c\"Hermano que vas pasando mira que penando estamos, para alivio nuestro vuestra limosna esperamos\"\u201d."}
{"id": "498854", "revid": "31997", "url": "https://gl.wikipedia.org/wiki?curid=498854", "title": "Vyasa", "text": "Vyasa (en , literalmente \"Compilador\") \u00e9 o autor lendario do \"Mahabharata\", os Vedas e os Puranas, alg\u00fans dos textos m\u00e1is importantes da tradici\u00f3n hind\u00fa. Tam\u00e9n \u00e9 chamado Veda Vy\u0101sa (\u0935\u0947\u0926\u0935\u094d\u092f\u093e\u0938, \"veda-vy\u0101sa\", \"o que clasificou os Vedas\") ou Krishna Dvaip\u0101yana (en referencia \u00e1 s\u00faa complexi\u00f3n escura e o seu lugar de nacemento).\nO festival de Guru Purnima est\u00e1 dedicado a el. Tam\u00e9n se co\u00f1ece como \"Vyasa Purnima\", d\u00eda que se considera tanto o do seu nacemento como cando dividiu os Vedas. Vyasa est\u00e1 considerado un dos sete Chiranjivis (de longa vida ou inmortais), que a\u00ednda existen segundo a tradici\u00f3n hind\u00fa.\nObras.\nSegundo a mitolox\u00eda hindu\u00edsta, Vyasa puxo por escrito o co\u00f1ecemento v\u00e9dico completo, que ata ese momento s\u00f3 se transmit\u00eda por v\u00eda oral de mestre a disc\u00edpulo, en previsi\u00f3n da chegada da era de Kali (que segundo a cronolox\u00eda hindu\u00edsta, comezou o 14 de xaneiro de 3102\u00a0a.\u00a0C.). Na era de Kali, os seres humanos non ter\u00edan memoria para lembrar tanto texto.\nRecibiu o nome de Vyasa o Vyasadeva debido a que reordenou (\"vy-asa\") o \"Rig-veda\" orixinal, que, segundo o propio texto foi composto por Anguiras, Kanwa, V\u00e1sishtha, Vishwamitra, Atri, Bhrigu, Kashiapa, Gritsamada e Agastia, noutros dous textos: o \"Sama-veda\" e o \"Y\u0101jurveda\". Os hindu\u00edstas cren que tam\u00e9n escribiu os 108 \"Up\u00e1nishads\" (que se compuxeron ao longo de s\u00e9culos dende o V\u00a0a.\u00a0C.), o \"Mahabharata\" (do s\u00e9culo III\u00a0a.\u00a0C.) e os 18 Puranas (que se compuxeron durante s\u00e9culos dende o III\u00a0d.\u00a0C.).\nDebido \u00e1s diferenzas de estilo e ata do tipo de idioma s\u00e1nscrito, \u00e9 bastante notorio que os textos son obra de distintos autores de \u00e9pocas moi variadas.\nLegado.\nVyasa \u00e9 amplamente reverenciado nas tradici\u00f3ns hind\u00fas. Constru\u00eduse un gran templo na honra de Sri Veda Vyasa no seu lugar de nacemento en Kalpi, Orai, Uttar Pradesh. O templo co\u00f1\u00e9cese como Shri Bal Vyas Mandir. \"Shrimad Sudhindra Teerth Swamiji\", o antigo gur\u00fa espiritual de Sri Kashi Math Samsthan, Varanasi, tivo a visi\u00f3n de constru\u00edr este templo en 1998."}
{"id": "498855", "revid": "5863", "url": "https://gl.wikipedia.org/wiki?curid=498855", "title": "Xos\u00e9 Eiroa Barral", "text": ""}
{"id": "498856", "revid": "5863", "url": "https://gl.wikipedia.org/wiki?curid=498856", "title": "Jos\u00e9 Eiroa Barral", "text": ""}
{"id": "498857", "revid": "5863", "url": "https://gl.wikipedia.org/wiki?curid=498857", "title": "Gabriel Xos\u00e9 Eiroa Barral", "text": ""}
{"id": "498858", "revid": "5863", "url": "https://gl.wikipedia.org/wiki?curid=498858", "title": "Gabriel Jos\u00e9 Eiroa Barral", "text": ""}
{"id": "498859", "revid": "5863", "url": "https://gl.wikipedia.org/wiki?curid=498859", "title": "Gabriel Jos\u00e9 Eiroa", "text": ""}
{"id": "498860", "revid": "5863", "url": "https://gl.wikipedia.org/wiki?curid=498860", "title": "Gabriel Xos\u00e9 Eiroa", "text": ""}
{"id": "498861", "revid": "85894", "url": "https://gl.wikipedia.org/wiki?curid=498861", "title": "Sandra Quintas", "text": "Sandra Quintas V\u00e1zquez, nada en Bande o 28 de decembro de 1982, \u00e9 unha pol\u00edtica e mestra galega, alcaldesa de Bande polo PPdeG.\nTraxectoria.\nEstudou o bacharelato en Bande, e licenciouse en Psicopedagox\u00eda e diplomouse en Maxisterio na Universidade de Sevilla. En 2007 comezou a traballar como mestra en distintos colexios da provincia de Ourense. Vinculada ao Partido Popular, en xaneiro de 2019 foi designada xefa territorial de Cultura e Turismo, ou sexa, coordinadora provincial da consellar\u00eda hom\u00f3nima. Concorreu ese ano tam\u00e9n como n\u00famero 3 da lista do PPdeG \u00e1s elecci\u00f3ns municipais de Bande, e sa\u00edu elixida concelleira.\nEn marzo de 2020 o alcalde de Bande, Jos\u00e9 Antonio Armada, renunciou para concorrer \u00e1s elecci\u00f3ns ao Parlamento de Galicia que estaban previstas para o 5 de abril dese mesmo ano, e que non se chegaron a realizar. Quintas pasou a ser alcaldesa en funci\u00f3ns. Cunhas semanas de atraso pola ocorrencia da epidemia de covid-19, o pleno municipal escolleu a Sandra Quintas como sucesora de Armada."}
{"id": "498862", "revid": "98629", "url": "https://gl.wikipedia.org/wiki?curid=498862", "title": "Miryang", "text": "Miryang (en ) \u00e9 un filme surcoreano de 2007 dirixido por Lee Chang-dong. O gui\u00f3n bas\u00e9ase na curta de ficci\u00f3n \"The Story of a Bug\" de Lee Cheong-jun que se centra nunha muller que loita coas cuesti\u00f3ns da dor, a loucura e a fe. O t\u00edtulo coreano fai referencia \u00e1 cidade onde se ambienta e se rodou o filme. Pola s\u00faa interpretaci\u00f3n no filme, Jeon Do-yeon ga\u00f1ou o Premio \u00e1 mellor actriz no Festival Internacional de Cinema de Cannes de 2007. O filme tam\u00e9n ga\u00f1ou o premio \u00f3 mellor filme nos Premios Asian Film e nos Premios Asia Pacific Screen. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado. O filme vendeu 1\u00a0710\u00a0364 entradas nos cinemas de Corea do Sur."}
{"id": "498863", "revid": "88215", "url": "https://gl.wikipedia.org/wiki?curid=498863", "title": "28\u00ba Rally R\u00edas Baixas", "text": ""}
{"id": "498865", "revid": "89787", "url": "https://gl.wikipedia.org/wiki?curid=498865", "title": "Cheryl Tiegs", "text": "Cheryl Rae Tiegs, nada en Breckenridge, Minnesota, o 25 de setembro de 1947 \u00e9 unha modelo e dese\u00f1adora de moda estadounidense. Frecuentemente \u00e9 descrita como a primeira supermodelo dos Estados Unidos,&lt;ref name=\"Swim Daily/SI\"&gt;&lt;/ref&gt; \u00e9 co\u00f1ecida polas s\u00faas m\u00faltiples aparici\u00f3ns nas portadas de \"Sports Illustrated Swimsuit Issue\" e \"Time\" e polo seu p\u00f3ster de 1978 cun bikini rosa, que se converteu nunha imaxe ic\u00f3nica da cultura popular de d\u00e9cada de 1970.\nTraxectoria.\nTiegs naceu en Minnesota, filla de Phyllis e Theodore Tiegs. A familia mudouse a Alhambra, California, en 1952. Cando estaba no Alhambra High School, Tiegs posou para un anuncio de traxes de ba\u00f1o para a compa\u00f1\u00eda Cole. O anuncio, que apareceu na revista \"Seventeen\", lanzou a s\u00faa carreira como modelo. A\u00ednda que se matriculou en ingl\u00e9s na Universidade Estatal de California nos \u00c1nxeles, deixou os estudos para buscar o \u00e9xito como modelo.\nO \u00e9xito chegoulle aos dezasete anos, despois de que a directiva da revista \"Glamour\" vise o anuncio de Cole. Tiegs foi contratada para unha sesi\u00f3n de fotos en Saint Thomas con Ali MacGraw, que supuxo a s\u00faa primeira portada en \"Glamour\". Ese mesmo ano apareceu nas portadas de \"Seventeen\" e \"Elle\". Posteriormente apareceu en \"Vogue\" e \"Harper's Bazaar,\" entre outras.\nTiegs foi a primeira modelo que apareceu en d\u00faas ocasi\u00f3ns na portada de \"Sports Illustrated Swimsuit Issue\", mais a s\u00faa sona aumentou en 1978 ao posar cun traxe de ba\u00f1o de malla. Ademais sa\u00edu na portada de \"People\" catro veces, e tres veces na de \"Time\", destacando especialmente a portada de 1978 do artigo \"All-American Model\". Un ano m\u00e1is tarde asinou un contrato de dous anos por un mill\u00f3n e medio de d\u00f3lares coa empresa de cosm\u00e9ticos CoverGirl, nese momento o maior contrato da historia. En 2004 foi inclu\u00edda no \"Sal\u00f3n da Fama\" do corenta aniversario do \"Sports Illustrated Swimsuit Issue\", e en 2008 apareceu na lista de \"People\" das cincuenta persoas m\u00e1is belas, e no artigo de 2012 de \"Men's Health\" \"100 Hottest Women of All Time\".\nVida persoal.\nTiegs casou en catro ocasi\u00f3ns, co executivo de publicidade Stan Dragoti (1970\u201379); co fot\u00f3grafo Peter Beard (1981\u201383); co aspirante a actor Anthony Peck (1990\u201394), fillo de Gregory Peck; e co instrutor de ioga Rod Stryker (1998\u20132001). Tivo tres fillos: Zackary, con Peck, e os xemelgos Theo e Jaden, concibidos mediante maternidade surrogada cando estaba casada con Stryker."}
{"id": "498866", "revid": "23204", "url": "https://gl.wikipedia.org/wiki?curid=498866", "title": "Wang-ui namja", "text": "Wang-ui namja (en ) \u00e9 un filme surcoreano de 2005 dirixido por Lee Joon-ik. Est\u00e1 protagonizado por Kam Woo-sung, Lee Joon-gi e Jung Jin-young. Foi adaptado da obra de teatro de 2000, \"Yi\", sobre Yeonsangun de Joseon, un rei da dinast\u00eda Joseon, e o seu pallaso. Estreouse nos cinemas o 29 de decembro de 2005, sendo distribu\u00eddo domesticamente por Cinema Service e internacionalmente por CJ Entertainment.\nO filme foi escollido como candidato de Corea do Sur para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado. Con m\u00e1is de 12,3 mill\u00f3ns de entradas vendidas, foi o filme m\u00e1is visto en Corea do Sur ese ano, as\u00ed como o d\u00e9cimo oitavo filme surcoreano con maior recadaci\u00f3n da historia."}
{"id": "498867", "revid": "98629", "url": "https://gl.wikipedia.org/wiki?curid=498867", "title": "Welkeom tu dongmakgol", "text": "Welkeom tu dongmakgol (en ) \u00e9 un filme surcoreano de 2005 dirixido por Park Kwang-hyun. Bas\u00e9ase na obra hom\u00f3nima de Jang Jin, O primeiro filme de Park Kwang-hyun foi un \u00e9xito comercial e da cr\u00edtica. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado."}
{"id": "498868", "revid": "98629", "url": "https://gl.wikipedia.org/wiki?curid=498868", "title": "Escorredoiro", "text": "Un escorredoiro \u00e9 un estante de coci\u00f1a dese\u00f1ado para que sequen os pratos, vasos, cubertos e outros utensilios unha vez lavados. Polo xeral est\u00e1 situado ao car\u00f3n do vertedoiro. \nCaracter\u00edsticas.\nA meirande parte dos escorredoiros te\u00f1en ra\u00f1uras e espazos para soster os pratos de p\u00e9 e espazos onde colocar vasos boca abaixo co fin de proporcionar unha drenaxe axeitada.\nAnteriormente adoitaban ser de madeira con tipos moi variados de dese\u00f1os. Hab\u00eda un moi t\u00edpico de Catalu\u00f1a, que consist\u00eda nun marco groso de madeira cunha serie de cortes paralelos (en 90\u00b0 para montaxe horizontal ou 4\u00a0\u00b0 para montaxe vertical), dun tama\u00f1o que coubese horizontalmente sobre a pila de lavar os pratos ou ben verticalmente na parede do lado. Empreg\u00e1base de armario pois os pratos deix\u00e1banse al\u00ed, mesmo despois de secar, tapados con trapos de coci\u00f1a.\nNos \u00faltimos anos fabric\u00e1ronse principalmente de aceiro inoxid\u00e1bel (preg\u00e1beis ou non) cunha placa colectora de auga na base (para non mollar a mesa soporte). At\u00f3panse tam\u00e9n de materiais m\u00e1is lixeiros, por exemplo de pl\u00e1stico.\nDentro da gran variedade de modelos preg\u00e1beis feitos con todo tipo de materiais e dese\u00f1os, destaca pola s\u00faa simplicidade un escorredoiro de gran difusi\u00f3n feito con list\u00f3ns de madeira e popularizado por certos grandes almac\u00e9ns escandinavos. Est\u00e1 feito por m\u00faltiples list\u00f3ns paralelos unidos polos seus extremos con catro list\u00f3ns transversais, facendo dous grupos (t\u00f3dolos pares e t\u00f3dolos impares, alternativamente), e que xiran respecto a un eixe que atravesa o seu punto medio, ata ficar abertos en forma de cruz de Santo Andr\u00e9.\nA resistencia do metal e do pl\u00e1stico permite que alg\u00fans escorredoiros feitos destes materiais te\u00f1an uns ganchos onde se poden colga-los vasos boca abaixo para que escorra ben a auga, cando non se queren p\u00f3r no lavalouza. Poden ter mesmo un recept\u00e1culo para p\u00f3r os cubertos."}
{"id": "498869", "revid": "23204", "url": "https://gl.wikipedia.org/wiki?curid=498869", "title": "Taegukgi Hwinalrimyeo", "text": "Taegukgi Hwinalrimyeo (en ) \u00e9 un filme surcoreano de 2004 dirixido por Kang Je-gyu. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado."}
{"id": "498872", "revid": "23204", "url": "https://gl.wikipedia.org/wiki?curid=498872", "title": "Bom yeoreum gaeul gyeoul geurigo bom", "text": "Bom yeoreum gaeul gyeoul geurigo bom (en ) \u00e9 un filme surcoreano de 2003 dirixido por Kim Ki-duk. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado.\nSinopse.\nO filme est\u00e1 dividido en cinco segmentos, cada un describindo unha etapa da vida dun novizo budista e o seu mestre. Os segmentos est\u00e1n separados por entre dez e vinte anos, e a acci\u00f3n de cada un ten lugar na estaci\u00f3n do t\u00edtulo (primavera, ver\u00e1n, outono, inverno e primavera)."}
{"id": "498875", "revid": "5312", "url": "https://gl.wikipedia.org/wiki?curid=498875", "title": "Cayetana \u00c1lvarez de Toledo", "text": "Cayetana \u00c1lvarez de Toledo y Peralta-Ramos, XIII marquesa de Casa Fuerte, nada en Madrid o 15 de outubro de 1974, \u00e9 unha xornalista, historiadora e pol\u00edtica espa\u00f1ola. Tam\u00e9n pos\u00fae as nacionalidades arxentina e francesa. Militante do Partido Popular, foi deputada no Congreso por Madrid entre 2008 e 2015 e dende 2019 \u00e9 deputada por Barcelona. \u00c9 directora da \u00e1rea internacional de FAES.\nTraxectoria.\nNaceu na capital espa\u00f1ola, filla de pai franc\u00e9s e nai arxentina. Seu pai foi Juan Ill\u00e1n \u00c1lvarez de Toledo y Giraud, XII marqu\u00e9s de Casa Fuerte e s\u00faa nai Patricia Peralta-Ramos y Madero. Por v\u00eda materna prov\u00e9n dunha familia patricia arxentina que se remonta a Blas de Peralta e ao fundador da cidade de Mar del Plata, Patricio Peralta Ramos, entre outros.\nPasou os primeiros anos da s\u00faa infancia en Londres e dende os sete anos viviu en Buenos Aires, onde asistiu \u00e1 Northlands School. Volveu ao Reino Unido para realizar estudos universitarios e licenciouse en Historia Moderna pola Universidade de Oxford, e logo doutorouse cunha tese sobre o bispo Juan de Palafox, vicerrei de Nova Espa\u00f1a, dirixida polo historiador hispanista John Elliott. O 20 de outubro de 2001 casou co empresario catal\u00e1n [11] Joaqu\u00edn G\u00fcell Ampuero, da familia dos condes de G\u00fcell, con quen ten d\u00faas fillas. En xaneiro de 2018 a parella divorciouse.\nLogo do seu doutoramento, en setembro de 2000 ingresou como redactora no diario \"El Mundo\", primeiro na secci\u00f3n de opini\u00f3n e m\u00e1is tarde pasou \u00e1 de econom\u00eda. Foi tam\u00e9n tertuliana na cadea COPE no programa \"La Ma\u00f1ana\" que dirix\u00eda Federico Jim\u00e9nez Losantos. En 2006 o secretario xeral do Partido Popular (PP), \u00c1ngel Acebes nomeouna xefa do seu gabinete, coa misi\u00f3n de asesoralo na estratexia pol\u00edtica, xestionar a s\u00faa axenda e coordinar a elaboraci\u00f3n dos seus discursos e intervenci\u00f3ns parlamentarias Como xornalista de \"El Mundo\", o Foro Econ\u00f3mico Mundial elixiuna como \u00abl\u00edder global nova\u00bb en 2008 polos \u00abseus logros profesionais, compromiso coa sociedade e o seu potencial para contribu\u00edr a forxar o futuro do mundo\u00bb.\nContra 2007 adquiriu a a nacionalidade espa\u00f1ola e concorreu \u00e1s elecci\u00f3ns xerais de 2008 como n\u00famero 9 lista do PP ao Congreso pola circunscrici\u00f3n de Madrid, convert\u00e9ndose en deputada da IX lexislatura, e exerceu como voceira adxunta do grupo parlamentario Popular. Nas elecci\u00f3ns xerais de 2011 volveu concorrer como n\u00famero 10 da lista do PP, renovando o seu escano na X lexislatura. No Congreso foi vicepresidenta da Comisi\u00f3n Mixta para a Uni\u00f3n Europea e vogal das Comisi\u00f3ns de Xustiza e Constitucional. En 2012 ao falecer seu pai herdou o t\u00edtulo de nobreza de marquesa de Casa Fuerte. En 2014 escribiu un artigo de opini\u00f3n no \"Financial Times\" contra da tendencia independentista do nacionalismo catal\u00e1n e nese ano foi unha das primeiras asinantes do manifesto \"Libres e Iguales\", que rexeitaba calquera cesi\u00f3n nunha eventual negociaci\u00f3n co independentismo catal\u00e1n e que deu orixe \u00e1 plataforma do mesmo nome que a elixiu como voceira\nEn 2015 amosouse publicamente en desacordo coa pol\u00edtica do ent\u00f3n presidente do goberno e l\u00edder do PP, Mariano Rajoy, en materia de rexeneraci\u00f3n democr\u00e1tica, pola s\u00faa pol\u00edtica econ\u00f3mica, polo que consideraba pouca firmeza co separatismo catal\u00e1n e pola erosi\u00f3n das instituci\u00f3ns p\u00fablicas Cr\u00edtica coas posici\u00f3ns feministas, amosouse contraria \u00e1 folga feminista do 8 de marzo de 2018 e en xu\u00f1o dese ano, tras a disoluci\u00f3n do goberno de Mariano Rajoy por mor da moci\u00f3n de censura presentada polo PSOE, malia afirmar que segu\u00eda no PP anunciou que \u00eda votar por Ciudadanos, e ped\u00eda a fusi\u00f3n de ambos os dous partidos.\nFoi cabeza do PP para o Congreso dos Deputados en Barcelona nas elecci\u00f3ns xerais do 28 de abril, logrou o escano pero foron os peores resultados do partido na provincia na s\u00faa historia. Nas seguintes elecci\u00f3ns, as do 10 de novembro dese ano, volveu obter de novo a designaci\u00f3n de deputada por Barcelona."}
{"id": "498878", "revid": "23204", "url": "https://gl.wikipedia.org/wiki?curid=498878", "title": "Oasiseu", "text": "Oasiseu (en ) \u00e9 un filme surcoreano de 2002 dirixido por Lee Chang-dong. O filme foi un \u00e9xito da cr\u00edtica, ga\u00f1ando varios premios en numerosos festivais. Entre os m\u00e1is importantes est\u00e1n o Le\u00f3n de Prata \u00e1 mellor direcci\u00f3n e o premio especial \u00f3 director para Lee Chang-dong na 59\u00aa edici\u00f3n do Festival Internacional de Cinema de Venecia e o Premio Marcello Mastroianni \u00f3 actor emerxente para Moon So-ri no mesmo festival. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado."}
{"id": "498879", "revid": "72012", "url": "https://gl.wikipedia.org/wiki?curid=498879", "title": "Taxon polit\u00edpico", "text": ""}
{"id": "498880", "revid": "23204", "url": "https://gl.wikipedia.org/wiki?curid=498880", "title": "Chunhyangjeon", "text": "Chunhyangjeon (en \u00e9 un filme surcoreano de 2000 dirixido por Im Kwon-taek, cun gui\u00f3n de Kang Hye-yeon e Kim Myung-gon. Foi distribu\u00eddo por CJ Entertainment, estre\u00e1ndose nos cinemas de Corea do Sur o 29 de xaneir de 2000. Lee Hyo-jeong e Cho Seung-woo interpretan a Chunhyang e Mongryong, respectively. \nEstreouse no Festival Internacional de Cinema de Cannes de 2000. \u00c9 o primeiro filme coreano en presentarse \u00f3 Festival de Cinema de Telluride no ano 2000. No Festival de Cinema Asia e Pac\u00edfico, onde ga\u00f1ou o Premio Especial do Xurado. Tam\u00e9n ga\u00f1ou o premio \u00e1 mellor narrativa no Festival Internacional de Cinema de Hawai no ano 2000. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "498882", "revid": "23204", "url": "https://gl.wikipedia.org/wiki?curid=498882", "title": "301, 302", "text": "301, 302 ou 301/302 (en ; \"Samgongil, Samgonge\") \u00e9 un filme surcoreano de 1995 dirixido por Park Chul-soo.\nFoi escollido como candidato de Corea do Sur para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais finalmente non foi nomeado."}
{"id": "498883", "revid": "23204", "url": "https://gl.wikipedia.org/wiki?curid=498883", "title": "301/302", "text": ""}
{"id": "498884", "revid": "23204", "url": "https://gl.wikipedia.org/wiki?curid=498884", "title": "Samgongil, Samgonge", "text": ""}
{"id": "498886", "revid": "98629", "url": "https://gl.wikipedia.org/wiki?curid=498886", "title": "Polit\u00edpico", "text": "En bot\u00e1nica e en zoolox\u00eda o termo polit\u00edpico, ou taxon polit\u00edpico ref\u00edrese a un grupo taxon\u00f3mico con varios subgrupos no nivel subseguinte taxon\u00f3mico m\u00e1is baixo. \nRef\u00edrese a ter varias ou moitas formas, inclu\u00edndo subespecies e variedades.\nO seu ant\u00f3nimo \u00e9 monot\u00edpico ou taxon monot\u00edpico.\nExemplo.\nNumerosos autores consideran hoxe ao gato mont\u00e9s como unha especie polit\u00edpica, que engloba varias subespecies: \"Felis silvestris silvestris\", \"Felis silvestris cafra\", \"Felis silvestris ornata\", \"Felis silvestris bieti\", \"Felis silvestris lybica\" e o gato dom\u00e9stico (\"Felis silvestris catus\").\nEtimolox\u00eda.\nO termo est\u00e1 formado polos elmentos \"poli-\", e \"-tipo\", derivados repectivamente do grego antigo \u03c0\u03bf\u03bb\u03c5- ou \u03c0\u03bf\u03bb\u03cd-, de \u03c0\u03bf\u03bb\u03cd\u03c2 \"pol\u00fds\", \"moito\", \"numeroso\", e o substativo \u03c4\u03cd\u03c0\u03bf\u03c2 \"t\u00fdpos\", \"forma\"."}
{"id": "498887", "revid": "89787", "url": "https://gl.wikipedia.org/wiki?curid=498887", "title": "Hollywood Kid Eu Saeng-ae", "text": "Hollywood Kid Eu Saeng-ae (en ) \u00e9 un filme surcoreano de 1994 dirixido por Chung Ji-young. O filme foi escollido como candidato de Corea do Sur para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "498888", "revid": "98629", "url": "https://gl.wikipedia.org/wiki?curid=498888", "title": "Mayumi (filme)", "text": "Mayumi (en ) \u00e9 un filme surcoreano de 1990 dirixido por Shin Sang-ok. Bas\u00e9ase no atentado do voo 858 de Korean Air. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 63\u00aa edici\u00f3n dos premios, mais finalmente non foi nomeado."}
{"id": "498894", "revid": "89787", "url": "https://gl.wikipedia.org/wiki?curid=498894", "title": "Naeshi", "text": "Naeshi (en ) \u00e9 un filme surcoreano de 1986 dirixido por Lee Doo-yong. O filme foi escollido como candidato de Corea do Sur para o \u00d3scar \u00f3 mellor filme en lingua non inglesa na 59\u00aa edici\u00f3n dos premios, mais finalmente non foi nomeado."}
{"id": "498896", "revid": "98629", "url": "https://gl.wikipedia.org/wiki?curid=498896", "title": "Lynx rufus", "text": "Lynx rufus, co\u00f1ecido na bibliograf\u00eda internacional como lince vermello ou, en ingl\u00e9s como bobcat,\u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos, unha das catro integradas no x\u00e9nero \"Lynx\".\n\u00c9 unha das d\u00faas especies de linces que habitan en Am\u00e9rica do Norte. A outra \u00e9 o lince do Canad\u00e1 (\"Lynx canadensis\"), que se encontra no norte do Canad\u00e1, en Alasca e nas rexi\u00f3ns m\u00e1is norte\u00f1as dos Estados Unidos. O lince vermello, pola contra, ten unha \u00e1rea de distribuci\u00f3n moito m\u00e1is ampla, xa que se encontra no sur do Canad\u00e1 (desde o sur da Columbia Brit\u00e1nica at\u00e9 Nova Escocia), en todos os Estados Unidos chegando at\u00e9 o sur de M\u00e9xico (estado de Oaxaca). \nO lince vermello \u00e9 un depredador adapt\u00e1bel que habita en \u00e1reas boscosas, as\u00ed como en ambientes semides\u00e9rticos, nos bordos urbanos, forestais e de zonas pantanosas. Hoxe en d\u00eda permanece en parte da s\u00faa \u00e1rea de distribuci\u00f3n orixinaria debido \u00e1 competencia dos coiotes e dos animais dom\u00e9sticos. \nCunha pelaxe que var\u00eda da gris \u00e1 marr\u00f3n, e orellas rematadas nun penacho negro, este lince asem\u00e9llase \u00e1s outras especies do x\u00e9nero \"Lynx\" de tama\u00f1o mediano. \u00c9 m\u00e1is pequeno, de media, que o lince do Canad\u00e1, co que comparte partes do seu territorio, pero \u00e9 aproximadamente d\u00faas veces m\u00e1is grande que o gato dom\u00e9stico. Ten barras distintivas de cor negro nas s\u00faas partes dianteiras, e unha cola curta rematada nunha punta negra.\nA\u00ednda que esta especie foi cazada extensamente polos humanos, tanto como deporte como para aproveitar a s\u00faa pel, a s\u00faa poboaci\u00f3n demostrou ser resistente, a\u00ednda que diminu\u00edu nalgunhas zonas. Este escorregadizo depredador aparece citado nas historias dalg\u00fans pobos ind\u00edxenas (de Am\u00e9rica do Norte e Central), e no folclore dos colonizadores europeos.\nTaxonom\u00eda.\nDescrici\u00f3n.\nA especie foi descrita en 1777 polo m\u00e9dico, bot\u00e1nico e zo\u00f3logo alem\u00e1n Johann Christian Daniel von Schreber,disc\u00edpulo de Linneo, nun traballo publicado en \"Die S\u00e4ugethiere\", 3 (25): pl. 109.B[1777]; ver tam\u00e9n o texto en 3 (24):412[1777].\nEtimolox\u00eda.\nO ep\u00edteto espec\u00edfico, \"rufus\", nominativo do adxectivo latino \"rufus, -a, -um\", \"rubio\", fai alusi\u00f3n \u00e1 cor da s\u00faa pelaxe.\nSubespecies.\nDescrib\u00edronse as seguintes 13 subespecies:\nNotas taxon\u00f3micas.\nHoubo debates sobre se as catro especies de linces deben situarse no seu propio x\u00e9nero, ou colocarse como un subx\u00e9nero de \"Felis\", pero o x\u00e9nero \"Lynx\" \u00e9 actualmente aceptado. \nPor outra parte, a divisi\u00f3n nas subespecies mencionadas foi hai pouco tempo cuestionada, dada a falta de rupturas xeogr\u00e1ficas claras nas s\u00faas \u00e1reas de distribuci\u00f3n e as pequenas diferenzas que hai entre elas. A \u00faltima revisi\u00f3n da taxonom\u00eda dos gatos, en 2017, realizada polo \"Cat Classification Taskforce of the Cat Specialist Group\", reco\u00f1ece s\u00f3 d\u00faas subespecies, baseadas en estudos filoxeogr\u00e1ficos e xen\u00e9ticos, a\u00ednda que o estado do lince mexicano (\"Lynx rufus oaxacensis\") permanece a\u00ednda baixo revisi\u00f3n:\nDieta.\nA\u00ednda que \"Lynx rufus\" prefire os coellos e as lebres, caza tam\u00e9n insectos, gali\u00f1as, gansos e outras aves, roedores e cr\u00edas de cervos. A selecci\u00f3n das s\u00faas presas depende da situaci\u00f3n e do h\u00e1bitat, a estaci\u00f3n e a abundancia. Como a maior\u00eda dos gatos, o \u00e9 territorial e en gran parte solitario. Emprega varios m\u00e9todos para marcar os seus l\u00edmites territoriais, inclu\u00edndo marcas feitas cosa garras e dep\u00f3sitos de urina e de feces.\nReproduci\u00f3n.\n\"Lynx rufus\" cr\u00eda desde o inverno at\u00e9 a primavera, e o seu per\u00edodo de xestaci\u00f3n \u00e9 duns dous meses. As camadas son de 1 a 8 cachorros, e a s\u00faa lonxevidade \u00e9 entre os 10 e os 17 anos."}
{"id": "498897", "revid": "27155", "url": "https://gl.wikipedia.org/wiki?curid=498897", "title": "Prote\u00ednas sangu\u00edneas", "text": "As prote\u00ednas sangu\u00edneas, tam\u00e9n chamadas prote\u00ednas do plasma, son as prote\u00ednas presentes no plasma sangu\u00edneo. Desempe\u00f1an moitas funci\u00f3ns, como o transporte de l\u00edpidos, hormonas, vitaminas e sales minerais e a participan nas actividades do sistema inmunitario. Algunhas prote\u00ednas sangu\u00edneas act\u00faan como encimas, compo\u00f1entes do sistema de complemento, inhibidores de proteases ou precursores de cininas. Outras prote\u00ednas moi abundantes no tecido sangu\u00edneo como a hemoglobina non se consideran prote\u00ednas sangu\u00edneas ou plasm\u00e1ticas, xa que se encontran no interior dos gl\u00f3bulos vermellos, e, por tanto, non se encontran no plasma.\nA seroalbumina sup\u00f3n o 55% das prote\u00ednas sangu\u00edneas, e \u00e9 a mol\u00e9cula que m\u00e1is contrib\u00fae a manter a presi\u00f3n onc\u00f3tica do plasma e axuda, como transportador, no transporte de l\u00edpidos e hormonas esteroides. As globulinas constit\u00faen o 38% das prote\u00ednas sangu\u00edneas e transportan i\u00f3ns, hormonas e l\u00edpidos colaborando na funci\u00f3n inmunitaria. O fibrin\u00f3xeno comprende o 7% das prote\u00ednas sangu\u00edneas; a conversi\u00f3n do fibrin\u00f3xeno en fibrina insoluble \u00e9 esencial para a coagulaci\u00f3n do sangue; se retiramos estas prote\u00ednas (fibrin\u00f3xeno/fibrina) do sangue, o plasma denom\u00ednse soro sangu\u00edneo. O resto das prote\u00ednas do plasma (1%) son prote\u00ednas regulatorias, tales como encimas, proencimas e hormonas. Todas as prote\u00ednas sangu\u00edneas son sintetizadas no f\u00edgado excepto as gammaglobulinas.\nA separaci\u00f3n das prote\u00ednas do soro sangu\u00edneo por medio de electroforese \u00e9 unha ferramenta de diagn\u00f3stico moi valiosa as\u00ed como \u00fatil para monitorizar o progreso cl\u00ednico de doenzas. As investigaci\u00f3ns actuais sobre as prote\u00ednas do plasma sangu\u00edneo est\u00e1n centradas en realizar an\u00e1lises prote\u00f3micas do soro/plasma na procura de biomarcadores. Estes traballos empezaron fac\u00e9ndose por medio de electroforese en xel bidimensional e a partir d d\u00e9cada de 1970 e en anos m\u00e1is recentes real\u00edzanse usando prote\u00f3mica baseada en LC-t\u00e1ndem MS. O valor de laboratorio normal de prote\u00edna total s\u00e9rica \u00e9 de aproximadamente 7 g/dL.\nFamilias das prote\u00ednas sangu\u00edneas.\nExemplos de prote\u00ednas sangu\u00edneas espec\u00edficas:"}
{"id": "498898", "revid": "23204", "url": "https://gl.wikipedia.org/wiki?curid=498898", "title": "Eoudong", "text": "Eoudong (en ) \u00e9 un filme surcoreano de 1985 dirixido por Lee Jang-ho. Est\u00e1 protagonizado por Ahn Sung-ki e Lee Bo-hee. Lee Bo-hee ga\u00f1ou o galard\u00f3n \u00e1 mellor actriz nos Premios Grand Bell en 1986. O filme foi escollido como candidato de Corea do Sur para o \u00d3scar \u00f3 mellor filme en lingua non inglesa na 58\u00aa edici\u00f3n dos premios, mais finalmente non foi nomeado."}
{"id": "498900", "revid": "89787", "url": "https://gl.wikipedia.org/wiki?curid=498900", "title": "Julien Nkoghe Bekale", "text": "Julien Nkoghe Bekale, nado o 9 de xaneiro de 1962, \u00e9 un pol\u00edtico gabon\u00e9s, que foi primeiro ministro de Gab\u00f3n entre 2019 e 2020. \nFoi nomeado para o cargo polo presidente Ali Bongo Ondimba en xaneiro de 2019, tras o intento de golpe de Estado ocorrido uns d\u00edas antes. \nTraxectoria.\nBekale \u00e9 membro do Partido Democr\u00e1tico Gabon\u00e9s. Ocupou cargos ministeriais con Ali Bongo e Omar Bongo, como ministro de Petr\u00f3leo, Gas e Hidrocarburos en 2009 e de Transporte e Equipamento en 2011. \nPrimeiro ministro de Gab\u00f3n.\nDespois de tomar posesi\u00f3n como primeiro ministro o 12 de xaneiro de 2019, Bekale anunciou a composici\u00f3n do novo goberno, na que mantivo \u00e1 maior\u00eda de ministros, a\u00ednda que nomeando a Emmanuel Norbert Tony Ondo Mba como novo ministro de Enerx\u00eda. Anunciou o novo goberno dende Rabat, Marrocos.\nDimitiu o 16 de xullo de 2020, sendo nomeada no seu lugar Rose Christiane Raponda. "}
{"id": "498901", "revid": "23204", "url": "https://gl.wikipedia.org/wiki?curid=498901", "title": "Yeo-in Janhoksa Mulle-ya Mulle-ya", "text": "Yeo-in Janhoksa Mulle-ya Mulle-ya (en ) \u00e9 un filme surcoreano de 1984 dirixido por Lee Doo-yong. Foi escollido como mellor filme nos Premios Grand Bell. Estreouse na secci\u00f3n Un Certain Regard do Festival Internacional de Cinema de Cannes de 1984. O filme foi escollido como candidato de Corea do Sur para o \u00d3scar \u00f3 mellor filme en lingua non inglesa na 57\u00aa edici\u00f3n dos premios, mais finalmente non foi nomeado."}
{"id": "498902", "revid": "23204", "url": "https://gl.wikipedia.org/wiki?curid=498902", "title": "Biryeonui beongeori samyong", "text": "Biryeonui beongeori samyong (en ) \u00e9 un filme surcoreano de 1973 dirixido por Byun Jang-ho. O filme foi escollido como candidato de Corea do Sur para o \u00d3scar \u00f3 mellor filme en lingua non inglesa na 46\u00aa edici\u00f3n dos premios, mais finalmente non foi nomeado."}
{"id": "498903", "revid": "27155", "url": "https://gl.wikipedia.org/wiki?curid=498903", "title": "Prote\u00ednas do plasma", "text": ""}
{"id": "498905", "revid": "26585", "url": "https://gl.wikipedia.org/wiki?curid=498905", "title": "Tempada 1991 do Campionato de Galicia de Rally", "text": "A tempada 1991 foi a 13\u00aa edici\u00f3n do Campionato de Galicia de Rally. O vencedor foi o noi\u00e9s Arturo Rial, sobre un Citro\u00ebn AX Sport. Foi o segundo dos tres t\u00edtulos que ga\u00f1ou.\nResumo.\nTras a vitoria de \"Culebra\" no Rally do Sil, que abr\u00eda a tempada, Germ\u00e1n Castrill\u00f3n dominou con comoididade en Noia e no Rally do Lac\u00f3n, mentres que quedou sexto en Ourense, proba puntuable tam\u00e9n para o Campionato de Espa\u00f1a. Con todo, a s\u00faa boa xeira de resultados cortouse na quinta proba, o Rally Botafumeiro, onde abandonou tras unha sa\u00edda da estrada no \u00faltimo treito cando estaba l\u00edder, e estragouse completamente no seguinte rally, o R\u00edas Baixas, no que sufriu un duro accidente, tras o que o seu Ford Sierra Cosworth comezou a arder quedando totalmente calcinado. A copiloto Estrella Castrill\u00f3n sufriu queimaduras de segundo e terceiro grao, sendo ingresada no hospital e perd\u00e9ndose case todas as restantes carreiras, nas que foi substitu\u00edda polo seu sobri\u00f1o Jos\u00e9 Manuel L\u00f3pez Castrill\u00f3n.\nDeste xeito, Arturo Rial, que ga\u00f1ou o Rally Botafumeiro e quedou segundo en Noia e no San Froil\u00e1n, chegou \u00e1 pen\u00faltima proba, o Rally Mil Vistas, co t\u00edtulo case no peto, pois s\u00f3 o berciano Antonio Garrido conservaba unhas m\u00ednimas posibilidades de quitarlle o t\u00edtulo. Dado que este \u00faltimo non participou finalmente no rally, o t\u00edtulo foi directamente para Rial, a pesar de acabar co coche no r\u00edo. O reaparecido Germ\u00e1n Castrill\u00f3n venceu esa proba as\u00ed como a \u00faltima, o Rally de Ferrol, para rematar a tempada con catro vitorias."}
{"id": "498906", "revid": "98629", "url": "https://gl.wikipedia.org/wiki?curid=498906", "title": "Dokjinneun neulgeuni", "text": "Dokjinneun neulgeuni (en ) \u00e9 un filme surcoreano de 1969 dirixido por Choi Ha-won. O filme bas\u00e9ase nunha novela. Foi galardoado co premio \u00f3 mellor filme nos premios Blue Dragon. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 42\u00aa edici\u00f3n dos premios, mais finalmente non foi nomeado."}
{"id": "498908", "revid": "27155", "url": "https://gl.wikipedia.org/wiki?curid=498908", "title": "Beta globulina", "text": ""}
{"id": "498909", "revid": "27155", "url": "https://gl.wikipedia.org/wiki?curid=498909", "title": "Gamma globulina", "text": ""}
{"id": "498910", "revid": "27155", "url": "https://gl.wikipedia.org/wiki?curid=498910", "title": "Alfa globulina", "text": ""}
{"id": "498911", "revid": "85894", "url": "https://gl.wikipedia.org/wiki?curid=498911", "title": "Ram\u00f3n Pi\u00f1eiro Romero", "text": "Ram\u00f3n Pi\u00f1eiro Romero, nado en Vilagarc\u00eda de Arousa cara a 1900 e finado en Cacheiras o 14 de setembro de 1936, foi un pol\u00edtico galego.\nTraxectoria.\nElectricista. Empregado da Compa\u00f1\u00eda Electra de Padr\u00f3n. Membro da UGT e afiliado \u00e1 Agrupaci\u00f3n Socialista de Padr\u00f3n. M\u00fasico afeccionado, tocaba a gaita e o acorde\u00f3n; con varios amigos formou o conxunto musical A Rolda, que se dedicaba a actuar nas verbenas, e onde Ram\u00f3n era a voz solista. Actuou en mitins para pedir o SI no referendo do Estatuto de autonom\u00eda de Galicia de 1936. Co golpe de Estado do 18 de xullo de 1936 integr\u00f3use no Comit\u00e9 Revolucionario da Frente Popular e participou na organizaci\u00f3n da resistencia ao golpe. Foi detido e ingresado no c\u00e1rcere de Padr\u00f3n o 30 de xullo. O 30 de agosto foi trasladado \u00e1 Cadea de Santiago de Compostela. Foi sacado do c\u00e1rcere por un grupo de falanxistas e asasinado en Cacheiras a noite do 14 de setembro. O 5 de outubro apareceu na prensa unha requisitoria do Xulgado Militar."}
{"id": "498912", "revid": "98629", "url": "https://gl.wikipedia.org/wiki?curid=498912", "title": "Electroforese de seroprote\u00ednas", "text": "A electroforese de seroprote\u00ednas ou electroforese de prote\u00ednas s\u00e9ricas \u00e9 unha proba de laboratorio que examina as prote\u00ednas sangu\u00edneas chamadas globulinas. As indicaci\u00f3ns m\u00e1is com\u00fans para facer a proba da electroforese de seroprote\u00ednas son para a diagnose ou monitorizaci\u00f3n do mieloma m\u00faltiple, a gamopat\u00eda monoclonal de importancia indeterminada ou para investigar a discrepancia entre un nivel baixo de albumina e un nivel de prote\u00edna total relativamente alto. Unha dor \u00f3sea inexplicada, a anemia, a proteinuria, unha enfermidade renal cr\u00f3nica ou a hipercalcemia son tam\u00e9n signos do mieloma m\u00faltiple, e indicaci\u00f3ns para facer esta electroforese. Primeiro debe extraerse a mostra de sangue, xeralmente nun vial herm\u00e9tico ou unha xeringa. A electroforese \u00e9 unha t\u00e9cnica de laboratorio na cal o soro sangu\u00edneo (a porci\u00f3n flu\u00edda do sangue unha vez que se coagulou) apl\u00edcase a unha membrana mergullada nun l\u00edquido tamp\u00f3n, a unha matriz de xel de agarosa tamponado, ou a un l\u00edquido nun tubo de capilar, e son expostos a unha corrente el\u00e9ctrica para separar os compo\u00f1entes correspondentes \u00e1s seroprote\u00ednas en cinco fracci\u00f3ns principais polo seu tama\u00f1o e carga el\u00e9ctrica: seroalbumina, alfa-1 globulinas, alfa-2 globulinas, beta-1 e 2 globulinas e gammaglobulinas.\nElectroforese en xel ou acetato.\nAs prote\u00ednas sep\u00e1ranse tanto por forzas el\u00e9ctricas coma por forzas electroendoosm\u00f3ticas. A carga neta dunha prote\u00edna depende da suma da carga dos seus amino\u00e1cidos e o pH do tamp\u00f3n. As prote\u00ednas apl\u00edcanse a unha matriz s\u00f3lida como un xel de agarosa ou unha membrana de acetato de celulosa nun l\u00edquido tamp\u00f3n, e apl\u00edcaselles corrente el\u00e9ctrica. As prote\u00ednas con carga negativa migran cara ao \u00e1nodo cargado positivamente. A albumina ten m\u00e1is cargas negativas e migrar\u00e1 m\u00e1is lonxe cara ao \u00e1nodo. O fluxo endoosm\u00f3tico \u00e9 o movemento do l\u00edquido cara ao c\u00e1todo, que causa que as prote\u00ednas cunha carga m\u00e1is d\u00e9bil se movan cara a atr\u00e1s desde o sitio de aplicaci\u00f3n. As gammaprote\u00ednas son separadas principalmente por forzas endoosm\u00f3ticas.\nElectroforese de capilaridade.\nNa electroforese de capilaridade non hai unha matriz s\u00f3lida. As prote\u00ednas son separadas principalmente por fortes forzas endoosm\u00f3ticas. A mostra inx\u00e9ctase nun capilar cunha carga superficial negativa. Apl\u00edcase unha corrente alta e as prote\u00ednas cargadas negativamente como a albumina tenden a moverse cara ao \u00e1nodo. O l\u00edquido tamp\u00f3n fl\u00fae cara ao c\u00e1todo e arrastra as prote\u00ednas cunha carga m\u00e1is d\u00e9bil.\nFracci\u00f3ns das seroprote\u00ednas.\nAlbumina.\nA albumina \u00e9 a maior fracci\u00f3n nunha electroforese de seroprote\u00ednas normal. C\u00f3mpre que se produza un descenso do 30% antes de que ese descenso apareza reflectido na electroforese. Normalmente s\u00f3 se ve unha soa banda. Os individuos heterocigotos poden producir bisalbuminemia (d\u00faas bandas que se tinguen igual, produto de dous alelos). Algunhas variantes dan lugar a unha banda ancha ou d\u00faas bandas de intensidade desigual, pero ningunha destas variantes est\u00e1 asociada con enfermidades. O incremento da mobilidade an\u00f3dica \u00e9 o resultado da uni\u00f3n da bilirrubina, \u00e1cidos graxos non esterificados, penicilina e \u00e1cido acetilsalic\u00edlico e por veces da dixesti\u00f3n tr\u00edptica na pancreatite aguda.\nA ausencia de albumina, chamada analbuminemia, \u00e9 rara. Por\u00e9n, un descenso do nivel de albumina \u00e9 com\u00fan en moitas doenzas, inclu\u00edndo as enfermidades hep\u00e1ticas, malnutrici\u00f3n, mala absorci\u00f3n, nefropat\u00eda con perda de prote\u00ednas e enteropat\u00eda.\nInterzona albumina \u2013 alfa-1.\nA tinguidura uniforme nesta zona d\u00e9bese \u00e1 alfa-1 lipoprote\u00edna (lipoprote\u00edna de alta densidade ou HDL). Obs\u00e9rvase unha diminuci\u00f3n en inflamaci\u00f3ns graves, na hepatite aguda e en cirroses. Tam\u00e9n a s\u00edndrome nefr\u00f3tica pode causar un decrecemento do nivel de albumina; isto d\u00e9bese \u00e1 s\u00faa perda na urina por danos nos glom\u00e9rulos. Aparece tam\u00e9n un incremento en alcoh\u00f3licos graves e en mulleres durante o embarazo e na puberdade.\nOs altos niveis de AFP que poden darse no carcinoma hepatocelular poden orixinar unha banda n\u00edtida entre a albumina e a zona alfa-1.\nZona alfa-1.\nA prote\u00edna orosomucoide e a antitripsina migran xuntas, mais a orosomucoide t\u00ednguese mal polo que a alfa 1 antitripsina (AAT) constit\u00fae a maior parte da banda alfa-1. A alfa-1 antitripsina ten un grupo SH e pode levar unidos compostos tiol, que alteran a s\u00faa mobilidade. Unha banda diminu\u00edda aparece nos estadosde deficiencia. Est\u00e1 diminu\u00edda na s\u00edndrome nefr\u00f3tica e a s\u00faa ausencia poder\u00eda indicar unha posible deficiencia de alfa 1-antitripsina. Isto finalmente conduce a un enfisema debido \u00e1 actividade de elastase de neutr\u00f3filos non regulados no tecido pulmonar. Por\u00e9n, a fracci\u00f3n alfa-1 non desaparece na deficiencia de alfa-1 antitripsina, porque outras prote\u00ednas, inclu\u00edndo a alfa-lipoprote\u00edna e a orosomucoide, tam\u00e9n migran al\u00ed. Como un reactivo de fase aguda positva, a alfa 1 antitripsina increm\u00e9ntase na inflamaci\u00f3n aguda.\nInterzona alfa-1 \u2013 alfa-2.\nPoden observarse d\u00faas bandas febles que representan a alfa 1-antiquimiotripsina e a prote\u00edna que se liga \u00e1 vitamina D. Estas bandas fusi\u00f3nanse e intensif\u00edcanse ao inicio de inflamaci\u00f3ns debido a un incremento en alfa-1 antiquimiotripsina, unha prote\u00edna da fase aguda.\nZona alfa-2.\nEsta zona consta principalmente de alfa-2 macroglobulina (AMG ou A2M) e haptoglobina. Aparecen normalmente niveis baixos na anemia hemol\u00edtica (a haptoglobina \u00e9 unha mol\u00e9cula suicida, que se une \u00e1 hemoglobina libre liberada dos gl\u00f3bulso vermellos e estes complexos son rapidamentre eliminados polos fagocitos). A haptoglobina est\u00e1 elevada como parte da resposta de fase aguda, o que ten como resultado unha t\u00edpica elevaci\u00f3n na zona alfa-2 durante a inflamaci\u00f3n. Unha alfa-2 normal e unha zona alfa-1 elevada \u00e9 un padr\u00f3n t\u00edpico na met\u00e1stase hep\u00e1tica e cirrose.\nOs complexos haptoglobina/hemoglobina migran m\u00e1is catodicamente que a haptoglobinaa vista na interzona alfa-2 \u2013 beta. Isto vese tipicamente como un ensanchamento da zona alfa-2.\nA alfa-2 macroglobulina pode estar elevada en nenos e vellos. Obs\u00e9rvase isto como unha fronte n\u00edtida na banda alfa-2. A AMG est\u00e1 marcadamente elevada (multiplicada por 10 ou m\u00e1is) en asociaci\u00f3n con perda de prote\u00ednas nos glom\u00e9rulos, como no caso da s\u00edndrome nefr\u00f3tica. Debido ao seu gran tama\u00f1o, a AMG non pode pasar a trav\u00e9s dos glom\u00e9rulos, mentres que outras prote\u00ednas de baixo peso molecular se perden. O aumento da s\u00edntese de AMG explica o seu incremento absoluto na s\u00edndrome nefr\u00f3tica. Un incremento de AMG tam\u00e9n se observa en ratas sen ningunha albumina, o que indica que esta \u00e9 unha resposta aos niveis baixos de albumina en vez de \u00e1 propia s\u00edndrome nefr\u00f3tica.\nA AMG est\u00e1 lixeiramente elevada inicialmente no curso dunha nefropat\u00eda diab\u00e9tica.\nInterzona alfa-2 - beta.\nA globulina insoluble fr\u00eda forma unha banda aqu\u00ed que non se observa no plasma porque \u00e9 precipitada pola heparina. Hai baixos niveis na inflamaci\u00f3n e altos niveis no embarazo.\nA beta lipoprote\u00edna forma unha banda irregular crenada nesta zona. Vense altos niveis na hipercolesterolemia de tipo II, a hipertrigliceridemia e na s\u00edndrome nefr\u00f3tica.\nZona beta.\nA transferrina e a beta-lipoprote\u00edna (LDL) comprenden a zona beta-1. Un incremento de prote\u00ednas en beta-1 debido a un aumento dos niveis de transferina libre \u00e9 t\u00edpica da anemia de deficiencia de ferro, o embrazo e a terapia de estr\u00f3xenos. Un incremento da prote\u00edna beta-1 debido \u00e1 elevaci\u00f3n de LDL pres\u00e9ntase na hipercolesterolemia. Unha diminuci\u00f3n da prote\u00edna beta-1 acontece na inflamaci\u00f3n aguda ou cr\u00f3nica.\nA beta-2 comprende a C3 (compo\u00f1ente do complemento 3). Est\u00e1 elevada na resposta de fase aguda. A depresi\u00f3n de C3 ocorre en trastornos autoinmunes, xa que o sistema de complemento est\u00e1 activado e a C3 queda unida a complexos inmunes e \u00e9 retirada do soro. O fibrin\u00f3xeno, unha prote\u00edna beta-2, enc\u00f3ntrase no plasma normal, pero est\u00e1 ausente no soro normal.\nInterzona beta-gamma.\nA prote\u00edna C-reactiva enc\u00f3ntrase entre as zonas beta e gamma producindo a fusi\u00f3n beta/gamma. A IgA ten a mobilidade m\u00e1is an\u00f3dica e tipicamente migra \u00e1 rexi\u00f3n entre as zonas beta e gamma causando tam\u00e9n a fusi\u00f3n beta/gamma en pacientes con cirrose, infecci\u00f3n respiratoria, enfermidades da pel ou artrite reumatoide (aumento de IgA). O fibrin\u00f3xeno das mostras de plasma aparece na rexi\u00f3n beta gamma. O fibrin\u00f3xeno, unha prote\u00edna beta-2, enc\u00f3ntrase no plasma normal, pero ausentes no soro normal. Nalgunhas ocasi\u00f3ns, o sangue extra\u00eddo de pacientes heparinizados non coagula totalmente, orixinando unha banda visible de fibrin\u00f3xeno entre as globulinas beta e gamma.\nZona gamma.\nAs inmunoglobulinas ou anticorpos son xeralmente as \u00fanicas prote\u00ednas presentes na rexi\u00f3n gamma normal. \u00c9 salientable que calquera prote\u00edna que migre \u00e1 rexi\u00f3n gamma ser\u00e1 tinguida e aparecer\u00e1 no xel, o que pode inclu\u00edr prote\u00ednas contaminantes, artefactos ou certas medicaci\u00f3ns. As interferencias var\u00edan dependendo de se se usa o m\u00e9todo de xel de agarosa ou o de capilaridade. As inmunoglobulinas constan de cadeas pesadas (das IgA, IgM, IgG, IgE e IgD) e cadedas lixeiras (kappa e lambda). Unha zona gamma normal deber\u00eda aparecer como un 'rubor' suave, ou mancha borrosa, sen asimetr\u00eda nin picos agudos. As globulinas gamma poden estar elevadas (hipergammaglobulinemia), diminu\u00eddas (hipogammaglobulinemia), ou ter un pico ou picos anormais. N\u00f3tese que as inmunoglobulinas pode tam\u00e9n encontrarse noutras zonas; a IgA migra tipicamente na zona beta-gamma, e, en especial, as inmunoglobulinas pat\u00f3xenas poden migrar a outras partes, inclu\u00edndo as rexi\u00f3ns alfa.\nA hipogammaglobulinemia \u00e9 doadamente identificable como unha ca\u00edda ou decrecemento na zona gamma. \u00c9 normal en nenos pequenos. Enc\u00f3ntrase en pacientes con agammaglobulinemia ligada ao X. A deficiencia de IgA d\u00e1se en 1:500 da poboaci\u00f3n, que aparece como unha palidez na zona gamma. A hipogammaglobulinema pode darse no contexto dun gammopat\u00eda monoclonal de importancia indeterminada ou mieloma m\u00faltiple.\nSe a zona gamma mostra un incremento, a primeira etapa da interpretaci\u00f3n \u00e9 establecer se a rexi\u00f3n \u00e9 estreita ou larga. Se \u00e9 ancha indica unha produci\u00f3n de inmunoglobulinas policlonais. Se est\u00e1 elevada de maneira asim\u00e9trica ou cun ou m\u00e1is picos ou picos altos estreitos, poder\u00eda indicar unha produci\u00f3n clonal dunha ou varias inmunoglobulinas.\nUnha gammopat\u00eda policlonal est\u00e1 sinalada por unha elevaci\u00f3n como un inchamento na zona gamma, que indica tipicamente unha condici\u00f3n non neopl\u00e1stica (a\u00ednda que non \u00e9 exclusiva de condici\u00f3ns non neopl\u00e1sticas). As causas m\u00e1is com\u00fans de hipergammaglobulinaemia policlonal detectadas pola electroforese son as infecci\u00f3ns graves, enfermidade hep\u00e1tica cr\u00f3nica, artrite reumatoide, lupus eritematoso sist\u00e9mico e outras doenzas do tecido conectivo.\nUn pico estreito indica unha gamopat\u00eda monoclonal, tam\u00e9n co\u00f1ecida como unha banda restrinxida ou \"pico M\". Para confirmar que a banda restrinxida \u00e9 unha inmunoglobulina, fanse seguidamente probas con inmunofixaci\u00f3n, ou inmunodesprazamento/inmunosubstraci\u00f3n (m\u00e9todos capilares) \u00e9 performado. Os anticorpos monoclonais terap\u00e9uticos (mAb) tam\u00e9n migran nesta rexi\u00f3n e pode ser malinterpretado como unha gammopat\u00eda monoclonal, e pode tam\u00e9n ser identificado por inmunofixaci\u00f3n ou inmunodesprazamento/inmunosubtracci\u00f3n xa que son estruturalmente comparables \u00e1s inmunoglobulinas humanas. A causa m\u00e1is com\u00fan dunha banda restrinxida \u00e9 unha gammopat\u00eda monoclonal de importancia indeterminada, que, a\u00ednda que \u00e9 un precursor necesario, s\u00f3 raramente progresa a mieloma m\u00faltiple. (Como media, 1%/ano). Tipicamente, unha gamopat\u00eda monoclonal \u00e9 maligna ou clonal en canto \u00e1 s\u00faa orixe, e o mieloma \u00e9 a causa m\u00e1is com\u00fan de picos de IgA e IgG. A leucemia linf\u00e1tica cr\u00f3nica e linfosarcoma non son raros e usualmente dan lugar a paraprote\u00ednas IgM. N\u00f3tese que ata o 8% dos pacientes xeri\u00e1tricos saudables poden ter un pico monoclonal. A macroglobulinemia de Waldenstr\u00f6m (IgM), a gammopat\u00eda monoclonal de importancia indeterminada, a amiloidose, a leucemia de c\u00e9lulas de plasma e plasmacitomas solitarios tam\u00e9n producen un pico M.\nA gammopat\u00eda oligoclonal \u00e9 indicada por un ou m\u00e1is clons discretos. \nO lisocima pode presentarse nunha banda m\u00e1is cat\u00f3dica que a gamma na leucemia mielomonoc\u00edtica na cal se libera das c\u00e9lulas tumorais."}
{"id": "498913", "revid": "27155", "url": "https://gl.wikipedia.org/wiki?curid=498913", "title": "Electroforese de prote\u00ednas s\u00e9ricas", "text": ""}
{"id": "498914", "revid": "27155", "url": "https://gl.wikipedia.org/wiki?curid=498914", "title": "Prote\u00ednas s\u00e9ricas", "text": ""}
{"id": "498915", "revid": "88215", "url": "https://gl.wikipedia.org/wiki?curid=498915", "title": "Tabor (batall\u00f3n)", "text": "Denom\u00ednase tabor a unha unidade militar do ex\u00e9rcito colonial espa\u00f1ol equivalente a un pequeno batall\u00f3n. Dous tabores agrup\u00e1banse para formar un Grupo de Forzas Regulares Ind\u00edxenas na \u00e9poca do Protectorado Espa\u00f1ol de Marrocos . \nNa actualidade, o Ex\u00e9rcito de Terra de Espa\u00f1a mant\u00e9n o nome de \"tabor\" para as subunidades dos dous grupos de Forzas de Regulares situados en Ceuta e Melilla."}
{"id": "498917", "revid": "1888", "url": "https://gl.wikipedia.org/wiki?curid=498917", "title": "Ram\u00f3n Pi\u00f1eiro Eiriz", "text": "Ram\u00f3n Pi\u00f1eiro Eiriz, finado en Pontecesures o 22 de xaneiro de 1955, foi un empresario e pol\u00edtico galego.\nTraxectoria.\nAlmacenista e empresario t\u00e9xtil de Pontecesures. Na Segunda Rep\u00fablica foi elixido concelleiro de Padr\u00f3n e nomeado Terceiro Tenente-Alcalde. Logo da dimisi\u00f3n do alcalde Jes\u00fas G\u00f3mez Garc\u00eda, foi elixido alcalde de Padr\u00f3n o 14 de marzo de 1932. Permaneceu no cargo at\u00e9 o golpe de Estado do 18 de xullo de 1936. Co golpe estivo un tempo agochado. Foi armador dos barcos que navegaban o r\u00edo Ulla. Era fot\u00f3grafo afeccionado.\nVida persoal.\nCasou con Amparo Sierra Mart\u00ednez e foi pai de Pilar, Elvira e Amparo Pi\u00f1eiro Sierra."}
{"id": "498918", "revid": "23204", "url": "https://gl.wikipedia.org/wiki?curid=498918", "title": "Ram\u00f3n Pi\u00f1eiro (hom\u00f3nimos)", "text": ""}
{"id": "498919", "revid": "23204", "url": "https://gl.wikipedia.org/wiki?curid=498919", "title": "Kaineui huye", "text": "Kaineui huye (en ) \u00e9 un filme surcoreano de 1968 dirixido por Yu Hyun-mok."}
{"id": "498922", "revid": "55340", "url": "https://gl.wikipedia.org/wiki?curid=498922", "title": "Ayaka Miyoshi", "text": ", nada en Saitama o 18 de xu\u00f1o de 1996, \u00e9 unha cantante, modelo, actriz e antiga \u00eddolo xaponesa con contrato coa axencia Amuse. Pertenceu ao grupo feminino xuvenil Sakura Gakuin de 2010 a 2012.\nTraxectoria.\nDebutou artisticamente en 2007 como actriz en varias pel\u00edculas e series, e logo fixo unha audici\u00f3n en 2008 na revista \"Nico \u2606 Petit\" para se converter na s\u00faa modelo ata 2010. Con 13 anos foi unha das compo\u00f1entes orixinais do grupo Sakura Gakuin e no seu subgrupo SCOOPERS, un d\u00fao cun dos membros de Sakura Gakuin, Airi Matsui. Ao mesmo tempo, converteuse en modelo exclusiva para a revista \"Miss Seventeen\", posici\u00f3n que ocupou ata 2017. \nO d\u00fao SCOOPERS non publicou sinxelos, pero gravou unha canci\u00f3n, \"Brand New Day\" que apareceu no primeiro \u00e1lbum de Sakura Gakuin, este grupo estaba composto por estudantes de secundaria e, xa que logo, ao se graduar pouco despois de sa\u00edr o segundo \u00e1lbum do grupo, o 25 de marzo de 2012, sa\u00edu do grupo canda Airi Matsui e a l\u00edder de Sakura Gakuin, Ayami Mut\u014d. En total, participou en tres sinxelos e dous \u00e1lbums de Sakura Gakuin. \nEn 2019 protagonizou o filme musical \"Dance with Me\" do director Shinobu Yaguchi, o seu primeiro papel teatral, previsto para 2020, cancelouse debido \u00e1 pandemia de coronavirus."}
{"id": "498923", "revid": "47401", "url": "https://gl.wikipedia.org/wiki?curid=498923", "title": "Vertedoiro", "text": "Un vertedoiro, ou vertedeiro, \u00e9 un recipiente, tradicionalmente unha p\u00eda de pedra e sen billa e nas coci\u00f1as modernas xeralmente met\u00e1lica que pode ter m\u00e1is dunha p\u00eda, destinado a conter auga ou calquera outro l\u00edquido e que serve para lavar a vaixela, cubertos, canecas, cuncas etc.\nActualmente, os vertedoiros dispo\u00f1en dunha ou d\u00faas billas ou unha billa termost\u00e1tica de onde brota a auga, fr\u00eda ou quente, que a mi\u00fado se poden xirar. Pos\u00fae d\u00faas ou m\u00e1is zonas, das cales unha p\u00f3dese destinar a enxaboar os pratos e a outra para a enxaugadura. Ao car\u00f3n ou enriba adoita haber un escorredoiro.\nTipos e materiais.\nOs materiais m\u00e1is habituais que se usan para fabricar os vertedoiros son: aceiro inoxid\u00e1bel (material popular presente na meirande parte de coci\u00f1as actuais), aceiro esmaltado, cer\u00e1mica (ideal para recrear certos ambientes r\u00fasticos), m\u00e1rmore (conf\u00edrelle ao vertedoiro unha connotaci\u00f3n de alta gama), arenita (material resistente e duradeiro, o dese\u00f1o do cal p\u00f3dese combinar co do azulexo), compostos ou outros materiais sint\u00e9ticos de gran resistencia."}
{"id": "498925", "revid": "89787", "url": "https://gl.wikipedia.org/wiki?curid=498925", "title": "Claudia Alexander", "text": "Claudia Joan Alexander, nada en Vancouver, Columbia Brit\u00e1nica (Canad\u00e1) o 30 de maio de 1959 e finada en Arcadia, California, o 11 de xullo de 2015, foi unha cient\u00edfica estadounidense que se especializou en xeof\u00edsica e ciencias planetarias. Traballou no Servizo Xeol\u00f3xico dos Estados Unidos e no Laboratorio de Propulsi\u00f3n a Chorro da NASA . Foi a \u00faltima directora de proxectos da misi\u00f3n \"Galileo\" da NASA en X\u00fapiter e at\u00e9 a s\u00faa morte traballou como directora de proxectos da NASA e cient\u00edfica na misi\u00f3n \"Rosetta\" da Axencia Espacial Europea para estudar a Cometa Churyumov - Gerasimenko. \nTraxectoria.\nAlexander creceu en Santa Clara, California. A s\u00faa nai, Gaynelle era bibliotecaria corporativa en Intel e o seu pai, Harold, traballador social. Quer\u00eda ser xornalista, pero os seus pais -que pagaron a s\u00faa educaci\u00f3n- quer\u00edan que estudase enxe\u00f1ar\u00eda. Despois dun traballo de ver\u00e1n no Centro de Investigaci\u00f3n de Ames, interesouse pola ciencia planetaria . A\u00ednda que foi contratada para traballar na secci\u00f3n de enxe\u00f1ar\u00eda, escapou \u00e1 secci\u00f3n de ciencias onde descubriu que non s\u00f3 era boa no traballo, sen\u00f3n que era m\u00e1is sinxela e agradable para ela do esperado. \nEn 1983, Alexander obtivo un t\u00edtulo de licenciada na Universidade de California en Berkeley en xeof\u00edsica e un m\u00e1ster en xeof\u00edsica e f\u00edsica do espazo na Universidade de California, Os \u00c1nxeles en 1985. A s\u00faa tese maxistral empregou datos do Pioneer Venus Orbiter para estudar as variaci\u00f3ns do ciclo solar na radiaci\u00f3n ultravioleta extrema da ionosfera de Venus e a s\u00faa interacci\u00f3n co vento solar . Recibiu o seu doutoramento en Ciencias atmosf\u00e9ricas, oce\u00e1nicas e espaciais, especializ\u00e1ndose en f\u00edsica do plasma espacial, pola Universidade de M\u00edchigan en 1993. \nAlexander traballou no Servizo Xeol\u00f3xico dos Estados Unidos estudando a tect\u00f3nica de placas no Centro de Investigaci\u00f3n de Ames observando as l\u00faas de X\u00fapiter, antes de trasladarse ao Laboratorio de Propulsi\u00f3n a Chorro da NASA en 1986. Traballou como coordinadora cient\u00edfica da instrumentaci\u00f3n de ondas de plasma a bordo da nave espacial Galileo antes de converterse no l\u00edder da misi\u00f3n na s\u00faa fase final. A misi\u00f3n descubriu 21 novas l\u00faas de X\u00fapiter e a presenza dunha atmosfera sobre Gan\u00edmedes. O descubrimento da atmosfera, m\u00e1is precisamente unha \" exosfera de superficie limitada\", levou aos cient\u00edficos a repensar a suposici\u00f3n de que Gan\u00edmedes era a l\u00faa inactiva. Foi a directora final do proxecto da misi\u00f3n e supervisou a inmersi\u00f3n da nave espacial na atmosfera de X\u00fapiter \u00e1 conclusi\u00f3n da misi\u00f3n en 2003. \nAlexander traballou como investigadora en diversos temas, inclu\u00edndo: a evoluci\u00f3n e a f\u00edsica interior dos cometas, X\u00fapiter e as s\u00faas l\u00faas, magnetosferas, tect\u00f3nica de placas, plasma espacial, descontinuidade e expansi\u00f3n do vento solar e do planeta Venus. Tam\u00e9n traballou co equipo do proxecto como coordinadora cient\u00edfica da misi\u00f3n Cassini en Saturno. \nFoi unha forte defensora das mulleres e das minor\u00edas nos campos STEM e unha apaixonada comunicadora de ciencias. En abril de 2015, presentou unha charla TEDx no Columbia College Chicago. Tam\u00e9n animou aos mozos, especialmente \u00e1s mozas de cor, a dedicarse \u00e1 ciencia. \nPremios e honras.\nNo ano da s\u00faa graduaci\u00f3n na Universidade de M\u00edchigan, foi nomeada \"UM Woman of the Year in Human Relations\", e no 2002 ga\u00f1ou o premio Alumni para Ciencias atmosf\u00e9ricas, oce\u00e1nicas e espaciais. \nEn 2003, Alexander recibiu o Premio de \"Honra Esmeralda \u00e1s Mulleres da Cor en Investigaci\u00f3n e Enxe\u00f1ar\u00eda\" por Career Communications Group, Inc., editora da revista Black Engineer &amp; Information Technology, na Conferencia Nacional Women of Color Research Science and Technology. \nA bolsa Claudia Alexande, para os estudantes de estudos universitarios de bacharelato en 2007, foi creada na s\u00faa honra polo seu t\u00edo, Jiles Williams. A bolsa apoia a estudantes que necesitan centros de especializaci\u00f3n en Ciencias do Clima, Espazo e Enxe\u00f1ar\u00eda na Universidade de M\u00edchigan College of Engineering. \nAlexander foi membro da Uni\u00f3n Xeof\u00edsica Americana, onde ocupou a presidencia do Subcomit\u00e9 de Diversidade e da Asociaci\u00f3n de Mulleres Xeocient\u00edficas, e onde foi nomeada \"Muller do ano\". \nEn 2015, o persoal cient\u00edfico da misi\u00f3n Rosetta da Axencia Espacial Europea honrouna d\u00e1ndolle o seu nome a unha caracter\u00edstica do cometa 67P / Churyumov-Gerasimenko. "}
{"id": "498926", "revid": "89787", "url": "https://gl.wikipedia.org/wiki?curid=498926", "title": "Basava", "text": "Basavanna, nado en Basavana Bagewadi en 1105 e finado en Kudalasangama en 1167, foi un estadista, fil\u00f3sofo, poeta, santo lingayat do movemento bhakti e reformador social indio durante o reino do Kalyani Chalukya/dinast\u00eda Kalachuri. Basavanna estivo activo durante o dominio de ambas as dinast\u00edas, mais acadou o cumio da s\u00faa influencia durante o reinado de Bijjala II en Karnataka.\nBasavanna estendeu o co\u00f1ecemento social mediante a poes\u00eda, co\u00f1ecida popularmente como \"Vachanaas\". Basavanna rexeitou a discriminaci\u00f3n por x\u00e9nero ou clase, as superstici\u00f3ns e os rituais, mais introduciu o colar \"Ishtalinga\", cunha imaxe de Shiva Li\u1e45ga, para todas as persoas sen importar o seu nacemento, para que fose unha lembranza constante da devoci\u00f3n persoal bhakti a Shiva. Como ministro xefe do seu reino, creou novas instituci\u00f3ns p\u00fablicas como o \"Anubhava Mantapa\" (ou, o \"sal\u00f3n da experiencia espiritual\"), que deu a benvida a var\u00f3ns e mulleres de todas as orixes socioecon\u00f3micas para discutir abertamente cuesti\u00f3ns espirituais e mundanas sobre a vida.\nAs lendas tradicionais e os textos haxiogr\u00e1ficos afirman que Basava era o fundador dos Lingayats. Por\u00e9n, os estudos modernos sobre evidencias hist\u00f3ricas como as inscrici\u00f3ns Kalachuri afirman que Basava foi o fil\u00f3sofo poeta que reviviu, refiniu e deu enerx\u00eda a unha tradici\u00f3n xa existente. O \"Basavarajadevara Ragale\" (con 13 de 25 secci\u00f3ns dispo\u00f1ibles) polo poeta kannada Harihara (c.\u00a01180) \u00e9 a primeira informaci\u00f3n sobre a vida do reformador social e est\u00e1 considerado importante porque o autor era case contempor\u00e1neo do seu protagonista. Unha historia completa da vida e das ideas de Basava est\u00e1n narradas nun texto telugu sagrado do s\u00e9culo XIII, o \"Basava Purana\" de Palkuriki Somanatha.\nAs obras literarias de Basavanna incl\u00faen o Vachana Sahitya en lingua kannada. Tam\u00e9n \u00e9 co\u00f1ecido como Bhaktibhandari (literalmente, tesoureiro da devoci\u00f3n), Basavanna ou Basaveswara."}
{"id": "498931", "revid": "47401", "url": "https://gl.wikipedia.org/wiki?curid=498931", "title": "Basavanna", "text": ""}
{"id": "498932", "revid": "138085", "url": "https://gl.wikipedia.org/wiki?curid=498932", "title": "Deserto da Gran Bac\u00eda", "text": "O deserto da Gran Bac\u00eda \u00e9 un gran deserto dos Estados Unidos de Am\u00e9rica, que con 409\u00a0000\u00a0km\u00b2 \u00e9 o m\u00e1is grande do pa\u00eds. Comprende case todo o estado de Nevada, a metade occidental de Utah e pequenos sectores en Oreg\u00f3n, Idaho e California. Est\u00e1 limitado pola cordilleira de Serra Nevada no oeste, as Monta\u00f1as Rochosas no leste, a meseta do Columbia ao norte e os desertos de Mojave e Sonora ao sur.\nO deserto da Gran Bac\u00eda, a diferenza dos desertos de Mojave e Sonora, carece de arbustos de creosota e definiuse aos efectos dun informe de 1986 por J. Robert Macey quen distinguiu entre o \u00abDeserto Gran Bac\u00eda Scrub\u00bb fronte ao \u00abDeserto de creosota Bush\u00bb. As precipitaci\u00f3ns na rexi\u00f3n do deserto var\u00edan de 230 e 300\u00a0mm de choiva ao ano, e incl\u00fae varias bac\u00edas \u00e1ridas sen \"Larrea tridentata\", como o Val Chalfant, o Val Hammil, o Val Benton e o Val Queen, as\u00ed como nunha porci\u00f3n sueste do Val Owens \nPolo contrario, o Val Panamint, o Val Saline e o Val Eureka te\u00f1en o arbusto da creosota, fronte ao Deep Springs Valley que cont\u00e9n o arbusto do deserto da Gran Bac\u00eda.\nO deserto da Gran Bac\u00eda \u00e9 un deserto fr\u00edo causado polo efecto sombra de choiva que provoca a Serra nevada ao oeste. A flora predominante son mon\u00f3tonas extensi\u00f3ns de \"Atriplex confertifolia\" e \"Atriplex confertifolia\".\nO ecot\u00f3n demarca o norte do deserto de Mojave \u00e9 o bordo do h\u00e1bitat do arbusto da creosota e \u00e9 tam\u00e9n a demarcaci\u00f3n sur da estepa arbustiva da Gran Bac\u00eda e a ecorrexi\u00f3n de Great Basin e os seus contrafortes. O ecot\u00f3n establ\u00e9cese polo aumento da elevaci\u00f3n, descenso da temperatura a maior altitude e as precipitaci\u00f3ns (menos sombra de choiva en latitudes m\u00e1is altas).\nEspecies en perigo.\nA topograf\u00eda do Deserto da Gran Bac\u00eda (monta\u00f1as illadas seperadas unha da outra por amplas extensi\u00f3ns de vales des\u00e9rticos) provoca que sexa vulner\u00e1bel \u00e1s extinci\u00f3ns. As poboaci\u00f3ns que ocupan os cumes altos est\u00e1n separadas unha da outra polo que non poden cruzarse. As poboaci\u00f3ns pequenas son m\u00e1is vulner\u00e1beis xa que en xeral te\u00f1en menos diversidade xen\u00e9tica e polo tanto menos habilidade para adaptarse \u00e1s condici\u00f3ns de cambio. O bombeo das augas subterr\u00e1neas, a construci\u00f3n de estradas e edificaci\u00f3ns, o pastoreo e a minar\u00eda son todas actividades que alteran o h\u00e1bitat, o que incrementa a ameaza de extinci\u00f3ns. O deserto da Gran Bac\u00eda \u00e9 o fogar de moitas especies ameazadas e en perigo:"}
{"id": "498935", "revid": "5520277", "url": "https://gl.wikipedia.org/wiki?curid=498935", "title": "Natalia Vavilova", "text": "Natalia Dmitrievna Vavilova (, nada en Moscova o 26 de xaneiro de 1959, \u00e9 unha actriz rusa. \nTraxectoria.\nCriouse na avenida de Lenin, seu pai traballaba no corpo diplom\u00e1tico. Vavilova comezou a s\u00faa carreira como actriz \u00e1 idade de catorce anos, debutou no filme \"Takie Vysokie Gory\" (1974) de Iulia Solntseva e comezou a se facer co\u00f1ecida pola s\u00faa interpretaci\u00f3n da escolar Taya Petrova no filme \"Rozygrysh\" (1976) de Vladimir Menshov. En 1984 graduouse no Instituto Gerasimov de Cinematograf\u00eda, no que estudou baixo a direcci\u00f3n de Evgenii Matveev, un aclamado actor e director. O \u00e9xito e a fama cheg\u00e1ronlle co papel de Aleksandra Tikhomirova no filme que logrou o Oscar ao mellor filme estranxeiro \"Moskva slezam ne verit\" en 1980.\nEn 1986 mentres rodaba o filme hist\u00f3rico \"Nikolai Podvoiski\", caeu dun cabalo e sufriu un traumatismo da columna vertebral. A s\u00faa derradeira pel\u00edcula foi un traballo para a televisi\u00f3n, en 1991, \"Delo Sukovo-Kobylina\" e logo viviu retirada da esfera p\u00fablica co seu marido, o director de cine Samvel Gasparov, nunha casa a doce quil\u00f3metros de Moscova ata a morte del o 26 de maio de 2020 a causa da pandemia de coronavirus."}
{"id": "498936", "revid": "89787", "url": "https://gl.wikipedia.org/wiki?curid=498936", "title": "Lucrecia Martel", "text": "Lucrecia Martel nada en Salta o 14 de decembro de 1966, \u00e9 unha directora, guionista e produtora cinematogr\u00e1fica arxentina. O estudoso do cinema Paul Julian Smith escribiu en 2015 que \u00e9 \"sen discusi\u00f3n a autora m\u00e1is aclamada criticamente no art cinema en lingua castel\u00e1 de Latinoam\u00e9rica\u201d, Haden Guest denominouna \u201cunha das cineastas cun talento m\u00e1is prodixioso no cinema contempor\u00e1neo mundial\u201d, e David Oubi\u00f1a considerou a s\u00faa obra unha \u201cestra\u00f1a perfecci\u00f3n\u201d. En abril de 2018, \"Vogue\" chamouna \"unha dos grandes directores do mundo agora mesmo\".\nTraxectoria.\nCursou os seus estudos secundarios no Bacharelato Humanista Moderno da cidade de Salta, onde foi compa\u00f1eira de clase de Juan Manuel Urtubey. Martel formouse na Escola Nacional de Experimentaci\u00f3n e Realizaci\u00f3n Cinematogr\u00e1fica (ENERC) de Buenos Aires. Dirixiu as curtametraxes \"El 56\" (1988), \"Piso 24\" (1989), \"Besos rojos\" (1991) e \"Rey muerto\" (1995), este \u00faltimo cun esquema de produci\u00f3n industrial, grazas a que o gui\u00f3n ga\u00f1ou o concurso Historias Breves do Instituto Nacional de Cine (INCAA) da Arxentina, as\u00ed como a serie de televisi\u00f3n \"D.N.I.\" (1995) e o programa infantil pouco convencional \"Magazine For Fai\", antes de realizar a s\u00faa primeira longametraxe, \"La Ci\u00e9naga\" (2001), polo cal obtivo numerosos premios, entre eles o premio NHK do Festival de Cine de Sundance, o Grand Prix do Festival de Cine Latinoamericano de Tolosa, o premio ao mellor filme e \u00e1 mellor directora do Festival de Cine da Habana, o Premio Alfred Bauer do Xurado Internacional en 2001 no Festival Internacional de Cinema de Berl\u00edn e un nomeamento ao Oso de Ouro no mesmo festival.\nEn 2004 a s\u00faa segunda longametraxe, \"La ni\u00f1a santa\", foi candidato \u00e1 Palma de Ouro no Festival de Cine de Cannes.\nO seu terceiro filme, \"La mujer sin cabeza\", foi seleccionado no Festival de Cannes en 2008.\nEn 2011 obtivo o Premio Konex como un dos cinco mellores directores de cinema da d\u00e9cada na Arxentina.\nEn relaci\u00f3n \u00e1 rodaxe de \"Zama\", estreado en 2017, a cineasta comentou:\nE sobre os dez anos transcorridos dende a rodaxe do seu filme anterior afirmou:\nEn 2019, foi elixida presidenta do xurado do Festival de Cinema de Venecia. No marco de devandito festival tivo ao seu cargo o discurso homenaxe a Pedro Almod\u00f3var. Ese mesmo ano tres das s\u00faas longametraxes formaron parte das cen mellores pel\u00edculas de todos os tempos dirixidas por mulleres, segundo unha enquisa organizada pola BBC. Ademais, estivo a cargo da posta visual do espect\u00e1culo \"Cornucopia\" da artista islandesa Bj\u00f6rk, que se estreou no centro cultural The Shed de Nova York o 6 de maio de 2019. \"S\u00edntome moi orgullosa de poder traballar xunto a unha das mulleres m\u00e1is innovadoras do mundo da m\u00fasica. Colaborar nun espect\u00e1culo de Bj\u00f6rk \u00e9 un pasaporte ao s\u00e9culo XXII\", dixo ao anunciar a convocatoria de parte da cantante.\nVida persoal.\nMartel citou a Mar\u00eda Luisa Bemberg, Ingmar Bergman, e Pedro Almod\u00f3var como influencias.\nEn febreiro de 2016, durante a montaxe de \"Zama\", Martel foi diagnosticada con cancro uterino. Afirmou que a doenza causou un atraso na posproduci\u00f3n do filme, mais finalmente catalizou a s\u00faa fin. En novembro de 2017, IndieWire informou que estaba en remisi\u00f3n dende finais de 2016.\nMartel \u00e9 abertamente lesbiana. Contoullo \u00e1 s\u00faa familia antes da estrea en 2001 de \"La Ci\u00e9naga\" porque estaba preocupada pola reacci\u00f3n da homosexualidade impl\u00edcita do filme. A s\u00faa nai respondeu de forma amorosa e dixo que o sab\u00eda dende que Martel ti\u00f1a sete anos. Martel mant\u00e9n unha relaci\u00f3n coa cantante Julieta Laso, antiga vocalista da Orquesta T\u00edpica Fern\u00e1ndez Fierro. "}
{"id": "498937", "revid": "23204", "url": "https://gl.wikipedia.org/wiki?curid=498937", "title": "Ssal", "text": "Ssal (en ) \u00e9 un filme surcoreano de 1963 dirixido por Shin Sang-ok. O filme foi escollido como candidato de Corea do Sur para o \u00d3scar \u00f3 mellor filme en lingua non inglesa na 39\u00aa edici\u00f3n dos premios, mais finalmente non foi nomeado."}
{"id": "498938", "revid": "55340", "url": "https://gl.wikipedia.org/wiki?curid=498938", "title": "Ian Stewart, Bar\u00f3n Stewartby", "text": "Bernard Harold Ian Halley Stewart, Baron Stewartby, co\u00f1ecido tam\u00e9n como Lord Stewartby, nado o 10 de agosto de 1935 e finado o 3 de marzo de 2018, foi un pol\u00edtico membro do Partido Conservador e un numism\u00e1tico brit\u00e1nico. Foi membro do Parlamento desde 1974 a 1992, e da C\u00e1mara dos Lords entre 1992 e 2015.\nTraxectoria.\nPrimeiros anos.\nStewart era fillo do profesor Harold Charles Stewart FRSE e de Dorothy Irene Lowen, e tomou o seu primeiro nome do seu av\u00f3, Bernard Halley Stewart. \nCursou o ensino secundario no Haileybury College e posteriormente graduouse no Jesus College, da Universidade de Cambridge, onde se graduou en estudos cl\u00e1sicos e despois fixo un mestrado de artes. En 1994 acadou o reco\u00f1ecemento como membro honorario dese colexio universitario.\nCarreira pol\u00edtica.\nStewart foi membro do Parlamento polo distrito electoral de Hitchin desde febreiro de 1974 ata 1983, e polo de North Hertfordshire desde 1983 ata que abandonou esta c\u00e1mara en 1992. Nese per\u00edodo exerceu os cargos como viceministro de Defensa, secretario econ\u00f3mico do Tesouro e Ministro das Forzas Armadas.\nLogo de abandonar a C\u00e1mara dos Com\u00fans, ingresou na C\u00e1mara dos Lords, tomando o t\u00edtulo de Bar\u00f3n Stewartby, de Portmoak, no distrito de Perth e Kinross, o d\u00eda 20 de xullo de 1992. Permaneceu na C\u00e1mara dos Lords ata o seu retiro o 12 de novembro de 2015.\nRelevancia na numism\u00e1tica.\nO interese de Stewartby na moeda escocesa comezou xa na s\u00faa etapa escolar. Comezou a confeccionar unha colecci\u00f3n de moeda escocesa mais, consciente da ausencia dunha obra completa de referencia acerca deste tema (exceptuando a xa desfasada \"Coinage of Scotland\", publicada por Edward Burns en 1887), decidiuse a elaborala el mesmo. O resultado foi \"The Scottish Coinage\", publicada pola editora Spink and Son en 1955. \nEse interese pola numism\u00e1tica foi o que levou a Academia Brit\u00e1nica a elixilo como un dos seus membros en 1981, reco\u00f1ecendo as s\u00faas contribuci\u00f3ns \u00e1 numism\u00e1tica brit\u00e1nica. As s\u00faas \u00e1reas de interese, ademais da moeda escocesa, foron a moeda anglosaxoa e as emisi\u00f3ns baixomedievais inglesas. As s\u00faas publicaci\u00f3ns acerca destes temas convert\u00e9ronse de cami\u00f1o en obras de referencia, a\u00ednda que Stewar non chegou a ocupar, ao longo da s\u00faa carreira, ning\u00fan posto acad\u00e9mico.\nEn xullo de 2007, Stewartby sufriu o roubo da s\u00faa colecci\u00f3n de moedas escocesas, con exemplares que databan desde o s\u00e9culo XII e que ti\u00f1an un valor estimado de 500.000 libras. Malia ofrecerse unha recompensa de 50.000 libras, as moedas non foron recuperadas.\nVida familiar.\nCasou con Debora Charlotte Buchan o 8 de outubro de 1966, e xuntos tiveron d\u00faas fillas e un fillo."}
{"id": "498939", "revid": "65337", "url": "https://gl.wikipedia.org/wiki?curid=498939", "title": "Bernard Harold Ian Halley Stewart", "text": ""}
{"id": "498940", "revid": "65337", "url": "https://gl.wikipedia.org/wiki?curid=498940", "title": "Lord Stewartby", "text": ""}
{"id": "498941", "revid": "65337", "url": "https://gl.wikipedia.org/wiki?curid=498941", "title": "Bar\u00f3n Stewartby", "text": ""}
{"id": "498942", "revid": "65337", "url": "https://gl.wikipedia.org/wiki?curid=498942", "title": "B. H. I. H. Stewart", "text": ""}
{"id": "498945", "revid": "23204", "url": "https://gl.wikipedia.org/wiki?curid=498945", "title": "Oaxaca", "text": "O top\u00f3nimo Oaxaca v\u00e9n do nome da \u00e1rbore \"guaje\" (\"Leucaena leucocephala\") en lingua n\u00e1huatl. Pode referirse a:"}
{"id": "498946", "revid": "98629", "url": "https://gl.wikipedia.org/wiki?curid=498946", "title": "Beongeori Samryong", "text": "Beongeori Samryong (en ) \u00e9 un filme surcoreano de 1964 dirixido e producido por Shin Sang-ok. Bas\u00e9ase na historia curta hom\u00f3nima de 1925 de Na Do-hyang. Ga\u00f1ou o premio \u00f3 mellor filme nos Premios Grand Bell. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 37\u00aa edici\u00f3n dos premios, mais finalmente non foi nomeado."}
{"id": "498947", "revid": "89787", "url": "https://gl.wikipedia.org/wiki?curid=498947", "title": "Deborah S. Jin", "text": "Deborah Shiu-lan Jin, nada en Stanford (California) o 15 de novembro de 1968 e finada en Boulder (Estados Unidos) o 15 de setembro de 2016, foi unha f\u00edsica estadounidense pioneira en qu\u00edmica cu\u00e1ntica molecular polar. \nEntre 1995 e 1997 traballou con Eric Cornell e Carl Wieman (ga\u00f1adores do Premio Nobel de F\u00edsica en 2001) participando nalg\u00fans dos primeiros estudos sobre gas dilu\u00eddo de condensados \u200b\u200bde Bose-Einstein. En 2003, o equipo da Dra. Jin realizou o primeiro condensado fermi\u00f3nico, unha nova forma de materia.\nRecibiu numerosos reco\u00f1ecementos polas s\u00faas contribuci\u00f3ns \u00e1 f\u00edsica e antes da s\u00faa prematura morte, foi mencionada con frecuencia como candidata ao Premio Nobel de F\u00edsica. En 2002 a revista \"\" coroouna como unha das 50 cient\u00edficas m\u00e1is influentes.\nTraxectoria.\nJin naceu nunha familia de tres fillos e creceu en Indian Harbour Beach, Florida. Os seus pais foron tam\u00e9n f\u00edsicos.\nJin estudou f\u00edsica na Universidade de Princeton, obtendo o grao en 1990. En 1995 Jin obtivo o seu doutoramento pola Universidade de Chicago coa tese \"\"Experimental Study of Phase Diagrams of Heavy Fermion Superconductors with Multiple Transitions\" (\"Estudo experimental de diagramas de fase de superconductores fermi\u00f3nicos pesados con m\u00faltiples transici\u00f3ns\"\"). O seu supervisor foi Thomas F. Rosenbaumand. \nPosteriormente, uniuse ao grupo de Eric Cornell no Instituto Conxunto de Astrof\u00edsica do Laboratorio en Boulder, Colorado, como investigadora posdoutoral. Co cambio de materia condensada a f\u00edsica at\u00f3mica, Jin tivo que aprender un novo conxunto de t\u00e9cnicas experimentais. Jin uniuse ao grupo de Cornell pouco despois de que lograsen o primeiro condensado de Bose-Einstein (BEC) de rubidio, e de que realizasen experimentos para caracterizar as s\u00faas propiedades. En 1997, Jin formou o seu propio grupo de investigaci\u00f3n no . En dous anos, desenvolveu o primeiro gas dexenerado cu\u00e1ntico de \u00e1tomos fermi\u00f3nicos. Devandito estudo foi motivado por investigaci\u00f3ns previas sobre condensados de Bose-Einstein e sobre o desenvolvemento da capacidade de arrefriar un gas dilu\u00eddo de \u00e1tomos at\u00e9 1 \u03bcK. As interacci\u00f3ns d\u00e9biles entre as part\u00edculas nun condensado de Bose-Einstein deron lugar a interesantes conversaci\u00f3ns no campo da f\u00edsica. Prop\u00faxose que os \u00e1tomos fermi\u00f3nicos formar\u00eda estados an\u00e1logos a estados en temperaturas suficientemente baixas, con fermi\u00f3ns apare\u00e1ndose nun fen\u00f3meno similar \u00e1 creaci\u00f3n de pares de Cooper en materiais superconductores.\nO traballo foi complicado polo feito de que, a diferenza dos bos\u00f3ns, os fermi\u00f3ns non poden ocupar o mesmo estado cu\u00e1ntico ao mesmo tempo, debido ao principio de exclusi\u00f3n de Pauli, e por tanto existen limitados mecanismos de arrefriado que poden aplicarse en fermi\u00f3ns. A unha temperatura suficientemente baixa, o arrefriado por evaporaci\u00f3n, unha t\u00e9cnica importante utilizada para alcanzar a temperatura o suficientemente baixa como para crear os primeiros BEC, non pode ser utilizada con fermi\u00f3ns. Para evitar este problema, Jin e o seu equipo arrefriaron 40 \u00e1tomos de potasio en dous subniveis magn\u00e9ticos diferentes. Isto permitiu que os \u00e1tomos en diferentes subniveis chocasen entre si, restaurando a eficacia do arrefriado por evaporaci\u00f3n. Usando esta t\u00e9cnica, Jin e o seu grupo puideron producir un gas de Fermi dexenerado a unha temperatura de aproximadamente 300 nK, ou a metade da temperatura Fermi da mestura.\nEn 2003, Jin e o seu equipo foron os primeiros en condensar pares de \u00e1tomos fermi\u00f3nicos. Puideron observar directamente un condensado molecular de Bose-Einstein creado unicamente axustando a forza de interacci\u00f3n nun gas de Fermi ultrafr\u00edo usando a resonancia de Feshbach. Jin puido observar as transici\u00f3ns do gas entre un estado de Bardeen-Cooper-Schrieffer (BCS) e o condensado de Bose-Einstein.\nEn 2008, Jin e o seu equipo desenvolveron unha t\u00e9cnica an\u00e1loga \u00e1 espectroscop\u00eda de fotoemisi\u00f3n resolta en \u00e1ngulo que lles permitiu medir as excitaci\u00f3ns dun gas dexenerado con resoluci\u00f3n de enerx\u00eda e momento. Utilizaron este enfoque para estudar a natureza do emparellamento de fermi\u00f3ns no cruzamento BCS-BEC, o mesmo sistema que o seu grupo explorara por primeira vez en 2003. Estes experimentos proporcionaron a primeira evidencia experimental dunha pseudofenda de enerx\u00eda no cruzamento BCS-BEC.\nJin seguiu expandindo os l\u00edmites da ciencia ultrafr\u00eda. Ela e o seu compa\u00f1eiro, Jun Ye, lograron arrefriar mol\u00e9culas polares que pos\u00faen un gran momento dipolar el\u00e9ctrico a temperaturas ultrafr\u00edas, tam\u00e9n en 2008. En lugar de arrefriar directamente as mol\u00e9culas polares, crearon un gas ultrafr\u00edo de \u00e1tomos que transformaron en mol\u00e9culas dipolares de maneira coherente. Este traballo conduciu a novas ideas sobre as reacci\u00f3ns qu\u00edmicas cerca do cero absoluto. Puideron observar e controlar as mol\u00e9culas de potasio-rubidio (KRb) no estado de enerx\u00eda m\u00e1is baixo (estado estacionario). Mesmo puideron observar mol\u00e9culas en colisi\u00f3n, romp\u00e9ndose e formando enlaces qu\u00edmicos. \nPremios e reco\u00f1ecementos.\nJin foi membro electo da Academia Nacional de Ciencias dos Estados Unidos (2005) e membro da Academia Estadounidense das Artes e as Ciencias (2007).\nJin ga\u00f1ou premios prestixiosos, entre os que destacan:\nTras o seu falecemento, a American Physical Society cambiou o nome do seu prestixioso premio DAMOP para estudantes doutorais a Premio Deborah Jin en reco\u00f1ecemento ao seu tremendo impacto nos campos da f\u00edsica at\u00f3mica, molecular e \u00f3ptica."}
{"id": "498948", "revid": "98629", "url": "https://gl.wikipedia.org/wiki?curid=498948", "title": "Sarangbang sonnimgwa eomeoni", "text": "Sarangbang sonnimgwa eomeoni (en ) \u00e9 un filme surcoreano de 1961 dirixido por Shin Sang-ok. Bas\u00e9ase na novela de Chu Yo-Sup, e ga\u00f1ou o premio \u00f3 mellor filme do Festival de Cinema de Asia e Pac\u00edfico de 1961. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 35\u00aa edici\u00f3n dos premios, mais finalmente non foi nomeado."}
{"id": "498949", "revid": "89787", "url": "https://gl.wikipedia.org/wiki?curid=498949", "title": "INTA-100", "text": "O INTA-100 foi un foguete sonda espa\u00f1ol de d\u00faas etapas desenvolvido polo Instituto Nacional de T\u00e9cnica Aeroespacial nos anos 1980 para a investigaci\u00f3n meteorol\u00f3xica.\nO seu desenvolvemento ti\u00f1a como obxectivo lanzar cargas \u00fatiles pequenas, as\u00ed como a preparaci\u00f3n do futuro programa Capricornio. O primeiro lanzamento de probas tivo lugar o 11 de xu\u00f1o de 1984, sucedido por outros at\u00e9 o lanzamento en condici\u00f3ns reais, o 7 de abril de 1992.\nEra capaz de levar unha carga \u00fatil de 6 kg at\u00e9 115 km de apoxeo. A s\u00faa masa total era de 70 kg, cun di\u00e1metro de 10 cm e unha lonxitude de 4 m. A combusti\u00f3n do seu motor principal duraba 42 segundos. Usaba como primeira etapa o foguete aire-terra INTA S-12 e como segunda, a chamada Urbi\u00f3n. O foguete foi producido integramente en Espa\u00f1a e foi utilizado polo Instituto Nacional de Meteorolog\u00eda."}
{"id": "498951", "revid": "89787", "url": "https://gl.wikipedia.org/wiki?curid=498951", "title": "INTA-255", "text": "O INTA-255 foi o primeiro foguete sonda espa\u00f1ol desenvolvido polo INTA, con axuda da compa\u00f1\u00eda inglesa British Aerojet, entre 1966 e 1969, utilizando 4 pequenos foguetes Chick usados como aceleradores, que rodeaban a un foguete Goose II. No momento do lanzamento, realizado ao longo dun ra\u00edl de 8 metros de altura, acend\u00edanse todos os foguetes ao mesmo tempo. A combusti\u00f3n dos Chick duraba tan s\u00f3 0,2 s, mentres que o Goose tardaba 17 segundos en esgotar o seu combustible s\u00f3lido.\nO INTA-255 era capaz de elevar unha carga de 15 kg a 150 km de altura e pod\u00eda chegar a unha velocidade m\u00e1xima de Mach 6,4.\nLanz\u00e1ronse tres INTA-255, todos desde a base do Centro de Experimentaci\u00f3n do Arenosillo, e os tres foron lanzados con \u00e9xito. O primeiro, unha maqueta en realidade para probar os foguetes aceleradores, lanzouse o 19 de xullo de 1969; o segundo, un prototipo, o 20 de decembro de 1969; e o terceiro e \u00faltimo, o segundo prototipo, o 22 de decembro de 1970. O INTA-255 serviu como base para desenvolver o m\u00e1is ambicioso INTA-300."}
{"id": "498952", "revid": "98629", "url": "https://gl.wikipedia.org/wiki?curid=498952", "title": "Ma Chung-pei", "text": "Ma Chung-pei, (en chin\u00e9s: \u99ac\u4e2d\u73ee), nada en Taiw\u00e1n (Rep\u00fablica China) en 1966, \u00e9 unha astrof\u00edsica e cosm\u00f3loga taiwanesa-estadounidense. \u00c9 profesora de astronom\u00eda e f\u00edsica Judy Chandler Webb na Universidade de California en Berkeley. Dirixiu os equipos que descubriron varios dos buratos negros m\u00e1is grandes co\u00f1ecidos de 2011 a 2016. \nTraxectoria.\nMa asistiu \u00e1 escola secundaria superior de Taipei Municipal First Girls e ga\u00f1ou o Concurso Nacional de Viol\u00edn de Taiw\u00e1n en 1983. Logo asistiu ao Instituto de Tecnolox\u00eda de Massachusetts (MIT) e recibiu a s\u00faa licenciatura en ciencias f\u00edsicas en 1987. Durante os seus anos universitarios no MIT tomou clases de viol\u00edn no Conservatorio de M\u00fasica de Nova Inglaterra en Boston. Obtivo un doutoramento en f\u00edsica do MIT en 1993. Estudou cosmolox\u00eda te\u00f3rica e f\u00edsica de part\u00edculas con Alan Guth e Edmund W. Bertschinger, os seus asesores de doutoramento. \nDe 1993 a 1996, obtivo unha bolsa posdoutoral no Instituto de Tecnolox\u00eda de California. De 1996 a 2001 foi profesora asociada e asistente na Universidade de Pensilvania. Mentres estivo al\u00ed ga\u00f1ou o Premio Lindback ao ensino distinguido. Converteuse en profesora de astronom\u00eda no Departamento de Astronom\u00eda da Universidade de Berkeley en 2001. \nOs seus intereses de investigaci\u00f3n son a estrutura a grande escala do universo, materia escura e a radiaci\u00f3n de fondo c\u00f3smico de microondas. Dirixiu o equipo que descubriu os buratos negros m\u00e1is grandes co\u00f1ecidos en 2011.\n\u00c9 editora cient\u00edfica en cosmolox\u00eda de \"The Astrophysical Journal\"."}
{"id": "498953", "revid": "98629", "url": "https://gl.wikipedia.org/wiki?curid=498953", "title": "INTA-300", "text": "O INTA-300 foi un foguete sonda espa\u00f1ol de d\u00faas etapas desenvolvido polo Instituto Nacional de T\u00e9cnica Aeroespacial a partir de 1968, tras a experiencia co INTA-255. As s\u00faas d\u00faas etapas derivaban do dese\u00f1o do foguete brit\u00e1nico Fulmar, a principal do Heron, e a superior do Snipe. Foi constru\u00eddo para levar 50 kg de carga \u00fatil at\u00e9 a 250 km de altura. A primeira etapa ti\u00f1a un tempo de combusti\u00f3n de 3 segundos, mentres que a segunda ard\u00eda durante 16 segundos, xerando un pulo de 16,3 kN.\nO desenvolvemento tivo lugar con lentitude, lanz\u00e1ndose o primeiro INTA-300 o 18 de febreiro de 1981 desde O Arenosillo, momento no que se cortaron os fondos para o proxecto. Tiveron que pasar dez anos para que volvese haber fondos para o mesmo. Do proxecto orixinal quedaban tres motores, realiz\u00e1ndose o aceso dun deles para verificar o estado dos mesmos. Os dous restantes mont\u00e1ronse en senllos foguetes modificados, capaces de levar maiores cargas. Estes foguetes modificados denomin\u00e1ronse INTA-300B e ambos foron lanzados exitosamente, o primeiro durante o 21 de outubro de 1993 e o segundo o 16 de abril de 1994."}
{"id": "498954", "revid": "72012", "url": "https://gl.wikipedia.org/wiki?curid=498954", "title": "INTA-300B", "text": ""}
{"id": "498955", "revid": "23204", "url": "https://gl.wikipedia.org/wiki?curid=498955", "title": "Estado de Oaxaca", "text": "Oaxaca (\"oa'xaka\" AFI2, coloquial: \"huaj\u00e1ka\" AFI2), \u00e9 un dos trinta e un estados que, xunto coa Cidade de M\u00e9xico, forman os Estados Unidos Mexicanos. \nA s\u00faa capital e cidade m\u00e1is poboada \u00e9 Oaxaca de Ju\u00e1rez. \nXeograf\u00eda.\nLocalizaci\u00f3n.\nEst\u00e1 situado na Rexi\u00f3n Suroeste do pa\u00eds. \nL\u00edmites.\nLimita ao norte con Puebla e Veracruz, ao leste con Chiapas, ao sur co oc\u00e9ano Pac\u00edfico e ao oeste con Guerrero. \nSuperficie e poboaci\u00f3n.\nCunha superficie de 93 757 km\u00b2, \u00e9 o quinto estado m\u00e1is extenso, por detr\u00e1s de Chihuahua, Sonora, Coahuila e Durango.\nE con 3 967 889 de habitantes en 2015, \u00e9 o d\u00e9cimo m\u00e1is poboado.\nSubdivisi\u00f3ns.\nO estado est\u00e1 dividido en 570 municipios, 418 dos cales gob\u00e9rnanse baixo o sistema de usos e costumes, con formas locais reco\u00f1ecidas de autogoberno. \nHistoria.\nO estado foi fundado o 21 de decembro de 1823.\nPoboaci\u00f3n ind\u00edxena.\nO estado \u00e9 co\u00f1ecido principalmente polos seus pobos ind\u00edxenas, representados por m\u00e1is de 16 grupos \u00e9tnicos, dos que os zapotecos e mixtecos son os de maior representaci\u00f3n. Estes pobos sobreviviron e mantiveron os seus usos e costumes con maior \u00e9xito que os resto dos ind\u00edxenas do territorio nacional, grazas ao esgrevio e illado territorio do estado.\nImportancia tur\u00edstica.\nA maior\u00eda destes grupos ind\u00edxenas habitan a zona centro do estado, cuxa riqueza cultural, que incl\u00fae zonas arqueol\u00f3xicas como Monte Alb\u00e1n e Mitla, conv\u00e9rtena nunha zona tur\u00edstica de importancia. \nOutras zonas tur\u00edsticas de importancia enc\u00f3ntranse na costa, con complexos de importancia como Huatulco, Zipolite, Puerto Escondido, Mazunte e Ba\u00eda de Tembo. \nBiodiversidade.\nOaxaca est\u00e1 considerada como un dos estados con maior biodiversidade polo seu n\u00famero de especies end\u00e9micas de r\u00e9ptiles, anfibios, mam\u00edferos e plantas.\nSegundo diversas fontes, Oaxaca \u00e9 l\u00edder en biodiversidade. Existen ao redor de 8 431 especies de plantas vasculares, 1 431 de vertebrados e m\u00e1is de 3 000 de invertebrados, o que fai deste estado a entidade con maior riqueza biol\u00f3xica de M\u00e9xico. Deste total, 702 especies de plantas e 128 de vertebrados son end\u00e9micas.\nXeolox\u00eda.\nNa rexi\u00f3n, a placa norteamericana colisiona coa placa de Cocos, que subduce. O 23 de xullo de 2020 sufriu un terremoto de magnitude 7,4 na escala Richter, implicando movementos de terra de ata 0,45 m."}
{"id": "498957", "revid": "25871", "url": "https://gl.wikipedia.org/wiki?curid=498957", "title": "Toalleiro", "text": "Denom\u00ednase toalleiro a un utensilio empregado nos ba\u00f1os para pendurar as toallas. Poden ser de aceiro inoxid\u00e1bel, madeira ou pl\u00e1stico, e existen en forma de barra (para pendurar as toallas de xeito que fiquen estendidas), de aro (para pasar as toallas polo medio), ou ben coma un diminuto soporte para pendurar as toallas.\nTam\u00e9n existen os toalleiros el\u00e9ctricos, cuxa funci\u00f3n principal \u00e9 quentar e secar as toallas. Poden ser usados no cuarto de ba\u00f1o e para funcionar s\u00f3 precisan ser ligados \u00e1 corrente."}
{"id": "498958", "revid": "27155", "url": "https://gl.wikipedia.org/wiki?curid=498958", "title": "Alfa-1 globulina", "text": ""}
{"id": "498959", "revid": "27155", "url": "https://gl.wikipedia.org/wiki?curid=498959", "title": "Alfa-2 globulina", "text": ""}
{"id": "498960", "revid": "23204", "url": "https://gl.wikipedia.org/wiki?curid=498960", "title": "Concello de Oaxaca de Ju\u00e1rez", "text": "Oaxaca de Ju\u00e1rez \u00e9 un dos 570 municipios en que se divide o estado de Oaxaca, en M\u00e9xico. \nXeograf\u00eda.\nSituado no centro do estado, a unha altitude media de 1 557 msnm, ocupa unha superficie de 89,544 km\u00b2. O municipio enc\u00f3ntrase na zona central do estado de Oaxaca, na rexi\u00f3n des Vales Centrais, rodeado dos principais sistemas monta\u00f1osos do estado e atravesado polo r\u00edo Atoyac. Dista 550\u00a0km da Cidade de M\u00e9xico.\n\u00c9 o municipio m\u00e1is poboado do estado e sede da s\u00faa capital. En 2015 ti\u00f1a 264 251 habitantes,\u200b cunha densidade de poboaci\u00f3n nese ano de 3 091,38 hab./km\u00b2.\nHistoria.\nO seu n\u00facleo urbano agregouse ao municipio de Ju\u00e1rez no ano de 1872, uns meses despois da morte de Benito Ju\u00e1rez, design\u00e1ndose a cidade \"Zona de Monumentos Hist\u00f3ricos\" por decreto presidencial de data 15 de marzo de 1976 e, o 10 de decembro de 1987, a UNESCO declarouna Patrimonio Cultural da Humanidade.\nEtimolox\u00eda.\nO seu nome deriva do n\u00e1huatl \"Hu\u0101xyacac\" (\"na punta do huaje\"), e Ju\u00e1rez por Benito Ju\u00e1rez, que foi designado mediante un Decreto do Congreso Estatal, despois do falecemento deste personaxe."}
{"id": "498962", "revid": "72012", "url": "https://gl.wikipedia.org/wiki?curid=498962", "title": "El despertar de las hormigas", "text": "El despertar de las hormigas \u00e9 un filme costarrique\u00f1o de 2019 dirixido por Antonella Sudasassi. Foi escollido como candidato de Costa Rica para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado."}
{"id": "498963", "revid": "10599", "url": "https://gl.wikipedia.org/wiki?curid=498963", "title": "Vilach\u00e1 de Salvadur", "text": ""}
{"id": "498967", "revid": "85894", "url": "https://gl.wikipedia.org/wiki?curid=498967", "title": "Polispasto", "text": "Un polispasto (do grego \u03c0\u03bf\u03bb\u03cd\u03c2 \u2018moito\u2019 e \u03c3\u03c0\u03ac\u03c9 \u2018tirar\u2019) \u00e9 unha m\u00e1quina composta por d\u00faas ou m\u00e1is poleas e unha corda, cable ou cadea que alternativamente vai pasando polas diversas gargantas de cada unha destas poleas. Util\u00edzase para levantar ou mover unha carga cunha gran vantaxe mec\u00e1nica, xa que as\u00ed neces\u00edtase aplicar unha forza moito menor que o peso que hai que mover.\nUtilidade.\nUtil\u00edzanse en talleres ou industrias para elevar e colocar elementos e materiais moi pesados nas diferentes m\u00e1quinas ou ferramentas ou cargalas e descargalas dos cami\u00f3ns que as transportan. Adoitan estar suxeitos a un brazo xiratorio axustado a unha m\u00e1quina, ou poden ser m\u00f3biles guiados por ra\u00edles colocados nos teitos das naves industriais.\nOs polispastos te\u00f1en distintas capacidades de elevaci\u00f3n dependendo da carga que poden chegar a levantar. \u00c9 posible aumentar a capacidade de elevaci\u00f3n aumentando o n\u00famero de ramais dun polispasto. Por exemplo, un polispasto de 500 kg cun ramal pode ter unha capacidade de s\u00f3 500 kg, pero se se configura con dous ramais e util\u00edzanse os accesorios adecuados o mesmo polispasto pode levantar 1000 kg. \nTipos.\nSegundo o seu n\u00famero de ramais, os polispastos poden ser sinxelos ou dobres:\nSegundo a forma na que multiplican a forza, os aparellos m\u00e1is com\u00fans son os seguintes:\nDependendo do que estean formadas poden ser de corda, de cable ou de cadea, e segundo o que aplique a potencia \u00e1 m\u00e1quina poden ser manuais, de panca ou el\u00e9ctricos.\nA nivel industrial, os aparellos div\u00eddense en aparellos el\u00e9ctricos e aparellos manuais. A diferenza \u00e9 a mobilidade da cadea. Mentres o aparello el\u00e9ctrico ten un comando (con corrente monof\u00e1sica ou trif\u00e1sica segundo o modelo) que o gu\u00eda verticalmente -elevando ou baixando carga-, o aparello manual non ten comando, e a persoa encargada debe subir e baixar a carga utilizando a cadea.\nFormulaci\u00f3n matem\u00e1tica.\nAparello factorial.\nNa s\u00faa f\u00f3rmula interv\u00e9n a forza que debe aplicar o obxecto ou persoa para levantar a resistencia e o n\u00famero de poleas m\u00f3biles que interve\u00f1en no levantamento da resistencia:\nA s\u00faa f\u00f3rmula \u00e9:formula_1 \nNeste exemplo, para levantar un peso de realizouse unha forza de .\nformula_2 "}
{"id": "498968", "revid": "65337", "url": "https://gl.wikipedia.org/wiki?curid=498968", "title": "Ian Stewart", "text": "Ian Stewart p\u00f3dese referir a:"}
{"id": "498976", "revid": "1888", "url": "https://gl.wikipedia.org/wiki?curid=498976", "title": "Emilio Nov\u00e1s Naya", "text": ""}
{"id": "498977", "revid": "5863", "url": "https://gl.wikipedia.org/wiki?curid=498977", "title": "\u00c1ngel Caama\u00f1o Villaverde", "text": "\u00c1ngel Jes\u00fas Caama\u00f1o Villaverde, nado en Parada (Ordes) cara a 1910 e finado en Santiago de Compostela o 8 de febreiro de 1937, foi un mestre e pol\u00edtico galego.\nTraxectoria.\nMestre en Toba. No ver\u00e1n de 1936 estaba de vacaci\u00f3ns na s\u00faa parroquia natal. Co golpe de Estado do 18 de xullo de 1936 foi detido en Ordes o 29 de xullo. Xulgado en Santiago de Compostela por traiz\u00f3n con outros 19 veci\u00f1os de Ordes o 22 de decembro, foi condenado a pena de morte. Cando con outros dez condenados a morte estaba a ser transportado para a s\u00faa execuci\u00f3n, conseguiu soltarse do compa\u00f1eiro ao que estaba esposado e emprendeu a fuxida pola r\u00faa do Franco, pero foi abatido polos soldados que o custodiaban."}
{"id": "498980", "revid": "1888", "url": "https://gl.wikipedia.org/wiki?curid=498980", "title": "\u00c1ngel Jes\u00fas Caama\u00f1o Villaverde", "text": ""}
{"id": "498981", "revid": "1131", "url": "https://gl.wikipedia.org/wiki?curid=498981", "title": "Or\u00e1n", "text": "O top\u00f3nimo Or\u00e1n pode referirse a:"}
{"id": "498982", "revid": "1131", "url": "https://gl.wikipedia.org/wiki?curid=498982", "title": "O Oratorio", "text": "O top\u00f3nimo galego O Oratorio pode referirse a:"}
{"id": "498984", "revid": "1131", "url": "https://gl.wikipedia.org/wiki?curid=498984", "title": "Or", "text": ""}
{"id": "498985", "revid": "1131", "url": "https://gl.wikipedia.org/wiki?curid=498985", "title": "Orbaz\u00e1n", "text": ""}
{"id": "498991", "revid": "10599", "url": "https://gl.wikipedia.org/wiki?curid=498991", "title": "AV City", "text": "Renfe AV City \u00e9 un servizo di\u00farno de transporte de pasaxeiros por alta velocidade prestados polo operador ferroviario espa\u00f1ol Renfe desde 2014. O seu obxectivo \u00e9 a comercializaci\u00f3n de servizos similares aos que ofrece o AVE cun custo reducido.\nCaracter\u00edzase por utilizar trens das series S-104, S-114 e S-121 (usados habitualmente para Avant) e carecer de clase Preferente, as\u00ed como doutros servizos complementarios que si se ofrecen nos percorridos de AVE convencionais. A s\u00faa velocidade punta \u00e9 de 250 km/h.\nServizos.\nOs servizos AV City caracter\u00edzanse por ser postos en marcha para complementar a oferta AVE a prezos m\u00e1is econ\u00f3micos, co fin de facilitar e incrementar a mobilidade dos clientes. Todos os servizos AV City circulan por li\u00f1as de alta velocidade a unha velocidade m\u00e1xima de 200-250 km/h. A diferenza cos trens AVE radica, ademais da menor velocidade punta, na non dispo\u00f1ibilidade de prestaci\u00f3ns complementarias que encarecen o produto. Todos os veh\u00edculos dispo\u00f1en de cafeter\u00eda, aseo, prazas espec\u00edficas para persoas de mobilidade reducida e prazas en Turista e Turista Plus."}
{"id": "498992", "revid": "839", "url": "https://gl.wikipedia.org/wiki?curid=498992", "title": "Juan Asensio Barrios", "text": "Frei Juan Asensio Barrios, nado en Xibraltar (ent\u00f3n parte do Reino de Sevilla) c. 1619 e finado en Xa\u00e9n o 22 de abril de 1692, foi un relixioso espa\u00f1ol, frade mercedario e xeneral da s\u00faa Orde, presidente do Consello de Castela, e bispo de Lugo, de \u00c1vila e de Xa\u00e9n.\nTraxectoria.\nNaceu arredor de 1619 en Xibraltar, ent\u00f3n parte do Reino de Sevilla (Coroa de Castela). Ingresou na Orde da Merc\u00e9 e en 1643 foi ordenado sacerdote. En 1658 foi elixido xeneral da s\u00faa orde, cargo que mantivo at\u00e9 a s\u00faa renuncia en 1664.\nO 9 de setembro de 1669 foi nomeado bispo de Lugo. Recibiu a consagraci\u00f3n episcopal o 25 de maio de 1670 de mans do patriarca titular de Alexandr\u00eda Federico Borromeo.\nO 26 de xu\u00f1o de 1673 foi nomeado bispo de \u00c1vila; permaneceu nesta diocese at\u00e9 o seu nomeamento como bispo de Xa\u00e9n o 20 de abril de 1682. Finou no cargo logo de dez anos, o 22 de abril de 1692. "}
{"id": "498993", "revid": "22570", "url": "https://gl.wikipedia.org/wiki?curid=498993", "title": "La trinchera infinita", "text": "La trinchera infinita \u00e9 un filme franco-espa\u00f1ol de 2019 dirixido por Jon Gara\u00f1o, Aitor Arregi e Jose Mari Goenaga. Estreouse no Festival Internacional de Cinema de Donostia, onde ga\u00f1ou a Cuncha de Prata \u00f3 mellor director e o Premio de Xurado \u00f3 mellor gui\u00f3n. Foi escollido como candidato de Espa\u00f1a para o mellor filme internacional na 93\u00aa edici\u00f3n dos \u00d3scar, mais finalmente non foi nomeado.\nDurante a guerra civil espa\u00f1ola en 1936, os acabados de casar Higinio e Rosa est\u00e1n asustados polos asasinatos de represalia, xa que Higinio \u00e9 un republicano. Debido a iso, ag\u00f3chase nun burato debaixo da s\u00faa casa coa axuda da s\u00faa muller. Malia a constante ameaza de seren descubertos, porque os falanxistas andan na s\u00faa procura, o amor da parella ax\u00fadalles a permanecer resilientes. Higinio \u00edllase cada vez m\u00e1is no seu agocho, onde permanece at\u00e9 a amnist\u00eda de 1969."}
{"id": "498995", "revid": "1888", "url": "https://gl.wikipedia.org/wiki?curid=498995", "title": "V\u00edctor Lago Rom\u00e1n", "text": "V\u00edctor Lago Rom\u00e1n, nado no Carballi\u00f1o o 13 de agosto de 1919 e finado en Madrid o 4 de novembro de 1982, foi un militar galego, que foi xefe da Divisi\u00f3n Acoirazada Brunete. Morreu asasinado nun atentado de ETA. \nTraxectoria.\nCarreira militar durante a guerra e o franquismo.\nIngresou no Ex\u00e9rcito o 18 de xullo de 1936 como voluntario. O seu primeiro destino coas tropas do xeneral Franco foi en defensa do Alto del Le\u00f3n en Madrid. M\u00e1is tarde incorporouse \u00e1 V Bandeira da Lexi\u00f3n, onde alcanzou os graos de tenente e capit\u00e1n. En 1940 ingresou na primeira promoci\u00f3n de Transformaci\u00f3n, da Academia Xeral de Zaragoza. Ingresou na Divisi\u00f3n Azul e fixo toda a campa\u00f1a ata 1944. Mandou despois o primeiro tabor do Corpo de Tiradores de Ifni. Participou nas campa\u00f1as de Ifni e S\u00e1hara. Despois mandou a VII Bandeira do Terzo Sahariano Don Juan de Austria, III da Lexi\u00f3n. Tam\u00e9n comandou o rexemento Wad Ras.\nCarreira militar na democracia.\nO 30 de setembro de 1981 foi nomeado gobernador militar de Madrid e subinspector de tropas e servizos da Primeira Rexi\u00f3n Militar. Ocupando este cargo, o 28 de outubro de 1981, presidiu os consellos de guerra celebrados contra o coronel \u00c1lvaro Gra\u00ed\u00f1o e o capit\u00e1n Juan Milan del Bosch y Portol\u00e9s. As sentenzas dos consellos foron reunidas polo goberno e anuladas polo ent\u00f3n capit\u00e1n xeneral de Madrid, o tenente xeneral Guillermo Quintana Lacaci, celebr\u00e1ndose uns novos consellos de guerra o 26 de xaneiro de 1982, presididos xa polo novo gobernador militar de Madrid, o xeneral Salvador Portillo Togores. O xeneral V\u00edctor Lago Rom\u00e1n foi nomeado xefe da Divisi\u00f3n Acoirazada Brunete n\u00famero 1. O 23 de setembro de 1981 substitu\u00edu no cargo ao xeneral Carbonell, que pasou \u00e1 situaci\u00f3n B ao cumprir a idade regulamentaria. O xeneral Lago Rom\u00e1n foi o que ocupou accidentalmente a Capitan\u00eda xeneral de Madrid durante o curto per\u00edodo de tempo entre o paso do tenente xeneral Guillermo Quintana Lacaci \u00e1 situaci\u00f3n B e o nomeamento de Ricardo Arozamena Gir\u00f3n como capit\u00e1n xeneral de Madrid. \nAtentado e morte.\nO xeneral Lago Rom\u00e1n morreu ametrallado por dous terroristas que usaron unha motocicleta, pouco despois das 8:30 da ma\u00f1\u00e1 do 4 de novembro de 1982, na avenida do Arco da Victoria na Cidade Universitaria de Madrid. \nEse d\u00eda sa\u00edu da s\u00faa casa, unha vivenda militar situada na r\u00faa Santa Engracia, \u00e1s 8.15 horas, vestido de uniforme. Como de costume, non levaba escolta. Subiu ao seu coche oficial, un Seat 131 con matr\u00edcula do ex\u00e9rcito espa\u00f1ol, n\u00famero 5.714-1. Ao volante atop\u00e1base Juan Carlos Villalba, o soldado condutor. O xeneral instalouse no asento traseiro. O coche dirixiuse cara \u00e1 Cidade Universitaria. \u00c1s 8:35 unha moto Guzzi ocupada por d\u00faas persoas achegouse desde a dereita, estabilizando a marcha cando se colocou \u00e1 altura do coche. Un dos motoristas, o acompa\u00f1ante, disparou dous ou tres refachos de metralleta contra o coche. O soldado xirou \u00e1 esquerda e baixou a cabeza. Uns vinte proxect\u00eds perforaron a chapa e pulverizaron os cristais. O xeneral inclinouse sobre o asento no medio dunha gran mancha de sangue. O coche det\u00edvose, mentres que a moto fuxiu. Tanto o xeneral como o condutor foron levados ao hospital, estando xa morto o primeiro deles. \nO atentado tivo un grande impacto pol\u00edtico, non s\u00f3 polo prestixio do xeneral asasinado, sen\u00f3n polo momento escollido, xusto unha semana despois de que o PSOE ga\u00f1ase as elecci\u00f3ns do 28 de outubro e cando Felipe Gonz\u00e1lez, presidente electo, non tomara posesi\u00f3n oficial do cargo. \nFunerais e enterro.\nNo Palacio de Buenavista, sede do ex\u00e9rcito, tivo lugar a misa \"corpore insepulto\" e a entrega de m\u00e1ximas honras militares, como xeneral con mando en praza, aos restos mortais de V\u00edctor Lago Rom\u00e1n, que foi decorado postumamente coa Gran Cruz ao M\u00e9rito Militar con distintivo branco. Foi enterrado en Pontedeume, de onde era natural a s\u00faa muller. \nXu\u00edzos e condenados polo atentado.\nOs membros de ETA Henri Parot \"Unai\" e Juan Lorenzo Lasa Mitxelena \"Txikierdi\", foron condenados pola Audiencia Nacional o 1 de agosto de 2006 a 50 anos de prisi\u00f3n pola s\u00faa participaci\u00f3n no atentado cometido polo chamado comando Argala ou itinerante. Parot xa fora condenado a 4.797 anos de prisi\u00f3n por 26 asasinatos. Txikierdi fora condenado a m\u00e1is de 300 anos de prisi\u00f3n por varios delitos e encarcerado en Francia desde xaneiro de 1985 e en Espa\u00f1a desde abril de 1992. "}
{"id": "499000", "revid": "22570", "url": "https://gl.wikipedia.org/wiki?curid=499000", "title": "Paulo Kellerman", "text": "Paulo Kellerman, nado en Leir\u00eda en 1974, \u00e9 un escritor portugu\u00e9s.\nTraxectoria.\nComezou o seu percorrido publicando as s\u00faas obras en edici\u00f3ns de autor limitadas. Editou un primeiro libro, de micro-narrativas, en 2001. Posteriormente, tense dedicado \u00e1 explotaci\u00f3n e experimentaci\u00f3n das diversas formas de narrativa breve e conto, estando o seu traballo reunido en varias colect\u00e1neas.\nFoi un dos respons\u00e1beis da sa\u00edda e edici\u00f3n da revista literaria \"Cadernos do Alinhavar.\" O seu blog \u00e9 \"A Gaveta do Paulo\". Coorganizou, tam\u00e9n, varios eventos culturais con escritores e iniciativas literarias de relevo. \nTen colabaorado en \"Jornal de Leiria\", \"DNa, DN Jovem, Revista Rodap\u00e9, Revista Bruxinha\" e nos sitios \"Rua de Baixo\", \"Diospiro Joyeux\" e \"Storm Magazine\".\nRevelando unha gran coherencia e solidez tem\u00e1tica, a s\u00faa obra evid\u00e9nciase pola forma cir\u00farxica e desapaixonada, cr\u00faa mais clarividente, como espella as banalidades e contradici\u00f3ns, perplexidades e frustraci\u00f3nss, d\u00fabidas e incomunicaci\u00f3ns que caracterizan a existencia coti\u00e1, forzando frecuentemente o lector a confrontarse consigo mesmo."}
{"id": "499001", "revid": "23204", "url": "https://gl.wikipedia.org/wiki?curid=499001", "title": "Medea (filme de 2017)", "text": "Medea \u00e9 un filme costarrique\u00f1o de 2017 dirixido por Alexandra Latishev Salazar. Foi escollido como candidato de Costa Rica para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "499003", "revid": "23204", "url": "https://gl.wikipedia.org/wiki?curid=499003", "title": "El sonido de las cosas", "text": "El sonido de las cosas \u00e9 un filme costarrique\u00f1o de 2016 dirixido por Ariel Escalante. Foi escollido como candidato de Costa Rica para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "499004", "revid": "23204", "url": "https://gl.wikipedia.org/wiki?curid=499004", "title": "Entonces nosotros", "text": "Entonces nosotros \u00e9 un filme costarrique\u00f1o de 2016 dirixido por Hern\u00e1n Jim\u00e9nez. Foi escollido como candidato de Costa Rica para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "499007", "revid": "89787", "url": "https://gl.wikipedia.org/wiki?curid=499007", "title": "Presos (filme de 2015)", "text": "Presos \u00e9 un filme costarrique\u00f1o de 2015 dirixido por Esteban Ram\u00edrez. O filme foi escollido como entrada de Costa Rica para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "499008", "revid": "23204", "url": "https://gl.wikipedia.org/wiki?curid=499008", "title": "Princesas rojas", "text": "Princesas rojas \u00e9 un filme costarrique\u00f1o de 2013 dirixido por Laura Astorga. Foi escollido como candidato de Costa Rica para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "499009", "revid": "98629", "url": "https://gl.wikipedia.org/wiki?curid=499009", "title": "Del amor y otros demonios (filme)", "text": "Del amor y otros demonios \u00e9 un filme colombo-costarrique\u00f1o de 2009 dirixido por Hilda Hidalgo. O filme foi escollido como candidato de Costa Rica para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado. Bas\u00e9ase na novela hom\u00f3nima de Gabriel Garc\u00eda M\u00e1rquez."}
{"id": "499010", "revid": "89787", "url": "https://gl.wikipedia.org/wiki?curid=499010", "title": "Giovanna Botteri", "text": "Giovanna Botteri, nada en Trieste o 14 de xu\u00f1o de 1957, \u00e9 unha xornalista italiana.\nTraxectoria.\nFilla do xornalista Guido Botteri, exdirector da RAI Friuli-Venezia Giulia , e de nai montenegrina , licenciouse en filosof\u00eda pola Universidade de Trieste, e logo doutorouse en historia do cine na Sorbona de Par\u00eds.\nEmpezou a colaborar en revistas de filosof\u00eda como \"Aut Aut\" e \"Alfabeta\" e a partir de 1983 nos xornais \"Il Piccolo\" e \"Alto Adige\" para pasar en 1985 a traballar para a RAI de Trieste, primeiro na radio e m\u00e1is tarde na televisi\u00f3n. En maio de 1986 fixo un especial con Margherita Hack para RAI 3, e logo colaborou con Michele Santoro no programa \"Samarcanda\". En decembro de 1988 entrou na redacci\u00f3n internacional do telexornal TG3 . \nComo enviada especial e correspondente seguiu numerosos e importantes eventos internacionais: en 1991 o colapso da Uni\u00f3n Sovi\u00e9tica e o inicio da guerra de independencia en Croacia, de 1992 a 1996 a guerra en Bosnia e o asedio en Sarajevo onde, xunto con Miran Hrovatin, filmou o lume da Biblioteca Nacional, o masacre de Markale e o de Srebrenica. Estivo en Alxeria, Sur\u00e1frica, Ir\u00e1n e Albania, onde seguiu a rebeli\u00f3n en Vlor\u00eb en 1997 para despois documentar a guerra en Kosovo e entrar en Pe\u0107 canda o ex\u00e9rcito italiano en 1999. Nese ano volveu traballar con Santoro para \"Circus\" e en 2000 para \"Sciusci\u00e0\" . \nTras seguir o contracumio do G 8 de X\u00e9nova en 2001 estivo en Afganist\u00e1n ata o derrocamento do r\u00e9xime talib\u00e1n e, como correspondente do TG2 e do TG3, en Iraq antes e durante a segunda guerra do Golfo . En outubro de 2002 seguiu as inspecci\u00f3ns das Naci\u00f3ns Unidas \u00e1s prisi\u00f3ns iraqu\u00eds e, xunto con Guido Cravero, filmou en exclusiva mundial tanto o inicio dos bombardeos en Bagdad o 20 de marzo do 2003 como a chegada dos tanques dos Estados Unidos o 9 de abril. De 2000 a 2004 dirixiu a edici\u00f3n nocturna do TG 3 e entre 2005 e 2006 a edici\u00f3n principal, a das 19:00 horas, e de 2007 a 2019 foi correspondente nos Estados Unidos. Dende o 1 de agosto de 2019 \u00e9 correspondente da RAI na China, centrando as s\u00faas reportaxes e novas dende finais de decembro de 2019 na pandemia co\u00f1ecida como COVID-19, causada polo virus SARS-CoV-2."}
{"id": "499011", "revid": "108383", "url": "https://gl.wikipedia.org/wiki?curid=499011", "title": "SS Imperator", "text": ""}
{"id": "499013", "revid": "23204", "url": "https://gl.wikipedia.org/wiki?curid=499013", "title": "Caribe (filme de 2004)", "text": "Caribe \u00e9 un filme costarrique\u00f1o de 2004 dirixido por Esteban Ram\u00edrez. Foi protagonizado polos artistas intencionais Jorge Perugorr\u00eda, Cuca Escribano e Maya Zapata. O gui\u00f3n (coescrito entre Ram\u00edrez e Ana Istar\u00fa), \u00e9 unha adaptaci\u00f3n dun conto do escritor Carlos Salazar Herrera titulado \"El solitario\", publicado postumamente no seu libro \"De amor, celos y muerte\" (1980).\n\"Caribe\" foi a primeira longametraxe na carreira de Esteban Ram\u00edrez. A cinta mestura diversos elementos narrativos: unha mensaxe ambientalista e de denuncia social, no medio dun tri\u00e1ngulo amoroso que confl\u00faen na vida tormentosa do seu protagonista. Foi escollido como candidato de Costa Rica para o \u00d3scar \u00f3 mellor filme internacional na 78\u00aa edici\u00f3n dos premios, mais finalmente non foi nomeado."}
{"id": "499015", "revid": "89787", "url": "https://gl.wikipedia.org/wiki?curid=499015", "title": "Run (filme de 2014)", "text": "Run \u00e9 un filme franco-marfil\u00e9s de 2014 dirixido por Philippe Lac\u00f4te. Estreouse na secci\u00f3n Un Certain Regard no Festival Internacional de Cinema de Cannes de 2014. \u00c9 o relato ficcionalizado da axitaci\u00f3n postelectoral de 2011 en Costa do Marfil, que matou a 3000 persoas. Foi o primeiro filme dese pa\u00eds en ser escollido para o Festival de Cannes.\nFoi escollido como candidato de Costa Rica para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado. Recibiu 12 nomeamentos nos Premios da Academia Africana de Cinema, mais non ga\u00f1ou ning\u00fan galard\u00f3n."}
{"id": "499017", "revid": "85894", "url": "https://gl.wikipedia.org/wiki?curid=499017", "title": "Manuel P\u00e9rez Becerra", "text": "Manuel P\u00e9rez Becerra, nado na Pobra do Carami\u00f1al cara a 1907 e finado no mesmo concello o 12 de xaneiro de 1937, foi un sindicalista e pol\u00edtico galego.\nTraxectoria.\nMaquinista naval. Afiliado \u00e1 CNT. Co golpe de Estado do 18 de xullo de 1936 foi detido o 7 de xaneiro de 1937 xunto con Manuel Hermo Vidal. Inculpado en causa militar. Sucidouse tir\u00e1ndose por unha fiestra do segundo piso do cuartelillo de Falange da Pobra do Carami\u00f1al onde estaba detido, segundo a versi\u00f3n oficial. Outras fontes aseguran que foi asasinado."}
{"id": "499018", "revid": "89787", "url": "https://gl.wikipedia.org/wiki?curid=499018", "title": "Mali (filme)", "text": "Mali \u00e9 un filme croata de 2018 dirixido por Antonio Nui\u0107. Foi escollido como candidato de Croacia para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nFrenki, un traficante de drogas recentemente liberado do c\u00e1rcere, loita pola custodia do seu fillo."}
{"id": "499021", "revid": "23204", "url": "https://gl.wikipedia.org/wiki?curid=499021", "title": "Osmi povjerenik", "text": "Osmi povjerenik \u00e9 un filme croata de 2018 dirixido por Ivan Salaj. Foi escollido como candidato de Croacia para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "499022", "revid": "1131", "url": "https://gl.wikipedia.org/wiki?curid=499022", "title": "Al\u00e9n do Cosmos", "text": "Al\u00e9n do Cosmos \u00e9 un documental dirixido por Pedro Pablo Alonso no ano 2016 que repasa a traxectoria do futbolista vigu\u00e9s Santiago Formoso, que xogou en varios equipos dos Estados Unidos, entre eles o m\u00edtico Cosmos de Nova York de finais dos anos 70, onde compartiu equipo con xogadores como Pel\u00e9, Franz Beckenbauer ou Carlos Alberto.\nProduci\u00f3n.\nOs xornalistas Pedro Pablo Alonso e Rub\u00e9n Pardi\u00f1as \u00f3 co\u00f1ecer a historia de Santiago Formoso no New York Cosmos, decidiron realizar un documental titulado narrando as experiencias do futbolista galego na liga de f\u00fatbol norteamericana e a s\u00faa estad\u00eda no New York Cosmos. O documental comezou a rodarse no ano 2013, contando coa colaboraci\u00f3n do actor Lu\u00eds Tosar, o futbolista Iago Aspas, o xornalista da televisi\u00f3n de Galicia Luis Timiraos ou o adestrador Paco Herrera. O grupo Ruxe Ruxe compuxo o tema \"Al\u00e9n do Cosmos\" para o documental.\nEstrea.\nA estrea do documental tivo lugar o 1 de decembro de 2016 no auditorio do Concello de Vigo, asistindo entre outros Eduardo Berizzo, Iago Aspas ou Sergio \u00c1lvarez."}
{"id": "499023", "revid": "23204", "url": "https://gl.wikipedia.org/wiki?curid=499023", "title": "A\u015boka (filme)", "text": "A\u015boka (en ) \u00e9 un filme \u00e9pico indio de 2001 dirixido e coescrito por Santosh Sivan. \u00c9 unha versi\u00f3n dramatizada da vida temper\u00e1 do emperador A\u015boka, da dinast\u00eda Maurya, quen gobernou a maior\u00eda do subcontinente indio no s\u00e9culo -III. Est\u00e1 protagonizado por Kareena Kapoor, Shah Rukh Khan, Hrishita Bhatt, Ajith Kumar (no seu \u00fanico filme hindi) e Danny Denzongpa. Foi producido por Khan, Juhi Chawla e Radhika Sangoi. O gui\u00f3n foi escrito por Santosh Sivan e Saket Chaudhary, e o di\u00e1logo por Abbas Tyrewala. O filme foi estreado co t\u00edtulo \"Ashoka The Great\" na India.\nO filme foi amplamente distribu\u00eddo no Reino Unido e en Am\u00e9rica do Norte, e foi escollido para a proxecci\u00f3n no Festival Internacional de Cinema de Venicia e no Festival Internacional de Cinema de Toronto, onde conseguiu valoraci\u00f3ns positivas."}
{"id": "499029", "revid": "98629", "url": "https://gl.wikipedia.org/wiki?curid=499029", "title": "Caroline Haslett", "text": "Dame Caroline Harriet Haslett, nada en Worth (Sussex) o 17 de agosto de 1895 e finada en Bungay (Reino Unido) o 4 de xaneiro de 1957, foi unha enxe\u00f1eira el\u00e9ctrica inglesa, administradora de industria da electricidade e defensora dos dereitos das mulleres.\nFoi a primeira secretaria da Women's Engineering Society (WES) e a fundadora e editora da s\u00faa revista, \"Woman Engineer\". Xunto con Laura Annie Willson, e co apoio de Lady Margaret Moir, fundou a Electrical Association for Women, sendo a primeira directora desta asociaci\u00f3n en 1925. O seu principal interese era aproveitar os beneficios da enerx\u00eda el\u00e9ctrica para emancipar as mulleres das tarefas dom\u00e9sticas, para que puideran lograr as s\u00faas propias ambici\u00f3ns f\u00f3ra do fogar. \nTraxectoria.\nCaroline Haslett era a filla m\u00e1is vella de Robert Haslett, un instalador de sinais de ferrocarril e activista do movemento cooperativo, e de Caroline Sarah Holmes. Despois de asistir \u00e1 escola en Haywards Heath, realizou un curso de secretariado de negocios en Londres, onde tam\u00e9n se uniu ao movemento sufraxista. A trav\u00e9s dun contacto da s\u00faa nai, empezou a traballar en lna empresa de caldeiras Cochran como empregada e uniuse \u00e1 Uni\u00f3n Social e Pol\u00edtica de Mulleres (WSPU) fundada por Emmeline Pankhurst. Trasladouse aos talleres de Cochran durante a primeira guerra mundial, e adquiriu unha formaci\u00f3n b\u00e1sica de enxe\u00f1ar\u00eda en Londres e en Annan, Dumfriesshire.\nEn 1919 Haslett deixou Cochran's para converterse na primeira secretaria da Sociedade de Mulleres Enxe\u00f1eiras (WES) e primeira editora da revista \"The Woman Engineer\", que continuou editando ata 1932.\nEn xu\u00f1o de 1920 axudou a fundar Atalanta Ltd, unha empresa de enxe\u00f1ar\u00eda para mulleres.\nEn 1924, a Sra. Mabel Lucy Matthews prop\u00faxolle a idea de popularizar o uso dom\u00e9stico da electricidade para aliviar a carga das mulleres. A Instituci\u00f3n de Enxe\u00f1eiros El\u00e9ctricos e a Asociaci\u00f3n de Desenvolvemento El\u00e9ctrico rexeitaran a proposta, pero Haslett viu as s\u00faas posibilidades. Entusiasmouse co concepto e persuadiu a Lady Katharine Parsons, ent\u00f3n presidenta de WES, para que organizase unha reuni\u00f3n para discutilo. En novembro de 1924 co-fundou e converteuse na primeira directora da Asociaci\u00f3n El\u00e9ctrica para Mulleres (EAW), da que foi directora at\u00e9 1956, cando se viu obrigada a xubilarse por motivos de sa\u00fade; de 1924 a 1956 editou \"The Electrical Age\", a revista da EAW.\nEn 1925 a Sociedade de Mulleres Enxe\u00f1eiras organizou unha conferencia especial en Wembley, en asociaci\u00f3n coa Primeira Conferencia Internacional de Mulleres na Ciencia, a Industria e o Comercio. A conferencia foi inaugurada pola Duquesa de York e foi presidida por Lady Nancy Astor, a primeira muller en ocupar un asento na C\u00e1mara dos Com\u00fans. Este evento tam\u00e9n presentou a Caroline Haslett a un p\u00fablico m\u00e1is amplo. Permaneceu como secretaria de WES ata 1929, cando se converteu en secretaria honoraria, e foi a presidenta da sociedade desde 1940 ata 1941 (sucedendo \u00e1 directora do estaleiro Edith Mary Douglas, e sucedida pola enxe\u00f1eira el\u00e9ctrica Gertrude Entwistle).\nHaslett foi a \u00fanica muller delegada na Conferencia Mundial do Poder en Berl\u00edn en 1930 e representou a Gran Breta\u00f1a en conferencias posteriores sobre o poder. Durante os seguintes 20 anos as s\u00faas actividades p\u00fablicas foron extraordinarias, como o describiu a s\u00faa amiga Margaret Partridge, enxe\u00f1eira el\u00e9ctrica e outra presidenta de WES. Ocupou distintos postos, e foi a primeira muller da Instituci\u00f3n de Enxe\u00f1eiros El\u00e9ctricos (IEE).\nEn 1932, a National Safety First Association (precursora da Royal Society for the Prevention of Accidents) ampliou as s\u00faas actividades \u00e1 seguridade no fogar, e Caroline Haslett foi nomeada presidenta do Comit\u00e9 de Seguridade no Fogar, cargo que ocupou ata 1936. Converteuse na primeira muller vicepresidenta da asociaci\u00f3n en 1937.\nDurante a segunda guerra mundial foi a \u00fanica muller membro (e a \u00fanica experta en seguridade) do comit\u00e9 de 20 persoas convocado pola IEE para examinar os requisitos das instalaci\u00f3ns el\u00e9ctricas na Gran Breta\u00f1a da posguerra, que formaba parte dun plan m\u00e1is amplo de estudos sobre edificios da posguerra. Unha parte importante desas recomendaci\u00f3ns foi unha nova norma sobre enchufes e tomas de corrente. O resultado foi o BS 1363. O informe tam\u00e9n recomendou o sistema de circu\u00edto de anel, que se converter\u00eda en est\u00e1ndar.\nHaslett converteuse en vicepresidenta da Federaci\u00f3n Internacional de Mulleres Empresarias e Profesionais en 1936 e presidenta da organizaci\u00f3n en 1950; e foi a primeira muller en presidir un grupo de traballo do goberno. Durante moitos anos foi membro do Instituto Real de Asuntos Internacionais e da Instituci\u00f3n Real. Foi nomeada para a Crawley New Town Development Corporation 1947-56; e serviu como vicepresidenta (1948) e primeira muller presidente (1953-54) da British Electrical Development Association. Representou ao goberno do Reino Unido en misi\u00f3ns comerciais nos Estados Unidos, o Canad\u00e1 e Escandinavia, e despois da segunda guerra mundial desempe\u00f1ou un papel destacado nas conferencias organizadas para as mulleres en Alema\u00f1a polas autoridades brit\u00e1nicas e estadounidenses.\nEn opini\u00f3n de Margaret Partridge, o maior logro da polifac\u00e9tica carreira de Haslett produciuse en 1947, cando foi nomeada membro da Autoridade Brit\u00e1nica de Electricidade (BEA), m\u00e1is tarde a Autoridade Central de Electricidade, que se formou para dirixir a industria baixo propiedade nacional. En 1949 a BEA nomeou a un dos buques da s\u00faa frota D\u00e1me Caroline Haslett en honra \u00e1 s\u00faa primeira muller membro. A BEA creou o Caroline Haslett Trust para proporcionar bolsas e bolsas de viaxe aos seus membros.\nPublicaci\u00f3ns.\nAs publicaci\u00f3ns de Caroline Haslett incl\u00faen \nEditou \"The EAW Electrical Handbook\" para a Asociaci\u00f3n El\u00e9ctrica de Mulleres. \nReco\u00f1ecementos.\nEn reco\u00f1ecemento aos servizos prestados por Haslett \u00e1s mulleres, foi nomeada comendadora da Orde do Imperio Brit\u00e1nico en 1931, e en 1947, en reco\u00f1ecemento ao seu labor para a Xunta de Comercio e o Ministerio de Traballo, foi nomeada Dama comendadora da Orde do Imperio Brit\u00e1nico. Foi elixida membro da Instituci\u00f3n de Enxe\u00f1eiros El\u00e9ctricos (IEE) en 1932. Desde 1950 ata a s\u00faa morte foi Xu\u00edz de Paz do Condado de Londres."}
{"id": "499030", "revid": "10599", "url": "https://gl.wikipedia.org/wiki?curid=499030", "title": "Somorrostro", "text": "O Somorrostro foi un barrio de barracas da cidade de Barcelona, situado entre os actuais distritos de Sant Mart\u00ed e Ciutat Vella durante o s\u00e9culo XX. As barracas atop\u00e1banse na praia, entre o hospital de infecciosos (actual Hospital del Mar, na periferia da Barceloneta) e a desaparecida f\u00e1brica de gas Lebon do Poblenou. O barrio estendeuse ata a riera do Bogatell. Desapareceu en 1964 logo do traslado dos seus habitantes a vivendas da Obra Sindical del Hogar.\nNo barrio houbo unha importante colonia de xitanos, no co\u00f1ecido como Tur\u00f3 dels Gitanos (outeiro dos Xitanos), onde naceu a bailarina Carmen Amaya. As condici\u00f3ns de vida eran moi precarias e o barrio foi utilizado tam\u00e9n como vertedoiro."}
{"id": "499032", "revid": "6483353", "url": "https://gl.wikipedia.org/wiki?curid=499032", "title": "Primeiro ministro de Gab\u00f3n", "text": "O primeiro ministro de Gab\u00f3n \u00e9 o xefe de goberno de Gab\u00f3n.\nDescrici\u00f3n do cargo.\nO primeiro ministro \u00e9 nomeado polo presidente da Rep\u00fablica. O presidente pode cesar o primeiro ministro por iniciativa propia, mediante a dimisi\u00f3n presentada polo propio primeiro ministro, ou despois dunha moci\u00f3n de censura na Asemblea Nacional. O primeiro ministro pode nomear outros membros do goberno e rescindir os seus cargos. O primeiro ministro pode substitu\u00edr o presidente con autorizaci\u00f3n expresa e para unha orde do d\u00eda determinada. \nDentro dos 45 d\u00edas seguintes ao nomeamento do Consello de Ministros, o primeiro ministro presentar\u00e1 ante a Asemblea Nacional o seu programa pol\u00edtico xeral que levar\u00e1 a un debate aberto, seguido dun voto de confianza. Para que dita votaci\u00f3n saia adiante prec\u00edsase maior\u00eda absoluta dos membros da Asemblea Nacional. \nO primeiro ministro dirixe as acci\u00f3ns do goberno e asegura a execuci\u00f3n das leis. Segundo as condici\u00f3ns do artigo 20, o primeiro ministro exerce o poder regulador e nomea postos civ\u00eds e militares do Estado. Pode delegar determinados poderes noutros membros do goberno. A substituci\u00f3n do primeiro ministro est\u00e1 asegurada por un membro do goberno designado por un decreto do presidente da Rep\u00fablica, segundo a orde de nomeamento do decreto que dispuxo a composici\u00f3n do goberno. O ministro que asume as funci\u00f3ns do primeiro ministro interino inv\u00edstese temporalmente cos plenos dereitos e poderes do cargo. As acci\u00f3ns do primeiro ministro deben ser refrendadas polos membros do goberno encargados da s\u00faa execuci\u00f3n."}
{"id": "499035", "revid": "98629", "url": "https://gl.wikipedia.org/wiki?curid=499035", "title": "M\u00e9topas do Parten\u00f3n", "text": "As M\u00e9topas do Parten\u00f3n son un conxunto de noventa e d\u00faas placas cadradas esculpidas en m\u00e1rmore do Pent\u00e9lico, situadas orixinalmente arredor do arquitrabe do Parten\u00f3n na Acr\u00f3pole de Atenas. Foron esculpidas por varios artistas a\u00ednda que o mestre de obras foi certamente Fidias. Foron talladas entre o 447-446 a.C. e o 438-442 a.C. como data prob\u00e1bel de finalizaci\u00f3n. A maior\u00eda deles est\u00e1n moi danadas e,xeralmente, aparecen dous personaxes en cada m\u00e9topa.\nAs interpretaci\u00f3ns destas m\u00e9topas non son m\u00e1is que hip\u00f3teses realizadas a partir das siluetas, \u00e1s veces apenas perceptibles, en comparaci\u00f3n con outras representaci\u00f3ns da \u00e9poca (principalmente vasos). P\u00e9nsase que en cada lado do Parten\u00f3n haber\u00eda un tema com\u00fan representado por un feixe de episodios concretos: a Amazonomaquia no oeste, a ca\u00edda de Troia no norte, a xigantomaquia no leste e a loita de centauros contra lapitas no sur. As m\u00e9topas te\u00f1en un tema exclusivamente b\u00e9lico, igual que a decoraci\u00f3n da estatua crisoelefantina de Atenea Partenos que se atopa no Parten\u00f3n. Semella ser unha evocaci\u00f3n da oposici\u00f3n entre a orde e o caos, entre o humano e o animal (a\u00ednda que, \u00e1s veces, aparezan tendencias animais nos humanos), entre a civilizaci\u00f3n e a barbarie, incluso Occidente e Oriente. Este tema xeral consid\u00e9rase como unha met\u00e1fora das Guerras m\u00e9dicas e, polo tanto, unha valoraci\u00f3n da cidade de Atenas.\nA maior\u00eda das m\u00e9topas foron destru\u00eddas sistematicamente polos cristi\u00e1ns cando o Parten\u00f3n se transformou nunha igrexa ao redor do s\u00e9culo VI e VII. Por\u00e9n, a utilizaci\u00f3n do edificio como polvoreira durante a ocupaci\u00f3n polos otom\u00e1ns e o posterior estoupido durante o sitio de Atenas polos venecianos en setembro de 1687, remataron por destru\u00edlas na s\u00faa maior parte. Conserv\u00e1ronse mellor as m\u00e9topas do lado sur e, delas, catorce est\u00e1n no Museo Brit\u00e1nico de Londres e unha no Louvre. As dos lados restantes, moi danadas, permanecen en Atenas e, algunha a\u00ednda est\u00e1 na localizaci\u00f3n orixinal do edificio. D\u00faas cabezas que faltan doutra m\u00e9topa est\u00e1n exhibidas no Museo Nacional de Copenhague, e outra m\u00e1is na Universidade de W\u00fcrzburg. Tam\u00e9n hai varios fragmentos depositados nos Museos Vaticanos.\nO Parten\u00f3n.\nNo 480 a.C. os persas saquearon a Acr\u00f3pole de Atenas inclu\u00edndo un \"pre-Parten\u00f3n\" ent\u00f3n en construci\u00f3n. Despois das s\u00faas vitorias en Salamina e Platea, os atenienses xuraron non remata-los templos destru\u00eddos sen\u00f3n deixalos tal como estaban a fin de lembra-la \"barbarie\" persa. A seguir, o poder de Atenas foi medrando pouco a pouco, principalmente dentro da Liga de Delos que controlaba dun xeito cada vez m\u00e1is hexem\u00f3nico. Ademais, no 454 a.C., o tesouro da liga foi transferido de Delos a Atenas e, pouco tempo despois, Atenas, comezou un vasto programa de construci\u00f3ns, financiado por este tesouro; entre estes estaba o Parten\u00f3n. Este novo edificio non pretend\u00eda converterse nun templo, sen\u00f3n nun tesouro destinado a albergar a colosal estatua criselefantina de Atenea Partenos.\nO Parten\u00f3n erixiuse entre o 447 e o 438 a.C. A diferenza do \"pre-Parten\u00f3n\", do que s\u00f3 se sabe que era hex\u00e1stilo, este novo edificio, m\u00e1is grande, era oct\u00e1stilo (contaba con oito columnas na fachada dianteira e posterior e dezasete nas laterais) e med\u00eda 30,88 metros de ancho e 69,50 metros de longo. O \"sekos\" (parte pechada e rodeada polo per\u00edstilo) ti\u00f1a unha largura de 19 metros. As\u00ed, poder\u00edanse crear d\u00faas grandes salas: unha, ao leste, para acomodar a estatua de doce metros de altura e outra, ao oeste, para albergar o tesouro da Liga de Delos. O traballo foi confiado a Ictinos, Cal\u00edcrates e Fidias. O proxecto de decoraci\u00f3n era tradicional na s\u00faa forma (front\u00f3ns e m\u00e9topas) e sen precedentes no seu tama\u00f1o e propoerci\u00f3ns. Os front\u00f3ns eran m\u00e1is grandes e complexos do que se fixera ata ent\u00f3n e o n\u00famero de m\u00e9topas (92 en total), todas esculpidas, non ti\u00f1a precedentes e nunca se volveu repetir. Finalmente, mentres o templo era da orde d\u00f3rica, a decoraci\u00f3n arredor do \"sekos\" (normalmente composta por m\u00e9topas e tr\u00edglifos) foi substitu\u00edda por un friso corrido de orde x\u00f3nica.\nDescrici\u00f3n xeral.\nEstrutura da obra.\nNos edificios d\u00f3ricos constru\u00eddos en m\u00e1rmore, as m\u00e9topas decoraban a parte do entaboamento, friso, que estaba sobre o arquitrabe, alternandose con tr\u00edglifos. Estes recordaban \u00e1s trabes de madeira que sosti\u00f1an o tellado, nos antigos templos constru\u00eddos con madeira. O espazo entre os triglifos que, orixinalmente era un simple espazo de pedra virxe, foi rapidamente empregada para recibir unha decoraci\u00f3n esculpida: as m\u00e9topas.\nO Parten\u00f3n ti\u00f1a noventa e d\u00faas m\u00e9topas policromadas: catorce en cada unha das fachadas leste e oeste e trinta e d\u00faas en cada un dos lados norte e sur. Para designalas, os especialistas adoitan numeralas de esquerda a dereita con n\u00fameros romanos.Foron esculpidas en lousas, case cadradas, de m\u00e1rmore do Pent\u00e9lico: 1,20 metros de alto para un largo variable, pero de media 1,25 metros. Orixinalmente, o bloque de m\u00e1rmore ti\u00f1a 35 cent\u00edmetros de grosor e as esculturas fac\u00edanse en altorrelevo, mesmo, en moi alto relevo case no l\u00edmite do vulto redondo, de tal xeito que, as figuras sobresa\u00edan uns 25 cent\u00edmetros. As m\u00e9topas ti\u00f1an unha ducia de metros de altura e ti\u00f1an unha media de d\u00faas figuras cada unha.\nNing\u00fan edificio grego antigo adorn\u00e1rase nunca antes cun n\u00famero tan grande de m\u00e9topas con decoraci\u00f3n tallada, nin antes nin despois da construci\u00f3n do Parten\u00f3n. No templo de Zeus en Olimpia, m\u00e1is antigo, s\u00f3 se esculpiran as do soportal interior; na \"Tes\u00e9ion\" contempor\u00e1neo do Parten\u00f3n, s\u00f3 se esculpiran as da fachada leste e as catro \u00faltimas (cara ao leste) nos lados norte e sur.\nTemas e interpretaci\u00f3ns.\nNon se conserva ningunha descrici\u00f3n antiga sobre as m\u00e9topas que permita atribu\u00edr unha interpretaci\u00f3n definitiva. A primeira referencia literaria sobre a decoraci\u00f3n escult\u00f3rica do Parten\u00f3n foi escrita por Pausanias no s\u00e9culo II a.C.; con todo, s\u00f3 describiu os front\u00f3ns. No entanto, hai autores que defenden que a comparaci\u00f3n cos temas presentes na cer\u00e1mica \u00e1tica contempor\u00e1nea poden ofrecer referencias para a s\u00faa an\u00e1lise.\nO tema xeral das noventa e d\u00faas m\u00e9topas \u00e9 exclusivamente b\u00e9lico, como na estatua criselefantina de Atenea, a\u00ednda que diferente dos front\u00f3ns e do friso. Parece que \u00e9 unha oposici\u00f3n entre a orde e o caos, entre o ser humano e o animal (quizais entre as diferentes tendencias animais dos humanos), entre a civilizaci\u00f3n e a barbarie, ou incluso entre Oriente e Occidente. O conxunto vese a mi\u00fado como unha met\u00e1fora das Guerras m\u00e9dicas. Un aspecto subxacente poder\u00eda ser o matrimonio e o feito de que a ruptura da s\u00faa harmon\u00eda produce o caos. Polo tanto, como noutras zonas do Parten\u00f3n, estar\u00eda representada a celebraci\u00f3n de valores c\u00edvicos, dos que o matrimonio entre cidad\u00e1ns e fillas de cidad\u00e1ns ser\u00eda un dos seus fundamentos.\nAs m\u00e9topas dos lados leste, norte e oeste sufriron principalmente destruci\u00f3ns sistem\u00e1ticas por parte dos cristi\u00e1ns entre os s\u00e9culos VI e VII, o que dificultou saber con precisi\u00f3n o que representaban. Ao leste, no lado m\u00e1is importante desde o punto de vista relixioso, o tema das m\u00e9topas ser\u00eda a xigantomaquia. Zeus e Hera (ou Atenea) estar\u00edan representados nas m\u00e9topas centrais e os enfrontamentos dispor\u00edanse simetricamente ao seu redor. No oeste, os gregos estar\u00edan representados loitando contra adversarios con roupa oriental. A interpretaci\u00f3n m\u00e1is com\u00fan \u00e9 que se trata da amazonomaquia. Non obstante, as m\u00e9topas sufriron tal desgaste que \u00e9 dif\u00edcil distinguir se os adversarios dos gregos son homes ou mulleres. Se fosen homes estes poder\u00edan ser persas, a\u00ednda que hai poucas representaci\u00f3ns de persas a cabalo. Durante o asedio de Atenas de 1687,polos venecianos dirixido por Francesco Morosini, as m\u00e9topas da cara norte sufriron unha gran deterioraci\u00f3n debido \u00e1 explosi\u00f3n da p\u00f3lvora almacenada no Parten\u00f3n. Propux\u00e9ronse, tam\u00e9n, varias identificaci\u00f3ns: unha das m\u00e9topas representar\u00eda a Menelao e ao seu car\u00f3n, Helena mais outra interpretaci\u00f3n reco\u00f1ece a Eneas e Anquises; polo tanto, p\u00e9nsase que o tema xeral desta zona poder\u00eda se-la ca\u00edda de Troia. Finalmente, as m\u00e9topas da cara sur non sufriron os danos do iconoclastia cristi\u00e1, pero si a explosi\u00f3n de 1687. As \u00faltimas sobreviventes, situadas en cada extremo do Parten\u00f3n, representan o combate entre os centauros e aos lapitas, a\u00ednda que as m\u00e9topas centrais, que son co\u00f1ecidas exclusivamente polos debuxos atribu\u00eddos a Jacques Carrey, provocan controversia en canto \u00e1 s\u00faa interpretaci\u00f3n. Alg\u00fans arque\u00f3logos cren que poder\u00eda ser un enfrontamento exclusivamente ateniense entre humanos e centauros.\nEscultura e pintura.\nA escultura das m\u00e9topas do Parten\u00f3n realiz\u00e1ronse en varias etapas. O artista comezaba debuxando as contornas dos seus personaxes e, despois, retiraba o m\u00e1rmore que quedaba f\u00f3ra do debuxo, at\u00e9 o \"fondo\" da m\u00e9topa. A seguir, continuaba separando a figura do fondo e remataba pu\u00edndo e refinando os propios personaxes. \u00c9 posible que varios escultores, cada un especializado en cada unha destas etapas, puidesen colaborar. Os traballos de cicelado das imaxes ti\u00f1an que se faceren no chan, antes de coloca-las m\u00e9topas, na parte superior dos muros. Os escultores, necesariamente numerosos, seguramente comezaron a traballar xa no 447 ou 446 a.C. para completa-lo seu traballo antes do 438 a.C., data na que comezaron os traballos de cubrici\u00f3n do edificio, do que se pensa que a data m\u00e1is probable de finalizaci\u00f3n tivo que ser polo 442 a.C.ou pouco despois. Por outra banda, a\u00ednda que a decoraci\u00f3n esculpida tivese que estar rematada, non ocorr\u00eda o mesmo para a pintura ou os adornos met\u00e1licos que se poder\u00edan engadir m\u00e1is tarde.\nTam\u00e9n se pensa que alg\u00fans artistas houberon traballar en varias m\u00e9topas. As\u00ed, na m\u00e9topa Leste VI, Poseid\u00f3n est\u00e1 na mesma posici\u00f3n que o lapita metopa Sur II, mentres que o xigante que est\u00e1 a piques de caer, ten unha posici\u00f3n moi semellante \u00e1 do lapita da metopa Sur VIII, o que poder\u00eda significar que pertencen ao mesmo autor ou que houbo un proceso de inspiraci\u00f3n e imitaci\u00f3n.\nPor\u00e9n, non se conservou o nome de ning\u00fan dos escultores das m\u00e9topas do Parten\u00f3n, mais dado que hai grandes diferenzas de calidade e estilo entre as m\u00e9topas, \u00e9 moi probable que fosen esculpidas por varios escultores. Algunhas parecen \"vellas\", quizais por ser orixinarias de artistas m\u00e1is vellos ou m\u00e1is conservadores a\u00ednda que tam\u00e9n \u00e9 posible que fosen realizadas nos primeiros momentos. Para aquelas cuxa calidade non est\u00e1 ao nivel das demais, tense suxerido que, dada a escala da obra, foi necesario empregar a t\u00f3dolos escultores dispo\u00f1ibles. Unha hip\u00f3tese final \u00e9 a s\u00edntese de t\u00f3dalas anteriores: ao comezo do obra, contrat\u00e1ronse moitos artistas; pero a medida que avanzaba o traballo, os menos diestros foron sendo, gradualmente, descartados pero xa ter\u00edan producido algunhas m\u00e9topas, de menor calidade. Varias m\u00e9topas do sur son de tal calidade que se chegou \u00e1 conclusi\u00f3n de que deberon ser talladas nos derradeiros momentos, e mesmo, nalgunha ocasi\u00f3n, t\u00e9\u00f1ense citado nomes de escultores como Mir\u00f3n, Alcamenes ou o propio Fidias. Sobre o custe econ\u00f3mico, en 1953, Robert Spenser Stanier propuxo unha estimaci\u00f3n duns 10 talentos pola realizaci\u00f3n das m\u00e9topas.\nComo o resto da decoraci\u00f3n, as m\u00e9topas do Parten\u00f3n estaban policromadas. O fondo era certamente vermello, en contraste cos tr\u00edglifos de cor azul media ou azul escura. A cornixa por riba do friso, tam\u00e9n hab\u00eda estar coloreada. As figuras estaban pintadas, sobre todo, nos ollos, pelo, beizos, xoias e as roupaxes. A pel das figuras masculinas debeu ser m\u00e1is escura c\u00e1 das figuras femininas. Algunhas m\u00e9topas inclu\u00edan elementos da paisaxe, quizais tam\u00e9n pintados. A decoraci\u00f3n rematouse coa adici\u00f3n de elementos (armas, rodas ou arneses) en bronce ou bronce dourado, como demostran os numerosos buratos de fixaci\u00f3n: aparecendo m\u00e1is de 120 nas metopas do sur, as mellor conservadas. Estes elementos de decoraci\u00f3n tam\u00e9n se poder\u00edan empregar para unha identificaci\u00f3n m\u00e1is r\u00e1pida dos personaxes. Existen relaci\u00f3ns moi evidentes entre as figuras das m\u00e9topas e a estatua criselefantina de Atenea conservada no Parten\u00f3n, o que se ten interpretado como que Fidias puido ser o mestre de obra de todo o conxunto.\nHistoria e conservaci\u00f3n.\nHistoria do Parten\u00f3n e das s\u00faas m\u00e9topas.\nO Parten\u00f3n foi devastado polo lume nunha data incerta durante a antig\u00fcidade tard\u00eda, causando graves danos, inclu\u00edda a destruci\u00f3n do tellado. A intensa calor fendeu moitos dos elementos de m\u00e1rmore, inclu\u00eddos os entaboamentos e, consecuentemente, as m\u00e9topas. Levouse a cabo unha importante restauraci\u00f3n durante a que se retellou pero s\u00f3 pola parte interior e, polo tanto, as m\u00e9topas quedaron, na parte dianteira e traseira, ao mal tempo. At\u00e9 o edicto de Teodosio, no 380, o Parten\u00f3n mantivo o seu papel relixioso \"pag\u00e1n\" e dende ent\u00f3n, sufriu un per\u00edodo de abandono m\u00e1is ou menos amplo para se converter, nalg\u00fan momento, durante os s\u00e9culos VI ou VII, nunha igrexa.\nAt\u00e9 ent\u00f3n, as noventa e d\u00faas m\u00e9toaps permaneceran case intactas. As dos lados leste, oeste e norte foron ent\u00f3n sistematicamente danadas polos cristi\u00e1ns, que quer\u00edan borrar o culto dos vellos deuses. S\u00f3 sobreviviu a decoraci\u00f3n tallada dunha m\u00e9topa norte, con d\u00faas figuras femininas, quizais porque foi interpretada como unha Anunciaci\u00f3n (a figura sentada \u00e1 dereita interpretar\u00edase como a Virxe Mar\u00eda e a figura de p\u00e9 \u00e1 esquerda como a do Arcanxo Gabriel). As m\u00e9topas do lado sur salv\u00e1ronse, quizais porque este lado do Parten\u00f3n estaba demasiado preto do bordo da acr\u00f3pole; ou tam\u00e9n porque o \"Physiologus\" inclu\u00edra os centauros no seu bestiario simb\u00f3lico.\nPor outra banda, o edificio non sufriu danos durante a conversi\u00f3n da igrexa-Parten\u00f3n nunha mesquita no s\u00e9culo XV, nin durante os dous s\u00e9culos seguintes. No 1674, un artista ao servizo do marqu\u00e9s de Nointel (embaixador franc\u00e9s perante a Sublime Porta), quizais Jacques Carrey, debuxou unha gran parte das m\u00e9topas que permanec\u00edan sen estragar que, por desgraza, eran exclusivamente as do lado sur. Unha gran parte das m\u00e9topas foron destru\u00eddas, o 26 de setembro de 1687, durante unha explosi\u00f3n producida na reserva de p\u00f3lvora que estaba instalada no Parten\u00f3n, durante o sitio de Atenas polos venecianos comandados por Francesco Morosini. Despois da sa\u00edda dos venecianos, en 1688, e do regreso dos otom\u00e1ns, o edificio volveu albergar unha mesquita. Os anacos de m\u00e1rmore espallados polas ru\u00ednas, inclu\u00eddos fragmentos de m\u00e9topas, reduc\u00edronse a cal ou reutiliz\u00e1ronse como material de construci\u00f3n, por exemplo na parede da Acr\u00f3pole. No s\u00e9culo XVIII, cada vez m\u00e1is viaxeiros occidentais apoder\u00e1ronse de pezas de escultura como recordo.\nLord Elgin.\nCompra e transporte dos m\u00e1rmores.\nEn agosto de 1800, chegou a Atenas un equipo de artistas (pintores, gravadores, moldeadores) contratados por Lord Elgin, embaixador brit\u00e1nico perante o goberno otom\u00e1n, baixo a direcci\u00f3n do pintor Giovanni Battista Lusieri. A s\u00faa misi\u00f3n principal era pintar e moldear as antig\u00fcidades de Atenas e, en segundo lugar, mercalas. Non obstante, os artistas non puideron achegarse o suficientemente \u00e1s metopas como para debuxalas e facer os moldes, pois o Parten\u00f3n estaba situado na acr\u00f3pole de Atenas convertida nunha fortaleza militar pechada aos estranxeiros.\nEn xullo de 1801, Elgin solicitou e obtivo da Sublime Porta un permiso que outorgaba aos seus empregados o acceso permanente \u00e1 fortaleza pois a reconquista brit\u00e1nica de Exipto situou ao embaixador e aos seus empregados nunha situaci\u00f3n diplom\u00e1tica favorable. A\u00ednda as\u00ed, o texto deste documento oficial era ambiguo, ofrecendo varias posibilidades de interpretaci\u00f3n pois non se aclaraba se se lles permit\u00eda aos oficiais de Elgin tomar o que atopasen durante as escavaci\u00f3ns ou se lles permit\u00eda tomar o que quixesen do edificios antigos. Philip Hunt, capel\u00e1n do embaixador, conseguiu impor \u00e1s autoridades locais, que foron ademais ben recompensadas, unha interpretaci\u00f3n liberal do permiso. Daquela, o destino das m\u00e9topas estaba marcado. A finais de xullo de 1801, Hunt solicitou e obtivo permiso para levar unha delas. A partir do 31 de xullo de 1801, xa foi m\u00e1is al\u00f3: d\u00faas metopas do sur foron retiradas, levadas \u00e1 casa do c\u00f3nsul ingl\u00e9s Logotheti e logo enviadas ao Pireo para embarcar con destino a Inglaterra.\nO traballo de separaci\u00f3n das m\u00e9topas foi moi destrutivo. A pesar do estado do edificio, para ter acceso \u00e1s m\u00e9topas, foi necesario eliminar todo o que quedaba da cornixa sur que foi tirada ao chan. Quizais a grande escala da tarefa sexa a causa de que a M\u00e9topa I Sur permaneza no seu lugar, pois ocasionar\u00eda demasiado esforzo para acceder a ela. De feito, cumpriu traballar a eito pois os franceses (especialmente o arque\u00f3logo Fauvel a quen os axentes de Elgin sustraeran parte do equipamento como a andamiaxe e o carro) comezaron a torna-las simpat\u00edas a prol dos otom\u00e1ns. En maio de 1802, cando Lord Elgin e a s\u00faa muller chegaron a Atenas para inspecciona-la obra, xa se ti\u00f1an retirado do Parten\u00f3n sete m\u00e9topas xunto coas estatuas dos front\u00f3ns e unhas 20 placas do friso. No outono, ademais doutros elementos decorativos, sac\u00e1ronse d\u00faas novas m\u00e9topas do edificio. Lusieri traballou \u00e1s pr\u00e9sas e con cada vez menos precauci\u00f3n. O 16 de setembro, escribiu ao seu patrocinador que para a \"oitava m\u00e9topa, aquela en que o Centauro leva \u00e1 muller [...] houbo de ser un pouco b\u00e1rbaro\". Con iso, quer\u00eda dicir que se vira na obriga de tirar algunha cornixa m\u00e1is.\nAs m\u00e9topas e o resto da colecci\u00f3n Elgin almacen\u00e1ronse no Pireo. Cando un buque de guerra brit\u00e1nico fixo al\u00ed escala, aproveitouse para embarcar parte dela, por orde do embaixador e a pesar do rexeitamento dos oficiais. O acordo de paz acelerou as cousas e as caixas foron partindo en orde dispersa. As\u00ed, as d\u00faas primeiras m\u00e9topas, as de xullo de 1801, embarc\u00e1ronse nun barco mercante de Ragusa que as levou, por Halicarnaso e Cnido, a Exipto; dende al\u00ed foron transportados a Malta noutro barco antes de acabar en Londres. Finalmente, toda a colecci\u00f3n non chegou \u00e1 capital brit\u00e1nica at\u00e9 1811.\nInstalaci\u00f3n en Londres.\nA seguir, Lord Elgin alugou unha residencia en \"Park Lane\" para exhibir, de xeito temporal, a s\u00faa colecci\u00f3n a partir de xu\u00f1o de 1807. Antonio Canova foi contactado para a restauraci\u00f3n das estatuas de m\u00e1rmore, como era ent\u00f3n a moda pero, finalmente, negouse a tocalo \u00e1 restauraci\u00f3n afirmando que ser\u00eda un sacrilexio. Por\u00e9n, o seu alumno, John Flaxman, non tivo tales reparos e aceptou facerse cargo do traballo, mai non se chegou a realizar porque Elgin estaba arruinado. A s\u00faa d\u00e9beda total, como consecuencia dos gastos ocasionados para se facer coa colecci\u00f3n, ascendeu a 27.000 libras, e Flaxman reclamou outras 20.000 polo seu traballo.\nAmosados \u200b\u200bnun \"pendello de xard\u00edn\" na Residencia Elgin en Park Lane, os m\u00e1rmores axi\u00f1a se puxeron de moda. Toda a boa sociedade londiniense, as\u00ed como os artistas, visitaron a exposici\u00f3n temporal. As\u00ed e todo, a situaci\u00f3n de Lord Elgin foi empeorando. Richard Payne-Knight, membro influente da Dilettante Society, afirmou que as placas s\u00f3 databan do per\u00edodo de Hadriano, base\u00e1ndose nos achados de Jacob Spon que visitou Atenas a finais do s\u00e9culo XVII. Payne-Knight mantivo esta tese at\u00e9 a s\u00faa morte, dezaoito anos despois, e esta hip\u00f3tese foi aceptado por moitos, \u00e1s veces nunha versi\u00f3n m\u00e1is sutil: os m\u00e1rmores ser\u00edan danados durante a Antig\u00fcidade e restaurados na \u00e9poca de Hadriano. A principios da d\u00e9cada de 1810, o traballo do equipo de Elgin no Parten\u00f3n foi denunciado como un saqueo; tam\u00e9n se denunciou, ademais do espolio, os danos causados \u200b\u200bno Parten\u00f3n como a destruci\u00f3n da cornixa para acceder \u00e1s m\u00e9topas, principalmente polo gran poeta da \u00e9poca, Lord Byron, mais tam\u00e9n por Edward Daniel Clarke quen publicou o diario de viaxes m\u00e1is popular da \u00e9poca, ou polo arque\u00f3logo Edward Dodwel.\nOs problemas financeiros de Lord Elgin foron empeorando. Por unha banda, foi capturado en Francia, en maio de 1803, trala ruptura da paz de Amiens e, para conseguir a liberdade, tivera que se comprometer a non actuar contra Francia o que supuxo a finalizaci\u00f3n da s\u00faa carreira diplom\u00e1tica. Por outra, en 1805, tam\u00e9n se divorciara, tras un procedemento longo e custoso, da s\u00faa primeira esposa, antes de casar de novo en 1810. Ao non poder mante-la a s\u00faa colecci\u00f3n que xa intentara, sen \u00e9xito, vender ao Estado brit\u00e1nico en 1803, viuse na obriga de abandona-la s\u00faa residencia en Park Lane e os m\u00e1rmores foron almacenados nun xard\u00edn de Burlington House, naquel momento, propiedade do duque de Devonshire. Cando este vendeu a s\u00faa mansi\u00f3n a mediados da d\u00e9cada de 1810, Lord Elgin tivo que buscar unha soluci\u00f3n para as s\u00faas 120 toneladas de m\u00e1rmore. Tentou, de novo, vendelos ao estado brit\u00e1nico, pero o per\u00edodo non foi ben escollido porque nese mesmo tempo, Francia , que fora derrotada, estaba no proceso de devolver t\u00f3dalas obras de arte das que se apropiara por toda Europa durante as Guerras napole\u00f3nicas. A cuesti\u00f3n da restituci\u00f3n dos \"M\u00e1rmores de Elgin\" rexurdiu ent\u00f3n seriamente, a pesar de que o Pr\u00edncipe-Rexente se opuxese a iso. Ao mesmo tempo, Lu\u00eds I de Baviera depositou nun banco londiniense unha cantidade destinada a mercar as obras, en caso de que o goberno ingl\u00e9s as rexeitase. Elgin esixiu que se lle mercasen os m\u00e1rmores ao prezo que lle custaron, 74.240 libras, mais non se lle ofreceron m\u00e1is que 35.000 libras, que non tivo m\u00e1is remedio que aceptar, quedando a\u00ednda endebedado, e foron instalados no Museo Brit\u00e1nico. Na Lei de compras aprobada polo Parlamento, prop\u00faxose unha emenda para estipular que Gran Breta\u00f1a s\u00f3 manter\u00eda os m\u00e1rmores ata que o seu lex\u00edtimo propietario os reclamase. Pero esta modificaci\u00f3n foi rexeitada.\nReclamaci\u00f3ns gregas.\nUnha vez acadada a independencia, a partir de 1820, Grecia pretendeu recupera-los m\u00e1rmores do Parten\u00f3n, inclu\u00edndo \u00e1s m\u00e9topas. As\u00ed, houbo negociaci\u00f3ns entre 1834 e 1842 cando o rei Ot\u00f3n intentou recompralas sen \u00e9xito por mor da negativa do Museo brit\u00e1nico, onde se conservaban. Dende ent\u00f3n, o goberno grego esixiu regularmente a devoluci\u00f3n das m\u00e9topas do Parten\u00f3n a partir ofrecendo dous argumentos: o primeiro, sost\u00e9n que calquera estado debe ser capaz de posu\u00edr un elemento esencial do seu patrimonio cultural ou hist\u00f3rico; o segundo, que as m\u00e9topas foron compradas ao goberno otom\u00e1n, que non representaba ao pobo grego. \nA estes argumentos, o goberno brit\u00e1nico respondeu que as m\u00e9topas foron compradas ao representante da autoridade soberana en funci\u00f3ns no momento da venda, \u00e9 dicir, a Sublime Porta, e que o Estado brit\u00e1nico \u00e9, polo tanto, o lex\u00edtimo. dono. Igualmente, o Museo Brit\u00e1nico, responde que as m\u00e9topas forman parte do patrimonio mundial e que son m\u00e1is accesibles ao p\u00fablico en Londres que en Atenas. Igualmente, os partidarios do Museo Brit\u00e1nico tam\u00e9n afirmaron que os m\u00e1rmores se conservar\u00edan mellor en Londres que na contaminaci\u00f3n ateniense. Por\u00e9n, a atmosfera do Londres victoriano foi unha das m\u00e1is contaminadas da historia da humanidade. Os vestixios de holl\u00edn, di\u00f3xido de carbono e xofre que datan do s\u00e9culo XIX a\u00ednda son visibles nos bloques m\u00e1is fr\u00e1xiles que escaparon da inaxeitada limpeza de 1937-1938. De feito, cando o comerciante de arte Joseph Duveen decidiu financiar unha nova \u00e1 do Museo Brit\u00e1nico para alberga-los m\u00e1rmores, presentou unha serie de esixencias, inclu\u00edndo a s\u00faa limpeza. Convencido de que o m\u00e1rmore antigo era orixinalmente branco, pagou ao persoal do museo para que lle limpasen o holl\u00edn. Esta limpeza, con auga, pero tam\u00e9n empregando abrasivos, ou incluso tesoiras met\u00e1licas, interrompeuse despois de quince meses, cando o director do museo foi alertado (en ausencia do comisario responsable dos m\u00e1rmores), tralo descubrimento do estado degradado das m\u00e9topas. O caso, transcorrido inicialmente en silencio, foi revelado pola prensa na primavera de 1939.\nConservaci\u00f3n.\nQuince das m\u00e9topas do sur est\u00e1n no Museo Brit\u00e1nico, como resultado do traballo dos axentes de Lord Elgin. A metopa sur VI chegou al\u00ed por outra v\u00eda. Caera tras unha treboada e rompera en tres fragmentos; probablemente os extremos desapareceron ao mesmo tempo. En 1788, foi roubada por Louis-Fran\u00e7ois-S\u00e9bastien Fauvel, coa axuda dun turco, guind\u00e1ndoa dende o cume da Acr\u00f3pole a unha morea de esterco na parte de abaixo. No entanto, non foi enviada at\u00e9 1803 a bordo da corveta L'Arabe. O barco foi abordado polos brit\u00e1nicos, ao retoma-la guerra, trala ruptura da paz de Amiens. Os m\u00e1rmores que levaba, acabaron en Londres onde foron adquiridos por Lord Elgin, raz\u00f3n pola que a m\u00e9topa tem\u00e1n est\u00e1 agora no Museo Brit\u00e1nico.\nDespois da s\u00faa compra polo Museo Brit\u00e1nico en 1817, os m\u00e1rmores exhib\u00edronse nunha sala temporal, ata que a ala dese\u00f1ada por Robert Smirke, co\u00f1ecida como a \"Sala Elgin\" se completou en 1832. Nos anos 30, Joseph Duveen doou unha nova \u00e1 chamada Galer\u00eda Duveen, dese\u00f1ada por John Russell Pope. A pesar de estaren rematadas en 1938, os m\u00e1rmores non se puideron colocar al\u00ed ata a segunda guerra mundial. Durante o conflito, as m\u00e9topas foron gardadas nos t\u00faneles do Metro de Londres, o que resultou relevante xa que a \"Duveen Gallery\" foi completamente destru\u00edda polos bombardeos. Deixaron o seu refuxio subterr\u00e1neo en 1948-1949 para seren reinstaladas na \"sala Elgin\", co resto de m\u00e1rmores. Foron colocadas na s\u00faa localizaci\u00f3n actual no 1962, trala reconstruci\u00f3n da nova galer\u00eda.\nA m\u00e9topa sur X, foi comprada a principios de 1788 \u00e1s autoridades otom\u00e1s. A adquisici\u00f3n f\u00edxoa Louis-Fran\u00e7ois-S\u00e9bastien Fauvel en nome do seu empresario, o embaixador franc\u00e9s en Constantinopla, o conde de Choiseul-Gouffier. Foi o vicec\u00f3nsul de Francia en Atenas, Dimitri Gaspari, quen se fixo cargo das negociaci\u00f3ns. A m\u00e9topa foi enviada en marzo de 1788 e chegou a Francia o mes seguinte. Non obstante, no ver\u00e1n de 1793, Choiseul-Gouffier, como moitos arist\u00f3cratas realistas, emigrara a Rusia sendo afectado polo decreto do 10 de outubro de 1792 que confiscaba os bens e propiedades dos emigrados. A causa diso, a m\u00e9topa at\u00f3pase no Louvre.\nAs que permaneceron \"in situ\" ao longo dos s\u00e9culos XIX e XX, v\u00edronse afectadas polo mal tempo e sobre todo da contaminaci\u00f3n. As m\u00e9topas Leste foron retiradas do edificio en 1988-1989 e depositadas no Museo da Acr\u00f3pole de Atenas, xunto coa m\u00e9topa Sur XII. Foron substitu\u00eddas por reproduci\u00f3ns de cemento no Parten\u00f3n. As m\u00e9topas Sur I, XXIV e XXV, as Norte XXVII e XXXII, e as catorce m\u00e9topas da fachada oeste a\u00ednda est\u00e1n no seu lugar, \u00e1s veces en moi mal estado (Oeste VI e VII perderon toda a s\u00faa decoraci\u00f3n) e, noutras ocasi\u00f3ns, intactas (Sur I e Norte XXXII) . Moitos fragmentos de m\u00e9topas, at\u00f3panse en varios museos de cidades europeas: Roma, M\u00fanic, Copenhague (Museo Nacional de Dinamarca), W\u00fcrzburg (Museo Martin von Wagner), Par\u00eds etc. Alg\u00fans cachos empregados para fortalecer as fortificaci\u00f3ns do sur da Acr\u00f3pole, no s\u00e9culo XVIII, foron eliminados desde os anos 1980-1990. Estes fragmentos poder\u00edan pertencer tanto a m\u00e9topas da fachada norte como da fachada sur. No museo \"Skulpturhalle\" de Basilea, exp\u00f3\u00f1ense os moldes de t\u00f3dalas m\u00e9topas co\u00f1ecidas. \u00c9 un dos poucos lugares do mundo onde se pode aprecia-lo friso do Parten\u00f3n na s\u00faa totalidade.\nDescrici\u00f3n.\nM\u00e9topas da fachada oeste.\nAs catorce m\u00e9topas da fachada oeste a\u00ednda est\u00e1n no seu lugar orixinal. Por\u00e9n, sufriron tanto, principalmente por mor dos intentos de destruci\u00f3n por parte dos cristi\u00e1ns, que \u00e9 dif\u00edcil determinar o que representan. As\u00ed, Oeste VI e VII est\u00e1n tan danadas que xa nin sequera \u00e9 posible discernir nada al\u00ed. O pintor William Pars, designado pola Sociedade dos Diletantes para acompa\u00f1ar a Richard Chandler e Nicholas Revett durante a segunda viaxe de estudos arqueol\u00f3xicos financiado por esta compa\u00f1\u00eda, debuxou arredor de 1765-1766 as m\u00e9topas occidentais I, III, IV, V, VIII a XI e XIV. Os seus debuxos indican que, nesa segunda metade do s\u00e9culo XVIII, se atopaban nun estado de deterioraci\u00f3n moi pr\u00f3ximo ao que hoxe contemplamos.\nEstas m\u00e9topas eran as que os visitantes da Acr\u00f3pole contemplaban en primeiro lugar, polo que a elecci\u00f3n do seu tema foi algo esencial. A interpretaci\u00f3n m\u00e1is com\u00fan \u00e9 que se trataba dunha amazonomaquia, moi probablemente o episodio ateniense destas pelexas entre gregos e mulleres guerreiras. Os protagonistas do episodio eran Teseo e a ra\u00ed\u00f1a das amazonas Ant\u00edope (\u00e1s veces, chamada Hip\u00f3lita) que, dependendo das versi\u00f3ns, fora secuestrada ou seguira voluntariamente ao heroe ateniense. As amazonas atravesar\u00edan o B\u00f3sforo e invadir\u00edan a \u00c1tica para recupera-la s\u00faa soberana mais o ex\u00e9rcito ateniense, dirixido por Teseo, ter\u00eda conseguido repeler ao invasor oriental. No entanto, o tema segue sendo controvertido, en gran parte debido ao mal estado das esculturas. \nOutra hip\u00f3tese suxire que poder\u00eda ser unha loita contra os persas. A discusi\u00f3n c\u00e9ntrase na roupa dos opositores dos gregos pois, mentres as amazonas adoitan representarse usando un quit\u00f3n curto cos ombreiros abertos nas m\u00e9topas, algunhas imaxes, levan unha cl\u00e1mide, un sombreiro, botas e un escudo. Pero, por outra banda, estes opositores aos gregos tampouco levan os pantal\u00f3ns caracter\u00edsticos das representaci\u00f3ns dos persas. Os gregos, pola contra, est\u00e1n espidos (dous te\u00f1en unha cl\u00e1mide, en gran parte caendo, con espada e escudo. Sexa cal for a hip\u00f3tese adoptada, para o cidad\u00e1n ateniense ou o visitante estranxeiro, a interpretaci\u00f3n obvia desta decoraci\u00f3n occidental foi o fracaso da invasi\u00f3n do \u00c1tica polo ex\u00e9rcito persa durante as Guerras m\u00e9dicas. Daquela, xa exist\u00edan en Atenas dous frescos que representaban a amazonomaquia: un na heroum de Teseo (a\u00ednda non atopado) e o outro na Stoa Poikil\u00e8 atribu\u00eddo a Micon que inclu\u00edra na s\u00faa obra amazonas de a cabalo. Estes frescos poden ter servido de inspiraci\u00f3n para os artistas que realizaron as m\u00e9topas do Parten\u00f3n, pero tam\u00e9n para o escudo da estatua criselefantina.\nCada m\u00e9topa representa un duelo entre un grego e unha amazona, arredor de Teseo, o personaxe central.As amazonas estaban representadas alternativamente a cabalo e vitoriosas (m\u00e9topas occidentais I, III, V, VII (?), IX, XI, XIII), e a p\u00e9 e vencidas (m\u00e9topas occidentais II, IV, VI (?), VIII, X, XII, XIV). Non obstante, hai tres excepci\u00f3ns a esta alternancia. A m\u00e9topa occidental I s\u00f3 ten unha amazona a cabalo; na m\u00e9topa occidental II, parecer\u00eda que \u00e9 a amazona a p\u00e9 a vencedora e non a grega; na m\u00e9topa occidental VIII, a amazona est\u00e1 a cabalo, pero semella estar derrotada.\nA amazona na m\u00e9topa Oeste I, que est\u00e1 de a cabalo, soa e sen adversario poder\u00eda representar a chegada de reforzos ou a retagarda. Pode que levase unha lanza e, se cadra, a s\u00faa v\u00edtima ter\u00eda desaparecido. Margarete Bieber defende a hip\u00f3tese de que poder\u00eda ser a propia Hip\u00f3lita quen acode a loitar contra os gregos; e simetricamente, segundo a arque\u00f3loga estadounidense, Teseo estar\u00eda na metopa occidental XIV.\nDa metopa occidental II s\u00f3 quedan as cadeiras e o torso gravemente danados dun guerreiro grego \u00e1 esquerda que se identifica polo escudo redondo que porta no brazo esquerdo. A s\u00faa opo\u00f1ente, ti\u00f1a que levar un pequeno chit\u00f3n, e s\u00f3 se identifica a perna esquerda e a parte superior do corpo. \u00c9 factible aventurar que hab\u00eda ter unha espada por riba da cabeza, a piques de golpear ao grego.\nA composici\u00f3n das m\u00e9topas do Oeste III, V, IX e XIII \u00e9 semellante, estando Oeste V algo m\u00e1is danada e sendo Oeste XIII q que est\u00e1 mellor conservada. Unha amazona mira cara \u00e1 dereita mentres o seu cabalo pisoteo un adversario grego, espido, no chan. O xesto que fai poder\u00eda indicar que est\u00e1 a introducir-la lanza no corpo da s\u00faa v\u00edtima. Leva un pequeno chit\u00f3n cuxo bordo a\u00ednda \u00e9 visible na m\u00e9topa Oeste III. O grego derrotado est\u00e1 apoiado no brazo esquerdo en Oeste III, V e IX e no brazo dereito en Oeste XIII. Esta m\u00e9topa, Oeste XIII, lembra a parte traseira dunha cr\u00e1tera con volutas, atribu\u00edda ao pintor dos S\u00e1tiros Lanosos, gardada en Nova York. O ateniense ca\u00eddo tam\u00e9n se atopa na base dunha estatua do s\u00e9culo IV a.C. conservado no Museo Arqueol\u00f3xico Nacional de Atenas. En \u00e1mbolos dous casos, o vaso e a base da estatua, o ateniense ten un escudo: polo tanto, tam\u00e9n poder\u00eda ter un na m\u00e9topa occidental XIII, en m\u00e1rmore ou en bronce.\nO grego \u00e1 esquerda da m\u00e9topa Oeste IV est\u00e1 a prende-lo cabelo da amazona antes de lle da-lo golpe fatal, nun xesto que lembra a Hamodios do grupo dos Tiranicidas. Cons\u00e9rvase s\u00f3 a perna dereita do grego, mentres que a outra perna e o brazo esquerdo p\u00f3dense adivi\u00f1ar na parte inferior da m\u00e9topa. Tam\u00e9n se conservan as cadeiras e o busto da amazona que se est\u00e1 a inclinar cara a dereita. As m\u00e9topas Oeste VI e VII est\u00e1n completamente destru\u00eddas. Como moito, p\u00f3dese adivi\u00f1ar unha cola de cabalo Oeste VII. A m\u00e9topa Oeste VIII apenas \u00e9 m\u00e1is lexible e o que queda foi reconstru\u00eddo por Praschniker como unha amazona que abandona o cabalo en movemento; ela leva un quit\u00f3n e unha capa ondeante por detr\u00e1s dela e trata de ferir ao seu adversario coa lanza. \u00c1 dereita, o grego cami\u00f1a cara a ela. No brazo esquerdo, ten un escudo redondo que lle permite protexerse do ataque da amazona. Por riba da cabeza, na man dereita, ten unha arma (lanza?) coa que est\u00e1 a piques de golpear ao seu inimigo. Ao ser esta m\u00e9topa case central e non corresponder \u00e1 alternancia de amazona a cabalo / amazona a p\u00e9, prop\u00faxose interpretala coma o desaf\u00edo entre Teseo e a (nova) ra\u00ed\u00f1a das Amazonas.\nA m\u00e9topa Oeste X est\u00e1 moi danada. \u00c1 esquerda p\u00f3dese ver unha silueta que ten o xeonllo dereito no chan. Parece que est\u00e1 a levanta-lo escudo, sostido no brazo esquerdo, para se protexer. A forma deste escudo parece ser a dun pelta. Tratar\u00edase, polo tanto, dunha amazona a p\u00e9, derrotada por un grego pero, este, sa est\u00e1 totalmente desaparecido. O cabalo da amazona na m\u00e9topa Oeste XI vai na direcci\u00f3n oposta (de dereita a esquerda) \u00e1 das m\u00e9topas equivalentes (Oeste III, V, IX e XIII). Salta sobre o corpo dun guerreiro grego morto (mentres en Oeste III, V, IX e XIII, o ateniense vai ser rematado). O manto da amazona voa detr\u00e1s dela. Na m\u00e9topa Oeste XII, o grego identif\u00edcase polo rastro do seu escudo redondo, \u00e1 esquerda da m\u00e9topa. S\u00f3 queda unha silueta. A amazona da dereita desapareceu totalmente e s\u00f3 \u00e9 posible adivi\u00f1ar que cami\u00f1a a p\u00e9.\nNa m\u00e9topa Oeste XIV, semella que v\u00e9n de remata-la loita entre un ateniense \u00e1 esquerda e a amazona, \u00e1 dereita. Do grego, quedan cadeiras e torso, o rastro dun escudo redondo e, detr\u00e1s da s\u00faa cabeza desaparecida, un fragmento de m\u00e1rmore que suxire que pod\u00eda levar un casco corintio, a\u00ednda que estea espido. Por veces, este personaxe tense identificado como Teseo. A amazona caeu de xeonllos, posiblemente suxeitada nos ombreiros polo seu adversario, esta intentando escapar do golpe definitivo. Ten a man dereita posta no ventre do inimigo, quizais como xesto de s\u00faplica, e a s\u00faa man esquerda agarra o c\u00f3bado esquerdo do grego. A parte dianteira do seu pequeno chit\u00f3n conservouse perfectamente na esquina inferior dereita da m\u00e9topa. Un fragmento sobre o ombreiro suxire que poder\u00eda levar un casco ou bonete frixio. Esta m\u00e9topa poder\u00eda significar o remate de toda a loita e a vitoria final ateniense.\nM\u00e9topas da fachada norte.\nDas trinta e d\u00faas m\u00e9topas da fachada norte, s\u00f3 trece delas sobreviviron \u00e1 explosi\u00f3n de 1687, a\u00ednda que xa foran gravemente afectadas pola destruci\u00f3n levada a cabo polos cristi\u00e1ns. Outras dezanove desapareceron escachadas mais os fragmentos atopados perm\u00edtennos poder supor como estaban realizadas e seis a\u00ednda permanecen \"in situ\" pero o seu estado de conservaci\u00f3n dificulta determina-la escena representada. Adolf Michaelis, na segunda metade do s\u00e9culo XIX suxeriu que o guerreiro do lado dereito de Norte XXIV poder\u00eda ser Menelao perseguindo a Helena, que estar\u00eda representada en Norte XXV. Nesta, ademais de Helena na parte dereita, identificou a Afrodita como a figura da esquerda; as d\u00faas figuras femininas est\u00e1n enmarcadas por un pequeno Eros, voando \u00e1 esquerda, e unha estatua de Atenea na dereita. Para esta interpretaci\u00f3n, base\u00e1base en dous textos do s\u00e9culo VII a.C.: o \"Saqueo de Troia\" de Arctino de Mileto e a \"Pequena Il\u00edada\" de Lesques de Pirra. Esta hip\u00f3tese de Michaelis suxeriu que o tema das m\u00e9topas no lado norte poder\u00eda ser a conquista de Troia, a\u00ednda que este tema non se ocupe da estatua de Atenea Partenos. \nAs\u00ed e todo, a ca\u00edda de Troia poder\u00eda constitu\u00edr unha continuaci\u00f3n l\u00f3xica da amazonomaquia das m\u00e9topas occidentais. O visitante da Acr\u00f3pole cami\u00f1a ao longo do Parten\u00f3n polo lado norte, polo cami\u00f1o m\u00e1is evidente e sinxelo (o das Panatenas noutros lugares). As d\u00faas batallas estar\u00edan ent\u00f3n ligadas simbolicamente, co recordatorio mitol\u00f3xico de que as Amazonas elixiran o campo de Troia. Ademais, a elecci\u00f3n para situar este episodio nocturno na fachada norte facilita xogar coa luz do d\u00eda que poucas veces iluminaba estas m\u00e9topas para o que se depend\u00eda das estaci\u00f3ns polo que haber\u00eda, ent\u00f3n, unha escuridade simb\u00f3lica. A ca\u00edda de Troia foi o tema de dous frescos de Polignotos que puideron servir de inspiraci\u00f3n aos escultores de m\u00e9topas: un estaba na Stoa Poikile e o outro estaba no Lesque dos Cnidios en Delfos. Neste \u00faltimo, sesenta e catro personaxes mencionados por Pausanias, corresponden ao que se poder\u00eda atopar nas trinta e d\u00faas m\u00e9topas, con d\u00faas figuras por m\u00e9topa.\nMoi poucas descrici\u00f3ns e identificaci\u00f3ns son certas. Se todos os expertos parecen aceptar as identificaci\u00f3ns de Menelao (Norte XXIV), Helena (Norte XXV) e Selene (norte XXIX), as opini\u00f3ns son diverxentes respecto das as outras m\u00e9topas, e todo o conxunto segue a ser obxecto dun intenso debate. O primeiro punto de disputa \u00e9 o barco en Norte II. A\u00ednda que todos est\u00e1n de acordo en que se trata dun barco, unha pregunta segue sen resolverse: estase realizando unha botadura do barco ou est\u00e1 amarrando? De feito, todo depende do \"sentido da lectura\" destas m\u00e9topas. Se se len de esquerda a dereita, de leste a oeste (de norte a norte, XXXII), ent\u00f3n contan a chegada dos gregos e a toma de Troia. Se son lidas no sentido no que as leron os visitantes da Acr\u00f3pole mentres cami\u00f1aban ao longo do Parten\u00f3n dende os Propileos, de oeste a leste (de Norte XXXII a Norte I), ent\u00f3n contan a ca\u00edda de Troia e a marcha dos gregos.\nDo mesmo xeito, as interpretaci\u00f3ns tampouco concordan no episodio narrado na hip\u00f3tese onde Norte II representar\u00eda a chegada dos gregos a Troia. As m\u00e9topas de Norte I, II, III e A poden representar a chegada dos gregos pola noite, ou a chegada de Filoctetes, ou a chegada dos mirmid\u00f3ns (segundo a Il\u00edada, 19, 349-424). As m\u00e9topas de Norte XXX a XXXII poder\u00edan falar da \u00faltima reuni\u00f3n dos deuses sobre a ca\u00edda de Troia no monte Ida ou designar aos deuses como espectadores da captura de Troia, ou o encontro entre Zeus e Tetis no Olimpo ou incluso o nacemento de Pandora (no relato de Hes\u00edodo, na s\u00faa \"Teogon\u00eda\", 570-584 e \"Os traballos e os d\u00edas\", 54-82).\nA metopa Norte I representa \u00e1 esquerda unha figura humana moi danada: queda un fondo dun peplos; faltan os p\u00e9s e o torso est\u00e1 moi danado. P\u00f3dese ver un carro preto dos xeonllos. \u00c1 dereita, o corpo dun cabalo sen cabeza \u00e9 ben visible. As s\u00faas d\u00faas patas esquerdas a\u00ednda est\u00e1n presentes na parte inferior da m\u00e9topa. Responde \u00e1 m\u00e9topa Leste XIV sobre sobre a que hai outro carro e ao final do front\u00f3n at\u00f3pase co carro de Selene. Por outra banda, a divindade a bordo do carro de Norte I identif\u00edcase, tam\u00e9n, de xeito diverso. Os partidarios dun relato sobre a chegada dos aqueos a Troia adoitan interpretala como Nicte, tam\u00e9n como Eos, outras veces como Selene ou como Atenea. Os defensores da marcha dos gregos ven a Helios, coa sombra H\u00e9mera.\nNa m\u00e9topa Norte II, s\u00f3 se poden ver os trazos das patas de d\u00faas figuras e un fragmento de m\u00e1rmore que suxire o seu busto. P\u00f3dese adivi\u00f1ar un arco e un tem\u00f3n, en diagonal entre as d\u00faas figuras. As interpretaci\u00f3ns tam\u00e9n son variadas: chegada dos gregos a Troia; regreso dos aqueos trala falsa partida de Troia e o seu agochamento na illa de Tenedos; chegada dos mirmid\u00f3ns; ou a marcha dos gregos.\nA m\u00e9topa Norte III est\u00e1 aproximadamente nas mesmas condici\u00f3ns. P\u00f3dense ver d\u00faas figuras: vestixios dun busto e dun brazo para un personaxe de perfil co chit\u00f3n \u00e1 esquerda e a presenza dun busto espido e escudo redondo para o personaxe cara \u00e1 dereita. Se ben todos est\u00e1n de acordo en ver al\u00ed soldados, as identificaci\u00f3ns var\u00edan: Filoctetes e un hoplita; Filoctetes e Neoptolemos; Filoctetes m\u00e1is unha segunda figura sen identificaci\u00f3n; Aquiles ou Neoptolemo, sen identifica-la segunda figura; unha toma de armas; Ulises e Diomedes, se consideramos que as m\u00e9topas Norte III e IV son o relato da incursi\u00f3n de Dol\u00f3n no campamento aqueo ou, finalmente, o desarme dos gregos antes do novo embarque.\nDo resto das m\u00e9topas, tan s\u00f3 quedan fragmentos m\u00e1is ou menos importantes; os m\u00e1is grandes son designado por letras e poden ser un xeito de \"cuasi\" m\u00e9topas. Deste xeito, a m\u00e9topa designada pola letra \"A\" (potencialmente Norte V) representa no fondo, un cabalo en movemento cunha figura humana da que s\u00f3 quedan o torso e as coxas superiores no primeiro plano. Por iso, \u00e1s veces confundiuse cunha m\u00e9topa sur pertencente ao ciclo da centauromaquia.\nErnst Berger, na s\u00faa s\u00edntese sobre as m\u00e9topas do Parten\u00f3n tralo gran coloquio de 1984, resume para todas estas m\u00e9topas as diferentes hip\u00f3teses propostas a partir das m\u00faltiples interpretaci\u00f3ns dos fragmentos. O episodio do cabalo de Troia non se puido representar por falta de espazo nas m\u00e9topas. Para as m\u00e9topas de Norte IV a Norte VIII, ve representados os episodios de Laocoonte e o roubo do \"Paladio\" ou unha escena de sacrificio e consello dos gregos antes da s\u00faa sa\u00edda; as m\u00e9topas de Norte IX a Norte XII, se referrir\u00edan \u00e1 tumba de Aquiles, sendo a de Norte IX sobre os troianos ou sobre Sin\u00f3n; en Norte X, estar\u00eda representada Pol\u00edxena e Acamante ou Taltibio; en Norte XI, aparecen Briseida e Agamen\u00f3n ou F\u00e9nix; en Norte XII, Filoctetes e un heroe troiano asasinado por el (chamado Admeto ou Diopites segundo as versi\u00f3ns da historia). As m\u00e9topas Norte XIII a Norte XVI tratan sobre a estatua de Atenea, presentando a Corebo e Diomedes en Norte XIII, o sacrilexio de \u00c1iax (Casandra e \u00c1iax) en Norte XIV, aos troianos en Norte XV e a H\u00e9cuba en Norte XVI. As de Norte XVII a Norte XX ter\u00edan lugar arredor do altar de Zeus con no norte XVII a morte de Pr\u00edamo; no norte do XVIII Astianax e Neoptolemo; no norte XIX Andr\u00f3maca e Polites; no norte XX Axenor e Licomedes ou Elefenor. As seguintes m\u00e9etopas ter\u00edan como tema xeral a deusa Afrodita co norte XXI Deifobo e Teucro; no norte XXII Cl\u00edmene (unha das criadas de Helena) e Menesteo o Acamante; no norte XXIII (ou metopa designada pola letra \"D\") liberaci\u00f3n de Etra con Etra e Demofonte e a \"reuni\u00f3n\" entre Menelao e Helena no norte XXIV e XXV."}
{"id": "499041", "revid": "47401", "url": "https://gl.wikipedia.org/wiki?curid=499041", "title": "Bobby Joe Morrow", "text": ""}
{"id": "499042", "revid": "23204", "url": "https://gl.wikipedia.org/wiki?curid=499042", "title": "Compsognathus longipes", "text": ""}
{"id": "499043", "revid": "1888", "url": "https://gl.wikipedia.org/wiki?curid=499043", "title": "Carlos da Aira", "text": "Carlos Da Aira, nado en Elgoibar en 1972, \u00e9 un escritor galego.\nTraxectoria.\nInstalado en Allariz, dirixe nesa vila dende 2014 o \"Poemagosto. Festival Internacional de Poes\u00eda en Allariz\" e o roteiro po\u00e9tico-gastron\u00f3mico \"Ponme un poema!\", dous eventos promovidos a trav\u00e9s da Fundaci\u00f3n Vicente Risco."}
{"id": "499044", "revid": "1131", "url": "https://gl.wikipedia.org/wiki?curid=499044", "title": "Bosco Gil de G\u00e1rate", "text": ""}
{"id": "499045", "revid": "23204", "url": "https://gl.wikipedia.org/wiki?curid=499045", "title": "Kapila", "text": "Kapila (en ) \u00e9 o nome dado a varias personaxes en textos antigos e medievais, dos que o m\u00e1is co\u00f1ecido \u00e9 o fundador da escola Samkhya de filosof\u00eda hind\u00fa. Kapila de Samkhya est\u00e1 considerado un sabio v\u00e9dico, que se estima que viviu no s\u00e9culo VI ou VII\u00a0a.C..\nRishi Kapila est\u00e1 reco\u00f1ecido como o autor do influente Samkhya-sutra, en que os sutras afor\u00edsticos presentan a filosof\u00eda dualista da Samkhya. A influencia de Kapila sobre Buda e o budismo \u00e9 obxecto de estudos acad\u00e9micos.\nMoitas personalidades hist\u00f3ricas do hindu\u00edsmo e o xainismo, figuras m\u00edticas, lugares de peregrinaci\u00f3n e mesmo unha antiga variedade de vacas levan o nome de Kapila.\nTraxectoria.\nO nome Kapila aparece en moitos textos, e parece claro que se refire a persoas diferentes. A referencia m\u00e1is c\u00e9lebre \u00e9 ao sabio Kapila e o seu alumno \u0100suri, que na tradici\u00f3n india est\u00e1n considerados os primeiros mestres da escola Samkhya da filosof\u00eda hind\u00fa. A\u00ednda que \u00e9 anterior a Buda, non est\u00e1 claro en que s\u00e9culo viviu; alg\u00fans suxiren que no s\u00e9culo VI\u00a0a.C. Outros sit\u00faano no s\u00e9culo VII\u00a0a.C. Isto local\u00edzao no final do per\u00edodo v\u00e9dico (1500 a 500\u00a0a.C.), e el mesmo foi chamado sabio v\u00e9dico.\nKapila est\u00e1 considerado o autor dunha sutra influente chamada Samkhya-sutra ou Kapila-sutra, que presenta mediante aforismos a filosof\u00eda dualista da Samkhya. Estas sutras foron explicadas noutro texto do hindu\u00edsmo ben estudado chamado Samkhyakarika. Ademais de nas teor\u00edas da Samkhya, apare en moitos di\u00e1logos de textos hind\u00fas, como na explicaci\u00f3n e deensa do principio da Ahimsa (non violencia) no Mahabharata.\nReco\u00f1ecemento.\nKapila, o fundador da Samkhya, foi moi reverenciado por varias escolas de filosof\u00eda hind\u00fa. Gaudapada (~500\u00a0a.C.), un estudoso da Advaita Vedanta, na s\u00faa Bhasya chamou a Kapila un dos sete grandes sabios, xunto con Sanaka, Sananda, Sanatana, Asuri, Vodhu e Pancasikha. Vyasa, o estudoso do ioga, no seu \"Yogasutra-bhasya\" escribiu que Kapila era \"o principal sabio, ou co\u00f1ecedor\"."}
{"id": "499046", "revid": "89787", "url": "https://gl.wikipedia.org/wiki?curid=499046", "title": "Transhumanismo", "text": "O transhumanismo (abreviado como H+ ou h+) \u00e9 un movemento cultural e intelectual internacional que ten como obxectivo final transformar a condici\u00f3n humana mediante o desenvolvemento e fabricaci\u00f3n de tecnolox\u00edas amplamente dispo\u00f1ibles, que melloren as capacidades humanas, tanto a nivel f\u00edsico como psicol\u00f3xico ou intelectual. Os pensadores transhumanistas estudan os posibles beneficios e perigos das novas tecnolox\u00edas que poder\u00edan superar as limitaci\u00f3ns humanas fundamentais, como tam\u00e9n a tecno\u00e9tica axeitada \u00e1 hora de desenvolver e empregar esas tecnolox\u00edas. Estes especulan sostendo que os seres humanos poden chegar a ser capaces de transformarse en seres con extensas capacidades, merecedores da etiqueta \"posthumano\".\nO significado contempor\u00e1neo do termo \"transhumanismo\" foi forxado por un dos primeiros profesores de futurolox\u00eda, Fereidoun M. Esfandiary, co\u00f1ecido como FM-2030, que pensou en \"os novos conceptos do humano\" na Nova Escola arredor de 1960, cando comezou a identificar \u00e1s persoas que adoptan tecnolox\u00edas, estilos de vida e visi\u00f3ns do mundo \"transicionais\" a \"posthumanas\" como \"transhumanos\". Esta hip\u00f3tese soster\u00edase nos traballos do fil\u00f3sofo norteamericano Max More, quen empezar\u00eda a articular os principios do transhumanismo como unha filosof\u00eda futurista en 1990, e a organizar en California un grupo intelectual que dende ent\u00f3n creceu no que hoxe se chama o movemento internacional transhumanista.\nInfluenciado por traballos e obras primarias de ciencia ficci\u00f3n, a visi\u00f3n transhumanista dunha futura humanidade diferente atraeu a moitos partidarios e detractores dunha ampla gama de perspectivas. O transhumanismo foi descrito por Francis Fukuyama como \u00aba idea m\u00e1is perigosa do mundo\u00bb, mentres que Ronald Bailey considera que \u00e9 un \u00abmovemento que personifica as m\u00e1is audaces, valentes, imaxinativas e idealistas aspiraci\u00f3ns da humanidade\u00bb. Alg\u00fans autores consideran que a humanidade xa ser\u00eda transhumana, porque os progresos m\u00e9dicos nos \u00faltimos s\u00e9culos alteraron de maneira significativa a nosa especie. Por\u00e9n, non o ser\u00eda dunha forma consciente e, polo tanto, transhumanista."}
{"id": "499048", "revid": "98629", "url": "https://gl.wikipedia.org/wiki?curid=499048", "title": "Margaret Trudeau", "text": "Margaret Joan Trudeau (de solteira Sinclair, anteriormente Kemper), nada en Vancouver o 10 de setembro de 1948, \u00e9 unha escritora, actriz, fot\u00f3grafa e presentadora de televisi\u00f3n canadense, defensora social das persoas con trastorno bipolar, trastorno que ela mesma padece. Foi a esposa de Pierre Trudeau, 15.\u00ba primeiro ministro do Canad\u00e1, e \u00e9 a nai de Justin Trudeau, 23.\u00ba primeiro ministro do Canad\u00e1. En 2013 outorg\u00f3uselle o grao honorario de Doutoramento en Leis da Universidade de Ontario Occidental en reco\u00f1ecemento do seu traballo por combater as enfermidades mentais.\nTraxectoria.\nPrimeiros anos.\nMargaret Sinclair naceu en Vancouver, Columbia Brit\u00e1nica, filla de James Sinclair, que fora membro polo Partido Liberal do Parlamento do Canad\u00e1 e Ministro de Pesca e Oc\u00e9anos e de Doris Kathleen (Bernard) Sinclair. Un dos seus antepasados maternos foi un co\u00f1ecido membro da Compa\u00f1\u00eda Brit\u00e1nica de Indias Orientais, William Farquhar. O seu pai era escoc\u00e9s e a ascendencia da s\u00faa nai corr\u00eda sangue ingl\u00e9s, escoc\u00e9s, neerland\u00e9s, franc\u00e9s e malaio por parte da s\u00faa bisavoa.A s\u00faa familia mudouse a Ottawa, Ontario en 1952 cando o seu pai foi nomeado membro do gabinete e regresou a North Vancouver despois de que este perdese a reelecci\u00f3n en 1958. Graduouse na Universidade Simon Fraser en 1969 cun bacharelato de artes en sociolox\u00eda.\nMatrimonio con Pierre Trudeau.\nCando ti\u00f1a 18 anos foi de vacaci\u00f3ns coa s\u00faa familia a Tahit\u00ed e al\u00ed co\u00f1eceu a Pierre Trudeau, quen nese momento era Ministro de Xustiza. Sinclair non o reco\u00f1eceu, e de feito non deu demasiada importancia ao seu encontro, mais Trudeau quedou cativado por aquela \"filla das flores\", vinte e nove anos m\u00e1is nova ca el e comezou a ir tras ela.\nPierre Trudeau a\u00ednda estaba solteiro cando foi nomeado primeiro ministro en 1968. Tras manter en privado o seu romance, asombrou o pa\u00eds casando con Sinclair, de 22 anos, o 4 de marzo de 1971 nunha cerimonia privada celebrada en North Vancouver. Isto causou escepticismo entre os canadenses debido \u00e1 diferenza de idade (Trudeau ti\u00f1a nese momento 51 anos), mais foi considerado o comportamento t\u00edpico para un primeiro ministro vivaz orgulloso das s\u00faas ideas \"progresistas\" e o seu vigor xuvenil. Como Pierre Trudeau era cat\u00f3lico, ela converteuse a esta relixi\u00f3n polo seu matrimonio. Posteriormente estudou o budismo, a pesar do cal posteriormente se considerou anglicana. Cando se lle preguntou sobre o seu papel no seu matrimonio co primeiro ministro, Trudeau dixo: \u00abQuero ser m\u00e1is que unha rosa na solapa do meu marido\u00bb.\nSinclair tivo dificultades para adaptarse \u00e1 s\u00faa nova posici\u00f3n. \u00abDende o d\u00eda en que me convert\u00edn na se\u00f1ora de Pierre Elliott Trudeau -escribe nas s\u00faas memorias- un panel de vidro foi suavemente colocado ao meu arredor, como un paciente nun hospital mental que xa non \u00e9 considerado capaz de tomar decisi\u00f3ns e que non pode ser exposto a unha luz intensa\u00bb. A parella tivo tres fillos: Justin (nado o 25 de decembro de 1971), Alexandre (Sacha) (nacido o 25 de decembro de 1973), e Michel (2 de outubro de 1975 \u2013 13 de novembro de 1998).\nA\u00ednda que a parella inicialmente aparentaba ter unha relaci\u00f3n moi pr\u00f3xima e amorosa, o matrimonio axi\u00f1a comezou a decaer. Margaret Trudeau molest\u00e1base polas constantes ausencias do seu marido relacionadas co traballo e viuse obrigada a criar os seus tres fillos pequenos en gran medida por si mesma. Al\u00e9n da extensa publicidade normal pola s\u00faa alta posici\u00f3n, nuns cantos casos creou os seus propios titulares. Introduciu droga na equipaxe do primeiro ministro, fixo aparici\u00f3ns con pouca roupa en Studio 54, e esgazou unha colcha obra da artista conceptual canadense Joyce Wieland que estaba colgada na residencia oficial do primeiro ministro en Ottawa porque celebraba \u00aba raz\u00f3n sobre a paix\u00f3n\u00bb. (O lema persoal do seu marido era \"Raz\u00f3n antes que paix\u00f3n\".)\nCo tempo, o matrimonio desintegrouse ata o punto en que, como relata no seu libro, Margaret tivo un romance co senador estadounidense Ted Kennedy. Tam\u00e9n foi relacionada con membros dos Rolling Stones, inclu\u00eddos Ronnie Wood e (segundo a autobiograf\u00eda de Keith Richards, \"Life\") Mick Jagger.\nSufriu de tensi\u00f3n e ataques de depresi\u00f3n bipolar; divorciouse do seu marido en 1977 e converteuse nunha destacada membro da jet-set. Deu moitas entrevistas \u00abcont\u00e1ndoo todo\u00bb a revistas canadenses e estadounidenses e apareceu en dous filmes. Pierre Trudeau ga\u00f1ou a custodia dos seus fillos e non pagou nada despois do matrimonio. Sinclair tivo dificultades para ga\u00f1ar a vida despois do seu matrimonio, escribindo un libro sobre el, \"Beyond Reason\".\nNa v\u00e9spera das elecci\u00f3ns de 1979, en que o Partido Liberal perdeu a maior\u00eda dos escanos na C\u00e1mara dos Com\u00fans, Sinclair bailaba no club Studio 54 de Nova York. Unha foto dela foi portada de m\u00faltiples diarios canadenses.\nVida privada.\nSinclair presentou a demanda de divorcio o 16 de novembro de 1983 que finalizou o 2 de febreiro de 1984. O 18 de abril de 1984, cos seus tres fillos presentes, casou nunha cerimonia civil en Ottawa co investidor inmobiliario Fried Kemper, con quen tivo dous fillos: Kyle (nado en 1984); e Alicia (nada en 1988).\nEn novembro de 1998, o seu fillo Michel, un \u00e1vido amante da natureza, morreu cando un alude o arrastrou ladeira abaixo en Kokanee Lake, Columbia Brit\u00e1nica. A perda do seu fillo foi devastadora, fac\u00e9ndolle padecer un segundo episodio depresivo e lev\u00e1ndoa ao seu segundo divorcio.\nCando Pierre Trudeau faleceu en 2000, estaba ao seu lado cos seus fillos sobreviventes, Justin e Alexandre. Falando en 2010 sobre o seu matrimonio con Trudeau dixo: \u00abNon porque o noso matrimonio acabase significa que o amor se detivo.\u00bb\nO 19 de outubro de 2015, o seu fillo m\u00e1is vello, Justin Trudeau, ga\u00f1ou por maior\u00eda de votos as elecci\u00f3ns federais do 2015, convert\u00e9ndose no 23.\u00ba primeiro ministro do Canad\u00e1. Durante o per\u00edodo de campa\u00f1a, Sinclair evitou facer campa\u00f1a por medo de que visen o seu fillo como un candidato \u00abtan pouco preparado que precisa da s\u00faa nai\u00bb.\nOcupaci\u00f3ns.\nMargaret Trudeau foi presidenta honoraria de WaterCan, unha organizaci\u00f3n de Ottawa dedicada a axudar as comunidades m\u00e1is pobres dos pa\u00edses en v\u00edas de desenvolvemento constru\u00edndo subministraci\u00f3ns de auga potable, desenvolvemento sustentable e servizos de saneamento ambiental.\nO 5 de maio de 2006, Trudeau anunciou de maneira oficial que sufr\u00eda de desorde bipolar. Dende ent\u00f3n, axudou a reducir o estigma social da enfermidade mental dando conferencias por toda Norteam\u00e9rica. \u00c9 patroa honoraria da Asociaci\u00f3n de Sa\u00fade Mental canadense.\n\u00c9 a autora de \"Changing My Mind\", libro sobre a s\u00faa experiencia persoal coa desorde bipolar, publicado por HarperCollins Canad\u00e1 en 2010.\nFilmograf\u00eda.\nMentres a\u00ednda estaba casada con Pierre Trudeau, Margaret Trudeau tivo unha breve carreira no cinema, aparecendo en dous filmes canadenses, \"L'Ange Gardien\" (1978) e \"Kings and Desperate Men\" (1981)."}
{"id": "499049", "revid": "47401", "url": "https://gl.wikipedia.org/wiki?curid=499049", "title": "Margaret Sinclair", "text": ""}
{"id": "499050", "revid": "23204", "url": "https://gl.wikipedia.org/wiki?curid=499050", "title": "Doenza tropical", "text": "As doenzas tropicais son doenzas infecciosas que son especialmente prevalentes en rexi\u00f3ns tropicais e subtropicais. As doenzas son menos prevalentes en climas t\u00e9pedos, debido en parte \u00e1 existencia dunha estaci\u00f3n fr\u00eda que controla a poboaci\u00f3n de vectores artr\u00f3podos ao forzalos a hibernar. Insectos como os mosquitos e as moscas e ar\u00e1cnidos como as carrachas son de lonxe os portadores de enfermidades ou vectores m\u00e1is com\u00fans. Estes insectos poden transportar parasitos, bacterias ou virus infecciosos para os seres humanos e os animais. Frecuentemente, a doenza \u00e9 transmitida pola picada dun artr\u00f3podo que ocasiona a transmisi\u00f3n do axente infeccioso por medio de intercambio subcut\u00e1neo de sangue.\nA exploraci\u00f3n de selvas tropicais, a deforestaci\u00f3n e crecente inmigraci\u00f3n e tr\u00e1fico a\u00e9reo internacional levou a unha incidencia progresivamente globalizada de tales doenzas."}
{"id": "499051", "revid": "23204", "url": "https://gl.wikipedia.org/wiki?curid=499051", "title": "Doenzas tropicais", "text": ""}
{"id": "499052", "revid": "23204", "url": "https://gl.wikipedia.org/wiki?curid=499052", "title": "Enfermidade tropical", "text": ""}
{"id": "499053", "revid": "88215", "url": "https://gl.wikipedia.org/wiki?curid=499053", "title": "Rally de Vigo de 1990", "text": "O Rally de Vigo de 1990 foi a terceira edici\u00f3n de dito rally e a primeira proba da tempada 1990 do Campionato de Galicia de Rally. Celebrouse en Vigo o 31 de marzo de 1990 e o vencedor foi Jorge P\u00e9rez, a bordo dun Renault 5 GT Turbo.\nItinerario.\nConstou de catro treitos a catro pasadas por cada un deles. Inclu\u00eduse como novidade un treito inicial en Praia Am\u00e9rica, cuxo percorrido sorpresa non foi publicado ata pouco antes da carreira, para que non se puidese adestrar nel. Os outros tres treitos foron os habituais dos anos anteriores: Vilaza, Camos e Chenlo. En total percorr\u00e9ronse 220 quil\u00f3metros, dos cales 53 foron cronometrados.\nResumo.\nCoa ausencia do campi\u00f3n do ano pasado, Carlos Pi\u00f1eiro, o favorito para a vitoria era Arturo Rial. Con todo, o piloto de Noia tivo que abandonar por mor dos m\u00faltiples problemas que estaba tendo co cambio do seu Citro\u00ebn AX Sport. Isto foi aproveitado por Jorge P\u00e9rez e Luis P\u00e9rez, sobre un Renault 5 GT Turbo, para lograren a vitoria, primeira e \u00fanica na s\u00faa traxectoria no campionato galego. En segunda posici\u00f3n quedou o equipo ourens\u00e1n formado por Alfonso Pav\u00f3n e Guillermo D\u00edez, a bordo doutro Renault 5 GT Turbo. En terceira posici\u00f3n chegaron Manuel Senra e Jos\u00e9 Maceiras, que con todo sab\u00edan de antem\u00e1n que o seu resultado non contaba para a clasificaci\u00f3n final, pois o Peugeot 309 GTI 16v que estreaban non estaba homologado. Dese xeito, a terceira posici\u00f3n do podio foi ocupada por Juan Carlos T\u00e1boas (Citro\u00ebn AX Sport)."}
{"id": "499054", "revid": "98629", "url": "https://gl.wikipedia.org/wiki?curid=499054", "title": "C\u00e9lula nai pluripotente inducida", "text": "As c\u00e9lulas nai pluripotentes inducidas (normalmente abreviadas como c\u00e9lulas iPS, polas s\u00faas siglas en ingl\u00e9s de \"Induced Pluripotent Stem\") son un tipo de c\u00e9lulas nai con caracter\u00edsticas pluripotenciais (con capacidade de xeraren a maior\u00eda dos tecidos) derivadas artificialmente dunha c\u00e9lula que inicialmente non era pluripotencial. Xeralmente, util\u00edzase para obtelas unha c\u00e9lula adulta diferenciada procedente dun tecido, sobre a que se induce a expresi\u00f3n de varios xenes ex\u00f3xenos, tales como Oct4, Sox2, c-Myc e Klf4, que poden desdiferenciala. Esta desdiferenciaci\u00f3n denom\u00ednase reprogramaci\u00f3n. As c\u00e9lulas iPS poden: a) diferenciarse en c\u00e9lulas de tecidos pertencentes \u00e1s tres capas xerminais dun embri\u00f3n natural (ver embriox\u00e9nese humana): endoderma, mesoderma e ectoderma, b) formar teratomas, e c) orixinar ratos quim\u00e9ricos ou quimeras.\nDemostrouse que as c\u00e9lulas iPS son id\u00e9nticas en moitos aspectos e similares noutros \u00e1s c\u00e9lulas nai embrionarias (normalmente abreviadas como ES, polas s\u00faas siglas en ingl\u00e9s de \"Embryonic Stem\"). Por exemplo, son iguais en morfolox\u00eda, expresi\u00f3n de certos xenes e prote\u00ednas, padr\u00f3ns de metilaci\u00f3n do ADN, tempo de duplicaci\u00f3n celular e capacidade de diferenciaci\u00f3n a c\u00e9lulas doutros tecidos. Por\u00e9n, o mecanismo por medio do cal se inducen e a s\u00faa relaci\u00f3n coas c\u00e9lulas ES segue a\u00ednda en investigaci\u00f3n\nAs c\u00e9lulas iPS obtiv\u00e9ronse por primeira vez no ano 2006 a partir de c\u00e9lulas de ratos e en 2007 a partir de c\u00e9lulas humanas. En 2006, describiuse por primeira vez este proceso a partir de fibroblastos de rato utilizando retrovirus que vehiculizaban e induc\u00edan a expresi\u00f3n de varios xenes ex\u00f3xenos. En 2011 publicouse unha revisi\u00f3n sobre esta primeira metodolox\u00eda. Isto consid\u00e9rase un dos avances m\u00e1is importantes da investigaci\u00f3n con c\u00e9lulas nai, xa que permite obter c\u00e9lulas nai pluripotentes a partir de c\u00e9lulas adultas. As iPS te\u00f1en aplicaci\u00f3ns como modelos para o estudo de doenzas, posibles usos terap\u00e9uticos (diminu\u00edndo o rexeitamento nos transplantes e sen a controversia do uso de embri\u00f3ns que te\u00f1en as c\u00e9lulas ES), e en investigaci\u00f3ns b\u00e1sicas.\nShinya Yamanaka e John Gurdon foron galardoados en 2012 co Premio Nobel de Fisiolox\u00eda ou Medicina.\nPrimeiros m\u00e9todos de reprogramaci\u00f3n de c\u00e9lulas adultas.\nPrimeira xeraci\u00f3n en ratos.\nAs c\u00e9lulas iPS derivan de c\u00e9lulas adultas por transferencia (transfecci\u00f3n) de varios xenes ex\u00f3xenos asociados a c\u00e9lulas ES. Xeralmente para unha transferencia eficiente util\u00edzanse retrovirus que act\u00faan como veh\u00edculos ou vectores dos xenes ex\u00f3xenos. Os xenes ex\u00f3xenos transferidos son principalmente os correspondentes a factores de transcrici\u00f3n asociados \u00e1s c\u00e9lulas ES. Tres ou catro semanas despois, unha pequena porcentaxe das c\u00e9lulas transferidas comenzan a diferenciarse volv\u00e9ndose morfol\u00f3xica e bioquimicamente similares \u00e1s c\u00e9lulas ES. As c\u00e9lulas iPS ou c\u00e9lulas adultas reprogramadas \u00edllanse por selecci\u00f3n cun xene de resistencia a antibi\u00f3ticos e para confirmar a s\u00faa identidade (v\u00e9xase m\u00e1is adiante).\nO equipo de Shinya Yamanaka da Universidade de Kioto (Xap\u00f3n) en 2006 foi o primeiro que creou c\u00e9lulas iPS. Para iso utilizaron como c\u00e9lulas diana fibroblastos de rato, e como xenes ex\u00f3xenos os previamente identificados como expresados nas c\u00e9lulas ES, e como veh\u00edculos ou vectores retrovirus. Catro xenes que codificaban factores de transcrici\u00f3n resultaron esenciais para producir c\u00e9lulas iPS: os denominados Oct-3/4, Sox2, c-Myc e Klf4. Das c\u00e9lulas tratadas con retrovirus que codifican ditos xenes seleccion\u00e1ronse s\u00f3 aquelas que os expresaban con antibi\u00f3ticos e pola presenza do xene Fbx15 (c\u00e9lulas Fbx15+). Por\u00e9n, estas c\u00e9lulas iPS ti\u00f1an padr\u00f3ns de metilaci\u00f3n do ADN distintos dos das c\u00e9lulas ES e ademais non produc\u00edan ratos quim\u00e9ricos viables.\nSegunda xeraci\u00f3n en ratos.\nEn 2007, o mesmo grupo publicou un traballo xunto con outros grupos de investigaci\u00f3n independentes da Universidade Harvard, o MIT e a Universidade de California, que demostraba que se pod\u00edan obter c\u00e9lulas iPS a partir de fibroblastos de rato con capacidade de formar quimeras viables utilizando o xene Nanog en vez do Fbx15. Os padr\u00f3ns de metilaci\u00f3n do ADN e a produci\u00f3n de ratos quim\u00e9ricos viables indicaron que Nanog \u00e9 un determinante importante da pluripotencia celular. Desafortunadamente, debido a que un dos catro xenes utilizados (c-Myc) \u00e9 oncox\u00e9nico, o 20% dos ratos quim\u00e9ricos desenvolveu cancro. Nun estudo posterior, demostrouse que se poden manter c\u00e9lulas iPS sen c-Myc que non desenvolven cancro, mais o procedemento \u00e9 menos eficiente.\nProduci\u00f3n de c\u00e9lulas iPS humanas.\nEn 2007, tam\u00e9n se publicou o avance m\u00e1is importante, xa que se conseguira crear c\u00e9lulas iPS humanas a partir de c\u00e9lulas humanas adultas. Os resultados obtuv\u00e9ronos dous equipos de investigaci\u00f3n independentes. Un dirixido por Yamanaka no Xap\u00f3n transformou fibroblastos humanos en c\u00e9lulas iPS utilizando os xenes: Oct3/4, Sox2, Klf4 e c-Myc vehiculizados en retrovirus, mentres outro dirixido por Thomson nos Estados Unidos usou os xenes Oct4, Sox2, Nanog e LIN28 vehiculizados en lentivirus.\nProblemas dos primeiros m\u00e9todos de reprogramaci\u00f3n celular.\nA\u00ednda que os primeiros m\u00e9todos que utilizaban xenes que codificaban factores de transcrici\u00f3n demostraron que as c\u00e9lulas adultas diferenciadas poden reprogramarse a c\u00e9lulas iPS, a\u00ednda existen problemas importantes, tales como: i) eficiencia, ii) mutax\u00e9nese insercional, iii) tumores e iv) reprogramaci\u00f3n incompleta. \nM\u00e9todos alternativos de reprogramaci\u00f3n celular.\nPara que un m\u00e9todo de reprogramaci\u00f3n sexa pr\u00e1ctico ou mesmo viable, as eficiencias ou porcentaxes de reprogramaci\u00f3n (n\u00famero de c\u00e9lulas reprogramadas respecto ao total de c\u00e9lulas adultas diana iniciais) deben ser o m\u00e1is altas posible. Por exemplo, unha eficiencia de reprogramaci\u00f3n do 50-100 % ser\u00eda \u00f3ptima, pero os primeiros porcentaxes de reprogramaci\u00f3n estaban no 0,1-1%. As eficiencias de reprogramaci\u00f3n dependen maioritariamente dos vectores que se utilicen. Os riscos para o uso de c\u00e9lulas iPS en humanos tam\u00e9n dependen en gran medida dos m\u00e9todos utilizados. A\u00ednda que as transferencias con retrovirus son ata agora as que obtiveron unha maior eficiencia, dan lugar \u00e1 inserci\u00f3n ao chou dos xenes ex\u00f3xenos no xenoma da c\u00e9lula diana, o que pode producir mutax\u00e9nese insercional provocando inactivaci\u00f3n de xenes vitais ou activaci\u00f3n de oncoxenes (Zhang, et al. 2011). Ata agora as alternativas a estas metodolox\u00edas son: i) compostos de baixo peso molecular, ii) adenovirus, pl\u00e1smidos e transpos\u00f3ns, iii) prote\u00ednas recombinantes e iv) m\u00f3leculas de ARN. Melloras nestas novas metodolox\u00edas que desen lugar a maiores eficiencias poder\u00edan axudar a xerar c\u00e9lulas iPS m\u00e1is seguras e a encontrar soluci\u00f3ns a estes problemas. Quizais haxa que dese\u00f1ar novos m\u00e9todos que combinen todas as vantaxes co\u00f1ecidas.\nMol\u00e9culas de baixo peso molecular.\nUnha das principais estratexias para evitar a mutax\u00e9nese insercional \u00e9 o uso de mol\u00e9culas de baixo peso molecular (comparadas coas prote\u00ednas ou os ADNs) como substitutivos dos efectos dos factores de transcrici\u00f3n. Estas mol\u00e9culas poden incrementar a eficiencia de reprogramaci\u00f3n compensando o efecto do factor reprogramador. Debido a que non son ADN, ditas mol\u00e9culas tam\u00e9n evitan a integraci\u00f3n xen\u00f3mica aumentando as\u00ed a seguridade. A\u00ednda que polo momento non se puido identificar unha mestura de mol\u00e9culas que reprograme completamente as c\u00e9lulas adultas a pluripotentes, existen alg\u00fans exemplos que aumentan a eficiencia ou mesmo poden substitu\u00edr alg\u00fans dos xenes.\nOs primeiros estudos que describ\u00edan algunhas destas estratexias realiz\u00e1ronse en 2008. Por exemplo, o \u00e1cido valproico, un inhibidor da histona descetilase, aumentou a eficiencia de reprogramaci\u00f3n multiplic\u00e1ndoa por 100. Suponse que o \u00e1cido valproico simula os sinais do factor de transcrici\u00f3n c-Myc. Prop\u00faxose un tipo similar de mecanismo para o BIX-01294, un inhibidor da histona metiltransferase que simula os efectos do Sox2. A simulaci\u00f3n doutros sinais \u00e9 un tema de activa investigaci\u00f3n (Chen, et al. 2011). \nOutra estratexia estaba baseada no estudo da ruta molecular natural de diferenciaci\u00f3n das c\u00e9lulas mesenquimais a epiteliais na que interve\u00f1en o TGF-beta (factor de transformaci\u00f3n beta) e MEK (quinase das prote\u00ednas epiteliais activada por mit\u00f3xenos). Primeiro seleccion\u00e1ronse dous inhibidores de TGF-beta e MEK entre aqueles que non s\u00f3 inhib\u00edan a diferenciaci\u00f3n sen\u00f3n que tam\u00e9n eran os m\u00e1is activos en reprogramaci\u00f3n (SB431412 e PD0325901). Cando se usaron estes dous inhibidores en combinaci\u00f3n, multiplicouse aproximadamente por 100 a eficiencia de reprogramaci\u00f3n. Despois investigouse dunha maneira similar, a ruta molecular natural empregada para manter a supervivencia celular. As\u00ed, despois de ensaiar en reprogramaci\u00f3n varios compostos que inhiben dita ruta, seleccionouse o Thiazovivin. Usando unha mestura destes tres inhibidores consiguiuse unha mellora na eficiencia de reprogramaci\u00f3n, que se multiplicou case por 200.\nPor outra parte, o estudo dos mecanismos de reprogramaci\u00f3n posiblemente achegar\u00e1 novas alternativas e ideas sobre este importante asunto.\nAdenovirus, pl\u00e1smidos e transpos\u00f3ns.\nOutra estratexia para evitar a formaci\u00f3n de tumores foi o uso de vectores alternativos ou non retrovirais, tales como os adenovirus, pl\u00e1smidos e transpos\u00f3ns. Por\u00e9n, a\u00ednda que os m\u00e9todos baseados en todos estes vectores alternativos evitan o uso de retrovirus, seguen requirindo o uso de xenes ex\u00f3xenos provocadores de tumores para obter a reprogramaci\u00f3n. \nOs adenovirus son \u00fanicos entre os vectores virais porque non incorporan ning\u00fan dos seus propios xenes ao xenoma da c\u00e9lula diana e por tanto evitan a mutax\u00e9nese insercional. Outra vantaxe de usar adenovirus \u00e9 que soamente necesitan estar presentes durante un breve tempo para induciren a reprogramaci\u00f3n. En 2008, usouse adenovirus para vehiculizar os catro xenes ex\u00f3xenos (factores de transcrici\u00f3n) a c\u00e9lulas de ratos obtendo c\u00e9lulas id\u00e9nticas \u00e1s ES, demostr\u00e1ndose as\u00ed que para obter c\u00e9lulas iPS non \u00e9 absolutamente necesaria a integraci\u00f3n no xenoma da c\u00e9lula diana dos xenes ex\u00f3xenos.\nEn 2008, o equipo de Yamanaka demostrou que a reprogramaci\u00f3n tam\u00e9n era posible empregando pl\u00e1smidos en vez de retrovirus para transferir os catro xenes ex\u00f3xenos. En ditos traballos, descr\u00edbese como conseguiron transformar c\u00e9lulas de rato con dous pl\u00e1smidos, un deles expresaba o c-Myc, mentres que o segundo expresaba Oct4, Klf4 e Sox2. Por\u00e9n, estes m\u00e9todos son moito menos eficientes que os baseados en retrovirus e tam\u00e9n te\u00f1en posibilidades de mutax\u00e9nese insercional a\u00ednda que en menor proporci\u00f3n que os retrovirus.\nIntentouse tam\u00e9n o uso dalg\u00fans transpos\u00f3ns. Por exemplo, varios estudos demostraron que os transpos\u00f3ns denominados piggyBac poden transportar os xenes de reprogramaci\u00f3n sen introduciren mutaci\u00f3ns indesexables no xenoma da c\u00e9lula diana, xa que efect\u00faan unha reexcisi\u00f3n dos xenes ex\u00f3xenos evitando a mutax\u00e9nesde insercional.\nProte\u00ednas recombinantes.\nUnha gran vantaxe deste m\u00e9todo \u00e9 que evita os problemas de mutax\u00e9nese insercional, dado que as prote\u00ednas non son \u00e1cidos nucleicos e non se poden inserir no xenoma. En 2009, demostrouse a xeraci\u00f3n de c\u00e9lulas iPS sen alteraci\u00f3n xen\u00e9tica das c\u00e9lulas adultas orixinais por medio de prote\u00ednas vehiculizadas a trav\u00e9s de p\u00e9ptidos. As\u00ed, p\u00faidose demostrar que as prote\u00ednas recombinantes correspondentes aos factores de transcrici\u00f3n se pod\u00edan usar para a reprogramaci\u00f3n. Mentres que a transferencia de prote\u00ednas tam\u00e9n induce pluripotencia, o m\u00e9todo \u00e9 m\u00e1is complicado e require dominar as t\u00e9cnicas de produci\u00f3n e purificaci\u00f3n de prote\u00ednas recombinantes. Ademais, a s\u00faa eficiencia \u00e9 moi baixa.\nMol\u00e9culas de ARN.\nOs micro ARNs son mol\u00e9culas curtas complementarias de secuencias de ARN mensaxeiro (ARNm) que bloquean a s\u00faa traduci\u00f3n a prote\u00ednas, inhibindo especificamente a expresi\u00f3n final dos xenes. A expresi\u00f3n de mol\u00e9culas de microARN espec\u00edficas de ES (tales como miR-291, miR-294 e miR-295) aumentaban a eficiencia da reprogramaci\u00f3n ata un nivel similar ao m\u00e9todo que usa prote\u00ednas. Os microARNs quizais act\u00faan bloqueando a expresi\u00f3n de represores dos catro ou alg\u00fan dos catro factores de transcrici\u00f3n de Yamanaka. Un obst\u00e1culo para o uso da reprogramaci\u00f3n por ARN \u00e9 a s\u00faa inestabilidade. Por\u00e9n, poder\u00edanse usar ARNs con modificaci\u00f3ns estabilizadoras (5-metilguanosinas ou pseudouracilos), que ademais de seren m\u00e1is estables e te\u00f1en menor probabilidad de mutax\u00e9nese insercional. Outro obst\u00e1culo quizais m\u00e1is importante, \u00e9 que os ARN ex\u00f3xenos provocan respostas antivirais innatas nas c\u00e9lulas diana.\nXenes que inducen reprogramaci\u00f3n.\nA xeraci\u00f3n de c\u00e9lulas iPS depende de que se usen os xenes axeitados para a induci\u00f3n da reprogramaci\u00f3n. Ata agora identific\u00e1ronse os Oct-3/4 e varios membros da familia dos xenes Sox (Sox1, Sox2, Sox3, Sox15) como xenes indispensables para inducir a reprogramaci\u00f3n. Por outra parte, xenes tales como os das familias dos factores Kruppel (Klf1, Klf2, Klf4, Klf5), Myc (c-myc, L-myc, N-myc), Nanog e LIN28, identific\u00e1ronse como xenes implicados en aumentar a eficiencia de reprogramaci\u00f3n. M\u00e1is en detalle:\nConfirmaci\u00f3n da identidade das c\u00e9lulas iPS.\nAs c\u00e9lulas iPS son moi similares \u00e1s c\u00e9lulas ES tanto en rato coma en humanos nos seguintes aspectos: propiedades celulares, pluripotencia e reprogramaci\u00f3n epixen\u00e9tica. O estudo destes aspectos empr\u00e9gase para confirmar se unhas determinadas c\u00e9lulas iPS son pluripotenciales ou non.\nAplicaci\u00f3ns: modelos, medicina rexenerativa e ciencia b\u00e1sica.\nAs c\u00e9lulas iPS estanse aplicando ao estudo de doenzas xen\u00e9ticas humanas: i) como modelos in vitro de enfermidades para desenvolver medicamentos espec\u00edficos, ii) considerando o seu uso como posible tratamento individual en medicina rexenerativa, e iii) utiliz\u00e1ndoas para investigaci\u00f3n b\u00e1sica. Para adiantarse a estas posibles aplicaci\u00f3ns, xa se comezou a pensar na organizaci\u00f3n de bancos de c\u00e9lulas nai."}
{"id": "499055", "revid": "27155", "url": "https://gl.wikipedia.org/wiki?curid=499055", "title": "IPS", "text": ""}
{"id": "499056", "revid": "89787", "url": "https://gl.wikipedia.org/wiki?curid=499056", "title": "Fran\u00e7ois de Callata\u00ff", "text": "Fran\u00e7ois de Callata\u00ff, nado na vila de Uccle, na rexi\u00f3n de Bruxelas-Capital, o 13 de xu\u00f1o de 1961, \u00e9 un historiador da arte, arque\u00f3logo e numism\u00e1tico belga especializado na moeda e na historia monetaria da Antiga Grecia, en particular da \u00e9poca helen\u00edstica.\nCallata\u00ff \u00e9 profesor na Universidade Libre de Bruxelas e director de estudos da Escola Pr\u00e1ctica de Altos Estudos de Par\u00eds.\nTraxectoria.\nFran\u00e7ois de Callata\u00ff foi alumno do colexio de Saint-Pierre d'Uccle e posteriormente realizou os seus estudos universitarios de Historia, Arqueolox\u00eda e Filosof\u00eda na Universidade Cat\u00f3lica de Lovaina (1979-1983), onde, co impulso do arque\u00f3logo e historiador da arte Tony Hackens, se especializou en numism\u00e1tica grega. A s\u00faa memoria de licenciatura (1983) versou sobre as emisi\u00f3ns monetarias de Alexandre o Grande e a s\u00faa tese de doutoramento (1988) sobre as cu\u00f1axes de moeda p\u00f3ntica relacionadas coas campa\u00f1as militares de Mitr\u00eddates VI Eupator, rei do Ponto.\nLogo de pasar unha estad\u00eda de investigaci\u00f3n dun ano (1984-1985) na Escola Francesa de Atenas, en Grecia, como bolseiro da Comunidade Francesa de B\u00e9lxica, de cami\u00f1o acadou a condici\u00f3n de aspirante ao Fondo Nacional de Investigaci\u00f3n Cient\u00edfica (1985-1989) e posteriormente a acreditaci\u00f3n como investigador (1989-1991).\nEn outono de 1991 ingresou no Gabinete de Medallas da Biblioteca Real de B\u00e9lxica, a cuxa direcci\u00f3n accedeu s\u00f3 cinco anos despois (1996-2007). Entre 1997 e 2006, foi nomeado ademais xefe do departamento que agrupa todos os gabinetes museol\u00f3xicos da instituci\u00f3n (colecci\u00f3ns nacionais de manuscritos, de gravados, e de moedas e medallas). Entre 2006 e 2013, a \u00e1rea baixo a s\u00faa direcci\u00f3n ampliouse ao conxunto de todas as colecci\u00f3ns patrimoniais da Biblioteca Real, o que inclu\u00eda ademais as obras impresas raras, os planos e mapas antigos, e a m\u00fasica. Callata\u00ff \u00e9 membro do consello de direcci\u00f3n e do consello cient\u00edfico da instituci\u00f3n.\nDesde 1998, Fran\u00e7ois de Callata\u00ff \u00e9 profesor de Historia Monetaria e Financeira do Mundo Grego na Universidade Libre de Bruxelas, ao mesmo tempo que ocupa o posto de director de estudos da cuarta secci\u00f3n da Escola Pr\u00e1ctica de Altos Estudos (Sorbona, Par\u00eds) onde sucedeu a Georges Le Rider. A partir de 2008 \u00e9 tam\u00e9n profesor de Cuesti\u00f3ns Socioecon\u00f3micas da Antig\u00fcidade.\nCallata\u00ff foi invitado a un ciclo de conferencias no \"Coll\u00e8ge de France\" en 1994, \u00e9 membro do Instituto de Estudos Avanzados de Princeton desde 2001, foi d\u00faas veces (1995 e 2003) profesor visitante da \"American Numismatic Society\", de Nova york, e unha vez na University of Victoria, en Australia (2015). \nEn 2017 foi elixido presidente da Sociedade Real de Numism\u00e1tica de B\u00e9lxica, e desde ese mesmo ano ocupa o posto de secretario do Consello Internacional de Numism\u00e1tica.\nAs s\u00faas publicaci\u00f3ns (unha ducia de libros e unha gran cantidade de artigos en revistas de m\u00e1is de 20 pa\u00edses), acerca, sobre todo, da moeda da Antiga Grecia, fix\u00e9rono merecedor do ingreso en diversas instituci\u00f3ns acad\u00e9micas e da recepci\u00f3n dun bo n\u00famero de premios e medallas."}
{"id": "499057", "revid": "96271", "url": "https://gl.wikipedia.org/wiki?curid=499057", "title": "Rub\u00e9n Su\u00e1rez Sousa", "text": "Rub\u00e9n Su\u00e1rez Sousa, nado en Vigo o 22 de xu\u00f1o de 1973, \u00e9 un m\u00fasico e dese\u00f1ador gr\u00e1fico galego, tam\u00e9n co\u00f1ecido como Ruben Xuarez. Desenvolve a s\u00faa carreira musical como compositor e multinstrumentista na banda de cosmic rock Family Folks.\nTraxectoria.\nComezou a s\u00faa traxectoria musical en 1991 na banda Foggy Mental Breakdown, da que tam\u00e9n formaban parte inicialmente \u00d3scar Liboreiro, Diego de Luis, Eladio Santos (Eladio y los seres queridos), \u00d3scar Avenda\u00f1o (baixista de Siniestro Total) e Xabier Vieitez (Transilvanians, The Soul Jacket). Foi tam\u00e9n integrante da banda Los tres sudamaricones (1996), formada por Tony Lomba (Germ\u00e1n Fandi\u00f1o), Eladio Santos, Rub\u00e9n da Sousa Jr. (alias nese momento de Rub\u00e9n Su\u00e1rez Sousa) e Javier Lado. O seguinte proxecto musical no que participou foi Los High Sierras (2001), xunto con Andr\u00e9s Cunha e os irm\u00e1ns Bruno e Jacobo Jim\u00e9nez. A x\u00e9nese de Los High Sierras tivo lugar a partir de Doctor 5 &amp; the Rhythm Section, unha banda de versi\u00f3ns de garaxe e rhtyhm&amp;blues, tras unirse a ela o bater\u00eda Andr\u00e9s Cunha. Posteriormente participou no grupo de versi\u00f3ns Mec Mecs, xunto con Javier Molina (tam\u00e9n co\u00f1ecido como Harvey Springfield) e \u00d3scar Rodr\u00edguez. En 2014 fundou o grupo de folk rock Family Folks co m\u00fasico Bosco Hill, e xuntos conforman o n\u00facleo compositivo desta formaci\u00f3n. En 2015 un\u00edronse \u00e1 banda os irm\u00e1ns Jorge Lorre (Jorge L\u00f3pez Gonz\u00e1lez) e Rufus \"El Guarro\" (Mart\u00edn L\u00f3pez Gonz\u00e1lez), ambos integrantes doutras bandas galegas como Dead Wood, Los Wavy Gravies ou The Bo Derek's (xunto con \u00d3scar Avenda\u00f1o), amais do teclista Xabier Vieitez (Transilvanians, The Soul Jacket). Su\u00e1rez compaxina a s\u00faa carreira musical co seu traballo como dese\u00f1ador gr\u00e1fico.\nGalard\u00f3ns.\nEn 2007 ga\u00f1ou o Premio \u00e1 Investigaci\u00f3n da Deputaci\u00f3n de Pontevedra (categor\u00eda Provincia de Pontevedra) polo estudo realizado xunto con Susana Rodr\u00edguez Barcia \"Despu\u00e9s de la movida. La m\u00fasica pop y rock en Pontevedra entre 1990 y 2007.\" "}
{"id": "499058", "revid": "23204", "url": "https://gl.wikipedia.org/wiki?curid=499058", "title": "Mialxia", "text": "As mialxias ou dores musculares consisten en dores ou molestias que poden afectar a un ou varios m\u00fasculos do corpo. Tam\u00e9n poden estar implicados ligamentos, tend\u00f3ns e fascias. As causas son moi variadas. As principais incl\u00faen sobrecarga, tensi\u00f3n ou lesi\u00f3ns musculares por exercicios ou traballos f\u00edsicos intensos. As\u00ed mesmo, a dor muscular pode ser un s\u00edntoma de certas doenzas que afectan a todo o corpo, entre as cales destaca a fibromialxia.\nCausas.\nAs causas m\u00e1is frecuentes de mialxia son o sobreesforzo muscular, especialmente cando se realizan contracci\u00f3ns moi r\u00e1pidas sen quecemento previo ou moi repetitivas, e as lesi\u00f3ns ou os traumatismos sobre os m\u00fasculos, inclu\u00edndo escordaduras e distensi\u00f3ns. A tensi\u00f3n tam\u00e9n pode ocasionar dor muscular."}
{"id": "499060", "revid": "65337", "url": "https://gl.wikipedia.org/wiki?curid=499060", "title": "F. de Callata\u00ff", "text": ""}
{"id": "499061", "revid": "65337", "url": "https://gl.wikipedia.org/wiki?curid=499061", "title": "Callata\u00ff, F.", "text": ""}
{"id": "499065", "revid": "23204", "url": "https://gl.wikipedia.org/wiki?curid=499065", "title": "Zhao Lusi", "text": "Zhao Lusi (Chinese: \u8d75\u9732\u601d), nada en Chengdu o 9 de novembro de 1998, \u00e9 un actriz chinesa.\nTraxectoria.\nZhao entrou na industria do entretemento tras participar na edici\u00f3n de 2016 de \"Super Girl\" na canle Hunan TV e, xa nese ano, presentar o programa de variedades \"Huo Xing Qing Bao Ju\".\nEn 2017, Zhao fixo a s\u00faa estrea como actriz cun papel secundario na serie web \"Meng Qi Shi Shen\" e un pequeno papel no filme \"Feng Ren Ji Yue Dui\".\nEn 2018 a s\u00faa interpretaci\u00f3n na serie hist\u00f3rica \"Feng Qiu Huang\" deuna a co\u00f1ecerNese ano interpretou o primeiro papel protagonista, na serie hist\u00f3rica de viaxes no tempo, \"O! Wo De Huang Di Bi Xia\" que logrou unha base de seareiros en internet que aumentou o reco\u00f1ecemento de Zhao e logrou o premio \u00e1 mellor actriz nova Golden Bud.\nEn 2019, Zhao interpretou a protagonista feminina no filme rom\u00e1ntico \"Lan Se Sheng Si Lian\", baseado na serie surcoreana \"Gaeul Donghwa\" e nese ano tam\u00e9n participou na serie muscial \"I Hear You\", na serie fant\u00e1stica \"Qing Nang Chuan\" e na serie de romance hist\u00f3rico \"Tian Lei Yi Bu Zhi Chun Hua Qiu Yue\".\nEn 2020, Zhao participou na serie \"xianxia\" \"San Qian Ya Sha\" e na serie de romance hist\u00f3rico \"Chuan Wen Zhong De Chen Qian Qian\"."}
{"id": "499072", "revid": "89787", "url": "https://gl.wikipedia.org/wiki?curid=499072", "title": "Manuel Jorge Marmelo", "text": "Manuel Jorge Marmelo, nado no Porto o 22 de maio de 1971, \u00e9 un xornalista e escritor portugu\u00e9s. \nTraxectoria.\nTraballou na prensa desde 1989 no diario \"P\u00fablico\". Estreouse nas letras en 1996 co libro \"O homem que julgou morrer de amor/O casal virtual\", sendo convidado, ese mesmo ano, a participar na colect\u00e1nea \"A cidade sonhada\", a par dalg\u00fans dos m\u00e1is reputados escritores, poetas e artistas do Porto. Colaborou co suplemento cultural \"Babelia\".\nDesde xullo de 2001 o seu nome consta no \"Dicion\u00e1rio de Personalidades Portuenses do S\u00e9culo XX\", da Porto Editora, sendo o m\u00e1is novo dos nomes biografados."}
{"id": "499082", "revid": "23204", "url": "https://gl.wikipedia.org/wiki?curid=499082", "title": "Artralxia", "text": "Artralxia (do grego \u03b1\u03c1\u03b8\u03c1\u03c9- \"arthro-\", articulaci\u00f3n + -\u03b1\u03bb\u03b3\u03bf\u03c2 \"-algos\", dor) significa literalmente dor de articulaci\u00f3ns; \u00e9 un s\u00edntoma \"de\" lesi\u00f3n, infecci\u00f3n, doenzas como as reum\u00e1ticas (particularmente artrite e artrose) ou reacci\u00f3n al\u00e9rxica a medicamentos.\nDe acordo a MeSH, o termo \"artralxia\" deber\u00eda usarse unicamente se a afecci\u00f3n \u00e9 debida a un proceso non-inflamatorio, e o termo \"artrite\" cando se trata dun proceso inflamatorio."}
{"id": "499083", "revid": "1131", "url": "https://gl.wikipedia.org/wiki?curid=499083", "title": "Ant\u00f3nio Mega Ferreira", "text": "Ant\u00f3nio Taurino Mega Ferreira, nado en Lisboa o 25 de marzo de 1949 e falecido o 26 de decembro de 2022, foi un escritor, tradutor, xornalista e xestor cultural portugu\u00e9s.\nTraxectoria.\nRecibiu os nomes Ant\u00f3nio Taurino por seren os primeiros nomes dos seus av\u00f3s, paterno e materno.Estudou no Liceu Normal de Pedro Nunes, licenciouse en Dereito, pola Facultade de Dereito da Universidade de Lisboa, e estudou Dereito e Comunicaci\u00f3n Social, na Universidade de Manchester.\nEstreouse n\"o xornal\"ismo en 1968, como redactor do \"Com\u00e9rcio do Funchal\", pasando despois polo \"Jornal Novo\", \"Expresso\" e \"O Jornal\". Foi xefe de redacci\u00f3n do \"Jornal de Letras\" e da RTP2.\nFoi colunista do \"Expresso\", \"Di\u00e1rio Econ\u00f3mico\", \"Di\u00e1rio de Not\u00edcias\", \"O Independente\", \"P\u00fablico\" e das revistas \"Vis\u00e3o\" e \"Ego\u00edsta.\"\nFoi director editorial da C\u00edrculo de Lectores, entre 1986 e 1988, creando a revista \"LER\", que tam\u00e9n dirixiu.\nIntegrou a Comisi\u00f3n Nacional para as Conmemoraci\u00f3ns dos Descubrimentos, dirixindo a candidatura de Lisboa \u00e1 Exposici\u00f3n Mundial de 1998, de que foi comisario executivo.\nO 9 de xu\u00f1o de 1998 foi agraciado coa Gr\u00e3-Cruz da Orde Militar de Cristo.\nFoi presidente do Consello de Administraci\u00f3n da Parque Expo, de 1999 a 2002. Dirixiu a representaci\u00f3n de Portugal na Feira do Libro de Frankfurt, en 1997.\nFoi presidente do Consello de Administraci\u00f3n da Fundaci\u00f3n Centro Cultural de Bel\u00e9n entre 2006 e 2012. Tam\u00e9n director executivo da AMEC|Metropolitana, de 2013 a 2019.\nAutor de varios libros, iniciou a s\u00faa carreira literaria en 1984, publicando m\u00e1is de 30 obras de ficci\u00f3n, poes\u00eda e ensaio. Como poeta e ficcionista, a s\u00faa escrita denota, para al\u00e9n dunha fina iron\u00eda intelectual e dunha intelixencia contaxiante, unha not\u00e1bel cultura literaria, que impregna como unha memoria actuante tudo aquilo \u2013 prosa, poes\u00eda ou ensaio \u2013 en que a s\u00faa pluma toca.\nPremios.\n2001: Grande Pr\u00e9mio de Conto \"Camilo Castelo Branco\" C. M. de Vila Nova de Famalic\u00e3o/APE, por \"A express\u00e3o dos afectos.\""}
{"id": "499084", "revid": "23204", "url": "https://gl.wikipedia.org/wiki?curid=499084", "title": "Erupci\u00f3n cut\u00e1nea", "text": ""}
{"id": "499085", "revid": "22570", "url": "https://gl.wikipedia.org/wiki?curid=499085", "title": "Terapia intravenosa", "text": "Terapia intravenosa (IV) \u00e9 unha v\u00eda de administraci\u00f3n que consiste na inxecci\u00f3n dunha agulla ou cat\u00e9ter contendo principios activos, vacinas ou hemoderivados nas veas perif\u00e9ricas, tipicamente nos membros superiores ou inferiores.\nNon existe absorci\u00f3n nesta v\u00eda de administraci\u00f3n, pois a menci\u00f1a \u00e9 introducida directamente na corrente sangu\u00ednea, non podendo as\u00ed ser revertida. \u00c9 un medio \u00f3ptimo de administrar medicamentos, pola velocidade e eficiencia.\n\u00c9 a v\u00eda de preferencia para f\u00e1rmacos que non poden ser aplicados por v\u00eda intramuscular ou subcut\u00e1nea, cando o obxectivo \u00e9 o inicio r\u00e1pido de acci\u00f3n ou cando a v\u00eda oral non \u00e9 pos\u00edbel por intolerancia \u00e1 medicaci\u00f3n (como v\u00f3mitos ou dor de est\u00f3mago) ou por condici\u00f3n que reduza a absorci\u00f3n do medicamento (como diarrea)."}
{"id": "499086", "revid": "1093", "url": "https://gl.wikipedia.org/wiki?curid=499086", "title": "Dar\u00eda Gonz\u00e1lez Garc\u00eda", "text": ""}
{"id": "499088", "revid": "89787", "url": "https://gl.wikipedia.org/wiki?curid=499088", "title": "Aedes", "text": "Aedes \u00e9 un x\u00e9nero de mosquitos que se atopaba orixinalmente nas zonas tropicais e subtropicais, mais agora \u00e9 com\u00fan en t\u00f3dolos continentesa ag\u00e1s a Ant\u00e1rtida. Algunhas especies espall\u00e1ronse pola actividade humana, como o \"Aedes albopictus\", unha especie particularmente invasiva que se estendeu polo Novo Mundo polo comercio de pneum\u00e1tico utilizado.\nFoi descrito e nomeado por vez primeira polo entom\u00f3logo alem\u00e1n Johann Wilhelm Meigen en 1818, e o seu nome xen\u00e9rico prov\u00e9n do grego antigo \u1f00\u03b7\u03b4\u03ae\u03c2, \"a\u0113d\u0113s\", que quere dicir \"desagrad\u00e1bel\" ou \"odioso\". A especie tipo de \"Aedes\" \u00e9 \"Aedes cinereus\". "}
{"id": "499101", "revid": "23204", "url": "https://gl.wikipedia.org/wiki?curid=499101", "title": "Ensaio cl\u00ednico", "text": "Un ensaio cl\u00ednico \u00e9 un estudo prospectivo de investigaci\u00f3n biom\u00e9dica ou comportamental realizado en participantes humanos, dese\u00f1ado para responder preguntas espec\u00edficas sobre intervenci\u00f3ns biom\u00e9dicas ou de comportamento, inclu\u00eddos novos tratamentos (como novas vacinas, f\u00e1rmacos, elecci\u00f3ns diet\u00e9ticas, suplementos alimenticios e produtos sanitarios) as\u00ed como intervenci\u00f3ns co\u00f1ecidas que merecen m\u00e1is estudos e comparaci\u00f3ns. Os ensaios cl\u00ednicos xeran datos sobre a dosificaci\u00f3n, a seguridade e a eficacia. Real\u00edzanse s\u00f3 despois de recibir a aprobaci\u00f3n da autoridade sanitaria/comit\u00e9 de \u00e9tica do pa\u00eds onde se solicita a aprobaci\u00f3n da terapia. Estas autoridades son responsables de verificar a relaci\u00f3n risco/beneficio do ensaio; a s\u00faa aprobaci\u00f3n non significa que a terapia sexa \"segura\" ou eficaz, s\u00f3 que se pode realizar o ensaio.\nDependendo do tipo de produto e da fase de desenvolvemento, os investigadores inicialmente inscriben voluntarios ou pacientes en pequenos estudos piloto e, posteriormente, realizan estudos comparativos a maior escala. Os ensaios cl\u00ednicos poden variar en tama\u00f1o e custo, e poden implicar un s\u00f3 centro de investigaci\u00f3n ou m\u00faltiples centros, nun pa\u00eds ou en varios pa\u00edses. O dese\u00f1o do estudo cl\u00ednico ten como obxectivo garantir a validez cient\u00edfica e a reproducibilidade dos resultados.\nOs custos dos ensaios cl\u00ednicos poden chegar aos miles de mill\u00f3ns de d\u00f3lares por medicamento aprobado. O patrocinador pode ser unha organizaci\u00f3n gobernamental ou unha empresa de farmac\u00e9utica, biotecnolox\u00eda ou dispositivos m\u00e9dicos. Determinadas funci\u00f3ns necesarias para o ensaio, como o seguimento e o traballo de laboratorio, poden ser xestionadas por un socio subcontratado, como unha organizaci\u00f3n de investigaci\u00f3n por contrato ou un laboratorio central. S\u00f3 o 10 por cento de todos os medicamentos iniciados en ensaios cl\u00ednicos en humanos conv\u00e9rtense en f\u00e1rmacos aprobados. "}
{"id": "499103", "revid": "89787", "url": "https://gl.wikipedia.org/wiki?curid=499103", "title": "Doenzas tropicais desatendidas", "text": "As doenzas tropicais desatendidas (a mi\u00fado designadas polas s\u00faas siglas en ingl\u00e9s\u00a0NTD) son un grupo de diversas doenzas tropicais frecuentes no seo das poboaci\u00f3ns de baixos ingresos en rexi\u00f3ns en desenvolvemento de \u00c1frica, Asia e Am\u00e9rica. Est\u00e1n causadas por varios pat\u00f3xenos entre os que salientan os parasitos helmintos ou os protozoos, pero igualmente os virus e as bacterias. Na \u00c1frica subsahariana, o impacto do conxunto destas patolox\u00edas \u00e9 comparable ao da malaria e a tuberculose. Algunhas destas patolox\u00edas poden previrse ou tratarse por medios accesibles nos pa\u00edses m\u00e1is desenvolvidos, mais non as\u00ed nas rexi\u00f3ns m\u00e1is pobres do globo. Por\u00e9n, en certos casos os tratamentos son relativamente baratos. Por exemplo, o tratamento da esquistosomiase custaba 0,20 d\u00f3lares norteamericanos por neno no ano 2007. Por\u00e9n, para o per\u00edodo 2010-2017, o custo do control destas patolox\u00edas a escala mundial est\u00edmase entre 2 e 3 mil mill\u00f3ns de d\u00f3lares.\nEstas doenzas son postas a mi\u00fado en contraste coas tres grandes pragas mundiais, que son a infecci\u00f3n polo VIH\u00a0(sida), a tuberculose e o paludismo (malaria), as cales se benefician de numerosos fondos para a s\u00faa investigaci\u00f3n e tratamento. Por\u00e9n, as doenzas tropicais desatendidas constit\u00faen as comorbilidades frecuentes destas tres infecci\u00f3ns. Por outra banda, por parte de certas compa\u00f1\u00edas farmac\u00e9uticas prod\u00facense de maneira espor\u00e1dica donativos dos medicamentos necesarios, e as pol\u00edticas para administralos masivamente foron eficaces en varios pa\u00edses.\nA Organizaci\u00f3n Mundial da Sa\u00fade (OMS) priorizou 17 NTD. Estas doenzas est\u00e1n consideradas como end\u00e9micas en 149 pa\u00edses e afectan a m\u00e1is de mil mill\u00f3ns de persoas, das cales m\u00e1is da metade son nenos. A\u00ednda que o peso econ\u00f3mico destas patolox\u00edas sobre as econom\u00edas en desenvolvemento \u00e9 dif\u00edcil de cuantificar, est\u00edmase en varios miles de mill\u00f3ns de d\u00f3lares cada ano. Provocaron 142\u00a0000 mortes en 2013, cifra que sup\u00f3n un descenso respecto dos 204\u00a0000 falecementos en 1990. Destas 17 patolox\u00edas, 2 son o obxectivo dunha pr\u00f3xima erradicaci\u00f3n: a dracunculiase en 2015 e o pian no ano 2020. Por outra banda, o obxectivo \u00e9 eliminar outras 4: o tracoma, a doenza do so\u00f1o, a lepra e a filariose linf\u00e1tica no ano 2020."}
{"id": "499105", "revid": "23204", "url": "https://gl.wikipedia.org/wiki?curid=499105", "title": "Enfermidades tropicais desatendidas", "text": ""}
{"id": "499107", "revid": "89787", "url": "https://gl.wikipedia.org/wiki?curid=499107", "title": "Aedes aegypti", "text": "Aedes aegypti \u00e9 un mosquito que pode ser portador do virus do dengue e da febre amarela, as\u00ed como doutras doenzas, como a Chikungunya, a febre de Zika e o Virus Mayaro. \u00c9 membro do subx\u00e9nero \"Stegomyia\" dentro do x\u00e9nero \"Aedes\" (ao que pertence o estreitamente emparentado \"Aedes albopictus\", vector tam\u00e9n do dengue).\nPode reco\u00f1ecerse polas s\u00faas distintivas marcas brancas, a\u00ednda que as s\u00faas diferenzas en aspecto con respecto a outros mosquitos poden ser lixeiras. Son m\u00e1is activos durante o d\u00eda que na noite a diferenza doutros mosquitos que s\u00f3 son activos na noite ou a calquera hora. Orixinario de \u00c1frica, at\u00f3pase no presente en rexi\u00f3ns tropicais e subtropicais a trav\u00e9s do mundo. En Am\u00e9rica, pres\u00e9ntase dende os estados do sur dos Estados Unidos at\u00e9 o centro da Arxentina e o Uruguai. Comparte h\u00e1bitat con \"Aedes albopictus\", que o est\u00e1 desprazando nalgunhas zonas."}
{"id": "499108", "revid": "65337", "url": "https://gl.wikipedia.org/wiki?curid=499108", "title": "Sutherland, C. H. V.", "text": ""}
{"id": "499110", "revid": "65337", "url": "https://gl.wikipedia.org/wiki?curid=499110", "title": "Colin M. Kraay", "text": "Colin Mackennal Kraay, nado en Hampstead, Londres, o 23 de marzo de 1918, e finado en Oxford, o 27 de xaneiro de 1982, foi un numism\u00e1tico brit\u00e1nico.\nTraxectoria.\nKraay, logo da s\u00faa educaci\u00f3n secundaria no \"Lancing College\", en West Sussex, cursou os seus estudos universitarios de Ciencias da Antig\u00fcidade a partir de 1937 no \"Magdalen College\", da Universidade de Oxford. Logo de acadar o primeiro grao en 1939, colaborou con Alan Wace nas escavaci\u00f3ns de Micenas. \nO seu per\u00edodo de formaci\u00f3n interrompeuse pola II guerra mundial, na que tivo que participar nas forzas armadas do Norte de \u00c1frica e en Italia. Acabada a guerra, entre 1946 e 1947 puido retomar os seus estudos en Oxford, onde en 1953 presentou a s\u00faa tese \"The aes coinage of Rome and its subsidiary mint in the West, A.D. 68-81\". En 1948 comezou a traballar no gabinete numism\u00e1tico do Museo Ashmolean, dependente da mesma universidade, como responsable de moeda da Antiga Grecia na co\u00f1ecida como \"Heberden Coin Room\". Entre 1975 e 1982 ocupou al\u00ed o posto de conservador.\nKraay dedicouse inicialmente \u00e1 moeda da Antiga Roma, a\u00ednda que o seu contacto coa moeda grega nas colecci\u00f3ns do Museo Ashmolean fixo que pasase a sentirse m\u00e1is interesado nela. En 1976 publicou un resumo sobre o seu traballo coas moedas gregas dos per\u00edodos arcaico e cl\u00e1sico, e en 1974, xunto con Margaret Thompson e Otto M\u00f8rkholm, publicou \"An Inventory of Greek Coin Hoards\", a obra de referencia para os tesouros gregos.\nEntre 1970 e 1974 foi o presidente da \"Royal Numismatic Society\", de Londres."}
{"id": "499111", "revid": "65337", "url": "https://gl.wikipedia.org/wiki?curid=499111", "title": "Colin Mackennal Kraay", "text": ""}
{"id": "499112", "revid": "65337", "url": "https://gl.wikipedia.org/wiki?curid=499112", "title": "C. M. Kraay", "text": ""}
{"id": "499113", "revid": "65337", "url": "https://gl.wikipedia.org/wiki?curid=499113", "title": "Kraay, C. M.", "text": ""}
{"id": "499114", "revid": "89787", "url": "https://gl.wikipedia.org/wiki?curid=499114", "title": "S one strane", "text": "S one strane \u00e9 un filme de 2016 dirixido por Zrinko Ogresta. \u00c9 unha coproduci\u00f3n internacional entre Croacia e Serbia. Estreouse na secci\u00f3n Panorama da 66\u00aa edici\u00f3n do Festival Internacional de Cinema de Berl\u00edn. O filme recibiu unha Menci\u00f3n Especial polo xurado de Cinema Europeo. Foi escollido como candidato de Croacia para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "499118", "revid": "1410", "url": "https://gl.wikipedia.org/wiki?curid=499118", "title": "Primeiro ministro de Ruanda", "text": "O primeiro ministro de Ruanda \u00e9 o xefe de goberno de Ruanda. \nUn total de once persoas exerceron o cargo dende a s\u00faa creaci\u00f3n en 1961 (durante a Revoluci\u00f3n Ruandesa) ata os nosos d\u00edas. O actual primeiro ministro de Ruanda \u00e9 \u00c9douard Ngirente, que tomou posesi\u00f3n o 30 de agosto de 2017. "}
{"id": "499120", "revid": "5863", "url": "https://gl.wikipedia.org/wiki?curid=499120", "title": "Santaia de Arca", "text": ""}
{"id": "499123", "revid": "32797", "url": "https://gl.wikipedia.org/wiki?curid=499123", "title": "Equaesos", "text": "Os equaesos (en ) eran unha antiga tribo celta de Gallaecia, un pobo galaico que viv\u00eda no norte do actual Portugal, entre as provincias de Minho e Tras os Montes, preto da fronteira coa actual Galicia. Os equesios existiron como pobo at\u00e9 a chegada dos suevos, durante as invasi\u00f3ns b\u00e1rbaras no Imperio Romano.\nO historiador Pedro Bosch sit\u00faa a s\u00faa \u00e1rea de influencia entre a Serra de Bornes e os cumios de Mogadouro. Atop\u00e1ronse pezas gravadas e esculpidas nun tipo de pedra que non existe na rexi\u00f3n, asemell\u00e1ndose \u00e1 \"pedra xab\u00f3n\". Algunhas esculturas representan cabalos e crese que est\u00e1n relacionadas cos equaesos, pois foron atopadas no castro Vicente, na marxe dereita do r\u00edo Sabor. Outros historiadores sit\u00faannos m\u00e1is cara \u00f3 oeste, preto do r\u00edo T\u00e1mega. \nEtimolox\u00eda.\n\u00c9 probable que o nome dos equaesos prove\u00f1a da ra\u00edz celta *ek\u02b7o- \u201ccabalo\u201d, cf. lingua irlandesa antiga \"ech\" \u201ccabalo\u201d, ou do lat\u00edn cl\u00e1sico \"equus\" que tam\u00e9n significa \"cabalo\". Debido a isto, crese que o cabalo era o elemento tot\u00e9mico deste pobo.\nPadr\u00f3n dos pobos.\nO nome deste pobo aparece no padr\u00f3n dos pobos, unha columna conmemorativa da construci\u00f3n da ponte romana de Chaves (Portugal), colocada sobre da mesma obra, que salva o r\u00edo T\u00e1mega. A ep\u00edgrafe dedicatoria cont\u00e9n unha lista de dez dos pobos ind\u00edxenas galaicos bracarenses (citados como \"civitates\" no orixinal) da Gallaecia que colaboraran no erguemento da citada ponte.\nEp\u00edgrafe.\nIMP CAES VESP AVG PONT / MAX TRIB POT X IMP XX PROCOS IX / IMP VESP CAES AVG F PONT TRIB / POT VIII IMP XIIII COS VI / ... / C CALPETANO RANTIO QUIRINALI VAL FESTO LEG AVG PR PR / D CORNELIO MECIANO LEG AVG / L ARRVNTIO MAXIMO PROC AVG / LEG VII GEM FEL / CIVITATES X / AQUEFLAVIENSES AOBRIGENS / BSALI COELERNI EQUAESI / INTERAMICE LIMICI AEBISOC / QUARQUERNI TAMAGANI\n\"Sendo Emperador C\u00e9sar Vespasiano Augusto, Pont\u00edfice M\u00e1ximo, con poder tribunicio por d\u00e9cima vez, Emperador vix\u00e9simo, pai da patria, c\u00f3nsul por novena vez, sendo emperador tam\u00e9n Tito Vespasiano C\u00e9sar, fillo do Augusto, Pont\u00edfice, con poder tribunicio por oitava vez, Emperador D\u00e9cimo cuarto, c\u00f3nsul por s\u00e9tima (...) sendo legado de Augusto o Propretor Caio Calpetano Rancio Quirinal Valerio Festo e sendo Legado do Augusto, Decio Cornelio Meciano e procurador do mesmo Augusto, Lucio Arruncio Maximo, a Lexi\u00f3n S\u00e9tima X\u00e9mina F\u00e9lix e dez cidades, a saber: os Aquiflavienses, os Avobriguenses, os Bibalos, os Coelernos, os Equaesos, os Interamnicos, os L\u00edmicos, os Nebisocos, os Quarquernos e os Tamaganos (...).\"\nA respecto das li\u00f1as que faltan hai acordo entre os especialistas en considerar que foran eliminadas referencias ao Emperador Domiciano en virtude de \"damnatio memoriae\"."}
{"id": "499125", "revid": "23204", "url": "https://gl.wikipedia.org/wiki?curid=499125", "title": "Equaesi", "text": ""}
{"id": "499126", "revid": "98629", "url": "https://gl.wikipedia.org/wiki?curid=499126", "title": "Alberto Zedda", "text": "Alberto Zedda, nado en Mil\u00e1n, Lombard\u00eda o 2 de xaneiro de 1928 e finado en P\u00e9saro, Marcas o 6 de marzo de 2017, foi un director de orquestra e music\u00f3logo italiano, especialista no repertorio italiano do s\u00e9culo XIX.\nTraxectoria.\nAlberto Zedda naceu en Mil\u00e1n, onde cursou estudos human\u00edsticos e musicais con Lorena Antonieta e Carlo Maria Giulini, que complementa na Escola de Paleograf\u00eda Musical de Cremona. \nEn 1957 gana o Concurso Internacional da RAI para directores de orquestra, feito que lle abre as portas de importantes instituci\u00f3ns italianas (A Scala, Santa Cecilia, Maggio Musicale Fiorentino, RAI de Roma, Tur\u00edn, Mil\u00e1n, N\u00e1poles...) e estranxeiras en Alema\u00f1a, Holanda, B\u00e9lxica, Francia, Espa\u00f1a, Polonia, Rusia, Israel, os Estados Unidos, a China ou o Xap\u00f3n.\nParalelamente desenvolveu unha grande actividade oper\u00edstica en m\u00faltiples salas e localidades do mundo, tales como a Scala, San Carlo, A Fenice, Massimo de Palermo, Comunale de Bologna, Rexio de Torino ou Covent Garden, entre outros.\nGravou discos de m\u00fasica sinf\u00f3nica, de c\u00e1mara e \u00f3pera.\nEnsinou pr\u00e1ctica orquestral no Conservatorio de Piacenza, Filolox\u00eda musical aplicada na Academia de Osimo e Historia da m\u00fasica na Universidade de Urbino. Foi tam\u00e9n Fundador e Director da Academia Rossiniana de Pesaro.\nAdicou parte do seu tempo \u00e1 actividade musicol\u00f3xica realizando edici\u00f3ns cr\u00edticas de \u00f3peras, oratorios e cantatas con particular atenci\u00f3n a Rossini, a primeira metade do s\u00e9culo XIX mailo repertorio protobarroco. Foi membro do Comit\u00e9 Editorial da Fundaci\u00f3n Rossini desde a s\u00faa creaci\u00f3n.\nOutros compromisos foron o de Director de repertorio italiano na New York City Opera; Director musical do Festival della Vale D\u2019Itria de Martina Franca; Asesor art\u00edstico do Rossini Opera Festival de Pesaro e do Festival Mozart da Coru\u00f1a; Director art\u00edstico do Festival Barocco de Fano, do Teatro Carlo Felice de X\u00e9nova, do Teatro alla Scala de Mil\u00e1n e do Rossini Opera Festival de Pesaro.\nEscribiu \"Divagazioni Rossiniane\", libro publicado no 2012 por Ricordi, Mil\u00e1n. Traducido ao espa\u00f1ol (Turner M\u00fasica), alem\u00e1n e ingl\u00e9s.\nAlberto Zedda foi nomeado Grand\u2019ufficiale \u201cao m\u00e9rito\u201d da Repubblica Italiana, membro de L\u2019Ordre du \u201cMerite Culturel\u201d de Polonia, Medalla de Ouro do C\u00edrculo de Belas Artes de Madrid, Presidente Honorario da Deutsche Rossini Gesellschaft, Acad\u00e9mico Correspondente da Real Academia Sevillana de Boas Letras, Doutor honoris causa en Scienze della comunicazione pola Universidade de Macerata e Profesor Em\u00e9rito da Universidade de Osaka.\nComo music\u00f3logo, \u00e9 responsable da revisi\u00f3n de m\u00faltiples traballos de Vivaldi, H\u00e4ndel, Donizetti, Bellini, Verdi e especialmente Rossini. Zedda \u00e9, xunto con Philip Gosset, o autor da edici\u00f3n cr\u00edtica completa das \u00f3peras de Rossini."}
{"id": "499127", "revid": "23204", "url": "https://gl.wikipedia.org/wiki?curid=499127", "title": "Podoconiose", "text": "A podoconiose (do grego \"podos\", 'p\u00e9' e \"konos\", 'po'), ou elefantiase end\u00e9mica non filari\u00e1sica, \u00e9 unha enfermidade xeoqu\u00edmica non infecciosa causada pola exposici\u00f3n cr\u00f3nica dos p\u00e9s descalzos a chans irritantes, que afecta aos vasos linf\u00e1ticos das extremidades inferiores. Esta enfermidade caracter\u00edzase por inchaz\u00f3n (linfedema) das extremidades inferiores, que co tempo leva \u00e1 desfiguraci\u00f3n e discapacidade. \u00c9 a segunda causa de elefantiase tropical, despois da filariase.\nHistoria.\nEsta entidade co\u00f1\u00e9cese desde hai m\u00e1is de 1000 anos, aparecendo en textos de distintas civilizaci\u00f3ns. Co descubrimento da relaci\u00f3n entre a elefantiase e a infecci\u00f3n con filarias, durante un tempo creuse que t\u00f3dalas elefantiases eran producidas por estes parasitos. Con todo, as zonas de distribuci\u00f3n da elefantiase non coincid\u00edan perfectamente con aquelas da distribuci\u00f3n da filariase, polo que deber\u00eda existir algunha causa non relacionada.\nAs primeiras observaci\u00f3ns cient\u00edficas que relacionaron a elefantiase co terreo onde viv\u00edan os doentes foron feitas polo m\u00e9dico guatemalteco Rodolfo Robles Valverde. En 1938 publicou os seus estudos en 150 doentes dunha leproser\u00eda na capital de Guatemala, onde advert\u00eda que todos andaban descalzos e provi\u00f1an de terras entre os 1000 e 2000 metros sobre o nivel do mar. Como as probas microbiol\u00f3xicas eran negativas para lepra ou filariase, denominou \u00e1 s\u00faa patolox\u00eda \"pseudolepra\" ou \"punudos\", na terminolox\u00eda ind\u00edxena.\nNos anos 1970, o cirurxi\u00e1n brit\u00e1nico Ernest W. Price liderou investigaci\u00f3ns en Etiop\u00eda e o Leste de \u00c1frica acerca das causas de elefantiase non relacionadas coa filaria, e chegou \u00e1 conclusi\u00f3n de que era causada pola exposici\u00f3n dos p\u00e9s descalzos a chans volc\u00e1nicos vermellos; con todo non se logrou aplicar estes traballos en intervenci\u00f3ns nin tratamento.\nNo lapso de tempo entre a morte de Price (1990) e os anos 2000, f\u00edxose pouca investigaci\u00f3n con respecto a esta enfermidade, pero a partir de ent\u00f3n lider\u00e1ronse novos esforzos en investigaci\u00f3n acerca da s\u00faa orixe, factores xen\u00e9ticos, tratamento e prevenci\u00f3n, ademais de avanzar no seu reco\u00f1ecemento local e internacional, que, por exemplo, levouna a ser reco\u00f1ecida pola OMS como parte da s\u00faa lista de enfermidades tropicais desatendidas.\nA podoconiose aparece en terras altas, sobre os 1000 metros de altura, con abundantes choivas, nas zonas tropicais de \u00c1frica, Centroam\u00e9rica e a India, cunha prevalencia elevada en Uganda, Tanzania, Kenya, Ruanda, Burundi, o Sud\u00e1n e Etiop\u00eda. En Etiop\u00eda lev\u00e1ronse a cabo estimaci\u00f3ns da s\u00faa prevalencia, que chega at\u00e9 o 9\u00a0% nalgunhas zonas. Est\u00edmanse uns 4 mill\u00f3ns de persoas afectadas a nivel mundial.\nNon se aprecian diferenzas entre o n\u00famero de homes e mulleres afectados, e a cantidade de enfermos aumenta coa idade, probablemente debido ao efecto irritante acumulativo dos chans volc\u00e1nicos; comeza entre a primeira e segunda d\u00e9cada da vida, e acada un m\u00e1ximo na sexta d\u00e9cada. Os traballadores en contacto coa terra te\u00f1en maior risco de contraer esta enfermidade, como os agricultores ou mineiros.\nFisiopatolox\u00eda.\nA fisiopatolox\u00eda desta enfermidade non se co\u00f1ece completamente. Require de certa susceptibilidade xen\u00e9tica combinada coa exposici\u00f3n a certas part\u00edculas minerais. Suponse que micropart\u00edculas presentes no chan abs\u00f3rbense a trav\u00e9s do p\u00e9, xerando unha resposta inflamatoria cr\u00f3nica que finalmente acaba por obstrui-lo fluxo linf\u00e1tico. Atop\u00e1ronse part\u00edculas con contido de aluminio, silicio, magnesio e ferro no interior de macr\u00f3fagos nos ganglios linf\u00e1ticos das extremidades inferiores de doentes con podoconiose. Ademais, ao observar ao microscopio os vasos linf\u00e1ticos dos doentes afectados obs\u00e9rvase edema subendotelial, seguido de colaxenizaci\u00f3n que remata obliterando o lumen e obstru\u00edndo o paso da linfa.\nEntre os membros da familia dos afectados existe maior posibilidade de desenvolve-la enfermidade. Con respecto a esta susceptibilidade xen\u00e9tica pensouse tanto que tivese un modelo de herdanza recesivo como codominante. Estableceuse unha asociaci\u00f3n entre alg\u00fans ant\u00edxenos do sistema HLA clase II e a podoconiose, o que suxire un rol dos linfocitos T no desenvolvemento da enfermidade.\nCadro cl\u00ednico.\nOs signos principais da enfermidade son a inchaz\u00f3n e desfiguraci\u00f3n das extremidades inferiores. Antes de que ocorra a edema, o doente pode ter s\u00edntomas como picaz\u00f3n ou sensaci\u00f3n queimante nos p\u00e9s. Posteriormeite, os primeiros cambios incl\u00faen edema da planta, que deita linfa, hiperqueratose con formaci\u00f3n de papilomas que semellan musgo, e rixidez das dedas. A inchaz\u00f3n das extremidades pode ser de dous tipos; suave e flu\u00edda (como \u00abbolsa de auga\u00bb) ou dura e fibr\u00f3tica. Ao final, pode ocorrer fusi\u00f3n dos dedos e anquilose do nocello e as articulaci\u00f3ns das dedas.\nDiagn\u00f3stico.\nO diagn\u00f3stico bas\u00e9ase nas caracter\u00edsticas cl\u00ednicas, cun contexto xeogr\u00e1fico adecuado. Ademais d\u00e9bese diferenciar principalmente doutras entidades que producen linfedema tropical, como a filariase e a lepra. Contrariamente \u00e1 filariase, o inchazo na podoconiose \u00e9 tipicamente bilateral pero asim\u00e9trica, comeza no p\u00e9 e \u00e9 ascendente, a\u00ednda que de cando en vez excede o xeonllo. Ademais, a podoconiose ocorre en terras altas, onde a filariase non \u00e9 com\u00fan. Se persistise a d\u00fabida, p\u00f3dense usar test de laboratorio como detecci\u00f3n de ant\u00edxenos en sangue por serolox\u00eda.\nAs caracter\u00edsticas que a diferencian da lepra son que na podoconiose pres\u00e9rvase a sensibilidade do p\u00e9, non hai engrosamiento dos nervios nin compromiso das mans.\nTam\u00e9n se debe diferenciar do edema propio da insuficiencia venosa cr\u00f3nica, e co micetoma. O micetoma xeralmente pres\u00e9ntase con edema, n\u00f3dulos e abscesos que usualmente fistulizan \u00e1 pel. Pres\u00e9ntase en traballadores que pisan descalzos espi\u00f1as de cactus ou acacias, e \u00e9 end\u00e9mico do chamado \"cinto do micetoma\", que comprende entre a latitude 30\u00b0N aos 15\u00b0S.\nPrevenci\u00f3n e tratamento.\nA principal medida para a prevenci\u00f3n primaria desta enfermidade \u00e9 a educaci\u00f3n acerca das s\u00faas causas e o uso de medidas para previ-lo contacto prolongado cos chans irritantes, como calzado axeitado e recubrimento dos chans das casas. Moitas veces o uso de calzado \u00e9 un luxo para os habitantes das zonas afectadas, polo que algunhas agrupaci\u00f3ns como a Mossy Foot Treatment and Prevention Association (MFTPA) entregan zapatos ou adestran aos mesmos dontes para fabricalos a baixo custo.\nA prevenci\u00f3n secundaria e o tratamento dos doentes afectados incl\u00fae medidas como o lavado dos p\u00e9s con auga e xab\u00f3n, uso de antis\u00e9pticos e emolientes, cremas humectantes, o uso de calzado e calcet\u00edns e a elevaci\u00f3n da perna. O uso de vendaxes compresivas dimin\u00fae o volume da extremidade e poder\u00eda axudar a previ-la s\u00faa progresi\u00f3n. Est\u00e1 comprobado que o uso destas sinxelas medidas reduce en parte a inchaz\u00f3n e mellora a calidade de vida dos pacientes.\nPara a prevenci\u00f3n terciaria (isto \u00e9, o manexo daqueles doentes con enfermidade avanzada), \u00fasanse as mesmas medidas, aumentando a importancia das vendaxes compresivas, a elevaci\u00f3n do membro afectado e, nalg\u00fans casos, cirurx\u00eda. As grandes cirurx\u00edas para o tratamento desta enfermidade mostran resultados pouco favorables, a\u00ednda que se poden extirpar alg\u00fans n\u00f3dulos prominentes."}
{"id": "499129", "revid": "89787", "url": "https://gl.wikipedia.org/wiki?curid=499129", "title": "Consell de Cent", "text": "O Consell de Cent (Consello de Cento) era unha instituci\u00f3n de goberno durante o Antigo R\u00e9xime na cidade de Barcelona establecida no s\u00e9culo XIII e que perdurou ata o s\u00e9culo XVIII. O seu nome ten a s\u00faa orixe no n\u00famero dos seus membros, que eran cen (\"cent\" en catal\u00e1n). \nA importancia do Consell de Cent vese en moitos exemplos, como que en 1464 proclamou conde de Barcelona a Pedro o Conestable de Portugal. Outro exemplo \u00e9 a negativa do Consell de Cent a aceptar a concesi\u00f3n feita polo rei dun estudo xeral. Marti\u00f1o o Humano, o 10 de xaneiro de 1401, otorgou o privilexio real da fundaci\u00f3n do Estudo Xeral de Medicina e Artes, coas mesmas prerrogativas que o de Montpellier e que finalmente deu orixe \u00e1 Universidade de Barcelona en 1450.\nDispo\u00f1\u00eda incluso de atribuci\u00f3ns militares para a defensa da cidade, na forza da Coronela, que xogou un papel importante na resistencia contra os ataques borb\u00f3nicos de 1713.\nHistoria.\nOrixes.\nNas s\u00faas orixes, o goberno local correspond\u00eda a axentes (o vigairo ou o bail\u00edo) que representaban o poder real ou se\u00f1orial en cada lugar, con xurisdici\u00f3n e facultades coercitivas para poder manter a paz e a orde. Estes axentes presid\u00edan as asembleas de veci\u00f1os, que os asesoraban. Por concesi\u00f3n real, durante o s\u00e9culo XII apareceron as primeiras formas aut\u00f3nomas de goberno municipal nalgunhas vilas e cidades. Ent\u00f3n, a antiga asemblea desapareceu e foi substitu\u00edda por un consello restrinxido formado polos veci\u00f1os m\u00e1is relevantes (\"prohoms\" ou conselleiros), que se encargaban de asesorar o grupo reducido de maxistrados responsables do goberno municipal (c\u00f3nsules, \"paers\", xurados, conselleiros).\nEn 1238 estableceuse un Consello de Cento na cidade real aragonesa de Jaca e en 1265 Xaime I de Arag\u00f3n d\u00e1 a s\u00faa aprobaci\u00f3n real ao Consello de Cento de Jaca, modelo implantado tam\u00e9n en Barcelona e noutras cidades da Coroa de Arag\u00f3n. O novo consello de Barcelona foise configurando durante o s\u00e9culo XIII por sucesivos privilexios de successius privilegis de Xaime I:\nUnha \u00faltima disposici\u00f3n, de 1274, fixaba en 5 o n\u00famero de conselleiros, elixidos cada ano o d\u00eda de San Andr\u00e9s por unha comisi\u00f3n de 12 membros do Consell de Cent. \u00c1 s\u00faa vez, os 5 conselleiros elixian os 100 \"prohoms\" do novo Consell de Cent ao comezar o seu mandato.\nO Trentenari.\nA causa da dificultade para reunir o Consell de Cent, cara a 1325 creouse un consello restrinxido formado por unha cuarta parte dos \"prohoms\" (primeiro de 25 membros e despois de 30) chamado \"Trentenari\". Pedro IV de Arag\u00f3n deu permiso ao Consell de Cent para utilizar o Sinal Real.\nNo s\u00e9culo XV, e debido \u00e1s tensi\u00f3ns internas entre as d\u00faas facci\u00f3ns do Consell de Cent (a Biga e a Busca) Afonso V de Arag\u00f3n concedeu un novo privilexio de regulaci\u00f3n da cidade (1455) que repart\u00eda dunha maneira fixa a composici\u00f3n dos \u00f3rganos de goberno municipal entre os diferentes estamentos. \nCoas reformas de Fernando II, de 1621 e de 1641/1652 os xurados do Consell de Cent sempre ser\u00edan 144, entre eles 32 xurados (\"ciutadans honrats\" e doutores en dereito e en medicina, 12 cabaleiros e donceles, 4 nobres, 32 mercadores, 32 artistas (10 notarios p\u00fablicos de Barcelona, 4 notarios reais, 10 boticarios e drogueiros, 2 candeeiros de cera e 6 cirurxi\u00e1ns ou barbeiros e 32 menestrais). O Trentenari ou Consello ordinario de Trinta e seis era o encargado de preparar as propostas que ter\u00edan que ser decididas polo Consello xeral e decidir sobre cuesti\u00f3ns m\u00e1is ordinarias, e estaba formado por 36 membros, oito \"ciutadans honrats\" e doutores en dereito e en medicina, 4 cabaleiros e nobres, 8 mercadores, 8 artistas i 8 menestrais. Finalmente, os oficios da Conseller\u00eda distribu\u00edanse da seguinte maneira:\nAbolici\u00f3n.\nO Consell de Cent, que durante a guerra de sucesi\u00f3n espa\u00f1ola se posicionou en favor da causa austriacista, levantando un rexemento, e a Deputaci\u00f3n da Generalitat de Catalunya foron abolidos polo Mariscal James Fitz-James Stuart, primeiro duque de Berwick, o 15 de setembro de 1714."}
{"id": "499130", "revid": "10599", "url": "https://gl.wikipedia.org/wiki?curid=499130", "title": "Consello de Cento", "text": ""}
{"id": "499132", "revid": "10599", "url": "https://gl.wikipedia.org/wiki?curid=499132", "title": "Estado das autonom\u00edas", "text": ""}
{"id": "499133", "revid": "5312", "url": "https://gl.wikipedia.org/wiki?curid=499133", "title": "Unidas Podemos", "text": "Unidas Podemos (Podemos-IU), tam\u00e9n co\u00f1ecida como UP, \u00e9 unha coalici\u00f3n electoral espa\u00f1ola rexistrada o 15 de marzo de 2019. \u00c9 herdeira da coalici\u00f3n Unidos Podemos, da que se diferenza no x\u00e9nero gramatical, cambio atribu\u00eddo ao \u00abauxe do movemento feminista\u00bb.\nFoi rexistrada para presentarse \u00e1s elecci\u00f3ns xerais de abril de 2019 e estaba conformada por Podemos, Izquierda Unida e Equo. Equo abandonou a alianza en setembro dese mesmo ano. Podemos e IU volveron presentarse co nome de Unidas Podemos \u00e1s elecci\u00f3ns xerais de novembro de 2019.\nHistoria.\nO 26 de maio de 2018 a direcci\u00f3n de Podemos aprobou un protocolo de alianzas de cara aos seguintes procesos electorais de \u00e1mbitos europeo, auton\u00f3mico e municipal. O nome proposto para as elecci\u00f3ns ao Parlamento Europeo de 2019 foi Unidas Podemos cambiar Europa, ao que se sumar\u00edan Izquierda Unida e Podemos despois das s\u00faas respectivas primarias.\nNo \u00e1mbito auton\u00f3mico a f\u00f3rmula ser\u00eda similar a\u00ednda que aparecer\u00eda tam\u00e9n a marca de todos os actores que participen na coalici\u00f3n. No \u00e1mbito municipal respectar\u00edase a aqueles lugares onde Podemos e Izquierda Unida opten finalmente por presentarse por separado, as\u00ed como marcas municipais xa implantadas que decidisen revalidarse.\nNas Elecci\u00f3ns xerais de Espa\u00f1a de abril de 2019 presentouse en todas as circunscrici\u00f3ns ao Congreso dos Deputados e ao Senado, excepto nas catal\u00e1s (Barcelona, Xirona, Lleida e Tarragona), onde se presentou a coalici\u00f3n En Com\u00fa Podem-Guanyem el Canvi, e galegas (A Coru\u00f1a, Lugo, Ourense e Pontevedra), onde se presentou a coalici\u00f3n En Com\u00fan-Unidas Podemos, a ambas C\u00e1maras, e ao Senado en Navarra e Mallorca, onde se presentou a coalici\u00f3n Unidas Podemos-Veus Progressistes.\nDenominaci\u00f3ns por circunscrici\u00f3ns.\nElecci\u00f3ns xerais de novembro de 2019.\nNas circunscrici\u00f3ns onde non se presentou a candidatura M\u00e1s Pa\u00eds, a formaci\u00f3n Equo pediu o voto para Unidas Podemos ou equivalente."}
{"id": "499134", "revid": "10599", "url": "https://gl.wikipedia.org/wiki?curid=499134", "title": "Circunscrici\u00f3n electoral", "text": ""}
{"id": "499135", "revid": "1888", "url": "https://gl.wikipedia.org/wiki?curid=499135", "title": "Antonio Ares Abelleira", "text": "Antonio Ares Abelleira, To\u00f1ito, nado en Pontedeume en 1915 e finado en Serantes (Ferrol) o 22 de maio de 2007, foi un loitador antifranquista galego.\nTraxectoria.\nViviu en Ferrol dende os tres anos. Logo do golpe de Estado do 18 de xullo de 1936 foi enrolado no ex\u00e9rcito. Ao remate da guerra foi o responsable da reconstruci\u00f3n clandestina do PCE en Ferrol. Foi detido nunha redada, encarcerado e indultado aos dous anos. Tres meses despois converteuse no respons\u00e1bel de axitaci\u00f3n e propaganda da Alianza Nacional de Forzas Democr\u00e1ticas (ANFD), e proporcion\u00e1balles comida e apoio lox\u00edstico aos guerrilleiros. Foi detido en 1950 por facilitar v\u00edveres, informar aos guerrilleiros e repartir propaganda clandestina proporcionada por Antonio Veiga Mejuto. Xulgado en consello de guerra en Ferrol o 18 de marzo de 1952 con outros 42 enlaces da guerrilla, foi condenado a sete anos.\n Nas elecci\u00f3ns xerais de 1982 foi candidato ao Congreso polo Partido Comunista Obrero Espa\u00f1ol."}
{"id": "499136", "revid": "26585", "url": "https://gl.wikipedia.org/wiki?curid=499136", "title": "Tempada 1990 do Campionato de Galicia de Rally", "text": "A tempada 1990 foi a 12\u00aa edici\u00f3n do Campionato de Galicia de Rally. O vencedor foi o caban\u00e9s Germ\u00e1n Castrill\u00f3n, sobre un Ford Sierra RS Cosworth. Foi o primeiro dos seis t\u00edtulos que ga\u00f1ou.\nCalendario.\nO Rally de Ferrol non puido ser celebrado en setembro como estaba previsto e dado que a Federaci\u00f3n Galega de Automobilismo non permit\u00eda a celebraci\u00f3n de dous rallys no mesmo mes, quedou sen data dispo\u00f1\u00edbel. Con todo, posteriormente cancelouse o Rally San Marti\u00f1o por non ser presentada a regulamentaci\u00f3n a tempo, polo que o Rally de Ferrol puido ocupar o seu oco de decembro.\nDesenvolvemento.\nO campionato comezou coa vitoria de Jorge P\u00e9rez no Rally de Vigo, nunha proba na que abandonou o principal favorito, o campi\u00f3n galego do ano anterior, Arturo Rial, e na que Manuel Senra participou cun Peugeot 309 GTI 16v sen homologar. Germ\u00e1n Castrill\u00f3n non disputou ese rally nin os tres seguintes por falta de patrocinadores. O vascofranc\u00e9s Marc Etchebers logrou a vitoria en Noia e no Botafumeiro, mentres que o berciano Antonio Garrido fixo o propio no Lac\u00f3n, coloc\u00e1ndose ademais l\u00edder do campionato.\nNo quinto rally da tempada, o Rally R\u00edas Baixas, reapareceron Germ\u00e1n e Estrella Castrill\u00f3n, a bordo dun Ford Sierra Cosworth que pertencera a Carlos Pi\u00f1eiro. Con este veh\u00edculo conseguiron superar a \"Culebra\" e lograron a vitoria. A partir de a\u00ed o seu dominio foi absoluto e venceron de xeito consecutivo as restantes catro probas: o Rally Cidade de Cristal, o San Froil\u00e1n, o Rally da Coru\u00f1a e o Rally de Ferrol. Deste xeito proclam\u00e1ronse campi\u00f3ns antes incluso do \u00faltimo rally. Remataron o campionato con m\u00e1is de 300 puntos de vantaxe sobre o segundo, Antonio Garrido, que logrou o subcampionato ao superar en Ferrol os puntos de \"Peitos\" que \u00eda segundo ata ese momento. Con todo, Garrido consideraba que Castrill\u00f3n non pod\u00eda ser declarado campi\u00f3n debido a que non disputara os seis rallys que segundo a s\u00faa interpretaci\u00f3n do regulamento eran precisos para a puntuaci\u00f3n final, polo que puxo unha reclamaci\u00f3n perante a Federaci\u00f3n Galega de Automobilismo. Esta foi desestimada por defecto de forma, polo que presentou outra ante a Secretar\u00eda Xeral para o Deporte da Xunta de Galicia, pero tampouco esa sa\u00edu adiante."}
{"id": "499137", "revid": "23204", "url": "https://gl.wikipedia.org/wiki?curid=499137", "title": "Elefantiase end\u00e9mica non filari\u00e1sica", "text": ""}
{"id": "499138", "revid": "1505", "url": "https://gl.wikipedia.org/wiki?curid=499138", "title": "Rally de Noia de 1990", "text": "O Rally de Noia de 1990 foi a 7\u00aa edici\u00f3n de dito rally e a segunda proba da tempada 1990 do Campionato de Galicia de Rally. Celebrouse o 21 de abril de 1990 e o vencedor foi o piloto vascofranc\u00e9s Marc Etchebers, sobre un Ford Sierra Cosworth.\nItinerario.\nO rally constou de catro treitos diferentes (O Tambre, San Fins, Lesende e Outes) con d\u00faas pasadas a cada un deles, excepto o primeiro, ao que se deron tres pasadas.\nResumo.\nManuel Senra e Jos\u00e9 Maceiras, cun Renault 5 GT Turbo alugado a Lino Otero, coloc\u00e1ronse l\u00edderes no inicio e mantiveron a posici\u00f3n ata o terceiro treito, onde se viron superados pola maior potencia do Ford Sierra Cosworth do piloto vascofranc\u00e9s Marc Etchebers. Este marcou o mellor tempo en seis dos nove treitos e chegou \u00e1 meta con 26 segundos sobre o piloto de Dumbr\u00eda.\nCarlos Pi\u00f1eiro, vencedor da edici\u00f3n do ano anterior, chegou en terceira posici\u00f3n, mentres que o vigu\u00e9s Antonio Trelles, que foi terceiro en varios momentos da proba, quedou finalmente cuarto da xeral e primeiro na Copa Renault. Un dos favoritos para a vitoria, Arturo Rial, tivo que abandonar despois de que o seu Citro\u00ebn AX Sport sa\u00edse f\u00f3ra da estrada preto do remate da segunda pasada por Lesende."}
{"id": "499139", "revid": "23204", "url": "https://gl.wikipedia.org/wiki?curid=499139", "title": "El rey de La Habana", "text": "El rey de La Habana \u00e9 un filme de 2015 dirixido por Agust\u00ed Villaronga. \u00c9 unha coproduci\u00f3n entre Espa\u00f1a e a Rep\u00fablica Dominicana. Est\u00e1 protagonizado por Maikol David, Yordanka Ariosa e H\u00e9ctor Medina.\nSinopse.\nLogo de fuxir dun correccional de Cuba, Reinaldo tentar sobrevivir nas r\u00faas da Habana. As esperanzas, os desencantos, o ron, o bo humor e a fame acomp\u00e1\u00f1anno no seu deambular, at\u00e9 que co\u00f1ece a Magda e Yunisleidy, que son sobreviventes coma el. Entre os brazos dunha e doutra, tentar\u00e1 evadirse da miseria material e moral que o arrodea, vivindo at\u00e9 o l\u00edmite do amor, a paix\u00f3n, a tenrura e o sexo m\u00e1is desvergonzado."}
{"id": "499142", "revid": "23204", "url": "https://gl.wikipedia.org/wiki?curid=499142", "title": "Luancos", "text": "Os luancos (en ) eran unha antiga tribo celta de Gallaecia, un pobo galaico bracarense que viviu entre os r\u00edos T\u00e1mega e Tua, na provincia de Tras os Montes, no norte do actual Portugal e no sur de Galicia. Segundo Tolomeo, a s\u00faa cidade principal ou capital era Merua ou Merva.\nUn patriarca luanco quedou rexistrado na mitolox\u00eda grega como \"Lynko\" (lince). O nome \"luancos\" foilles atribu\u00eddo, posibelmente, porque este pobo se identificaba cos linces. Era un pobo cazador e prefer\u00eda vivir nas mesetas altas."}
{"id": "499144", "revid": "85894", "url": "https://gl.wikipedia.org/wiki?curid=499144", "title": "Juan V\u00e1zquez Loureda", "text": "Juan V\u00e1zquez Loureda, \"Anido\", nado en Mugardos en 1922 e finado en Mugardos o 15 de decembro de 2014, foi un enlace da guerrilla antifranquista galega.\nTraxectoria.\nNos anos corenta foi enlace da guerrilla antifranquista, proporcion\u00e1balles comida e apoio lox\u00edstico aos guerrilleiros. Foi detido en 1950 por aloxar a Francisco Mart\u00ednez Leira e outro guerrilleiro na s\u00faa casa, onde constru\u00edron un refuxio na corte. Xulgado en consello de guerra en Ferrol o 18 de marzo de 1952 con outros 42 enlaces da guerrilla, foi condenado a quince anos. Nas primeiras elecci\u00f3ns democr\u00e1ticas foi candidato ao Concello de Mugardos polo Partido Comunista de Espa\u00f1a.\nVida persoal.\nCasou con Carmen Filgueiras V\u00e1zquez e foi pai de Juan e Dolores V\u00e1zquez Filgueiras."}
{"id": "499145", "revid": "23204", "url": "https://gl.wikipedia.org/wiki?curid=499145", "title": "Luanqvi", "text": ""}
{"id": "499146", "revid": "23204", "url": "https://gl.wikipedia.org/wiki?curid=499146", "title": "Gigurri", "text": ""}
{"id": "499147", "revid": "10599", "url": "https://gl.wikipedia.org/wiki?curid=499147", "title": "Amelloramento de Navarra", "text": "A Lei org\u00e1nica de reintegraci\u00f3n e amelloramento do r\u00e9xime foral de Navarra (LORAFNA, en castel\u00e1n: \"Ley org\u00e1nica de reintegraci\u00f3n y amejoramiento del r\u00e9gimen foral de Navarra\"), m\u00e1is co\u00f1ecida como Amelloramento de Navarra ou Amelloramento do foro, \u00e9 unha lei espa\u00f1ola que sup\u00f3n a norma institucional b\u00e1sica da Comunidade Foral de Navarra. \u00c9 o equivalente aos estatutos de autonom\u00eda do resto de comunidades aut\u00f3nomas de Espa\u00f1a.\nFoi aprobada polo Parlamento Foral de Navarra e posteriormente entrou en vigor o 16 de agosto de 1982 unha vez aprobada polas Cortes Xerais como lei org\u00e1nica. \nHistoria.\nAntecedentes.\nO Amelloramento do foro \u00e9 unha actualizaci\u00f3n, con apoio na disposici\u00f3n adicional da Constituci\u00f3n espa\u00f1ola de 1978, do r\u00e9xime foral reco\u00f1ecido para Navarra na Lei de Modificaci\u00f3n de Foros de 1841 promulgada polas Cortes Espa\u00f1olas de acordo co previsto na Lei de Confirmaci\u00f3n de Foros de 1839. \nO r\u00e9xime foral reco\u00f1ecido para Navarra na Lei Paccionada supo\u00f1\u00eda a liquidaci\u00f3n en Navarra do Antigo R\u00e9xime no marco do abandono do absolutismo mon\u00e1rquico e a implantaci\u00f3n do estado constitucional liberal en Espa\u00f1a \u00e1 morte de Fernando VII. \nDe forma concreta, a Lei Paccionada convert\u00eda a Navarra nunha provincia de r\u00e9xime especial dotada dunha especial autonom\u00eda econ\u00f3mico-administrativa detentada pola s\u00faa Deputaci\u00f3n Provincial (autodenominada 'foral' desde 1867). O novo r\u00e9xime foral ser\u00eda mantido e ampliado en parte durante o s\u00e9culo e medio posterior, non sufrindo variaci\u00f3ns de importancia ata 1978 e a subseguinte aprobaci\u00f3n do Amelloramento do foro.\nA cuesti\u00f3n navarra na Transici\u00f3n.\nCoa recuperaci\u00f3n da democracia en Espa\u00f1a tras o fin da ditadura franquista e a convocatoria para a elecci\u00f3n das cortes constitu\u00edntes de 1977 in\u00edciase en Navarra un virulento debate pol\u00edtico, xur\u00eddico e identitario sobre a maneira de abordar a democratizaci\u00f3n das instituci\u00f3ns forais (Deputaci\u00f3n Foral de Navarra e Consello Foral Administrativo) e a regulaci\u00f3n da cuesti\u00f3n do r\u00e9xime foral de Navarra no novo texto constitucional. \nOs sectores nacionalistas vascos, co apoio do PSOE, apostaron pola adhesi\u00f3n de Navarra ao proxecto de comunidade aut\u00f3noma do Pa\u00eds Vasco logrando o benepl\u00e1cito inicial do goberno do presidente Adolfo Su\u00e1rez. Esa aposta gobernamental \u00e1 constituci\u00f3n dunha autonom\u00eda conxunta entre as tres provincias vascas e a de Navarra foi rexeitada polos sectores foralistas navarros e pola UCD de Navarra que defend\u00edan o proxecto auton\u00f3mico foral independente para Navarra. \nComo f\u00f3rmula de compromiso chegouse ao acordo de que a Constituci\u00f3n reco\u00f1ecer\u00eda o r\u00e9xime foral de Navarra mediante a Disposici\u00f3n adicional primeira (que reco\u00f1ece os dereitos hist\u00f3ricos dos territorios) e o mantemento para Navarra (en contraposici\u00f3n \u00e1 s\u00faa derrogaci\u00f3n para as demais provincias vascas) da vixencia das leis de confirmaci\u00f3n e modificaci\u00f3n de foros de 1839 e 1841 sustentadoras do r\u00e9xime foral. Ademais, resolveuse diferir o tema da adhesi\u00f3n de Navarra ao proceso auton\u00f3mico vasco para m\u00e1is adiante cando as instituci\u00f3ns forais democratiz\u00e1ronse regulando na Disposici\u00f3n transitoria cuarta da Constituci\u00f3n un procedemento para que Navarra fose incorporada \u00e1 comunidade aut\u00f3noma do Pa\u00eds Vasco. \nA pesar de todo, este compromiso pol\u00edtico sobre a maneira de abordar constitucionalmente a cuesti\u00f3n navarra non foi aceptado por un sector da UCD navarra que descontento coa introduci\u00f3n no texto constitucional do mecanismo de incorporaci\u00f3n de Navarra ao Pa\u00eds Vasco decidiu abandonar a formaci\u00f3n centrista e fundar un novo partido, Uni\u00f3n del Pueblo Navarro (UPN). \nAprobada e promulgada a Constituci\u00f3n, en xaneiro de 1979 un real decreto creou o Parlamento Foral de Navarra (precedente inmediato do actual Parlamento de Navarra) como c\u00e1mara normativa de representaci\u00f3n democr\u00e1tica da cidadan\u00eda navarra. Os resultados das elecci\u00f3ns a este Parlamento Foral celebradas en abril de 1979 e na que tam\u00e9n se elixiron aos membros da Deputaci\u00f3n Foral, deron \u00e1s forzas pol\u00edticas UCD, UPN e PSOE (que variara a s\u00faa inicial aposta pola autonom\u00eda conxunta coas demais provincias vascas ao apoio \u00e1 autonom\u00eda propia para Navarra) unha maior\u00eda de m\u00e1is do 60% dos votos e de m\u00e1is do 75% de escanos da c\u00e1mara que ditas formaci\u00f3ns utilizaron para abrir as negociaci\u00f3ns co Goberno para, con apoio na Disposici\u00f3n adicional primeira da Constituci\u00f3n que establec\u00eda que a actualizaci\u00f3n xeral dos dereitos hist\u00f3ricos reco\u00f1ecidos para os territorios forais se levar\u00eda no marco da Constituci\u00f3n.\nNegociaci\u00f3n e tramitaci\u00f3n parlamentaria.\nPara a negociaci\u00f3n co Goberno sobre o texto e modo de actualizar o r\u00e9xime foral formouse unha comisi\u00f3n negociadora composta por 7 membros que representaban aos partidos favorables \u00e1 v\u00eda auton\u00f3mica propia de Navarra: UCD, AP e PSOE. As negociaci\u00f3ns prolong\u00e1ronse durante m\u00e1is de 2 anos, celebr\u00e1ndose un total de 12 reuni\u00f3ns oficiais coa comisi\u00f3n hom\u00f3loga elixida polo Goberno. Alcanzado un acordo final, acordouse tramitalo como unha lei org\u00e1nica das previstas na Constituci\u00f3n para regular o r\u00e9xime xeral das comunidades aut\u00f3nomas. \nO seu texto foi aprobado polo Parlamento Foral o 15 de marzo de 1982, con 49 votos a favor (os de UCD, PSN-PSOE, UPN e Partido Carlista) e 5 en contra (PNV e EE). \u00c1 sesi\u00f3n non asistiron os 16 parlamentarios restantes (Herri Batasuna e as agrupaci\u00f3ns electorais af\u00edns de Amaiur). \nPosteriormente foi aprobada polas Cortes Xerais en lectura \u00fanica como lei org\u00e1nica, entrando en vigor o 16 de agosto de 1982. \nDo mesmo xeito que os estatutos das demais comunidades aut\u00f3nomas que non accederon \u00e1 autonom\u00eda a trav\u00e9s do artigo 151 da Constituci\u00f3n (todas, excepto Pa\u00eds Vasco, Catalu\u00f1a, Galicia e Andaluc\u00eda) o Amelloramento do foro non precisou de referendo para a s\u00faa entrada en vixencia.\nReforma.\nO Amelloramento do foro, de acordo coa s\u00faa propia previsi\u00f3n do necesario acordo entre Navarra e o Estado para proceder \u00e1 s\u00faa modificaci\u00f3n, foi reformado en d\u00faas ocasi\u00f3ns: \nContido.\nO Amelloramento do foro est\u00e1 integrado por un t\u00edtulo preliminar, e outros tres t\u00edtulos m\u00e1is. Totaliza 71 artigos, tres disposici\u00f3ns adicionais, 7 disposici\u00f3ns transitorias e unha disposici\u00f3n final. \nComo norma institucional b\u00e1sica da Comunidade Foral, o Amelloramento regula as instituci\u00f3ns de Navarra, as s\u00faas competencias, as\u00ed como aspectos conexos de organizaci\u00f3n institucional. \nO seu t\u00edtulo preliminar declara a Navarra como Comunidade Foral, fixando o seu territorio no dos meiri\u00f1ados hist\u00f3ricos de Pamplona, Tudela, Estella, Sang\u00fcesa e Olite e outorga a Pamplona a capitalidade. \nReco\u00f1ece ao castel\u00e1n como lingua oficial de Navarra, pero atendendo \u00e1 situaci\u00f3n de pluralidade ling\u00fc\u00edstica que se d\u00e1 historicamente na parte norte de Navarra garante ao \u00e9uscaro tam\u00e9n o car\u00e1cter de oficial nas zonas vascoparlantes en base ao principio legal de predominio ling\u00fc\u00edstico. \nO t\u00edtulo primeiro est\u00e1 dedicado \u00e1s instituci\u00f3ns de Navarra. Establ\u00e9cese nel que as instituci\u00f3ns de Navarra son 3: \nO seu t\u00edtulo segundo est\u00e1 dedicado \u00e1s competencias e facultades de Navarra. Nel especif\u00edcanse as distintas competencias da Comunidade Foral. \nAdemais, o Amelloramento do foro recolle o principio foral cl\u00e1sico de relaci\u00f3n financeira bilateral co Estado a trav\u00e9s do sistema de Convenio Econ\u00f3mico e recupera \u00e1 C\u00e1mara de Comptos (instituci\u00f3n medieval suprimida en 1836) como tribunal de contas propio. \nAs\u00ed mesmo, o artigo 70 establece a facultade de Navarra, dentro do marco constitucional, de subscribir de convenios e acordos de colaboraci\u00f3n coas comunidades lim\u00edtrofes (Pa\u00eds Vasco, Arag\u00f3n e A Rioxa). \nO seu t\u00edtulo terceiro est\u00e1 dedicado \u00e1 reforma do amelloramento, cuxa iniciativa se reco\u00f1ece tanto ao Goberno da Naci\u00f3n como ao Goberno de Navarra, que deber\u00e1n presentar ao Parlamento de Navarra e \u00e1s Cortes Xerais o texto de modificaci\u00f3n que acorden. \nPor \u00faltimo, na s\u00faa disposici\u00f3n adicional segunda, o Amelloramento establece que o \u00f3rgano competente ao que alude a Disposici\u00f3n transitoria cuarta da Constituci\u00f3n con potestade para po\u00f1er en marcha o procedemento para a incorporaci\u00f3n de Navarra ao Pa\u00eds Vasco \u00e9 o Parlamento de Navarra, \u00f3rgano que tam\u00e9n \u00e9 declarado como competente para separar a Navarra do Pa\u00eds Vasco unha vez producida a incorporaci\u00f3n.\nSignificado.\nA v\u00eda elixida para a s\u00faa negociaci\u00f3n e promulgaci\u00f3n como lei org\u00e1nica supuxo a concepci\u00f3n do Amelloramento como unha verdadeira actualizaci\u00f3n do r\u00e9xime foral reco\u00f1ecido para Navarra na Lei Paccionada do 16 de agosto de 1841 e a tal fin denomin\u00f3uselle precisamente \"amelloramento\" en uso do tradicional e medieval termo navarro para aludir \u00e1 actualizaci\u00f3n normativa. Con todo, a natureza e car\u00e1cter xur\u00eddico do Amelloramento segue sendo un tema pol\u00e9mico. \nAs\u00ed, segundo alg\u00fans autores, o Amelloramento \u00e9 debedor dun concepto xur\u00eddico complexo na s\u00faa constituci\u00f3n, pois se ben como os Estatutos de Autonom\u00eda ser\u00edan produto dunha concesi\u00f3n da Constituci\u00f3n, \"o Foro supo\u00f1er\u00eda un dereito anterior \u00e1 propia norma que ser\u00eda reco\u00f1ecido por esta e que estar\u00eda baseado no concepto de liberdade civil\". Ademais, relacionar\u00edase co concepto de \"autonom\u00eda orixinaria\" do pobo navarro, a pesar de que nin o Amelloramento nin a doutrina adoita utilizar comunmente o concepto de \"nacionalidade\" previsto constitucionalmente e pref\u00edrese a denominaci\u00f3n de \"comunidade foral\".\nHai autores que negaron que o Amelloramento te\u00f1a natureza de Estatuto de Autonom\u00eda, sinalando que se tratar\u00eda dun pacto entre Navarra e o Estado que v\u00e9n actualizar o contido da Lei de Modificaci\u00f3n de Foros de 1841. Mentres outros autores opinan que o Amelloramento ten unha natureza bifronte: dunha banda \u00e9 un aut\u00e9ntico Estatuto de autonom\u00eda que organiza a Navarra como comunidade aut\u00f3noma e doutra banda \u00e9 tam\u00e9n un pacto foral e por iso Navarra non \u00e9 unha comunidade aut\u00f3noma, sen\u00f3n que ten un car\u00e1cter singular e por iso denom\u00ednase \"comunidade foral\". \nPola s\u00faa banda outros sectores, entre os que se atopan historiadores como Bartolom\u00e9 Clavero, opinan que o pobo de Navarra \u00e9 \"suxeito de soberan\u00eda\" e est\u00e1 reco\u00f1ecido na Disposici\u00f3n adicional primeira do texto constitucional e s\u00f3 a el lle corresponde libremente decidir o seu status e identidade, sen que estea determinado por feitos hist\u00f3ricos anteriores."}
{"id": "499148", "revid": "98629", "url": "https://gl.wikipedia.org/wiki?curid=499148", "title": "Intelsat", "text": "Intelsat \u00e9 un provedor intergubernamental de servizos por sat\u00e9lite. Pos\u00fae unha das frotas de sat\u00e9lites de comunicaci\u00f3ns m\u00e1is grandes, cuns 50 sat\u00e9lites en propiedade. O primeiro sat\u00e9lite comercial de comunicaci\u00f3ns, o \"Early Bird\" ou \"Intelsat 1\", lanzado en 1965, pertenc\u00eda a Intelsat. A empresa entrou en bancarrota en maio de 2020.\nIntelsat 1.\nIntelsat 1, co\u00f1ecido inicialmente como Early Bird, foi o primeiro sat\u00e9lite de comunicaci\u00f3ns comercial. Lanzado o 6 de abril de 1965 mediante un foguete Delta D a unha \u00f3rbita xeos\u00edncrona, ti\u00f1a unha masa de 68 kg, forma cil\u00edndrica, estaba recuberto de c\u00e9lulas solares para producir enerx\u00eda e estabiliz\u00e1base mediante xiro. Foi constru\u00eddo por Hughes Aircraft Company co bus HS-303 e foi posto en servizo comercial o 28 de xu\u00f1o, comunicando ambos lados do Atl\u00e1ntico. Ti\u00f1a capacidade para 240 circu\u00edtos de telefon\u00eda ou un de televisi\u00f3n. Foi posto f\u00f3ra de servizo en 1969 a pesar de que foi dese\u00f1ado para unha vida \u00fatil de 18 meses.\nIntelsat 2.\nHoubo catro sat\u00e9lites da serie Intelsat 2, os tres primeiros co\u00f1ecidos inicialmente como Blue Bird, Lani Bird e Canary Bird respectivamente. Foron lanzados entre 1966 e 1967, os catro mediante foguetes Delta E1. Foron constru\u00eddos usando o bus HS-303A e, con 162 kg, eran os sat\u00e9lites de comunicaci\u00f3ns m\u00e1is grandes lanzados ata o momento. Levaban unha antena de dese\u00f1o avanzado que lles permit\u00eda estar en contacto con varias estaci\u00f3ns terrestres simultaneamente. Ti\u00f1an forma cil\u00edndrica e estabiliz\u00e1banse mediante xiro\nIntelsat 3.\nLanz\u00e1ronse oito sat\u00e9lites da serie Intelsat 3, o primeiro non chegando a \u00f3rbita por un problema no foguete lanzador. Os oito usaron foguetes Delta M para ser lanzados, entre 1968 e 1970. Ti\u00f1an unha masa de 293 kg, forma cil\u00edndrica, estabilizaci\u00f3n mediante xiro e c\u00e9lulas solares cubrindo a s\u00faa superficie. Cada sat\u00e9lite ti\u00f1a dous transpondedores que lles daban capacidade para transmitir 1500 circu\u00edtos telef\u00f3nicos ou catro de televisi\u00f3n.\nIntelsat 4.\nDa serie Intelsat 4 houbo outros oito membros, co sexto chegando a \u00f3rbita por un problema do foguete lanzador, un Atlas SLV-3D. Os oito foron lanzados entre 1971 e 1975, e non en orde secuencial. Usaban o bus HS-312, ti\u00f1an unha masa de 1414 kg, forma cil\u00edndrica, estabilizaci\u00f3n mediante xiro e c\u00e9lulas solares cubrindo a s\u00faa superficie, cunha capacidade para cursar 6000 chamadas de voz bidireccionais ou transmitir 12 canais de televisi\u00f3n en color de maneira simult\u00e1nea.\nIntelsat 4A.\nOs seis Intelsat 4A eran unha versi\u00f3n mellorada dos Intelsat 4. Ti\u00f1an unha masa de 1515 kg, usaban o bus HS-313, forma cil\u00edndrica, estabilizaci\u00f3n mediante xiro e c\u00e9lulas solares cubrindo a s\u00faa superficie. Ti\u00f1an unha altura total de 7,01 m, un di\u00e1metro de 2,38 m e levaban 20 transpondendores en banda C a bordo, catro m\u00e1is que os Intelsat 4. Todos foron lanzados mediante foguetes Atlas SLV-3D entre 1975 e 1978, co quinto non chegando a \u00f3rbita por culpa dun fallo do foguete.\nIntelsat 5.\nOs nove Intelsat da serie 5 foron os primeiros sat\u00e9lites Intelsat estabilizados nos tres eixos. Para a estabilizaci\u00f3n usaban volantes de inercia. Ti\u00f1an unha masa de 1928 kg e dous paneis solares que xeraban ata 1800 W de potencia. Levaban a bordo 21 transpondedores en banda C e 4 en banda Ku capaces de xestionar 12.000 chamadas e 2 canais de televisi\u00f3n. Foron lanzados entre 1980 e 1984, coa perda da novena unidade por un fallo do foguete lanzador. Con esta serie os sat\u00e9lites tam\u00e9n empezaron a ser nomeados de maneira alternativa con tres cifras, a primeira sendo a serie e as seguintes o n\u00famero de sat\u00e9lite dentro da serio, por exemplo \"Intelsat 501\".\nIntelsat 5A.\nOs seis Intelsat da serie 5A eran versi\u00f3ns melloradas da serie 5 e continuaron a s\u00faa numeraci\u00f3n. Levaban a bordo m\u00e1is transpondedores (26 en banda C e 6 en banda Ku), capaces de xestionar 15.000 chamadas e 2 canais de televisi\u00f3n, e ti\u00f1an unha masa algo maior (2013 kg). Foron lanzados entre 1985 e 1989, coa perda do Intelsat-5A 14 polo fallo do foguete lanzador. Intelsat-5A 13 acabou sendo co\u00f1ecido tam\u00e9n como NSS 513, e o 15 como Columbia 515.\nIntelsat 6.\nHoubo cinco sat\u00e9lites Intelsat 6, constru\u00eddos co bus HS-389 e lanzados entre 1989 e 1991. Foron os sat\u00e9lite de comunicaci\u00f3ns m\u00e1is complexos e masivos do seu tempo, rondando as catro toneladas cada un. No seu dese\u00f1o participaron, \u00e1 parte da s\u00faa construtora, Hughes Aircraft Company, multitude de empresas internacionais, como British Aerospace, Spar Aerospace Ltd., COM DEV, Thomson Tubes Electroniques, Alcatel Espace, Alenia Spazio, NEC, MBB Dasa e AEG-Telefunken. Levaban a bordo 38 transpondendores en banda C e 10 en banda Ku. Ti\u00f1an forma cil\u00edndrica, con 5,3 m de alto (coas antenas recollidas) e 3,6 m de di\u00e1metro, estabiliz\u00e1banse mediante xiro e iban recubertos de c\u00e9lulas solares que proporcionaban ata 2600 W de potencia. Intelsat-6 3 non chegou \u00e1 s\u00faa \u00f3rbita definitiva por problemas co foguete lanzador, e en 1992 foi recollido polo transbordador espacial Endeavour para colocarlle un novo foguete propulsor e envialo \u00e1 s\u00faa \u00f3rbita definitiva.\nIntelsat K.\nIntelsat K foi o primeiro sat\u00e9lite con unicamente transpondedores (16) en banda Ku de Intelsat. Foi orixinalmente constru\u00eddo para a empresa GE Americom co nome Satcom K4, pero foi adquirido por Intelsat en 1989 e a s\u00faa carga \u00fatil reacondicionada. Estaba baseado no bus AS-5000, estabiliz\u00e1base nos tres eixos e ti\u00f1a unha masa de 2836 kg, cunha potencia de 4800 W. Posteriormente foi cedido \u00e1 empresa New Skies e renomeado NSS K. Foi lanzado o 10 de xu\u00f1o de 1992 mediante un foguete Atlas IIAS.\nIntelsat 7.\nOs Intelsat 7 volveron a ser sat\u00e9lites estabilizados nos tres eixos. Usaban o bus SSL-1300, de Space Systems Loral. Ti\u00f1an unha masa duns 3600 kg e levaban 26 transpondedores en banda C e 10 en banda Ku. Os seus paneis solares xeraban ata 3600 W de potencia e foron lanzados entre 1993 e 1996.\nIntelsat 7A.\nAo igual que os Intelsat 7, os 7A usaban o bus SSL-1300 pero produc\u00edan unha maior potencia, ata 4800 W, e ti\u00f1an unha masa maior, uns 4180 kg cada unidade. Levaban a bordo catro transpondedores adicionais en banda Ku. Lanz\u00e1ronse tres unidades entre 1995 e 1996, coa \u00faltima fallando por un problema co seu foguete lanzador, un Longa Marcha 3B.\nIntelsat 8.\nA serie 8 de Intelsat estaba formada por catro unidades. Usaban o bus AS-7000, estaban estabilizados nos tres eixos e ti\u00f1an unha masa de 3245 kg. Dese\u00f1ados para dar unha cobertura maior en banda C, levaban a bordo 38 transpondedores deste tipo e 6 en banda Ku. Todos foron lanzados durante 1997. Intelsat 804 deixou de funcionar en xaneiro de 2005 debido a un problema grave no seu sistema de enerx\u00eda. Intelsat 803 foi cedido \u00e1 operadora New Skies e renomeado NSS 803 en primeiro lugar e logo NSS 5.\nIntelsat 8A.\nOs dous Intelsat 8A lanzados usaban tam\u00e9n o bus AS-7000, ao igual que os Intelsat 8, pero ti\u00f1an unha masa lixeiramente maior (3524 kg) e levaban menor cantidade de transpondedores (28 en banda C e 3 en banda Ku). Intelsat 806 foi cedido \u00e1 operadora New Skies e renomeado NSS 806.\nIntelsat 9.\nOs sete Intelsat 9 foron dese\u00f1ados como melloras da serie Intelsat 7. Usan o bus aumentado SSL-1300HL, cunha maior potencia (m\u00e1is de 8 kW xerados polos seus paneis solares) e m\u00e1is cantidade de transpondedores (44 en banda C e 12 en banda Ku). Foron lanzados entre 2001 e 2003.\nIntelsat 10.\nS\u00f3 un dos dous sat\u00e9lites Intelsat 10 planificados (o Intelsat 10-02) chegou a ser lanzado. No seu momento foi o maior sat\u00e9lite de comunicaci\u00f3ns lanzado, constru\u00eddo sobre o bus Eurostar-3000 e cunha masa de 5575 kg e 8 kW de potencia proporcionados polos seus paneis solares. Levaba a bordo 45 transpondedores en banda C e 16 en banda Ku. Foi lanzado o 16 de xu\u00f1o de 2004 mediante un foguete Proton M Briz-M e tam\u00e9n foi co\u00f1ecido como Thor 10-02 ao ser a metade dos transpondedores en banda Ky propiedade de Telenor.\nIntelsat 11.\nIntelsat 11 foi un sat\u00e9lite constru\u00eddo inicialmente por Orbital Sciences Corporation para PanAmSat Corporation pero que m\u00e1is tarde pasou a ser propiedade de Intelsat. Baseado no bus Star-2, ti\u00f1a unha masa de 2491 kg e levaba 18 transpondedores en banda Ku e 16 en C. Foi lanzado o 5 de outubro de 2007 mediante un foguete Ariane 5.\nIntelsat 12.\nIntelsat 12 comezou sendo propiedade de Europe Star e cham\u00e1ndose Europe Star 1. Despois foi vendido a PanAmSat, que \u00e1 s\u00faa vez foi comprada por Intelsat, co que o sat\u00e9lite adquir\u00edu o seu nome definitivo. Ti\u00f1a unha masa de 4167 kg, estaba constru\u00eddo sobre o bus SSL-1300 e ti\u00f1a 30 transpondedores en banda Ku. Daba cobertura a Europa, a parte sur de \u00c1frica, oriente medio e a India. Foi lanzado o 29 de outubro de 2000 mediante un foguete Ariane 4.\nIntelsat 13.\nIntelsat 13, ou Intelsat Americas 13, comezou a s\u00faa andaina como EchoStar IX, un sat\u00e9lite pertencente \u00e1 empresa EchoStar que tam\u00e9n era co\u00f1ecido como Telstar 13 por levar parte da carga \u00fatil pertencente a Telstar. O sat\u00e9lite foi vendido en xullo de 2003 a Intelsat, que lle cambiou o nome a Intelsat Americas 13 e m\u00e1is tarde a Galaxy 23. O sat\u00e9lite ti\u00f1a unha masa de 4737 kg e usaba o bus SSL-1300, con dous transpondedores en banda Ka, 32 en banda Ku e 24 en banda C. Foi lanzado o 8 de agosto de 2003 mediante un foguete Zenit-3SL.\nIntelsat 14.\nIntelsat 14 ten unha masa de 5663 kg e usa o bus SSL-1300, con 22 transpondedores en banda Ku e 40 en banda C. Foi lanzado o 23 de novembro de 2009 mediante un foguete Atlas 5 e ten unha vida esperada de 15 anos.\nIntelsat 15 (JCSat 85) e 16.\nIntelsat 15 foi constru\u00eddo por Orbital Sciences usando o bus Star-2.4, ten unha masa de 2484 kg e leva a bordo 22 transpondedores en banda Ku. Os seus paneis solares xeran 4,6 kW de potencia e foi lanzado para substitu\u00edr o Intelsat 709. Cinco dos transpondedores comercial\u00edzanse a trav\u00e9s da empresa JSAT, polo que o sat\u00e9lite tam\u00e9n se co\u00f1ece como JSat 85. Foi lanzado o 30 de novembro de 2009 mediante un foguete Zenit-3SLB. Intelsat 16 usa o mesmo bus e leva 24 transpondedores en banda Ku. Foi lanzado o 12 de febreiro de 2010 mediante un Proton M Briz-M.\nIntelsat 17.\nIntelsat 17 ten unha masa de 5540 kg e usa o bus SSL-1300 de Space Systems Loral, con 28 transpondedores en banda C e 46 en banda Ku. Foi lanzado para substitu\u00edr a Intelsat 702 o 26 de novembro de 2010 mediante un foguete Ariane 5.\nIntelsat 18.\nIntelsat 18 usa o bus Star-2.4 de Orbita Sciences, ten unha masa de 3200 kg, leva 24 transpondedores en banda C e 12 en banda Ku e os seus paneis xeran 4,9 kW de potencia. Foi lanzado para substitu\u00edr a Intelsat 701 o 5 de outubro de 2011 mediante un foguete Zenit-3SLB.\nIntelsat 19 e 20.\nIntelsat 19 e 20 foron constru\u00eddos por Space Systems Loral coa s\u00faa plataforma SSL-1300. Intelsat 19 ten unha masa de 5600 kg e leva 24 tranpondedores en banda C e 34 en banda Ku, mentres que Intelsat 20 pesa 6094 kg e leva respectivamente 24 e 54 m\u00e1is un tranpondedor en banda Ka. Foron lanzados respectivamente o 1 de xu\u00f1o e o 2 de agosto de 2012, o primeiro mediante un Zenit-3SL e o segundo mediante un Ariane 5.\nIntelsat 21.\nIntelsat 21 foi constru\u00eddo por Boeing co seu bus BSS-702MP. Ten unha masa de 5984 kg e leva a bordo 24 transpondedores en banda C e 36 en banda Ku. Foi lanzado o 19 de agosto de 2012 para substitu\u00edr a Intelsat 9 mediante un foguete Zenit-3SL.\nIntelsat 22.\nConstru\u00eddo tam\u00e9n por Boeing co bus BSS-702MP, ten unha masa de 6199 kg e leva a bordo 24 transpondedores en banda C, 18 en banda Ku e 18 en UHF. Foi lanzado o 25 de marzo de 2012 mediante un foguete Proton M Briz-M.\nIntelsat 23.\nIntelsat 23 foi encargado a Orbital Sciences en decembro de 2009. Usa o bus Star-2.4E e os seus paneis xeran 4,8 kW de potencia. Ten unha masa de 2730 kg e leva a bordo 24 transpondedores en banda C e 15 en banda Ku. Foi lanzado o 14 de outubro de 2012 mediante un foguete Proton M Briz-M.\nIntelsat 24.\nIntelsat 24 comezou sendo AMOS 1, un sat\u00e9lite de comunicaci\u00f3ns israel\u00ed desenvolvido por Israel Aircraft Industries con axuda de DASA e Alcatel Espace para a empresa Spacecom. Foi vendido en 2009 a Intelsat, que lle cambiou o nome por Intelsat 24. O sat\u00e9lite ten 961 kg de masa e leva sete transpondedores en banda Ku. Foi lanzado o 16 de maio de 1996 mediante un foguete Ariane 4.\nIntelsat 25.\nIntelsat 25 foi comprado \u00e1 empresa ProtoStar en outubro de 2009. Previamente denominado ProtoStar 1, o sat\u00e9lite foi constru\u00eddo por Space Systems Loral coa plataforma SSL-1300, ti\u00f1a unha masa de 4100 kg e levaba a bordo 16 transpondedores en banda Ku e 36 en banda C. Foi lanzado o 7 de xullo de 2008 mediante un Ariane 5.\nIntelsat 26.\nIntelsat 26 comezou a s\u00faa vida sendo JCSat 4, un sat\u00e9lite da compa\u00f1\u00eda Japan Satellite Systems lanzado o 17 de febreiro de 1997 a bordo dun Atlas IIAS. Foi adquirido por Intelsat a finais de 2009. O sat\u00e9lite ten unha masa de 3105 kg, foi constru\u00eddo por Hughes co bus HS-601 e leva a bordo 12 transpondedores en banda C e 28 en banda Ku.\nIntelsat 27.\nIntelsat 27 foi lanzado o 1 de febreiro de 2013 a bordo dun Zenit-3SL, pero non chegou a \u00f3rbita por un fallo do foguete. O seu cometido era substitu\u00edr a Intelsat 34.\nIntelsat 28.\nIntelsat 28 comezou sendo New Dawn, unha aventura conxunta entre Intelsat e un grupo invertidor de Sur\u00e1frica. Foi lanzado o 22 de abril de 2011 mediante un Ariane 5 e levaba 24 transpondedores en banda Ku e 28 en banda C. Unha vez en \u00f3rbita o sat\u00e9lite foi incapaz de despregar o reflector da s\u00faa antena para banda C, recortando \u00e1 metade as s\u00faas prestaci\u00f3ns. O mesmo problema xurdiu co reflector da antena en banda Ku, pero o motor deste foi capaz de finalmente po\u00f1elo en servizo.\nIntelsat 29e.\nIntelsat 29e leva 14 transpondedores en banda C, 56 en Ku e 1 en Ka. Foi constru\u00eddo por Boeing co bus BSS-702MP, ten unha masa de 6552 kg e un tempo de vida estimado de 15 anos. Foi lanzado o 27 de xaneiro de 2016 mediante un foguete Ariane 5 para dar cobertura sobre norteam\u00e9rica e suram\u00e9rica. O 7 de abril de 2019 o sat\u00e9lite sufriu un problema no seu sistema de propulsi\u00f3n, causando a interrupci\u00f3n do servizo. Dous d\u00edas m\u00e1is tarde o control de terra perdeu contacto co sat\u00e9lite e o 18 de abril Intelsat declarou o sat\u00e9lite perdido. Observaci\u00f3ns desde terra mostran que arredor do sat\u00e9lite hai unha nube de restos, polo que se hipotiza cunha explosi\u00f3n debida a un curtocircu\u00edto ou a un impacto dun micrometeorito.\nIntelsat 30 e 31 (DLA 1 e 2).\nIntelsat 30 e 31, tam\u00e9n co\u00f1ecidos como DLA 1 e 2, foron constru\u00eddos por Space Systems Loral co bus SSL-1300. Te\u00f1en unha masa duns 6300 kg e 10 transpondedores en banda C e 72 en banda Ku cada un. Emiten para Am\u00e9rica Latina e foron lanzados o 16 de outubro de 2014 e o 9 de xu\u00f1o de 2016 mediante un foguete Ariane 5 e un Proton M Briz-M respectivamente.\nIntelsat 32e.\nIntelsat 32e, tam\u00e9n co\u00f1ecido como Sky-Brasil 1 porque parte da carga \u00fatil pertence a esta empresa, \u00e9 un sat\u00e9lite de 6000 kg de masa con 81 transpondedores en banda Ku e 21 en banda Ka a bordo. Foi constru\u00eddo por EADS Astrium co bus Eurostar-3000X e lanzado o 14 de febreiro de 2017 mediante un Ariane 5.\nIntelsat 33e.\nIntelsat 33e foi encargado en maio de 2013 por Intelsat a Boeing. Foi constru\u00eddo usando o bus BSS-702MP, ten unha masa de 6600 kg e leva a bordo varois transpondedores en banda C e Ku. Foi lanzado o 24 de agosto de 2016 xunto con Intelsat 36 mediante un Ariane 5.\nIntelsat 34.\nIntelsat 34, tam\u00e9n co\u00f1ecido como Hispasat 55W-2 por levar parte da carga \u00fatil pertencente a Hispasat, \u00e9 un sat\u00e9lite de comunicaci\u00f3ns de 330 kg lanzado o 20 de agosto de 2015 mediante un foguete Ariane 5. Leva a bordo 24 transpondedores en banda C e 24 en banda Ku.\nIntelsat 35e.\nIntelsat 34 foi constru\u00eddo por Boeing co bus BSS-702MP e lanzado o 5 de xullo de 2017 mediante un foguete Falcon 9. Ten unha masa de 6761 kg e leva a bordo varios transpondedores en banda C e Ku.\nIntelsat 36.\nIntelsat 36 foi lanzado o 24 de agosto de 2016 mediante un Ariane 5, xunto con Intelsat 33e, para dar servizo \u00e1 zona de \u00c1frica e o sur de Asia. Foi constru\u00eddo por Space Systems Loral co bus SSL-1300. Ten unha masa de 3253 kg e leva 10 transpondedores en banda C e 30 en banda Ku.\nIntelsat 37e.\nCunha masa de 6438 kg, Intelsat 37e foi lanzado o 29 de setembro de 2017 mediante un Ariane 5. Foi constru\u00eddo por Boeing baixo a plataforma BSS-702MP e leva transpondedores en banda C, Ku e Ka.\nIntelsat 38 (Azerspace 2).\nIntelsat 38 ou Azerspace 2 foi o resultado da colaboraci\u00f3n entre Intelsat e a empresa Azercosmos para dar continuidade \u00e1 cobertura proporcionada por Intelsat 12. Ten unha masa de 3500 e usa o bus SSL-1300.\nIntelsat 39.\nIntelsat 39 ten unha masa de 6600, usa o bus SSL-1300 e foi lanzado o 6 de agosto de 2019 a bordo dun Ariane 5 para substitu\u00edr a Intelsat 902. Usa transpondedores en banda C e Ku para dar servizo a \u00c1frica, Europa, oriente medio e Asia.\nIntelsat 40e/TEMPO.\nIntelsat 40e usa o bus SSL-1300 e foi lanzado o 7 de abril de 2023 a bordo dun Falcon 9 para dar servizo a Am\u00e9rica central e do norte. Leva a bordo transpondedores en banda C, Ka e Ku, ademais da carga \u00fatil TEMPO (\"Tropospheric Emissions: Monitoring of Pollution\"), un espectr\u00f3metro no visible e no ultravioleta para medir a contaminaci\u00f3n."}
{"id": "499149", "revid": "72012", "url": "https://gl.wikipedia.org/wiki?curid=499149", "title": "Intelsat 1", "text": ""}
{"id": "499150", "revid": "72012", "url": "https://gl.wikipedia.org/wiki?curid=499150", "title": "Intelsat-2 4", "text": ""}
{"id": "499151", "revid": "72012", "url": "https://gl.wikipedia.org/wiki?curid=499151", "title": "Intelsat-2 1", "text": ""}
{"id": "499152", "revid": "72012", "url": "https://gl.wikipedia.org/wiki?curid=499152", "title": "Intelsat-2 2", "text": ""}
{"id": "499153", "revid": "72012", "url": "https://gl.wikipedia.org/wiki?curid=499153", "title": "Intelsat-2 3", "text": ""}
{"id": "499154", "revid": "72012", "url": "https://gl.wikipedia.org/wiki?curid=499154", "title": "Intelsat-3 8", "text": ""}
{"id": "499155", "revid": "72012", "url": "https://gl.wikipedia.org/wiki?curid=499155", "title": "Intelsat-3 7", "text": ""}
{"id": "499156", "revid": "72012", "url": "https://gl.wikipedia.org/wiki?curid=499156", "title": "Intelsat-3 1", "text": ""}
{"id": "499157", "revid": "72012", "url": "https://gl.wikipedia.org/wiki?curid=499157", "title": "Intelsat-3 3", "text": ""}
{"id": "499158", "revid": "72012", "url": "https://gl.wikipedia.org/wiki?curid=499158", "title": "Intelsat-3 2", "text": ""}
{"id": "499159", "revid": "72012", "url": "https://gl.wikipedia.org/wiki?curid=499159", "title": "Intelsat-3 4", "text": ""}
{"id": "499160", "revid": "72012", "url": "https://gl.wikipedia.org/wiki?curid=499160", "title": "Intelsat-3 5", "text": ""}
{"id": "499161", "revid": "72012", "url": "https://gl.wikipedia.org/wiki?curid=499161", "title": "Intelsat-3 6", "text": ""}
{"id": "499162", "revid": "89787", "url": "https://gl.wikipedia.org/wiki?curid=499162", "title": "Chaitanya Mahaprabhu", "text": "Shri Krishna Chaitanya Mahaprabhu (en ), honor\u00edfico: \"Mah\u0101prabhu\" (\"Gran Se\u00f1or\"), nado en Nabadwip o 18 de febreiro de 1486 e finado o 14 de xu\u00f1o de 1533, foi un gur\u00fa indio considerado polos seus seguidores a Personalidade Suprema da Divindade e o defensor xefe da escola vedanta da Achintya Bheda Abheda (\"Inconcib\u00edbel Diferenza/Unidade\") e da tradici\u00f3n Gaudiya Vaishnavism do hindu\u00edsmo. Tam\u00e9n expuxo a escola Vaishnava do ioga bhakti baseada no \"Bhagavata Purana\" e no \"Bhagavad Gita\". Das varias formas das expansi\u00f3ns directas ou indirectas de Krishna como o Se\u00f1or Narasimha (\"Home-Le\u00f3n\"; Krishna en forma de ira), Mahavishnu e Garbhodaksayi Vishnu respectivamente, consid\u00e9rase que \u00e9 Krishna en forma de Radha. Popularizou o canto do mantra Hare Krishna e compuxo o \"Siksastakam\" (oito pregarias devotas) en s\u00e1nscrito. Os seus seguirores da Gaudiya Vaishnava rever\u00e9nciano como Krishna coa forma e a complexi\u00f3n da s\u00faa fonte de inspiraci\u00f3n Radha. O d\u00eda do seu nacemento cel\u00e9brase como o Gaura-purnima.\nChaitanya tam\u00e9n recibe os nomes de Gauranga ou Gaura debido \u00e1 s\u00faa fermosa complexi\u00f3n, e Nimai debido a que naceu baixo unha \u00e1rbore do nim.\nEnsinanzas.\nChaitanya deixou un escrito en s\u00e1nscrito chamado Siksastakam, a\u00ednda que no Vaishnava Padavali dise que \"o propio Chaitanya escribiu moitas canci\u00f3ns de tema Radha-Krishna\".\nAs ensinanzas epistemol\u00f3xicos, teol\u00f3xicas e ontol\u00f3xicas de Chaitanya res\u00famense en dez principios ra\u00edz chamados dasa mula.\nLegado cultural.\nA influencia de Chaitanya no legado cultural de Bengala e Odisha e significativa e alg\u00fana atrib\u00faenlle o renacemento bengal\u00ed, diferente do m\u00e1is co\u00f1ecido renacemento bengal\u00ed do s\u00e9culo XIX.\nKartik Chattopadhyay (1912-1989) dirixiu un filme biogr\u00e1fico sobre Chaitanya, \"Nilachaley Mahaprabhu\" (1957)."}
{"id": "499163", "revid": "47401", "url": "https://gl.wikipedia.org/wiki?curid=499163", "title": "Chaitanya", "text": ""}
{"id": "499164", "revid": "47401", "url": "https://gl.wikipedia.org/wiki?curid=499164", "title": "Chaitania", "text": ""}
{"id": "499165", "revid": "7523", "url": "https://gl.wikipedia.org/wiki?curid=499165", "title": "Kyle Hines", "text": "Kyle Terrel Hines, nado o 2 de setembro de 1986 en Sicklerville, Nova Jersey, \u00e9 un xogador profesional de baloncesto estadounidense que xoga no Olimpia Milano da Lega Basket Serie A e a Euroliga.\nTraxectoria profesional.\nTras non ser elixido no Draft da NBA de 2008, Hines asinou co Veroli Basket da segunda divisi\u00f3n italiana, onde xogou durante d\u00faas tempadas e ga\u00f1ou en 2009 e 2010 a copa da segunda divisi\u00f3n de Italia.\nEn agosto de 2010, asinou un contrato dun ano co Brose Bamberg da Basketball Bundesliga alem\u00e1. Co Brose ga\u00f1ou a Supercopa de Alema\u00f1a, a Copa de Alema\u00f1a e a Bundesliga, e foi escollido coma mellor xogador das Finais da liga en 2011.\nEn xullo de 2011, Hines asinou co Olympiacos BC grego, onde ga\u00f1ou d\u00faas Euroligas en 2012 e 2013, e a liga grega en 2012. O 24 de xu\u00f1o de 2013, Hines decidiu rematar o seu contrato co Olympiacos.\nO 28 de xu\u00f1o de 2013, Hines asinou un contrato de dous anos co PBC CSKA Moscova ruso.\nEn maio de 2020, tras sete tempadas no CSKA, asinou un contrato co Olimpia Milano da Lega Basket Serie A."}
{"id": "499166", "revid": "72012", "url": "https://gl.wikipedia.org/wiki?curid=499166", "title": "Atlas SLV-3C", "text": ""}
{"id": "499167", "revid": "72012", "url": "https://gl.wikipedia.org/wiki?curid=499167", "title": "Atlas SLV3C", "text": ""}
{"id": "499168", "revid": "72012", "url": "https://gl.wikipedia.org/wiki?curid=499168", "title": "Atlas SLV3D", "text": ""}
{"id": "499169", "revid": "72012", "url": "https://gl.wikipedia.org/wiki?curid=499169", "title": "Intelsat-4 2", "text": ""}
{"id": "499170", "revid": "72012", "url": "https://gl.wikipedia.org/wiki?curid=499170", "title": "Intelsat-4 3", "text": ""}
{"id": "499171", "revid": "72012", "url": "https://gl.wikipedia.org/wiki?curid=499171", "title": "Intelsat-4 4", "text": ""}
{"id": "499172", "revid": "72012", "url": "https://gl.wikipedia.org/wiki?curid=499172", "title": "Intelsat-4 7", "text": ""}
{"id": "499173", "revid": "72012", "url": "https://gl.wikipedia.org/wiki?curid=499173", "title": "Intelsat-4 8", "text": ""}
{"id": "499174", "revid": "72012", "url": "https://gl.wikipedia.org/wiki?curid=499174", "title": "Intelsat-4 6", "text": ""}
{"id": "499175", "revid": "72012", "url": "https://gl.wikipedia.org/wiki?curid=499175", "title": "Intelsat-4 1", "text": ""}
{"id": "499176", "revid": "72012", "url": "https://gl.wikipedia.org/wiki?curid=499176", "title": "Intelsat-4A 1", "text": ""}
{"id": "499177", "revid": "72012", "url": "https://gl.wikipedia.org/wiki?curid=499177", "title": "Intelsat-4A 2", "text": ""}
{"id": "499178", "revid": "72012", "url": "https://gl.wikipedia.org/wiki?curid=499178", "title": "Intelsat-4A 4", "text": ""}
{"id": "499179", "revid": "72012", "url": "https://gl.wikipedia.org/wiki?curid=499179", "title": "Intelsat-4A 5", "text": ""}
{"id": "499180", "revid": "72012", "url": "https://gl.wikipedia.org/wiki?curid=499180", "title": "Intelsat-4A 3", "text": ""}
{"id": "499181", "revid": "72012", "url": "https://gl.wikipedia.org/wiki?curid=499181", "title": "Intelsat-4A 6", "text": ""}
{"id": "499182", "revid": "72012", "url": "https://gl.wikipedia.org/wiki?curid=499182", "title": "Intelsat-5 2", "text": ""}
{"id": "499183", "revid": "72012", "url": "https://gl.wikipedia.org/wiki?curid=499183", "title": "Intelsat-5 1", "text": ""}
{"id": "499184", "revid": "72012", "url": "https://gl.wikipedia.org/wiki?curid=499184", "title": "Intelsat-5 3", "text": ""}
{"id": "499185", "revid": "72012", "url": "https://gl.wikipedia.org/wiki?curid=499185", "title": "Intelsat-5 4", "text": ""}
{"id": "499186", "revid": "72012", "url": "https://gl.wikipedia.org/wiki?curid=499186", "title": "Intelsat-5 5", "text": ""}
{"id": "499187", "revid": "72012", "url": "https://gl.wikipedia.org/wiki?curid=499187", "title": "Intelsat-5 6", "text": ""}
{"id": "499188", "revid": "72012", "url": "https://gl.wikipedia.org/wiki?curid=499188", "title": "Intelsat-4 5", "text": ""}
{"id": "499189", "revid": "67720", "url": "https://gl.wikipedia.org/wiki?curid=499189", "title": "D-2 Polic\u00eda de Misiones", "text": ""}
{"id": "499190", "revid": "89787", "url": "https://gl.wikipedia.org/wiki?curid=499190", "title": "Proxecci\u00f3n cartogr\u00e1fica", "text": "A proxecci\u00f3n cartogr\u00e1fica ou proxecci\u00f3n xeogr\u00e1fica \u00e9 un sistema de representaci\u00f3n gr\u00e1fica que establece unha relaci\u00f3n ordenada entre os puntos da superficie curva da Terra e os dunha superficie plana (mapa). Estes puntos local\u00edzanse axud\u00e1ndose dunha rede de meridianos e paralelos, en forma de malla. A \u00fanica forma de evitar as distorsi\u00f3ns desta proxecci\u00f3n ser\u00eda usando un mapa xeod\u00e9sico, a\u00ednda que a distorsi\u00f3n \u00e9 minimizada representando un mapa esf\u00e9rico.\nNun sistema d\"e\" coordenadas pro\"x\"ectadas, os puntos identif\u00edcanse polas coordenadas cartesianas (\"x\" e \"y\") nunha malla cunha orixe que depende dos casos. Este tipo de coordenadas obt\u00e9\u00f1ense matematicamente a partir das coordenadas xeogr\u00e1ficas (lonxitude e latitude), que non son proxectadas.\nAs representaci\u00f3ns planas da esfera terrestre ch\u00e1manse mapas, e os encargados de elaboralos ou especialistas en cartograf\u00eda denom\u00ednanse cart\u00f3grafos.\nPropiedades das proxecci\u00f3ns cartogr\u00e1ficas.\nSobre a superficie da Terra poden medirse moitas superficies indepentes da xeograf\u00eda:\nAs proxecci\u00f3ns cartogr\u00e1ficas poden constru\u00edrse para conservar algunhas destas propiedades en lugar doutras. A causa de que a superficie curvada da Terra non \u00e9 is\u00f3metrica a un plano, a conservaci\u00f3n das formas leva inevitabelmente a unha escala vari\u00e1bel, e polo tanto a unha representaci\u00f3n das superficies non proporcional. Polo contrario, unha proxecci\u00f3n que conserve as superficies non pode ser conforme, o que provoca que as formas e os rumbos se distorsionen en moitos lugares. Cada proxecci\u00f3n conserva, aproxima ou ama\u00f1a as propiedades m\u00e9tricas de diferentes xeitos. O prop\u00f3sito do mapa determina que proxecci\u00f3n deber\u00eda ser a base do mapa. Como existen prop\u00f3sitos diferentes para os mapas, existen proxecci\u00f3ns diferentes para cada un deles. Segundo a propiedade que pos\u00faa unha proxecci\u00f3n pode distinguirse entre: \nAdoitan establecerse tam\u00e9n clasificaci\u00f3ns en funci\u00f3n do tipo de superficie sobre a que se realiza a proxecci\u00f3n: cenital (un plano), cil\u00edndrica (un cilindro) ou c\u00f3nica (un cono); as\u00ed como a disposici\u00f3n relativa entre a superficie terrestre e a superficie de proxecci\u00f3n (plano, cilindro ou cono) podendo ser tanxente, secante ou oblicua.\nTipos de proxecci\u00f3ns cartogr\u00e1ficas.\nDependendo de cal sexa o punto que se considere como centro do mapa, dist\u00ednguese entre proxecci\u00f3ns polares, con centro nun dos polos; ecuatoriais, con centro a intersecci\u00f3n entre a li\u00f1a do Ecuador e un meridiano; e oblicuas ou inclinadas, que emprega como centro calquera outro punto. \nDist\u00ednguense tres tipos de proxecci\u00f3ns b\u00e1sicas: cil\u00edndricas, c\u00f3nicas e acimutais.\nProxecci\u00f3n cil\u00edndrica.\nA proxecci\u00f3n de Mercator, que revolucionou a cartograf\u00eda, \u00e9 cil\u00edndrica e conforme nela, prox\u00e9ctase o globo terrestre sobre unha superficie cil\u00edndrica. \u00c9 unha das m\u00e1is utilizadas, a\u00ednda que polo xeral en forma modificada, debido \u00e1s grandes distorsi\u00f3ns que ofrece nas zonas de latitude elevada, o que impide apreciar as rexi\u00f3ns polares na s\u00faa verdadeira proporci\u00f3n. Empr\u00e9gase na creaci\u00f3n dalg\u00fans mapamundis. Para corrixir as deformaci\u00f3ns en latitudes altas \u00fasanse proxecci\u00f3ns pseudocil\u00edndricas, como a de Van der Grinten, que \u00e9 polic\u00f3nica, con paralelos e meridianos circulares. \u00c9 esencialmente \u00fatil para ver a superficie da Terra completa.\nProxecci\u00f3n c\u00f3nica.\nA proxecci\u00f3n c\u00f3nica obtense proxectando os elementos da superficie esf\u00e9rica terrestre sobre unha superficie c\u00f3nica tanxente, situando o v\u00e9rtice no eixe que une os dous polos. A\u00ednda que as formas presentadas son dos polos, os cart\u00f3grafos empregan este tipo de proxecci\u00f3n para ver os pa\u00edses e continentes.\nHai diversos tipos de proxecci\u00f3ns c\u00f3nicas:\nProxecci\u00f3n acimutal.\nNeste caso prox\u00e9ctase unha porci\u00f3n da Terra sobre un plano tanxente ao globo nun punto seleccionado, obt\u00e9ndose unha imaxe semellante \u00e1 visi\u00f3n da Terra dende un punto interior ou exterior. Se a proxecci\u00f3n \u00e9 do primeiro tipo ch\u00e1mase proxecci\u00f3n gnom\u00f3nica; se \u00e9 do segundo, ortogr\u00e1fica. Estas proxecci\u00f3ns ofrecen unha maior distorsi\u00f3n canto maior sexa a distancia ao momento tangencial da esfera e o plano. Este tipo de proxecci\u00f3n relaci\u00f3nase principalmente cos polos e hemisferios.\nTipos de proxecci\u00f3ns:\nProxecci\u00f3ns modificadas.\nNa actualidade a maior\u00eda dos mapas fanse con base en proxecci\u00f3ns modificadas ou combinaci\u00f3n das anteriores, \u00e1s veces, con varios puntos focais, para corrixir no posible as distorsi\u00f3ns en certas \u00e1reas seleccionadas, a\u00ednda cando se produzan outras novas en lugares aos que se concede importancia secundaria, como son polo xeral as grandes extensi\u00f3ns de mar. Entre as m\u00e1is habituais figuran a proxecci\u00f3n polic\u00f3nica de Lambert empregada para fins educativos, e os mapamundis elaborados segundo as proxecci\u00f3ns Winkel-Tripel (adoptada pola National Geographic Society) e Mollweide, que te\u00f1en forma de elipse e menores distorsi\u00f3ns.\nProxecci\u00f3ns convencionais.\nAs proxecci\u00f3ns convencionais xeralmente foron creadas para representar o mundo enteiro (mapamundi) e dan a idea de manter as propiedades m\u00e9tricas, buscando un balance entre distorsi\u00f3ns, ou simplemente facer que o mapamundi \"se vexa ben\". A maior parte deste tipo de proxecci\u00f3ns distorsiona as formas nas rexi\u00f3ns polares m\u00e1is que no ecuador:"}
{"id": "499191", "revid": "23204", "url": "https://gl.wikipedia.org/wiki?curid=499191", "title": "Cobra de Esculapio", "text": "A cobra de Esculapio (\"Zamenis longissimus\") \u00e9 unha especie de cobra da familia Colubridae. A s\u00faa zona de distribuci\u00f3n forma parte do Pale\u00e1rtico de Europa e do occidente de Asia. Cunha lonxitude de at\u00e9 2 metros, at\u00f3pase entre as meirandes cobras europeas, a\u00ednda que non \u00e9 tan masiva como \"Elaphe quatuorlineata\" ou a cobra rateira. A serpe de Esculapio tivo unha grande importancia cultural e hist\u00f3rica polo seu papel na antiga mitolox\u00eda grega e romana e o simbolismo derivado destas.\nDistribuci\u00f3n.\nHabita en gran parte da metade sur de Europa: dende a costa atl\u00e1ntica at\u00e9 os Balc\u00e1ns, chegando a algunhas zonas de Turqu\u00eda e tan lonxe como Ir\u00e1n. Na pen\u00ednsula Ib\u00e9rica s\u00f3 se atopa na zona dos Pireneos e nalgunhas zonas da Cordilleira Cant\u00e1brica.\nEn maio de 2020, a Sociedade Galega de Historia Natural publicou na revista \"Bra\u00f1a\" o avistamento da especie en Galicia por primeira vez. A cita foi realizada por Jes\u00fas Mar\u00eda Fari\u00f1as \u00c1lvarez no concello Nogueira de Ramu\u00edn, preto da beira do r\u00edo Sil, nunha zona de casti\u00f1eiros.\nComportamento.\nCarente de veleno, depreda sobre roedores, ovos, aves e outros r\u00e9ptiles, aos que afoga mediante constrici\u00f3n. As femias producen 5-8 ovos en xu\u00f1o ou xullo.\nSimbolismo.\nO seu nome vern\u00e1culo d\u00e9bese a que historicamente se representou a Asclepio, deus grego da medicina, cun caxato sobre o cal se enrolaba un exemplar da especie. Este caxato, denominado caxato de Esculapio (), difire do caduceo de Hermes, deus das viaxes e o comercio, no cal aparecen dous exemplares e non s\u00f3 un."}
{"id": "499192", "revid": "23204", "url": "https://gl.wikipedia.org/wiki?curid=499192", "title": "Zamenis longissimus", "text": ""}
{"id": "499193", "revid": "1505", "url": "https://gl.wikipedia.org/wiki?curid=499193", "title": "Rally do Lac\u00f3n de 1990", "text": "O Rally do Lac\u00f3n de 1990 foi a 24\u00aa edici\u00f3n de dito rally e a terceira proba da tempada 1990 do Campionato de Galicia de Rally. Celebrouse o 19 de maio de 1990 e o vencedor foi o berciano Antonio Garrido, sobre un Ford Sierra Cosworth. Foi a s\u00faa primeira e \u00fanica vitoria no campionato.\nItinerario.\nConstou de 10 treitos, que sumaron 75,6 km cronometrados (254 contando os enlaces). A primeira secci\u00f3n do rally consistiu en d\u00faas pasadas polos treitos de Esposende e Beiro e unha por Cabanelas, rematando no parque de traballo de Ribadavia. Na segunda parte deuse unha nova pasada por Beiro, e d\u00faas por Cabanelas e Xendive-Parada de Labiote."}
{"id": "499194", "revid": "47401", "url": "https://gl.wikipedia.org/wiki?curid=499194", "title": "Proxecci\u00f3n xeogr\u00e1fica", "text": ""}
{"id": "499195", "revid": "72012", "url": "https://gl.wikipedia.org/wiki?curid=499195", "title": "Intelsat-5 7", "text": ""}
{"id": "499196", "revid": "72012", "url": "https://gl.wikipedia.org/wiki?curid=499196", "title": "Intelsat-5 8", "text": ""}
{"id": "499197", "revid": "72012", "url": "https://gl.wikipedia.org/wiki?curid=499197", "title": "Intelsat-5A 11", "text": ""}
{"id": "499198", "revid": "72012", "url": "https://gl.wikipedia.org/wiki?curid=499198", "title": "Intelsat-5 9", "text": ""}
{"id": "499199", "revid": "72012", "url": "https://gl.wikipedia.org/wiki?curid=499199", "title": "Intelsat-5A 10", "text": ""}
{"id": "499200", "revid": "4817", "url": "https://gl.wikipedia.org/wiki?curid=499200", "title": "Early Bird", "text": ""}
{"id": "499201", "revid": "72012", "url": "https://gl.wikipedia.org/wiki?curid=499201", "title": "Lani Bird", "text": ""}
{"id": "499202", "revid": "72012", "url": "https://gl.wikipedia.org/wiki?curid=499202", "title": "Canary Bird", "text": ""}
{"id": "499203", "revid": "72012", "url": "https://gl.wikipedia.org/wiki?curid=499203", "title": "NSS 513", "text": ""}
{"id": "499204", "revid": "72012", "url": "https://gl.wikipedia.org/wiki?curid=499204", "title": "Columbia 515", "text": ""}
{"id": "499205", "revid": "72012", "url": "https://gl.wikipedia.org/wiki?curid=499205", "title": "Intelsat-5A 14", "text": ""}
{"id": "499206", "revid": "72012", "url": "https://gl.wikipedia.org/wiki?curid=499206", "title": "Intelsat 5A 15", "text": ""}
{"id": "499207", "revid": "72012", "url": "https://gl.wikipedia.org/wiki?curid=499207", "title": "Intelsat 5A 13", "text": ""}
{"id": "499208", "revid": "1505", "url": "https://gl.wikipedia.org/wiki?curid=499208", "title": "Rally Botafumeiro de 1990", "text": "O Rally Botafumeiro de 1990 foi a 5\u00aa edici\u00f3n de dito rally e a cuarta proba da tempada 1990 do Campionato de Galicia de Rally. Celebrouse o 1 de xullo de 1990 e o vencedor foi o vascofranc\u00e9s Marc Etchebers sobre un Ford Sierra Cosworth.\nResumo.\nO equipo formado polo vascofranc\u00e9s Marc Etchebers e o ferrol\u00e1n Humberto Gonz\u00e1lez ga\u00f1ou con facilidade o rally ao marcar o mellor tempo en todos os treitos cronometrados, excepto nos dous \u00faltimos, que foron para Sergio Vallejo e Jos\u00e9 Manuel L\u00f3pez Parada. A segunda praza estivo moito m\u00e1is disputada e tras o abandono por problemas mec\u00e1nicos de Manuel Senra, que marcara o segundo mellor tempo no primeiro treito, a loita deuse entre Vallejo, Parada, \"Peitos\", Antonio Trelles e Antonio Garrido. Ao remate dos seis treitos di\u00farnos era \"Peitos\" o que ocupaba a segunda praza, seguido moi de preto polos demais. Con todo, na secci\u00f3n nocturna os irm\u00e1ns Vallejo rodaron r\u00e1pido e subiron ata a segunda praza final. \"Peitos\" quedou finalmente cuarto (e primeiro no Trofeo Citro\u00ebn), ao verse adiantado ao final tam\u00e9n polo vigu\u00e9s Trelles, que subiu ao podio en terceira posici\u00f3n e ga\u00f1ou na Copa Renault. "}
{"id": "499209", "revid": "98629", "url": "https://gl.wikipedia.org/wiki?curid=499209", "title": "Solsticio de inverno", "text": "O solsticio de inverno (solsticio deriva do lat\u00edn \u2018sol\u2019 e \"s\u00edstere\", \u2018permanecer quieto\u2019) corresponde ao instante en que a posici\u00f3n do Sol no ceo at\u00f3pase \u00e1 maior distancia do ecuador celeste. Dependendo da correspondencia co calendario, o evento do solsticio de inverno ten lugar entre o 20 e o 23 de decembro todos os anos no caso do hemisferio norte, e entre o 20 e o 23 de xu\u00f1o no caso do hemisferio sur.\nDesenvolvemento.\nO significado estacional do solsticio de inverno manif\u00e9stase no acortamiento da duraci\u00f3n das noites e das horas di\u00farnas. \nDistintas culturas definen isto de diversas maneiras, posto que nalgunhas ocasi\u00f3ns consid\u00e9rase que, astron\u00f3micamente, pode sinalar xa sexa o comezo ou a metade do inverno do hemisferio. \nO inverno non ten un principio ou metade que estea cientificamente establecido. Con todo, no caso do solsticio de inverno, \u00e9 posible calcular con exactitude o segundo no que ocorre. \nA\u00ednda que en teor\u00eda o solsticio de inverno s\u00f3 dura un instante, este termo tam\u00e9n se usa normalmente para referirse ao d\u00eda en que ten lugar.\nO significado ou interpretaci\u00f3n deste evento variou nas distintas culturas do mundo, pero a maior\u00eda delas reco\u00f1\u00e9ceo como un per\u00edodo de renovaci\u00f3n e renacemento, que leva festivais, feiras, reuni\u00f3ns, rituais ou outras celebraci\u00f3ns.\nData.\nNo , no calendario juliano estableceuse o 30 de decembro como o solsticio de inverno de Europa. Hab\u00eda unha diferenza entre o ano civil (365,2500\u00a0d\u00edas) e o ano tropical (365,2422\u00a0d\u00edas), e esa diferenza provocou que o solsticio astron\u00f3mico non caese sempre o mesmo d\u00eda, sen\u00f3n que se adiantase aproximadamente tres d\u00edas cada catro s\u00e9culos. \nEn 1582, o papa Gregorio XIII decretou o cambio ao novo calendario gregoriano, co que o solsticio de inverno (no hemisferio norte) suced\u00eda ao redor do d\u00eda 21 de decembro.\nAnualmente, no calendario gregoriano o solsticio fluct\u00faa lixeiramente a moi longo prazo (s\u00f3 ao redor dun d\u00eda cada 3000\u00a0anos).\nSa\u00edda e posta do Sol.\nDebido \u00e1 \u00f3rbita el\u00edptica da Terra, a inclinaci\u00f3n e a primeira ou \u00faltima posta ou sa\u00edda do sol non caen exactamente no solsticio de inverno. \nA primeira posta de sol prod\u00facese antes do solsticio (por uns poucos d\u00edas), e a \u00faltima sa\u00edda do sol m\u00e1is tarde. Unha ou d\u00faas semanas ao redor dos dous solsticios, tanto o amencer e o atardecer son un pouco antes ou m\u00e1is tarde en cada d\u00eda.\nAta no ecuador, o amencer e o atardecer cambia varios minutos cara a adiante e cara a atr\u00e1s ao longo do ano, xunto co mediod\u00eda solar. Este efecto repres\u00e9ntase por un analema.\nHistoria e importancia cultural.\nO solsticio de por si pode ser un momento especial do ciclo anual do ano, mesmo durante o per\u00edodo neol\u00edtico. Eventos astron\u00f3micos controlados na antig\u00fcidade, como o apareamiento dos animais, o semento dos cultivos e a medici\u00f3n das reservas entre as colleitas de inverno mostran como as diferentes mitolox\u00edas e as tradici\u00f3ns culturais xurdiron. Isto \u00e9 comprobado pola f\u00edsica que se mant\u00e9n nos dese\u00f1os de finais do Neol\u00edtico e a Idade de Bronce, como nos sitios arqueol\u00f3xicos de Stonehenge (en Gran Breta\u00f1a) e Newgrange (Irlanda).\nOs principais eixos de ambos os monumentos parecen estar coidadosamente ali\u00f1ados sobre unha li\u00f1a de vista que apunta \u00e1 sa\u00edda do sol do solsticio de inverno (Newgrange) e a posta do sol do solsticio de inverno (Stonehenge).\nO solsticio de inverno quizais foi inmensamente importante porque avisaba \u00e1s comunidades de que \u00edan ser privadas de moitas cousas durante o inverno, e ti\u00f1an que estar preparadas para isto.\nA fame era com\u00fan no inverno, entre xaneiro e abril, tam\u00e9n co\u00f1ecida como \u00abmeses da fame negra\u00bb. Nos climas temperados, o festival de pleno inverno foi a \u00faltima festa de celebraci\u00f3n antes do comezo do inverno. A maior\u00eda dos animais eran sacrificados para non ter que alimentalos durante o inverno, polo que practicamente era o \u00fanico momento do ano para a subministraci\u00f3n de carne fresca dispo\u00f1ible. \nA maior\u00eda de vi\u00f1o e cervexa durante a colleita anual estaba finalmente fermentada e lista para beber neste momento."}
{"id": "499211", "revid": "10599", "url": "https://gl.wikipedia.org/wiki?curid=499211", "title": "Lei Org\u00e1nica de Reintegraci\u00f3n e Amelloramento do R\u00e9xime Foral de Navarra", "text": ""}
{"id": "499212", "revid": "10599", "url": "https://gl.wikipedia.org/wiki?curid=499212", "title": "Uni\u00f3n do Pobo Navarro", "text": ""}
{"id": "499213", "revid": "1888", "url": "https://gl.wikipedia.org/wiki?curid=499213", "title": "Paulino Pardo de Neyra", "text": "Paulino Carlos Mar\u00eda Pardo de Neyra, ou Pardo Neira, nado en Baralla en 1898 e finado en Santiago de Compostela o 27 de novembro de 1990, foi un funcionario e pol\u00edtico galego.\nTraxectoria.\nOrganizou con Evaristo Correa Calder\u00f3n, Casiano D\u00edaz Moreno e Faustino Cela a Irmandade da Fala de Baralla en 1917. Ingresou no Corpo de Prisi\u00f3ns e pediu a excedencia en 1924. Foi funcionario do Corpo de tel\u00e9grafos destinado en Palas de Rei. Na ditadura de Primo de Rivera foi xefe local da Uni\u00f3n Patri\u00f3tica de Palas de Rei. Co golpe de Estado do 18 de xullo de 1936 encerrouse con varios homes armados na casa do Concello de Palas de Rei. Foi detido e condenado sen xu\u00edzo a pena de morte. Por intercesi\u00f3n familiar conseguiron a anulaci\u00f3n da pena. Foi desterrado a Legan\u00e9s e multado con 5.000 ptas. Despois foi funcionario de tel\u00e9grafos de Santiago. Reingresou no Corpo de Prisi\u00f3ns nos anos corenta. Foi destinado como funcionario \u00e1 prisi\u00f3n do partido de Santiago de Compostela en 1950, da que foi xefe de Administraci\u00f3n dende 1952. En 1958 foi nomeado director da prisi\u00f3n de Santiago de Compostela. Finou en Santiago de Compostela o 27 de novembro de 1990.\nVida persoal.\nCasou con Marina Soto Vi\u00f1a, foi pai de Mar\u00eda del Carmen, Alfonso, Esther e Jos\u00e9 Pardo Soto, e av\u00f3 de Xulio Pardo de Neyra."}
{"id": "499215", "revid": "1888", "url": "https://gl.wikipedia.org/wiki?curid=499215", "title": "Paulino Carlos Mar\u00eda Pardo de Neyra", "text": ""}
{"id": "499216", "revid": "85894", "url": "https://gl.wikipedia.org/wiki?curid=499216", "title": "Pedro L\u00f3pez Lolo", "text": "Pedro L\u00f3pez Lolo, nado en Pedrafita do Cebreiro e finado en Costant\u00edn (Baralla) o 22 de setembro de 1936, foi un pol\u00edtico galego.\nTraxectoria.\nVeci\u00f1o de Chan de Pena. Co golpe de Estado do 18 de xullo de 1936 foi detido e paseado en Constant\u00edn. Inscrito inicialmente coma desco\u00f1ecido, foi identificado o 3 de novembro de 1936."}
{"id": "499217", "revid": "27155", "url": "https://gl.wikipedia.org/wiki?curid=499217", "title": "C\u00e9lula nai adulta", "text": "As c\u00e9lulas nai adultas (ou c\u00e9lulas troncais adultas) son c\u00e9lulas indiferenciadas, que se atopan no corpo despois do desenvolvemento, que se multiplican por divisi\u00f3n celular e diferencian para repo\u00f1er as c\u00e9lulas que morren e rexenerar tecidos danados. Poden encontrarse en animais e humanos adultos e xoves, a diferenza das c\u00e9lulas nai embrionarias, que s\u00f3 se atopan na etapa embrionaria.\nO interese cient\u00edfico sobre as c\u00e9lulas nai adultas est\u00e1 centrado na s\u00faa capacidade de dividirse ou \"autorrenovarse\" indefinidamente, e xerar todos os tipos celulares pertencentes ao \u00f3rgano no cal se orixinan, potencialmente rexenerando o \u00f3rgano completo a partir de poucas c\u00e9lulas. A diferenza das c\u00e9lulas nai embrionarias, o uso de c\u00e9lulas nai adultas humanas en investigaci\u00f3n e terapia non se considera que sexa controvertida, xa que derivan de mostras de tecidos adultos en lugar de embri\u00f3ns humanos dese\u00f1ados para a investigaci\u00f3n cient\u00edfica. Foron estudadas principalmente en humanos e organismos modelo como ratos e ratas.\nEstrutura.\nPropiedades definitorias.\nUnha c\u00e9lula nai pos\u00fae d\u00faas propiedades:\nPropiedades.\nDivisi\u00f3n celular.\nPara asegurarse a s\u00faa autorrenovaci\u00f3n, as c\u00e9lulas nai experimentan dous tipos de divisi\u00f3n celular (ver o diagrama \"Divisi\u00f3n e diferenciaci\u00f3n de c\u00e9lulas nai\"). A divisi\u00f3n sim\u00e9trica d\u00e1 lugar a d\u00faas c\u00e9lulas nai fillas id\u00e9nticas, mentres que a divisi\u00f3n asim\u00e9trica produce unha c\u00e9lula nai e unha c\u00e9lula proxenitora cun potencial de autorrenovaci\u00f3n limitado. As proxenitoras poden realizar varias roldas de divisi\u00f3n celulr antes de diferenciarse finalmente nunha c\u00e9lula madura. Crese que a distinci\u00f3n molecular entre divisi\u00f3ns sim\u00e9trica e asim\u00e9trica depende da segregaci\u00f3n diferencial entre as c\u00e9lulas fillas de prote\u00ednas de membrana (como receptores) e as s\u00faas prote\u00ednas asociadas.\nEn condici\u00f3ns normais as c\u00e9lulas nai dos tecidos div\u00eddense lenta e infrecuentemente. Mostran signos de quiescencia ou de parada do crecemento reversible. O nicho onde se encontra a c\u00e9lula nai desempe\u00f1a un importante papel en manter a quiescencia. Os nichos perturbados causan que a c\u00e9lula nai empece a dividirse activamente de novo para substitu\u00edr as c\u00e9lulas perdidas ou danadas ata que o nicho se restaura. Nas c\u00e9lulas nai hematopo\u00e9ticas as v\u00edas MAPK/ERK e PI3K/AKT/mTOR regulan esta transici\u00f3n. A capacidade de regular o ciclo celular en resposta a pistas externas axuda a impedir o esgotamento das c\u00e9lulas nai ou a perda gradual de c\u00e9lulas nai despois dunha alteraci\u00f3n do equilibrio entre as c\u00e9lulas durmentes e estados activos. Algunhas divisi\u00f3ns celulares infrecuentes tam\u00e9n axudan a reducir o risco de adquirir mutaci\u00f3ns no ADN que pasar\u00edan \u00e1s c\u00e9lulas fillas.\nPlasticidade.\nDescubrimentos feitos en anos recentes indican que as c\u00e9lulas nai adultas poder\u00edan ter a capacidade de diferenciarse en tipos celulares de diferentes capas xerminais. Por exemplo, as c\u00e9lulas nai neurais do cerebro, que derivan do ectoderma, poden diferenciarse en c\u00e9lulas do ectoderma, mesoderma e endoderma. As c\u00e9lulas nai da medula \u00f3sea, que derivan do mesoderma, poden diferenciarse en c\u00e9lulas do f\u00edgado, pulm\u00f3n, tracto gastrointestinal e pel, que derivan do endoderma e mesoderma. Este fen\u00f3meno denom\u00ednase como transdiferenciaci\u00f3n ou plasticidade das c\u00e9lulas nai. Poden ser inducidas modificando o medio de crecemento cando as c\u00e9lulas nai se cultivan \"in vitro\" ou se transplantan a un \u00f3rgano do corpo diferente do que foron illadas orixinalmente. A\u00ednda non hai consenso entre os bi\u00f3logos sobre a prevalencia e importancia fisiol\u00f3xica e terap\u00e9utica da plasticidade das c\u00e9lulas nai. Descubrimentos m\u00e1is recentes suxiren que as c\u00e9lulas nai pluripotentes poden encontrarse no sangue ou en tecidos adultos en estado dormente. Estas c\u00e9lulas denom\u00ednanses \"c\u00e9lulas nai similares \u00e1s do blast\u00f3mero\" ou BLSD (do ingl\u00e9s \"Blastomere Like Stem Cells\") e c\u00e9lulas nai \"similares a embrionarias moi pequenas\" ou VSEL (do ingl\u00e9s \"very small embryonic like\"), e presentan pluripotencia in vitro. Como as BLSCs e VSEL est\u00e1n presentes virtualmente en todos os tecidos adultos, inclu\u00edndo os pulm\u00f3ns, cerebro, riles, m\u00fasculos e p\u00e1ncreas a copurificaci\u00f3n de c\u00e9lulas BLSC e VSEL con outras poboaci\u00f3ns de c\u00e9lulas nai adultas pode explicar a aparente pluripotencia de poboaci\u00f3ns de c\u00e9lulas nai adultas. Por\u00e9n, estudos recentes indican que tanto as c\u00e9lulas VSEL humanas coma murinas carecen das caracter\u00edsticas de c\u00e9lula nai e non son pluripotentes.\nEnvellecemento.\nA funci\u00f3n das c\u00e9lulas nai queda diminu\u00edda coa idade e isto contrib\u00fae \u00e1 deterioraci\u00f3n progresiva da reparaci\u00f3n e mantemento de tecidos. Unha causa probablemente importante do incremento desta disfunci\u00f3n das c\u00e9lulas nai \u00e9 a acumulaci\u00f3n dependente da idade de danos no ADN, tanto nas propias c\u00e9lulas nai coma nas c\u00e9lulas que forman o contorno das c\u00e9lulas nai. (Ver tam\u00e9n teor\u00eda do envellecemento por danos no ADN.)\nPor\u00e9n, as c\u00e9lulas nai adultas poden ser revertidas artificialmente a un estado no que se comportan como c\u00e9lulas nai similares \u00e1s embrionarias (inclu\u00edndo os mecanismos de reparaci\u00f3n do ADN asociados). Isto f\u00edxose con ratos xa en 2006 con perspectivas futuras de talvez poder deter o envellecemento humano substancialmente. Tales c\u00e9lulas son un dos varios tipos de c\u00e9lulas nai inducidas.\nFunci\u00f3n.\nV\u00edas de sinalizaci\u00f3n.\nA investigaci\u00f3n sobre as c\u00e9llas nai adultas centrouse nos mecanismos moleculares xerais que controlan a s\u00faa autorrenovaci\u00f3n e diferenciaci\u00f3n\nTipos.\nC\u00e9lulas nai hematopoi\u00e9ticas.\nAs c\u00e9lulas nai hematopo\u00e9ticas son c\u00e9lulas nai que poden diferenciarse en c\u00e9lulas sangu\u00edneas. Este proceso ch\u00e1mase hematopoese. As c\u00e9lulas nai hematopo\u00e9ticas enc\u00f3ntranse na medula \u00f3sea e sangue do cord\u00f3n umbilical.\nC\u00e9lulas nai mamarias.\nAs c\u00e9lulas nai mamarias proporcionan a fonte de c\u00e9lulas nai necesarias para o crecemento da gl\u00e1ndula mamaria durante a puberdade e xestaci\u00f3n e desempe\u00f1an un importante papel na carcinox\u00e9nese da mama. As c\u00e9lulas nai mamarias foron illadas de tecidos humanos e de rato e de li\u00f1as de cultivo derivadas da gl\u00e1ndula mamaria. Unha destas c\u00e9lulas pode dar lugar aos tipos celulares luminal e mioepitelial da gl\u00e1ndula e te\u00f1en a capacidade de rexenerar un \u00f3rgano completo en ratos.\nC\u00e9lulas nai intestinais.\nAs c\u00e9lulas nai intestinais div\u00eddense continuamente ao longo da vida e usan un complexo programa xen\u00e9tico para prodcir as c\u00e9lulas que tapizan a superficie dos intestinos delgado e groso. As c\u00e9lulas nai intestinais enc\u00f3ntranse preto da base dos nichos de c\u00e9lulas nai chamados criptas de Lieberk\u00fchn. As c\u00e9llas nai intestinais son probablemente a fonte da maior\u00eda dos cancros do intestino delgado e o colon.\nC\u00e9lulas nai mesenquimais.\nAs c\u00e9lulas nai mesenquimais son de orixe estrom\u00e1tica e poden diferenciarse en diversos tecidos. As c\u00e9luals nai mesenquimais foron illadas da placenta, tecido adiposo, pulm\u00f3ns, medula \u00f3sea, sangue, xelatina de Wharton do cord\u00f3n umbilical, e dentes (nicho perivascular da polpa dental e ligamento periodontal). As c\u00e9lulas nai mesenquimais son interesantes para a terap\u00eda cl\u00ednica debido \u00e1 s\u00faa capacidade de diferenciarse, proporcionaren soporte tr\u00f3fico e modularen a resposta inmunitaria innata. Estas c\u00e9lulas te\u00f1en a capacidade de diferenciarse en varios tipos celulares como osteoblastos, condroblastos, adipocitos, c\u00e9lulas do neuroectoderma e hepatocitos. Os mediadores bioactivos que favorecen o crecemento das c\u00e9lulas locais son tam\u00e9n segregdos por c\u00e9lulas nai hematopo\u00e9ticas. Tam\u00e9n se observaron efectos antiinflamatorios sobre o microambiente local, que promoven a curaci\u00f3n de tecidos. A resposta inflamatoria pode ser modulada por c\u00e9lulas rexenerativas derivadas das adiposas ou ADRC (do ingl\u00e9s \"adipose-derived regenerative cells\"), inclu\u00edndo as c\u00e9lulas nai mesenquimais e linfocitos T regulatorios. As c\u00e9lulas nai mesenquimais alteran as\u00ed o resultado da resposta inmmunitaria ao cambiar a secreci\u00f3n de citocinas de subconxuntos de c\u00e9lulas T e dendr\u00edticas. Isto ten como resultado un cambio desde un ambiente celular proinflamatorio a outro antiinflamatorio ou tolerante.\nC\u00e9lulas nai endoteliais.\nAs c\u00e9lulas nai endoteliais son un dos tres tipos de c\u00e9lulas nai multipotentes que se encontran na medula \u00f3sea. Son un grupo raro e controvertido coa capacidade de diferenciarse en c\u00e9lulas endoteliais, as c\u00e9lulas que tapizan os vasos sangu\u00edneos.\nC\u00e9lulas nai neurais.\nA existencia de c\u00e9lulas nai no cerebro adulto foi postulada despois do descubrimento de que o proceso de neurox\u00e9nese, o nacemento de novas neuronas, contin\u00faa durante a etapa adulta en ratas. Da presenza de c\u00e9lulas nai neurais no cerebro maduro de primates informouse en 1967. Desde ent\u00f3n demostrouse que se xeran neuronas en ratos adultos, aves canoras e primates, inclu\u00edndo humanos. Normalmente, a neurox\u00e9nese adulta est\u00e1 restrinxida a d\u00faas \u00e1reas do cerebro: a zona subventricular, que recobre os ventr\u00edculos laterais e o xiro dentado da formaci\u00f3n do hipocampo. A\u00ednda que a xeraci\u00f3n de novas neuronas no hipocampo est\u00e1 ben establecida, a presenza de verdadeiras c\u00e9lulas nai autorrenovantes foi discutida. En certas circunstancias, como despois de danos nun tecido en isquemia, a neurox\u00e9nese pode ser inducida noutras rexi\u00f3ns do cerebro, como o neoc\u00f3rtex.\nAs c\u00e9lulas nai neurais cult\u00edvanse comunmente \"in vitro\" como o que se denominan neurosferas (agregados flotantes heterox\u00e9neos, que conte\u00f1en unha gran proproci\u00f3n de c\u00e9lulas nai). Poden ser propagadas durante amplos per\u00edodos de tempo e diferenciadas en c\u00e9lulas neuronais ou gliais e, por tanto, comp\u00f3rtanse como c\u00e9llas nai. Por\u00e9n, alg\u00fans estudos recentes suxiren que este comportamento \u00e9 inducido polas condici\u00f3ns de cultivo en c\u00e9lulas proxenitoras, que son a proxenie da divisi\u00f3n de c\u00e9lulas nai que normalmente sofren un n\u00famero estritamente limitado de ciclos de replicaci\u00f3n \"in vivo\". Ademais, as c\u00e9lulas derivadas de neurosferas non se comportan como c\u00e9lulas nai cando son transplantadas ao cerebro.\nAs c\u00e9lulas nai neurais comparten moitas propiedades coas c\u00e9lulas nai hematopo\u00e9ticas. Hai que salientar que cando se inxectan no sangue, as c\u00e9lulas derivdas de neurosferas difer\u00e9ncianse en varios tipos de c\u00e9lulas do sistema inmunitario.\nC\u00e9lulas nai adultas olfactorias.\nAs c\u00e9lulas nai adultas olfactorias recoll\u00e9ronse das c\u00e9lulas da mucosa olfactoria humana, que se encontran no reccubrimento das fosas nasais e est\u00e1n implicadas no sentido do olfacto. Se se lles proporciona o correcto ambiente qu\u00edmico, estas c\u00e9lulas te\u00f1en a mesma capacidade que as c\u00e9lulas nai embrionarias de desenvolverse en moitos tipos de c\u00e9lulas. As c\u00e9lulas nai olfactorias te\u00f1en potenciais aplicaci\u00f3ns terap\u00e9uticas e, a diferenza das c\u00e9lulas nai neurais, poden recollerse con facilidade sen dano para o paciente. Isto significa que se poden obter doadamente en todos os individuos, inclu\u00edndo pacientes vellos que poder\u00edan ter maior necesidade de terapias con c\u00e9lulas nai.\nC\u00e9lulas nai da crista neural.\nOs fol\u00edculos pilosos conte\u00f1en dous tipos de c\u00e9lulas nai, un dos cales parece representar un resto das c\u00e9lulas nai da crista neural embrionaria. As c\u00e9lulas similares atop\u00e1ronse no tracto gastrointestinal, nervio ci\u00e1tico, tracto card\u00edaco de sa\u00edda e ganglios espi\u00f1al e simp\u00e1tico. Estas c\u00e9lulas poden xerar neuronas, c\u00e9lulas de Schwann, miofibroblastos, condrocitos e melanocitos.\nC\u00e9lulas testiculares.\nUnhas c\u00e9lulas nai multipotentes que se consideron equivalentes a c\u00e9lulas nai embrionarias deriv\u00e1ronse de c\u00e9lulas proxenitoras espermatogoniais que se encontran nos test\u00edculos de ratos de laboratorio en Alema\u00f1a e os Estados Unidos, e, un ano despois, investigadores alem\u00e1ns e do Reino Unido confirmaron a mesma capacidade usando c\u00e9lulas dos test\u00edculos humanos. As c\u00e9lulas nai extra\u00eddas co\u00f1\u00e9cense como c\u00e9lulas nai de li\u00f1a xerminal adultas.\nImportancia cl\u00ednica.\nOs tratamentos con c\u00e9lulas nai adultas levan utiliz\u00e1ndose desde hai moitos anos para tratar con \u00e9xito a leucemia e cancros relacionados co \u00f3so/sangue utilizando transplantes de medula \u00f3sea. O uso de c\u00e9lulas nai adultas en investigaci\u00f3n e terapia non se considera controvertido, como o \u00e9 o uso de c\u00e9lula nai embrionaria, porque a produci\u00f3n de c\u00e9lulas nai adultas non require a destruci\u00f3n dun embri\u00f3n.\nAs primeiras aplicaci\u00f3ns rexenerativas das c\u00e9lulas nai adultas centr\u00e1banse na administraci\u00f3n intravenosa de c\u00e9lulas proxenitoras sangu\u00edneas chamadas c\u00e9lulas nai hematopo\u00e9ticas. As c\u00e9lulas nai hematopo\u00e9ticas CD34+ foron aplicadas clinicamente para tratar varias doenzas como as lesi\u00f3ns de medula espi\u00f1al, cirrose hep\u00e1tica e enfermidades vasculares perif\u00e9ricas. Atopouse que as c\u00e9lulas nai hematopo\u00e9ticas CD34+ son relativamente m\u00e1is numerosas en homes que en mulleres do grupo en idade reprodutora en casos de lesi\u00f3n de medula espi\u00f1al. Outras aplicaci\u00f3ns comerciais iniciais estiveron centradas nas c\u00e9lulas nai mesenquimais. En ambas as li\u00f1as celulares a inxecci\u00f3n directa ou colocalas no sitio onde se necesita unha reparaci\u00f3n adoita ser o m\u00e9todo de tratamento preferido, xa que a administraci\u00f3n vascular sofre un \"efecto de paso primeiro polos pulm\u00f3ns\", no que as c\u00e9lulas inxectadas quedan secuestradas nos pulm\u00f3ns. Public\u00e1ronse informes de casos cl\u00ednicos en aplicaci\u00f3ns ortop\u00e9dicas. Wakitani publicou unha pequena serie de casos de nove defectos en cinco xeonllos na que estaban implicados transplantes cir\u00farxicos de c\u00e9lulas nai mesenquimais cunha cobertura dos efectos condrais tratados. Centeno et al. informaron que exist\u00edan evidencias de imaxes de resonancia magn\u00e9tica de forza de campo alta dun incremento da cartilaxe e do volume do menisco en pacientes cl\u00ednicos individuais, as\u00ed como un grande estudo de seguridade en 227 pacientes. Moitos outros tratamentos baseados en c\u00e9lulas nai realiz\u00e1ronse en diversas partes do mundo con moita controversia sobre eles, xa que alg\u00fans consideran que c\u00f3mpre unha maior regulaci\u00f3n, porque as cl\u00ednicas tenden a esaxerar os \u00e9xitos e minimizar os riscos.\nTerapias.\nO potencial terap\u00e9utico das c\u00e9lulas nai adultas \u00e9 o foco de moitas investigaci\u00f3ns cient\u00edficas, debido a que se poden recoller do corpo da nai durante o parto. Igual que as c\u00e9lulas nai embrionarias, as c\u00e9lulas nai adultas te\u00f1en a capacidade de diferenciarse en m\u00e1is dun tipo celular, pero, a diferenza das embrionarias, adoitan estar restrinxidas a certos tipos ou \"li\u00f1axes\". A capacidade dunha c\u00e9lula nai diferenciada dunha li\u00f1axe de producir c\u00e9lulas dunha li\u00f1axe diferente denom\u00ednase transdiferenciaci\u00f3n. Alg\u00fans tipos de c\u00e9lulas nai adultas te\u00f1en maior capacidade de transdiferenciaci\u00f3n que outras e para moitas delas non hai probas de que dita transformaci\u00f3n sexa posible. En consecuencia, as terapias con c\u00e9lulas nai adultas requiren unha fonte de c\u00e9lulas nai da li\u00f1axe espec\u00edfica que se necesita, e a s\u00faa recollida ou cultivo ata a cantidade requirida \u00e9 todo un reto. Ademais, sinais procedentes do ambiente inmediato (inclu\u00edndo o r\u00edxida ou porosa que \u00e9 a estrutura/matriz extracelular que as rodea) poden alterar ou aumentar a diferenciaci\u00f3n das c\u00e9lulas nai.\nFontes.\nAs c\u00e9lulas nai pluripotentes, \u00e9 dicir, as c\u00e9lulas que poden dar lugar a calquera tipo celular fetal ou adulto, poden encontrarse en varios tecidos, como o sangue do cord\u00f3n umbilical. Usando reprogramaci\u00f3n xen\u00e9tica, deriv\u00e1ronse c\u00e9lulas nai pluripotentes equivalentes a c\u00e9lulas nai embrionarias de tecido cut\u00e1neo adulto humano. Outras c\u00e9lulas nai adultas son multipotentes, o que signiica que est\u00e1n restrinxidas a converterse nuns determinados tipos de c\u00e9lulas e denom\u00ednanse xeralmente polo seu tecido de orixe (tales como as c\u00e9lulas nai mesenquimais, c\u00e9lulas nai derivadas do tecido adiposo, c\u00e9lulas nai endoteliais, etc.). Unha gran parte da investigaci\u00f3n en c\u00e9lulas nai adultas est\u00e1 enfocada a investigar a s\u00faa capacidade para dividirse ou autorrenovarse indefinidamente e o seu potencial para a diferenciaci\u00f3n. Nos ratos, as c\u00e9lulas nai pluripotentes poden xerarse directamente de cultivos de fibroblastos adultos.\nInvestigaci\u00f3n.\nCancro.\nEn anos recentes a aceptaci\u00f3n do concepto de c\u00e9lula nai adulta incrementouse. Hai agora unha hip\u00f3tese que di que as c\u00e9lulas nai adultas residen en moitos tecidos adultos e que estes reservorios \u00fanicos de c\u00e9lulas non s\u00f3 son responsables dos procesos reparativos e rexenerativos normais, sen\u00f3n tam\u00e9n son considerados unha diana importante para os cambios xen\u00e9ticos e epixen\u00e9ticos, culminando en moitas condici\u00f3ns anormais, inclu\u00edndo o cancro. (Ver tam\u00e9n c\u00e9lula nai cancerosa.)\nResistencia a multif\u00e1rmacos.\nAs c\u00e9lulas nai adultas expresan transportadores da familia co casete de uni\u00f3n ao ATP que bomban activamente diversas mol\u00e9culas org\u00e1nicas f\u00f3ra da c\u00e9lula. Moitos f\u00e1rmacos son exportados f\u00f3ra da c\u00e9lula por estes transportadores, o que lle d\u00e1 \u00e1 c\u00e9lula resistencia a multif\u00e1rmacos. Isto complica o dese\u00f1o de f\u00e1rmacos, por exemplo as terapias que te\u00f1en como diana c\u00e9lulas nai neurais para o tratamento da depresi\u00f3n cl\u00ednica."}
{"id": "499219", "revid": "27155", "url": "https://gl.wikipedia.org/wiki?curid=499219", "title": "C\u00e9lula nai som\u00e1tica", "text": ""}
{"id": "499220", "revid": "72012", "url": "https://gl.wikipedia.org/wiki?curid=499220", "title": "Intelsat-6 2", "text": ""}
{"id": "499221", "revid": "72012", "url": "https://gl.wikipedia.org/wiki?curid=499221", "title": "Intelsat-6 5", "text": ""}
{"id": "499222", "revid": "72012", "url": "https://gl.wikipedia.org/wiki?curid=499222", "title": "Intelsat-6 1", "text": ""}
{"id": "499224", "revid": "72012", "url": "https://gl.wikipedia.org/wiki?curid=499224", "title": "Intelsat 701", "text": ""}
{"id": "499225", "revid": "72012", "url": "https://gl.wikipedia.org/wiki?curid=499225", "title": "Intelsat 702", "text": ""}
{"id": "499226", "revid": "72012", "url": "https://gl.wikipedia.org/wiki?curid=499226", "title": "Intelsat 706", "text": ""}
{"id": "499227", "revid": "72012", "url": "https://gl.wikipedia.org/wiki?curid=499227", "title": "Intelsat 707", "text": ""}
{"id": "499228", "revid": "72012", "url": "https://gl.wikipedia.org/wiki?curid=499228", "title": "Intelsat 709", "text": ""}
{"id": "499229", "revid": "72012", "url": "https://gl.wikipedia.org/wiki?curid=499229", "title": "Intelsat 801", "text": ""}
{"id": "499230", "revid": "72012", "url": "https://gl.wikipedia.org/wiki?curid=499230", "title": "Intelsat 802", "text": ""}
{"id": "499231", "revid": "72012", "url": "https://gl.wikipedia.org/wiki?curid=499231", "title": "Intelsat 803", "text": ""}
{"id": "499232", "revid": "72012", "url": "https://gl.wikipedia.org/wiki?curid=499232", "title": "Intelsat 804", "text": ""}
{"id": "499233", "revid": "72012", "url": "https://gl.wikipedia.org/wiki?curid=499233", "title": "Intelsat 901", "text": ""}
{"id": "499234", "revid": "72012", "url": "https://gl.wikipedia.org/wiki?curid=499234", "title": "Intelsat 902", "text": ""}
{"id": "499235", "revid": "72012", "url": "https://gl.wikipedia.org/wiki?curid=499235", "title": "Intelsat 904", "text": ""}
{"id": "499236", "revid": "72012", "url": "https://gl.wikipedia.org/wiki?curid=499236", "title": "Intelsat 905", "text": ""}
{"id": "499237", "revid": "72012", "url": "https://gl.wikipedia.org/wiki?curid=499237", "title": "Intelsat 906", "text": ""}
{"id": "499238", "revid": "72012", "url": "https://gl.wikipedia.org/wiki?curid=499238", "title": "Intelsat 907", "text": ""}
{"id": "499239", "revid": "89787", "url": "https://gl.wikipedia.org/wiki?curid=499239", "title": "Estatuas de guerreiros galaicos", "text": "As estatuas de guerreiros galaicos, tam\u00e9n chamadas estatuas de guerreiros galaico-lusitanos, lusitano-galaicos, lusitanos ou da cultura castrexa, son unha serie de esculturas prerromanas de pedra, de tama\u00f1o natural que se atoparon no noroeste da Pen\u00ednsula Ib\u00e9rica. As figuras, descubertas principalmente en Galicia e no norte de Portugal, foron interpretadas por Thomas G. Schattner como deidades guerreiras protectoras, vestidas na forma t\u00edpica dos guerreiros galaicos.\nCaracter\u00edsticas.\nA dataci\u00f3n dos guerreiros galaicos ou lusitanos segue sendo discutida. Consid\u00e9rase a estela de S\u00e3o Jo\u00e3o de Ver, na que s\u00f3 est\u00e1 claramente formada a cabeza, como un predecesor. Os inicios da creaci\u00f3n destas esculturas d\u00e1tase nos s\u00e9culos IV ou V a.C, como moi tarde no s\u00e9culo III a.C.\nNas estatuas aparecen representados torques que se corresponden con achados da zona. Os seus pu\u00f1ais son id\u00e9nticos aos atopados en achados arqueol\u00f3xicos da Idade de Ferro da Pen\u00ednsula. \u00c9 dicir, tr\u00e1tase de representaci\u00f3ns de guerreiros locais, que non te\u00f1en modelos romanos. As inscrici\u00f3ns latinas mostran que a\u00ednda se ergu\u00edan ou estaban en uso en \u00e9poca romana, mais dificultan a dataci\u00f3n. \nAs estatuas foron atopadas nos castros da cultura castrexa e foron interpretados como guerreiros ou deuses. A s\u00faa funci\u00f3n como deidade sux\u00edrea o achado de Sanfins, tan valioso como raro, no que a muralla defensiva lembra \u00e1 atopada na escavaci\u00f3n arqueol\u00f3xica de Glauberg. \u00c9 prob\u00e1bel que fosen pensadas para situarse sobre un t\u00famulo funerario, representando a un heroe ou nobre, ao estilo c\u00e9ltico indoeuropeo, de feito mostran unha notable similitude coas esculturas celtas do Europa central, como o guerreiro de Hirschlanden. \nExiste unha boa colecci\u00f3n destas figuras no Museo Nacional de Arqueolox\u00eda de Lisboa e en museos locais de Guimar\u00e3es, Sanfins e Viana do Castelo. No Museo Municipal de Viana do Castelo at\u00f3pase a estatua de guerreiro de S\u00e3o Paio de Meixedo, tam\u00e9n co\u00f1ecida como \u00abestatua de Viana\u00bb ou \u00abdo P\u00e1teo d\u00e1 Morte\u00bb, unha das tres pezas descritas por Emil H\u00fcbner en 1861."}
{"id": "499240", "revid": "72314", "url": "https://gl.wikipedia.org/wiki?curid=499240", "title": "Mar\u00eda Balteira", "text": ""}
{"id": "499242", "revid": "1131", "url": "https://gl.wikipedia.org/wiki?curid=499242", "title": "Puerta del Sol", "text": ""}
{"id": "499243", "revid": "23204", "url": "https://gl.wikipedia.org/wiki?curid=499243", "title": "Leuni", "text": ""}
{"id": "499244", "revid": "23204", "url": "https://gl.wikipedia.org/wiki?curid=499244", "title": "Egobarros", "text": "Os egobarros, tam\u00e9n alcumados namarinos (en ), eran unha tribo celta de Gallaecia, un pobo galaico lucense. O seu territorio atop\u00e1base a car\u00f3n do r\u00edo Eo, ao oeste doutros pobos galaicos como os albi\u00f3ns e os cibarcos, e estend\u00edase por Foz ata Viveiro. Segundo J. L. Maya, estes tres pobos estaban constitu\u00eddos por diversos castros vinculados ou confederados entre eles.\nEtimolox\u00eda.\nDo seu nome deriva o nome do r\u00edo Eo, que en tempos romanos se alternaba entre \"Ego\" e \"Egoba\" segundo testemu\u00f1ou Plinio ao falar dos habitantes da beira da r\u00eda."}
{"id": "499245", "revid": "72012", "url": "https://gl.wikipedia.org/wiki?curid=499245", "title": "Intelsat 708", "text": ""}
{"id": "499246", "revid": "1888", "url": "https://gl.wikipedia.org/wiki?curid=499246", "title": "Paulino Pardo Neira", "text": ""}
{"id": "499247", "revid": "23204", "url": "https://gl.wikipedia.org/wiki?curid=499247", "title": "Cabarcos (pobo)", "text": ""}
{"id": "499248", "revid": "72012", "url": "https://gl.wikipedia.org/wiki?curid=499248", "title": "NSS 803", "text": ""}
{"id": "499249", "revid": "72012", "url": "https://gl.wikipedia.org/wiki?curid=499249", "title": "NSS 5", "text": ""}
{"id": "499250", "revid": "72012", "url": "https://gl.wikipedia.org/wiki?curid=499250", "title": "Intelsat 703", "text": ""}
{"id": "499251", "revid": "72012", "url": "https://gl.wikipedia.org/wiki?curid=499251", "title": "Intelsat 704", "text": ""}
{"id": "499252", "revid": "72012", "url": "https://gl.wikipedia.org/wiki?curid=499252", "title": "Intelsat 705", "text": ""}
{"id": "499253", "revid": "72012", "url": "https://gl.wikipedia.org/wiki?curid=499253", "title": "Intelsat 806", "text": ""}
{"id": "499254", "revid": "72012", "url": "https://gl.wikipedia.org/wiki?curid=499254", "title": "Intelsat 805", "text": ""}
{"id": "499255", "revid": "72012", "url": "https://gl.wikipedia.org/wiki?curid=499255", "title": "Intelsat K", "text": ""}
{"id": "499256", "revid": "72012", "url": "https://gl.wikipedia.org/wiki?curid=499256", "title": "NSS 806", "text": ""}
{"id": "499257", "revid": "109820", "url": "https://gl.wikipedia.org/wiki?curid=499257", "title": "Rally R\u00edas Baixas de 1990", "text": "O Rally R\u00edas Baixas de 1990 foi a 26\u00aa edici\u00f3n de dito rally. Foi puntuable para a tempada 1990 do Campionato de Galicia de Rally, as\u00ed como para a Copa de Espa\u00f1a de Rallys. Celebrouse o 28 de xullo de 1990 e o vencedor foi Germ\u00e1n Castrill\u00f3n, a bordo dun Ford Sierra RS Cosworth.\nItinerario.\nO rally constou de tres secci\u00f3ns e 17 treitos cronometrados. A primeira comezou \u00e1s 10 da ma\u00f1\u00e1 e percorreu os treitos de Vigo, Cillarga (9,4 km), Barbudo (4,4 km), Fornelos - Quint\u00e1ns (16,8 km) e Sabax\u00e1ns - Barcia de Mera - Covelo (22,9 km). Na segunda secci\u00f3n repet\u00edronse os mesmos treitos, con chegada en Vigo e cunha pasada extra por Cillarga. A terceira e \u00faltima secci\u00f3n, a nocturna, comezou \u00e1s 9 da noite en Vigo e percorreu d\u00faas veces os treitos de Salceda (6,7 km), Chenlo (9,9 km), Vincios - Vilaza (4,6 km) e Camos - Vincios (5,4 km), rematando de madrugada.\nResumo.\nO rally supuxo o regreso de Germ\u00e1n Castrill\u00f3n e Estrella Castrill\u00f3n, que tras seren subcampi\u00f3ns galegos o ano anterior non participaran a\u00ednda en ning\u00fan rally desta tempada por falta de patrocinadores. Finalmente inscrib\u00edronse cun Ford Sierra Cosworth mercado a Carlos Pi\u00f1eiro. Tam\u00e9n reaparec\u00eda o vigu\u00e9s Juan Carlos Gonz\u00e1lez \"Culebra\", aos seus 52 anos e despois de m\u00e1is de dez sen competir. Inscribiuse cun BMW M3 que lle mercou a Pep Bassas, e co que o piloto catal\u00e1n se proclamara campi\u00f3n de Espa\u00f1a na tempada anterior.\nAo pouco de comezar o rally tivo que abandonar o campi\u00f3n galego Arturo Rial, con problemas no embrague. Germ\u00e1n Castrill\u00f3n marcou o mellor tempo nos tres primeiros treitos e mantivo o liderado at\u00e9 o segundo paso por Sabax\u00e1ns - Barcia de Mera - Covelo, onde foi superado por \"Culebra\", que rematou as d\u00faas secci\u00f3ns di\u00farnas como l\u00edder, a\u00ednda que con s\u00f3 seis segundos de vantaxe sobre os Castrill\u00f3n. O canario Pedro Cruz sufriu un accidente no primeiro paso por Fornelos e tivo que ser trasladado en ambulancia, a\u00ednda que finalmente o seu estado non revestiu gravidade.\nNo primeiro treito da secci\u00f3n nocturna, en Salceda, Castrill\u00f3n recuperou a primeira posici\u00f3n, e aumentou a s\u00faa vantaxe nos dous seguintes treitos, Chenlo e Vincios - Vilaza. Na primeira pasada por Camos - Vincios, \"Culebra\" recortoulle un pouco de tempo ata colocarse a 15 segundos, pero con todo, Castrill\u00f3n xa non cedeu a primeira posici\u00f3n e chegou como vencedor \u00e1 meta, tendo como \u00fanico sobresalto en toda a noite unhas vacas que se lle cruzaron na estrada no treito de Chenlo.\nO vascofranc\u00e9s Marc Etchebers ocupou o terceiro caix\u00f3n do podio, ao chegar por diante do canario \"Carlos\" e do Citro\u00ebn AX Sport de \"Peitos\", quedando este \u00faltimo en quinto lugar e primeiro da Challenge Citro\u00ebn."}
{"id": "499258", "revid": "17467", "url": "https://gl.wikipedia.org/wiki?curid=499258", "title": "SSL-1300HL", "text": ""}
{"id": "499259", "revid": "23204", "url": "https://gl.wikipedia.org/wiki?curid=499259", "title": "Namarinos", "text": ""}
{"id": "499260", "revid": "23204", "url": "https://gl.wikipedia.org/wiki?curid=499260", "title": "Egovarri Namarini", "text": ""}
{"id": "499261", "revid": "72012", "url": "https://gl.wikipedia.org/wiki?curid=499261", "title": "NSS K", "text": ""}
{"id": "499262", "revid": "23204", "url": "https://gl.wikipedia.org/wiki?curid=499262", "title": "Egobarros namarinos", "text": ""}
{"id": "499263", "revid": "1888", "url": "https://gl.wikipedia.org/wiki?curid=499263", "title": "Alfonso Vi\u00f1a Ouro", "text": "Alfonso Vi\u00f1a Ouro, co\u00f1ecido como Alfonso de Xer\u00e9, nado en Palas de Rei e finado en Santiago de Compostela o 13 de maio de 1966, foi un avogado e pol\u00edtico galego.\nTraxectoria.\nSobri\u00f1o de Jos\u00e9 Ouro Arias, ti\u00f1a unha casa soarega en Xer\u00e9 (Meixide) onde viv\u00eda co seu curm\u00e1n Jos\u00e9 Ouro Arias de Xer\u00e9 (fillo de solteira de Amalia Ouro Arias). Licenciado en Dereito pola Universidade de Santiago de Compostela. Na ditadura de Primo de Rivera foi nomeado alcalde de Palas de Rei en 1926. Logo do golpe de Estado do 18 de xullo de 1936 foi nomeado secretario do concello de Palas de Rei en agosto."}
{"id": "499264", "revid": "1888", "url": "https://gl.wikipedia.org/wiki?curid=499264", "title": "Manuel V\u00e1zquez Ouro", "text": "Manuel V\u00e1zquez Ouro, nado en Maceda (Palas de Rei), foi un pol\u00edtico galego.\nTraxectoria.\nFoi alcalde de Palas de Rei en 1922. Volveu ser nomeado alcalde de Palas de Rei en abril de 1930. Na Segunda Rep\u00fablica foi elixido concelleiro en 1931 e alcalde. Foi vicepresidente da Sociedad de Agricultores Oficios y Profesiones de Palas de Rei en 1932. Co golpe de Estado do 18 de xullo de 1936 foi detido o 5 de agosto de 1937. Xulgado en consello de guerra en Lugo o 9 de marzo de 1938, acusado de rebeli\u00f3n, foi absoluto e quedou a disposici\u00f3n do delegado de Orde P\u00fablica. Sa\u00edu en liberdade o 23 de marzo. Abr\u00edronlle expediente de responsabilidades pol\u00edticas.\nVida persoal.\nCasou con Mar\u00eda Boedo e foi pai de Delia, Lydia, Roberto, Mar\u00eda Victoria e Mar\u00eda Luz V\u00e1zquez Boedo."}
{"id": "499266", "revid": "89787", "url": "https://gl.wikipedia.org/wiki?curid=499266", "title": "Jos\u00e9 Eduardo Agualusa", "text": "Jos\u00e9 Eduardo Agualusa Alves da Cunha, nado en Huambo (Angola) o 13 de decembro de 1960, \u00e9 un xornalista, escritor e editor angolano de ascendencia portuguesa e brasileira.\nTraxectoria.\nNacido en Huambo, na ent\u00f3n \u00c1frica Occidental Portuguesa, \u00e9 neto materno de Joaquim Fernandes Agualusa, Oficial da Orde Civil do M\u00e9rito Agr\u00edcola e Industrial Clase Industrial a 13 de maio de 1960.\nEstudou agronom\u00eda e silvicultura no Instituto Superior de Agronom\u00eda da Universidade T\u00e9cnica de Lisboa. Colaborou co xornal portugu\u00e9s \"P\u00fablico\" desde a s\u00faa fundaci\u00f3n; na revista do domingo dese diario (\"P\u00fablica\") asinaba unha cr\u00f3nica quincenal. Escribiu cr\u00f3nicas para a revista portuguesa \"LER\", para o xornal brasileiro \"O Globo\" e para o portal \"Rede Angola\". Na RDP \u00c1frica foi realizador do programa \"A Hora das Cigarras\", sobre m\u00fasica e poes\u00eda africana.En 2006 lanzou, xuntamente con Concei\u00e7\u00e3o Lopes e F\u00e1tima Otero, a editora brasileira L\u00edngua Geral, dedicada s\u00f3 a autores de lingua portuguesa. Nunha entrevista, o escritor responde a pregunta, \"Quen \u00e9 o Eduardo Agualusa? \"Quen eu son non ocupa moitas palabras: angolano en viaxe, case sen raza. G\u00fastame o mar, o ceo con lume ao fin da tarde. Nac\u00edn nas terras altas. Quero morrer en Benguela, como alternativa pode ser Olinda, no Nordeste do Brasil.\" Preguntado se se divirte escribindo, Agualusa explica: \"Escribir div\u00edrteme, e escribo tam\u00e9n, porque quero saber como termina o poema, o conto ou a novela. E tam\u00e9n porque a escrita transforma o mundo. Ningu\u00e9n cre nisto e no entanto \u00e9 verdade.\"\nBeneficiouse de tres bolsas de creaci\u00f3n literaria: a primeira, concedida polo Centro Nacional de Cultura en 1997 para escribir \"Na\u00e7\u00e3o Crioula\"; a segunda en 2000, concedida pola Fundaci\u00f3n Oriente, que lle permitiu visitar Goa, India, durante tres meses e tras a cal escribiu \"Um Estranho em Goa\"; a terceira en 2001, concedida pola instituci\u00f3n alem\u00e1 Deutscher Akademischer Austauschdienst. Grazas a esta bolsa viviu un ano en Berl\u00edn, e foi al\u00ed que escribiu \"O Ano em que Zumbi Tomou o Rio\". En 2009, foi convidado pola fundaci\u00f3n holandesa Fonds voor de Letteren a pasar dous meses en \u00c1msesterdm, onde escribiu \"Barroco Tropical\".\nMembro da Uni\u00e3o dos Escritores Angolanos. Os seus libros est\u00e1n traducidos a m\u00e1is de trinta idiomas.\nRecepci\u00f3n cr\u00edtica.\nPires Laranjeira describe o autor as\u00ed: \"Agualusa alia \u00e1 s\u00faa capacidade de fundamentaci\u00f3n hist\u00f3rica a facilidade de fluencia da enunciaci\u00f3n, cauterizadas con episodios burlescos, sentimentais e marabillosos.\""}
{"id": "499267", "revid": "23204", "url": "https://gl.wikipedia.org/wiki?curid=499267", "title": "Albioni", "text": ""}
{"id": "499268", "revid": "12452", "url": "https://gl.wikipedia.org/wiki?curid=499268", "title": "Arroni", "text": ""}
{"id": "499269", "revid": "1131", "url": "https://gl.wikipedia.org/wiki?curid=499269", "title": "Jos\u00e9 Balboa", "text": "Jos\u00e9 Balboa Rodr\u00edguez, nado en Murad\u00e1s (Beariz) en 1936, \u00e9 un escritor galego. \nTraxectoria.\nEn setembro de 2016 publicou a s\u00faa autobiograf\u00eda \"Uno de tantos\".\nEn febreiro de 2018 publicou o seu segundo libro, \"Merece la pena\", a historia real dun veci\u00f1o de Vilari\u00f1o das Poldras chamado Samuel, que \u00e1 idade de 4 anos empeza a traballar no campo. En outubro dese mesmo ano publicou o libro de relatos \"Arduina\", presentado en Beariz, M\u00e9xico, Madrid e outras partes de Espa\u00f1a. \nObras.\nTodo o di\u00f1eiro recadado das s\u00faas obras \u00e9 destinado \u00e1 investigaci\u00f3n das enfermidades estra\u00f1as.\nVida persoal.\nTen fillos e netos. Ademais, ten o seu propio blog, Relatos del Caminante."}
{"id": "499270", "revid": "23204", "url": "https://gl.wikipedia.org/wiki?curid=499270", "title": "Artabri", "text": ""}
{"id": "499271", "revid": "23204", "url": "https://gl.wikipedia.org/wiki?curid=499271", "title": "Arrotrebae", "text": ""}
{"id": "499272", "revid": "23204", "url": "https://gl.wikipedia.org/wiki?curid=499272", "title": "Cibarci", "text": ""}
{"id": "499273", "revid": "23204", "url": "https://gl.wikipedia.org/wiki?curid=499273", "title": "Cabarci", "text": ""}
{"id": "499274", "revid": "23204", "url": "https://gl.wikipedia.org/wiki?curid=499274", "title": "Capori", "text": ""}
{"id": "499275", "revid": "88215", "url": "https://gl.wikipedia.org/wiki?curid=499275", "title": "Juan Carlos Gonz\u00e1lez &quot;Culebra&quot;", "text": ""}
{"id": "499276", "revid": "23204", "url": "https://gl.wikipedia.org/wiki?curid=499276", "title": "Jos\u00e9 Balboa Rodr\u00edguez", "text": ""}
{"id": "499277", "revid": "1505", "url": "https://gl.wikipedia.org/wiki?curid=499277", "title": "AllRovi", "text": ""}
{"id": "499279", "revid": "5863", "url": "https://gl.wikipedia.org/wiki?curid=499279", "title": "Wikilibros", "text": "Wikilibros (Wikibooks en ingl\u00e9s, tam\u00e9n chamado Galilibros na versi\u00f3n en lingua galega) \u00e9 un proxecto irm\u00e1n de Wikipedia e parte da Fundaci\u00f3n Wikimedia, que empezou o 10 de xullo de 2003. O proxecto \u00e9 unha colecci\u00f3n de libros de texto, manuais e outros textos pedag\u00f3xicos de contido libre, que se escriben e editan colaborativamente do mesmo xeito que Wikipedia.\nO sitio traballa con tecnolox\u00eda wiki, o que significa que cada usuario pode colaborar na escritura de calquera libro, facendo clic no enlace \u00abEditar\u00bb que hai en cada p\u00e1xina.\nO proxecto foi aberto en resposta ao wikipedista Karl Wick, que quer\u00eda un lugar onde empezar a constru\u00edr libros de contido aberto, como os de qu\u00edmica org\u00e1nica e f\u00edsica para reducir o custo de comprar un mesmo materiais de estudo. Foi un dos fundadores do proxecto.\nAlg\u00fans dos primeiros libros foron creados e outros empezaron a ser copiados doutras fontes de libros de contido aberto en Internet. \nTodo o contido do sitio est\u00e1 baixo a Licenza Creative Commons Atribuci\u00f3n/Compartir-Igual. Debido a iso, do mesmo xeito que en Wikipedia, o contido p\u00f3dese redistribu\u00edr mantendo a licenza e a atribuci\u00f3n aos autores orixinais.\nNome.\nOficialmente o proxecto ch\u00e1mase Wikilibros; mais, na versi\u00f3n galega, cham\u00e1molo Galilibros (igual que con Galipedia e os proxectos similares). No dominio aparece \"wikibooks\" porque os dominios das p\u00e1xinas de Wikimedia non se traducen.\nAlcance.\nA comunidade de Galilibros traballa en moitos libros de texto en diferentes linguas e a distintos niveis educativos, desde primaria at\u00e9 niveis universitarios. No 2020, Galilibros conta con 1150 p\u00e1xinas de contido. \nGalilibros est\u00e1 dispo\u00f1ible en m\u00faltiples idiomas. No 2011, todos os idiomas acumulaban 141 000 p\u00e1xinas.\nProxectos relacionados.\nWikiversidad foi inicialmente un subproxecto de Galilibros, pero agora \u00e9 un proxecto independente co seu propio dominio, dedicado a proxectos de aprendizaxe e materiais de estudo.\nWikisource tam\u00e9n \u00e9 un repositorio de libros, pero almacena copias exactas de libros de distribuci\u00f3n libre (por exemplo, libros cl\u00e1sicos que xa est\u00e1n no dominio p\u00fablico ou libros actuais liberados mediante licenza Commons). A diferenza de Wikisource, os libros en Galilibros son unicamente libros pedag\u00f3xicos e estanse editando e actualizando constantemente."}
{"id": "499280", "revid": "88215", "url": "https://gl.wikipedia.org/wiki?curid=499280", "title": "Rally Cidade de Cristal de 1990", "text": "O Rally Cidade de Cristal de 1990 foi a 8\u00aa edici\u00f3n de dito rally. Foi a sexta proba da tempada 1990 do Campionato de Galicia de Rally e foi puntuable tam\u00e9n para a Copa de Espa\u00f1a. Celebrouse na Coru\u00f1a e arredores entre o 25 e o 26 de agosto de 1990 e o vencedor foi Germ\u00e1n Castrill\u00f3n.\nFoi a \u00faltima edici\u00f3n co nome \"Rally Cidade de Cristal\" pasando o ano seguinte a chamarse \"Rally Cidade da Coru\u00f1a\". Tam\u00e9n en 1990 celebrouse en Muros o 18\u00ba Rally da Coru\u00f1a, (que nas seguintes edici\u00f3ns se chamar\u00eda \"Rally Mil Vistas\"), despois de que Senra Sport obtivese da Escuder\u00eda Centollo os dereitos de organizaci\u00f3n de dito rally.\nResumo.\nGerm\u00e1n Castrill\u00f3n e Estrella Castrill\u00f3n, a bordo do seu Ford Sierra RS Cosworth coloc\u00e1ronse primeiros dende o inicio, seguidos dos catal\u00e1ns Francesc Ambudio e Antonio Sanch\u00eds cun Volkswagen Golf GTI 16v e dos canarios \"Carlos\" e Heriberto Rodr\u00edguez, que conduc\u00edan un Mercedes-Benz 190E 2.3 16v. Estas tres posici\u00f3ns xa non se moveron en todo o rally. Con todo, no pen\u00faltimo treito programado, Carral-Xalo, o coche de Castrill\u00f3n comezou a ter problemas no palier e Ambudio recuperoulle 36 segundos coloc\u00e1ndose a s\u00f3 6 do galego. Afortunadamente para el, suspendeuse o \u00faltimo treito, a terceira pasada por Soandres, polo que puido conseguir a s\u00faa segunda vitoria da tempada.\nEn cuarta posici\u00f3n quedou o Peugeot 205 GTI de Manuel Senra e Jos\u00e9 Maceiras, mentres que o lucense Jos\u00e9 Manuel L\u00f3pez Parada chegou en quinto lugar. Con todo, despois da carreira os comisarios exclu\u00edron a este \u00faltimo por considerar non v\u00e1lidas algunhas pezas do seu veh\u00edculo, polo que a quinta praza final foi para o piloto pont\u00e9s Lino Otero, mentres que \"Peitos\" quedou sexto."}
{"id": "499281", "revid": "88215", "url": "https://gl.wikipedia.org/wiki?curid=499281", "title": "Rally Cidade de Cristal", "text": ""}
{"id": "499282", "revid": "88215", "url": "https://gl.wikipedia.org/wiki?curid=499282", "title": "Rally do Porri\u00f1o de 1982", "text": ""}
{"id": "499283", "revid": "1131", "url": "https://gl.wikipedia.org/wiki?curid=499283", "title": "Orbazai", "text": "O top\u00f3nimo galego Orbazai pode referirse a:"}
{"id": "499284", "revid": "1131", "url": "https://gl.wikipedia.org/wiki?curid=499284", "title": "O Orbellido", "text": ""}
{"id": "499285", "revid": "1131", "url": "https://gl.wikipedia.org/wiki?curid=499285", "title": "Orbenlle", "text": ""}
{"id": "499286", "revid": "1131", "url": "https://gl.wikipedia.org/wiki?curid=499286", "title": "A Orden", "text": ""}
{"id": "499287", "revid": "1131", "url": "https://gl.wikipedia.org/wiki?curid=499287", "title": "Ordoeste", "text": ""}
{"id": "499288", "revid": "1131", "url": "https://gl.wikipedia.org/wiki?curid=499288", "title": "A Orde", "text": ""}
{"id": "499289", "revid": "10599", "url": "https://gl.wikipedia.org/wiki?curid=499289", "title": "Largo m\u00e9trico", "text": ""}
{"id": "499290", "revid": "72012", "url": "https://gl.wikipedia.org/wiki?curid=499290", "title": "Thor 10-02", "text": ""}
{"id": "499291", "revid": "72012", "url": "https://gl.wikipedia.org/wiki?curid=499291", "title": "Intelsat 10-02", "text": ""}
{"id": "499292", "revid": "72012", "url": "https://gl.wikipedia.org/wiki?curid=499292", "title": "Intelsat 16", "text": ""}
{"id": "499293", "revid": "72012", "url": "https://gl.wikipedia.org/wiki?curid=499293", "title": "Intelsat 22", "text": ""}
{"id": "499294", "revid": "72012", "url": "https://gl.wikipedia.org/wiki?curid=499294", "title": "Intelsat 23", "text": ""}
{"id": "499295", "revid": "72012", "url": "https://gl.wikipedia.org/wiki?curid=499295", "title": "Intelsat 31", "text": ""}
{"id": "499296", "revid": "89787", "url": "https://gl.wikipedia.org/wiki?curid=499296", "title": "Ferrocarril de S\u00f3ller", "text": "O Ferrocarril de S\u00f3ller \u00e9 unha li\u00f1a de ferrocarril de v\u00eda estreita da illa de Mallorca que une as cidades de Palma e S\u00f3ller, pasando por Son Sardina e Bunyola. O seu largo de v\u00eda \u00e9 de 914 mm e ten unha lonxitude de 27,3 km.\nA li\u00f1a inaugurouse o 16 de abril de 1912 e \u00e9 actualmente unha das poucas li\u00f1as ferroviarias privadas de Espa\u00f1a (xesti\u00f3naa a empresa Ferrocarril de S\u00f3ller S.A.), mant\u00e9ndose en activo por utilizar a maquinaria de principios do s\u00e9culo XX, o que fai que esta li\u00f1a te\u00f1a interese tur\u00edstico por si mesma. Foi constru\u00eddo grazas \u00e1 contribuci\u00f3n dos habitantes de S\u00f3ller. \nA li\u00f1a est\u00e1 dividida en dous tramos: o tren de S\u00f3ller propiamente dito, entre Palma e S\u00f3ller cun percorrido de 27,3 km, e o tranv\u00eda entre S\u00f3ller e o porto de S\u00f3ller con 4,9 km de percorrido.\nHistoria.\nO Ferrocarril de S\u00f3ller ten a s\u00faa orixe a principios do s\u00e9culo XX. O 15 de novembro de 1904 publicouse no concello de S\u00f3ller o estudo definitivo do trazado ferroviario. Non foi ata o 3 de xu\u00f1o de 1907 cando se iniciaron as obras.\nO 30 de setembro de 1911 chegou o primeiro tren \u00e1 estaci\u00f3n de S\u00f3ller, a\u00ednda que a inauguraci\u00f3n oficial da li\u00f1a Palma-S\u00f3ller foi o 16 de abril de 1912. A li\u00f1a veuse complementada co tranv\u00eda que une S\u00f3ller co seu porto e que foi inaugurado o 4 de outubro de 1913. O 14 de xullo de 1929 completouse a electrificaci\u00f3n da li\u00f1a Palma-S\u00f3ller.\nEn 1973 estaba nunha situaci\u00f3n financeira tan dif\u00edcil que a compa\u00f1\u00eda pediu ao Estado o seu peche. Non obstante, ao converterse nun atractivo tur\u00edstico, aumentou o seu uso e recibiu o apoio das instituci\u00f3ns, evitando a s\u00faa desaparici\u00f3n."}
{"id": "499299", "revid": "1131", "url": "https://gl.wikipedia.org/wiki?curid=499299", "title": "Ord\u00f3\u00f1ez", "text": "Ord\u00f3\u00f1ez \u00e9 un apelido patron\u00edmico derivado do antrop\u00f3nimo Ordo\u00f1o; pode referirse a:\nComo top\u00f3nimo pode referirse a:"}
{"id": "499302", "revid": "72012", "url": "https://gl.wikipedia.org/wiki?curid=499302", "title": "Intelsat 39", "text": ""}
{"id": "499303", "revid": "72012", "url": "https://gl.wikipedia.org/wiki?curid=499303", "title": "Intelsat 11", "text": ""}
{"id": "499304", "revid": "72012", "url": "https://gl.wikipedia.org/wiki?curid=499304", "title": "Intelsat 17", "text": ""}
{"id": "499305", "revid": "72012", "url": "https://gl.wikipedia.org/wiki?curid=499305", "title": "Intelsat 20", "text": ""}
{"id": "499306", "revid": "72012", "url": "https://gl.wikipedia.org/wiki?curid=499306", "title": "Intelsat 30", "text": ""}
{"id": "499307", "revid": "72012", "url": "https://gl.wikipedia.org/wiki?curid=499307", "title": "Intelsat 34", "text": ""}
{"id": "499308", "revid": "72012", "url": "https://gl.wikipedia.org/wiki?curid=499308", "title": "Intelsat 29e", "text": ""}
{"id": "499309", "revid": "72012", "url": "https://gl.wikipedia.org/wiki?curid=499309", "title": "Intelsat 33e", "text": ""}
{"id": "499310", "revid": "72012", "url": "https://gl.wikipedia.org/wiki?curid=499310", "title": "Intelsat 36", "text": ""}
{"id": "499311", "revid": "72012", "url": "https://gl.wikipedia.org/wiki?curid=499311", "title": "Intelsat 37e", "text": ""}
{"id": "499312", "revid": "72012", "url": "https://gl.wikipedia.org/wiki?curid=499312", "title": "Intelsat 38", "text": ""}
{"id": "499313", "revid": "5863", "url": "https://gl.wikipedia.org/wiki?curid=499313", "title": "Ordo\u00f1o", "text": "O antrop\u00f3nimo masculino Ordo\u00f1o pode referirse a:\nAmais, como top\u00f3nimo pode referirse a:"}
{"id": "499314", "revid": "1131", "url": "https://gl.wikipedia.org/wiki?curid=499314", "title": "A Orela", "text": ""}
{"id": "499315", "revid": "1131", "url": "https://gl.wikipedia.org/wiki?curid=499315", "title": "Orga", "text": "O top\u00f3nimo galego Orga pode referirse a:"}
{"id": "499316", "revid": "1131", "url": "https://gl.wikipedia.org/wiki?curid=499316", "title": "A Orga", "text": ""}
{"id": "499317", "revid": "1131", "url": "https://gl.wikipedia.org/wiki?curid=499317", "title": "Or\u00eda", "text": ""}
{"id": "499318", "revid": "5863", "url": "https://gl.wikipedia.org/wiki?curid=499318", "title": "Son Sardina", "text": "Son Sardina \u00e9 un barrio da cidade de Palma, en Mallorca, situado no distrito norte. Limita ao oeste con Son Espanyol, ao leste con La Indioteria, ao norte cos concellos de Esporles, Valldemossa e Bunyola, e ao sur con Palma polo torrente d'en Barber\u00e0.\nCh\u00e9gase pola estrada de S\u00f3ller (Ma-11) ou en transporte p\u00fablico, mediante a li\u00f1a 12 de autob\u00fas da EMT. Tam\u00e9n ten un carril bici que o conecta con Palma. Polos arredores de Son Sardina pasan o ferrocarril de S\u00f3ller e o metro de Palma, onde hai unha estaci\u00f3n en superficie.\nDentro dos l\u00edmites administrativos do barrio de Son Sardina at\u00f3pase o pequeno n\u00facleo de sa Garriga, situado m\u00e1is ao norte, \u00e1 altura de Son Reus."}
{"id": "499320", "revid": "1131", "url": "https://gl.wikipedia.org/wiki?curid=499320", "title": "Oro\u00f1a", "text": ""}
{"id": "499321", "revid": "1131", "url": "https://gl.wikipedia.org/wiki?curid=499321", "title": "Or\u00f3ns", "text": ""}
{"id": "499322", "revid": "1131", "url": "https://gl.wikipedia.org/wiki?curid=499322", "title": "Oroxo", "text": ""}
{"id": "499323", "revid": "1131", "url": "https://gl.wikipedia.org/wiki?curid=499323", "title": "Orp\u00edn", "text": ""}
{"id": "499324", "revid": "1131", "url": "https://gl.wikipedia.org/wiki?curid=499324", "title": "Orra", "text": ""}
{"id": "499325", "revid": "72012", "url": "https://gl.wikipedia.org/wiki?curid=499325", "title": "Europe Star 1", "text": ""}
{"id": "499326", "revid": "72012", "url": "https://gl.wikipedia.org/wiki?curid=499326", "title": "EchoStar 9", "text": ""}
{"id": "499327", "revid": "1888", "url": "https://gl.wikipedia.org/wiki?curid=499327", "title": "Manuel Ouro Besteiro", "text": "Manuel Mar\u00eda Ouro Garc\u00eda-Besteiro finado en Leil\u00f3n (Palas de Rei) o 3 de outubro de 1914, foi un pol\u00edtico galego.\nTraxectoria.\nFillo de Jos\u00e9 Ouro e \u00c1ngela Varela Besteiro. Militou no Partido Conservador. Foi nomeado alcalde de Palas de Rei en 1877. Volveu ser alcalde de Palas de Rei case de maneira continuada at\u00e9 a s\u00faa morte en 1914.\nVida persoal.\nCasou con Carmen Arias Garc\u00eda-Centeno e foi pai de Amalia, Elvira, Purificaci\u00f3n, Dolores (que casou con Manuel Garc\u00eda Blanco), Manuel, Jos\u00e9, Antonio e Javier Ouro Arias."}
{"id": "499328", "revid": "89787", "url": "https://gl.wikipedia.org/wiki?curid=499328", "title": "Comarcas de Mallorca", "text": "As comarcas de Mallorca son unha divisi\u00f3n non oficial do territorio da illa de Mallorca, nas Illas Baleares. Foi proposta por Ferran D\u00eddac Lluch i Dubon e consta de 6 comarcas.\nA primeira divisi\u00f3n da illa en comarcas, aproximativa e dividida en cinco unidades, foi avanzada por Vicen\u00e7 M. Rossell\u00f3 i Verger en 1964, e modificada por Bartomeu Barcel\u00f3 i Pons en 1968, con sete comarcas."}
{"id": "499330", "revid": "17467", "url": "https://gl.wikipedia.org/wiki?curid=499330", "title": "Wikibooks", "text": ""}
{"id": "499331", "revid": "10599", "url": "https://gl.wikipedia.org/wiki?curid=499331", "title": "Serra de Tramuntana (comarca)", "text": "A Serra de Tramuntana \u00e9 unha comarca de Mallorca, nas Illas Baleares, que ocupa a parte noroccidental da illa. Como o resto de comarcas, non ten reco\u00f1ecemento oficial. \nRecibe o nome da principal cadea monta\u00f1osa da illa, a serra de Tramuntana. Limita ao norte, oeste e sur co mar Mediterr\u00e1neo, ao leste co Raiguer e ao sueste con Palma."}
{"id": "499333", "revid": "10599", "url": "https://gl.wikipedia.org/wiki?curid=499333", "title": "Pla de Mallorca", "text": "O Pla de Mallorca (literalmente en catal\u00e1n \"Chaira de Mallorca\") \u00e9 unha comarca de Mallorca, nas Illas Baleares, que ocupa a parte central da illa. Como o resto de comarcas, non ten reco\u00f1ecemento oficial.\nLimita ao noroeste co Raiguer, ao norte co mar Mediterr\u00e1neo, ao leste co Llevant, ao sur co Migjorn e ao oeste con Palma."}
{"id": "499334", "revid": "10599", "url": "https://gl.wikipedia.org/wiki?curid=499334", "title": "Llevant, Mallorca", "text": "Llevant (literalmente en catal\u00e1n \"Levante\") \u00e9 unha comarca de Mallorca, nas Illas Baleares, que ocupa a parte oriental da illa. Como o resto de comarcas, non ten reco\u00f1ecemento oficial.\nLimita ao norte e leste co mar Mediterr\u00e1neo, ao sur co Migjorn e ao oeste co Pla de Mallorca."}
{"id": "499335", "revid": "10599", "url": "https://gl.wikipedia.org/wiki?curid=499335", "title": "El Raiguer", "text": "El Raiguer ou es Raiguer \u00e9 unha comarca de Mallorca, nas Illas Baleares, que ocupa a parte centro-norte da illa. Como o resto de comarcas, non ten reco\u00f1ecemento oficial.\nLimita ao norte e oeste coa Serra de Tramuntana, ao nord\u00e9s co mar Mediterr\u00e1neo, ao leste e sueste co Pla de Mallorca e ao sur con Palma."}
{"id": "499336", "revid": "10599", "url": "https://gl.wikipedia.org/wiki?curid=499336", "title": "Migjorn, Mallorca", "text": "Migjorn (literalmente en catal\u00e1n \"Mediod\u00eda\") \u00e9 unha comarca de Mallorca, nas Illas Baleares, que ocupa a parte meridional da illa. Como o resto de comarcas, non ten reco\u00f1ecemento oficial.\nLimita ao norte coas comarcas de Palma, Pla de Mallorca e Mallorca, e ao leste, sur e oeste co mar Mediterr\u00e1neo."}
{"id": "499337", "revid": "98629", "url": "https://gl.wikipedia.org/wiki?curid=499337", "title": "XV dinast\u00eda exipcia", "text": "A d\u00e9cimo quinta Dinast\u00eda de Exipto (XV dinast\u00eda) gobernou durante o Segundo per\u00edodo intermedio de Exipto, entre o 1650 a. C. e ca. 1550 a. C.. A capital da dinast\u00eda foi probablemente Avaris.\nAs dinast\u00edas \"XV\", XVI e XVII do antigo Exipto comb\u00ednanse a mi\u00fado baixo o t\u00edtulo do grupo, Segundo per\u00edodo intermedio de Exipto. A XV\u00aa dinast\u00eda data aproximadamente do 1650 ao 1550 a.C. A dinast\u00eda era allea ao antigo Exipto, fundada por Salitis, un hicso de Asia occidental cuxa xente invadira a pa\u00eds e conquistou o Baixo Exipto.\nFara\u00f3ns.\nOs gobernantes co\u00f1ecidos da XV dinast\u00eda son os seguintes:\nA XV dinast\u00eda de Exipto foi a primeira dinast\u00eda Hicsos, gobernada desde Avaris, sen control de todo o territorio. Os hicsos preferiron quedar no norte de Exipto xa que se infiltraron desde o nord\u00e9s. O nome e orde dos fara\u00f3ns \u00e9 incerto. A lista real de Tur\u00edn indica que hab\u00eda seis fara\u00f3ns Hicsos, cun escuro Camudi que figura como derradeiro fara\u00f3n da XV dinast\u00eda.\nCronolox\u00eda da XV dinast\u00eda.\nCronolox\u00eda estimada polos seguintes exipt\u00f3logos: \nCronograma do segundo per\u00edodo intermedio de Exipto.\nN\u00famero de fara\u00f3ns chamados Apofis.\nAlg\u00fans estudosos soste\u00f1en que hab\u00eda dous fara\u00f3ns Apophis chamados Apofis I e Apofis II, pero isto d\u00e9bese principalmente a que hai dous co\u00f1ecidos prenomens para este fara\u00f3n: Awoserre e Aqenenre. Non obstante, o exipt\u00f3logo dan\u00e9s Kim Ryholt sost\u00e9n no seu estudo do Segundo per\u00edodo intermedio que estes pren\u00f3mes fan referencia a un home: Apopi I, que gobernou Exipto durante m\u00e1is de 40 anos. Isto tam\u00e9n se apoia no emprego deste fara\u00f3n dun terceiro prenome durante o seu reinado: Nebkhepeshre. Apopi probablemente empregou diferentes prenomes ao longo de varios per\u00edodos do seu reinado. Este escenario non est\u00e1 exento de precedentes ou paralelos, xa que se sabe que varios fara\u00f3ns, entre eles o famoso Rams\u00e9s II, e Seti II, empregaron dous prenomes diferentes durante os seus reinados."}
{"id": "499338", "revid": "1410", "url": "https://gl.wikipedia.org/wiki?curid=499338", "title": "Sombreiro", "text": "Un sombreiro ou chapeu \u00e9 unha peza de vestir que se utiliza especificamente para cubrir a cabeza, xa sexa do sol ou do fr\u00edo. \nHistoria e orixes.\nOs primeiros sombreiros te\u00f1en as s\u00faas orixes nos imperios antigos; no Antigo Exipto xa se utilizaban diversos tipos de tocados, pero un dos m\u00e1is reco\u00f1ecidos antecedentes deste accesorio foi o gorro frigio, un sombreiro de orixe frigio que foi utilizado polos gregos para simbolizar que todo aquel que o portase era un escravo ao que se lle outorgou a s\u00faa liberdade. En Grecia tam\u00e9n xurdiron o p\u00edleo (\"Pilleus\") e o p\u00e9taso (\"Petasus\"), sendo o petaso o primeiro sombreiro que ti\u00f1a \u00e1.\nO sombreiro xorde como unha necesidade para protexerse do sol e da choiva, principalmente entre o campesi\u00f1ado. Os primeiros sombreiros eran fabricados principalmente de feltro e de la.\nEn tempos de Carlos VI de Francia comezaron a usarse sombreiros no campo. No de Carlos VIII introduciuse o seu uso nas cidades pero tan s\u00f3 en tempo de choiva. No reinado de Lu\u00eds XI xa se xeneralizaron m\u00e1is e levaban en todo tempo estend\u00e9ndose o seu uso \u00e1s naci\u00f3ns veci\u00f1as. \nM\u00e1is adiante, o uso do chapeu foi xeneraliz\u00e1ndose variando a forma segundo a \u00e9poca. A principios do s\u00e9culo XX us\u00e1base comunmente en todo o mundo civilizado. O seu uso at\u00f3pase en retroceso desde ent\u00f3n, transformando a s\u00faa utilidade dunha funcional a un accesorio de moda.\nPartes.\nUn sombreiro pode constar ou non dos seguintes elementos.\n= Tipos="}
{"id": "499340", "revid": "1505", "url": "https://gl.wikipedia.org/wiki?curid=499340", "title": "Rally San Froil\u00e1n de 1990", "text": "O Rally San Froil\u00e1n de 1990 foi a 12\u00aa edici\u00f3n de dito rally. Foi puntuable para a tempada 1990 do Campionato de Galicia de Rally, as\u00ed como para a Copa de Espa\u00f1a de Rallys. Celebrouse entre o 6 e o 7 de outubro de 1990 e o vencedor foi Germ\u00e1n Castrill\u00f3n, a bordo dun Ford Sierra Cosworth.\nFoi a terceira aparici\u00f3n de Castrill\u00f3n co Ford Sierra e a terceira vitoria, coloc\u00e1ndose l\u00edder do campionato galego tras este triunfo. Ademais foi a s\u00faa primeira vitoria no rally lucense, que ga\u00f1ou logo noutras cinco ocasi\u00f3ns.\nItinerario.\nConstou de 477,6 quil\u00f3metros (contando os enlaces) divididos en d\u00faas etapas e 15 treitos cronometrados. A sa\u00edda realizouse o s\u00e1bado 6 na Avenida Ram\u00f3n Ferreiro de Lugo, d\u00e1ndose ese d\u00eda tres pasadas aos treitos de L\u00faa - O Pontigo (12 km), Seixosmil - O Chao (18,5 km) e Meira (8,7 km). O itinerario do domingo consistiu en d\u00faas pasadas polos treitos de Goi\u00e1n (10,4 km), San Mamede - Bagude (7,3 km) e Recelle (6,3 km).\nResumo.\nCoa ausencia dun dos favoritos, o vasco Fernando Brizuela, que a\u00ednda que estaba inscrito non se presentou, Germ\u00e1n Castrill\u00f3n dominou con facilidade o rally co seu Ford Sierra Cosworth e xa tras a primeira secci\u00f3n avantaxaba comodamente ao segundo clasificado, o vigu\u00e9s Urbano Villanueva. Este corr\u00eda cun BMW M3 que pertencera anteriormente a \"Culebra\" e ao campi\u00f3n de Espa\u00f1a Pep Bassas e mantivo a segunda praza ata o final. Os seguintes postos estiveron m\u00e1is disputados cunha pelexa entre Arturo Rial, Peitos e Carlos. Carlos perdeu varios postos na parte final do rally por unha mala elecci\u00f3n de pneum\u00e1ticos, mentres que Rial marcou o mellor tempo en catro dos seis treitos do domingo, logrando finalmente a terceira praza. Peitos rematou cuarto, a 16 segundos de Rial, e primeiro da Citro\u00ebn Challenge. En quinto lugar e primeiro da Copa Renault chegou Lino Otero co seu Renault 5 GT Turbo.\nManuel Senra, co seu Peugeot 205 GTI, foi un dos que m\u00e1is r\u00e1pido pero sufriu d\u00faas picadas de roda o s\u00e1bado, mentres que o domingo perdeu cinco minutos por un problema co regulador da bomba da gasolina, polo que finalmente s\u00f3 puido ser und\u00e9cimo, un posto por riba dos irm\u00e1ns Sergio e Diego Vallejo, que tam\u00e9n perdeu cinco minutos por unha roda picada no treito Seixosmil - O Chao."}
{"id": "499342", "revid": "10599", "url": "https://gl.wikipedia.org/wiki?curid=499342", "title": "Llevant", "text": "O termo catal\u00e1n Llevant (\"levante\" en galego) pode referirse a:"}
{"id": "499343", "revid": "10599", "url": "https://gl.wikipedia.org/wiki?curid=499343", "title": "Llevant Uni\u00f3 Esportiva", "text": ""}
{"id": "499344", "revid": "22570", "url": "https://gl.wikipedia.org/wiki?curid=499344", "title": "Miguel Miranda", "text": "Miguel Miranda, de nome completo Miguel Paulo Barrosa Pito de Miranda, nado no Porto o 18 de maio de 1956, \u00e9 un m\u00e9dico e escritor portugu\u00e9s. \nA s\u00faa obra percorre os x\u00e9neros literarios da novela, do conto e da literatura policial, cunha pequena incursi\u00f3n na literatura infanto-xuvenil. Est\u00e1 editado e traducido en Italia e Francia.\nTraxectoria.\nExerceu a profesi\u00f3n de m\u00e9dico, terminando Medicina na Facultade de Medicina do Porto en 1979. Seguiu a especialidade de Medicina Xeral e Familiar. Exerceu diversos cargos de direcci\u00f3n, sendo director dun Centro de Sa\u00fade e desempe\u00f1ou as funci\u00f3ns de Coordinador dunha Unidade de Sa\u00fade Familiar. Exerceu medicina privada, tendo o seu propio consultorio privado e exerceu o cargo de Director Cl\u00ednico das Residencias Montepio en Vila Nova de Gaia. En 1988, creou a primeira Liga de Amigos dun Centro de Sa\u00fade, unha instituci\u00f3n sen fins lucrativos dedicada ao apoio de anci\u00e1ns e illados no domicilio. Exerceu o cargo de presidente executivo da direcci\u00f3n desta asociaci\u00f3n,desde a s\u00faa fundaci\u00f3n, dedic\u00e1ndose a ampliar a actividade da instituci\u00f3n.\nFoi practicante federado de xadrez e balonm\u00e1n polo F\u00fatbol Club do Porto. \u00c9 membro da Associa\u00e7\u00e3o Portuguesa de Escritores, da Associa\u00e7\u00e3o de Escritores de Gaia, da Associa\u00e7\u00e3o de Jornalistas e Homens de Letras do Porto e do Pen Clube Portugu\u00eas. O seu investigador policial \u00e9 M\u00e1rio Fran\u00e7a.\nEst\u00e1 representado no \"Dicion\u00e1rio das Personalidades portuenses do S\u00e9culo XX\" editado pola Porto Capital Europea da Cultura 2001. A s\u00faa escrita, segundo Fernando Ven\u00e2ncio, usa \"unha expresi\u00f3n enxuta, exacta, por veces envolvente e alada\" (JL, 10/04/1996).\nRelaci\u00f3n con Galicia.\nEst\u00e1 recollida por Carlos Quiroga na s\u00faa palestra \"O cr\u00e2nio de Castelao e outras incurs\u00f5es galegas de Miguel Miranda.\"\n\"O Cr\u00e2nio De Castelao\".\nNovela policial (AGAL, 2013) que se desenvolve en torno ao roubo da caveira de Castelao do Pante\u00f3n de Galegos Ilustres e que leva o protagonista a unha viaxe por catro continentes na procura da \"reliquia\" desaparecida. O proxecto naceu no Encontro Internacional Galego no Mundo-Latim em P\u00f3 que decorreu en Santiago de Compostela inserido na programaci\u00f3n da Capital Europeia da Cultura no ano 2000. Despois de que o Catedr\u00e1tico de Medicina, o Profesor F., envolveu o seu disc\u00edpulo na procura do cranio de Castelao roubado en Compostela, comezan unha serie de peripecias escritas por Carlos Quiroga (Galiza), Miguel Miranda (Portugal), Ant\u00f3n Lopo (Galiza), Bernardo Ajzenberg (Brasil), Suso de Toro (Galiza), Germano Almeida (Cabo Verde), Quico Cadaval (Galiza), Possid\u00f3nio Cachapa (Portugal), Xavier Queipo (Galiza), Lu\u00eds Cardoso (Timor) e Xurxo Souto (Galiza), que levar\u00e1n o protagonista aos lugares m\u00e1is inesperados.\nObras publicadas.\nColect\u00e1neas.\nTen publicado en diversas colect\u00e1neas de contos:\nEst\u00e1 representado nas colect\u00e1neas de contos \"L\u2019Anima Naviganti\" e \"Bestiario Lusitano\"."}
{"id": "499345", "revid": "108464", "url": "https://gl.wikipedia.org/wiki?curid=499345", "title": "Tradici\u00f3n das doce uvas", "text": ""}
{"id": "499346", "revid": "65337", "url": "https://gl.wikipedia.org/wiki?curid=499346", "title": "Poemanos", "text": "Os poemanos (en ) eran unha antiga tribo de Gallaecia, un pobo galaico lucense que viv\u00eda no centro-norte da actual Galicia, na comarca da Terra Ch\u00e1. Son co\u00f1ecidos por unha inscrici\u00f3n atopada na muralla antiga de Lugo. De acordo con alg\u00fans autores, \u00e9 posible a s\u00faa relaci\u00f3n xerm\u00e1nica, xa que a ara dedicada a Poemana atopada en Lugo \u00e9 a deusa protectora da tribo xerm\u00e1nica dos \"poemani\", que se asentaron no ano -600 na provincia de Lugo."}
{"id": "499347", "revid": "23204", "url": "https://gl.wikipedia.org/wiki?curid=499347", "title": "Poemani", "text": ""}
{"id": "499348", "revid": "1131", "url": "https://gl.wikipedia.org/wiki?curid=499348", "title": "Galilibros", "text": ""}
{"id": "499350", "revid": "1888", "url": "https://gl.wikipedia.org/wiki?curid=499350", "title": "Alborear", "text": "Alborear foi un peri\u00f3dico editado en Forcarei en 1931.\nHistoria e caracter\u00edsticas.\nSubtitulado \"Revista quincenal literaria e independiente\", apareceu en Forcarei en 1931. Fundada por Virxilio Blanco e Jacinto Caldera Manzano. Jacinto Caldera era o director-administrador e Virxilio Blanco o redactor art\u00edstico. De ideolox\u00eda cat\u00f3lico-galeguista, prop\u00fa\u00f1ase combater a politiquer\u00eda, o caciquismo, o favoritismo e outras lacras que envelenavan as pequenas vilas de Galicia. Publicou polo menos nove n\u00fameros, sendo o n\u00famero 9 o correspondente ao 30 de decembro de 1931."}
{"id": "499351", "revid": "27155", "url": "https://gl.wikipedia.org/wiki?curid=499351", "title": "Neural", "text": ""}
{"id": "499352", "revid": "98629", "url": "https://gl.wikipedia.org/wiki?curid=499352", "title": "XVI dinast\u00eda exipcia", "text": "A D\u00e9cimo sexta Dinast\u00eda de Exipto (XVI dinast\u00eda) foi unha dinast\u00eda de fara\u00f3ns que gobernou a rexi\u00f3n de Tebas no Alto Exipto durante 70 anos.\nEsta dinast\u00eda, xunto coas dinast\u00edas XV e XVII, comb\u00ednanse a mi\u00fado baixo o t\u00edtulo de grupo, Segundo per\u00edodo intermedio (ca. 1650-1580 a.C.), per\u00edodo que viu a divisi\u00f3n entre o Alto e Baixo Exipto, os fara\u00f3ns de Tebas e os fara\u00f3ns Hicsos da XV dinast\u00eda con sede en Avaris. Tendo sido considerada en primeira instancia unha dinast\u00eda hicsa en lugar de Tebana, a s\u00faa cronolox\u00eda e orixe \u00e9tnica foron obxecto de intenso debate, as\u00ed como a dataci\u00f3n absoluta dos seus diversos reinados. Isto debeuse en gran medida \u00e1 escaseza de restos arqueol\u00f3xicos sobreviventes deste per\u00edodo. Unha das principais fontes de informaci\u00f3n \u00e9 a Lista real de Tur\u00edn, que incl\u00fae unha lista de 15 fara\u00f3ns asociados a esta dinast\u00eda. \nContexto hist\u00f3rico.\nAg\u00e1s os nomes dos fara\u00f3ns, hai moi poucos datos sobre este per\u00edodo debido \u00e1 pr\u00e1ctica ausencia de restos arqueol\u00f3xicos, polo que os exipt\u00f3logos basean as s\u00faas teor\u00edas en an\u00e1lises comparativas de dataci\u00f3n relativa nas escasas evidencias existentes.\nNo norte, en paralelo \u00e1 evoluci\u00f3n da XV Dinast\u00eda que gobernaba a maior parte do territorio do pa\u00eds, Kim Ryholt propuxo a existencia dunha dinast\u00eda de Abidos, un reino de curta duraci\u00f3n (20 anos), xurdiu paralelo \u00e1 XVI dinast\u00eda, que gobernar\u00eda a zona pr\u00f3xima a Abidos. Esta hip\u00f3tese \u00e9 discutible e non goza de consensos dentro da comunidade acad\u00e9mica. No sur, a XVI dinast\u00eda estaba ameazada polo reino de Kush, que a finais da XIII dinast\u00eda, aproveitou a debilidade dos gobernantes exipcios para avanzar e ocupar a zona meridional do Alto Exipto, chegando as\u00ed a dominar desde a cidade de Elefantina, situada na 1\u00aa catarata, ata Kurgus, situada entre a 4\u00aa e 5\u00aa catarata. \nHistoria.\nCoa derrota das dinast\u00edas XIII e XIV, (coet\u00e1neas entre si, coincidindo probablemente o inicio da XIV coa etapa final da XIII), polos Hicsos e o establecemento da XV Dinast\u00eda con capital en Avaris, houbo un baleiro de poder no sur do Alto Exipto do que aproveit\u00e1ronse os gobernantes locais, quizais relacionados cos herdeiros da XIII dinast\u00eda, para formar unha nova dinast\u00eda, a XVI, con capital Tebas. \nA s\u00faa \u00e1rea de influencia limitouse sempre \u00e1 zona de Tebas, pero hai probas de que nalg\u00fan momento poder\u00eda ter alcanzado polo menos desde Hu ata Edfu, estando limitada ao norte polos propios Hicsos e ao sur polo reino de Kush. A historia da XVI dinast\u00eda estivo marcada pola sucesi\u00f3n de numerosos fara\u00f3ns de reinados breves, probables fames negras e o conflito cos gobernantes da XV dinast\u00eda, acabou levando \u00e1 captura polos Hicsos da cidade de Tebas e con ela o final da dinast\u00eda. Os tebanos non tardaron en recuperar o control do sur do pa\u00eds, o que provocou o establecemento da XVII dinast\u00eda, a posterior expulsi\u00f3n dos Hicsos e o comezo do Imperio Novo. \nCronolox\u00eda.\nSegundo o ep\u00edtome da \"Aegyptiaka\" de Manet\u00f3n, que fornece versi\u00f3ns contraditorias dos fara\u00f3ns da XVI dinast\u00eda, a s\u00faa identificaci\u00f3n ser\u00eda a seguinte:\nInicialmente d\u00e9uselle credibilidade \u00e1 versi\u00f3n de Manet\u00f3n da orixe hicsa, e a cronolox\u00eda proposta por J\u00fcrgen von Beckerath converteuse no est\u00e1ndar \"de facto\". Novos achados arqueol\u00f3xicos, as\u00ed como unha recente restauraci\u00f3n e estudo da Lista real de Tur\u00edn por Kim Ryholt, fan que varios exipt\u00f3logos actuais defendan a orixe tebana da dinast\u00eda, e ten unha duraci\u00f3n aproximada de entre 60 a 70 anos. Non obstante, a dataci\u00f3n absoluta dos reinados individuais a\u00ednda se debate. \nFara\u00f3ns.\nOs estudosos propuxeron diversos listaxes cronol\u00f3xicos e listas de fara\u00f3ns para esta dinast\u00eda. Estas listas div\u00eddense en d\u00faas categor\u00edas: aquelas que supo\u00f1en que a XVI Dinast\u00eda eran vasalos dos Hicsos, como defend\u00edan J\u00fcrgen von Beckerath e Wolfgang Helck, e os que supo\u00f1en que a XVI Dinast\u00eda era un reino tebano independente, como propuxo recentemente Kim Ryholt.\nVasalos dos Hicsos.\nA lista tradicional de gobernantes da XVI Dinast\u00eda agrupa aos fara\u00f3ns que se cr\u00edan ser vasalos dos Hicsos, alg\u00fans dos cales te\u00f1en nomes sem\u00edticos como Semqen e Anat-her. A lista de fara\u00f3ns difire segundo o erudito e aqu\u00ed \u00e9 dado segundo a Dinast\u00eda XV / XVI de J\u00fcrgen von Beckerath no seu \"Handbuch der \u00e4gyptischen K\u00f6nigsnamen\". Wolfgang Helck, que tam\u00e9n cre que a XVI Dinast\u00eda era un estado vasalo dos Hicsos, propuxo unha lista lixeiramente diferente de fara\u00f3ns. Moitos dos gobernantes enumerados aqu\u00ed na XVI Dinast\u00eda baixo a hip\u00f3tese de que eran vasalos dos Hicsos est\u00e1n inclu\u00eddos na XIV Dinast\u00eda codice_1coa hip\u00f3tese de que a XVI Dinast\u00eda era un reino tebano independente. A ordenaci\u00f3n cronol\u00f3xica \u00e9 en gran parte incerta.\nReino independente de Tebas.\nNo seu estudo de 1997 sobre o Segundo per\u00edodo intermedio, o exipt\u00f3logo dan\u00e9s Kim Ryholt argumenta que a XVI Dinast\u00eda era un reino tebano independente. A partir da reconstruci\u00f3n de Ryholt da lista real de Tur\u00edn, poden asociarse 15 fara\u00f3ns \u00e1 dinast\u00eda, varios dos cales est\u00e1n testemu\u00f1ados por fontes contempor\u00e1neas. Se ben os gobernantes probablemente ti\u00f1an a s\u00faa sede en Tebas, alg\u00fans puideron ser gobernantes locais doutras cidades importantes do alto Exipto, inclu\u00edndo Abidos, El Kab e Edfu. Polo reinado de Nebiriau I, o reino controlado pola XVI Dinast\u00eda estend\u00edase polo menos no norte ata Hu e ao sur ata Edfu. Non figura no canon de Tur\u00edn (despois Ryholt) Wepwawetemsaf, quen deixou unha estela en Abidos e probablemente fose un fara\u00f3n local da dinast\u00eda Abidos.\nRyholt ofrece a lista de fara\u00f3ns da XVI Dinast\u00eda como se mostra na t\u00e1boa seguinte. Outros, como Helck, Vandersleyen, Bennett combinan alg\u00fans destes gobernantes coa XVII dinast\u00eda exipcia. A lista de gobernantes dase aqu\u00ed segundo Kim Ryholt e supostamente est\u00e1 en orde cronol\u00f3xica:\nOs fara\u00f3ns adicionais clasif\u00edcanse como pertencentes a esta dinast\u00eda por Kim Ryholt, pero a s\u00faa posici\u00f3n cronol\u00f3xica \u00e9 incerta. Quizais correspondan aos cinco \u00faltimos fara\u00f3ns do canon de Tur\u00edn:"}
{"id": "499353", "revid": "98629", "url": "https://gl.wikipedia.org/wiki?curid=499353", "title": "Virxilio Blanco", "text": "Virxilio Blanco Garrido, nado en Guisande (San Miguel de Presqueiras, Forcarei) o 24 de novembro de 1896 e finado na mesma aldea o 25 de xu\u00f1o de 1948, foi un pintor e ilustrador galego.\nTraxectoria.\nEn 1912 emigrou a Cuba e dende 1914 residiu na Habana. Al\u00ed compaxinou o traballo cos estudos de pintura na Academia e no Centro Galego da Habana, onde co\u00f1eceu a Laxeiro. En 1923 expuxo no Centro Galego, que lle concedeu unha bolsa de tres anos para estudar na Real Academia de Belas Artes de San Fernando, onde ingresou en 1924. En Madrid entrou en contacto con outros artistas galegos e participou na Exposici\u00f3n de Arte galego do Ateneo de Vigo de 1924 e na de Santiago de Compostela de 1926. Finalizados os estudos de Belas Artes o Centro Galego da Habana concedeulle unha nova bolsa para viaxar a Par\u00eds. Participou na mostra de arte galego do Heraldo de Madrid en 1928 e na exposici\u00f3n de arte galego dos centros galegos de Buenos Aires e Montevideo en 1929. Nese ano regresou de Par\u00eds e expuxo nas salas viguesas de Las Colonias e do Ateneo.\nAlternou estancias en Vigo e Pontevedra, nas que participou nos faladoiros do Derby e o Savoy, con visitas a Santiago de Compostela. Relacionouse con Manuel Colmeiro e Arturo Souto, expuxo na sala das Oficinas de Turismo de Pontevedra en 1930. Ao ano seguinte desfrutou dunha bolsa para estudos de pintura da Deputaci\u00f3n de Pontevedra e fundou en Forcarei a revista literaria \"Alborear\", da que foi director art\u00edstico. En 1932 volveu expo\u00f1er en Vigo e recibiu unha bolsa da Deputaci\u00f3n de Pontevedra para ir a Madrid, onde perfeccionou o seu estilo seguindo a vangarda figurativa. Regresou a Galicia en 1934 e expuxo no Ateneo de Vigo, onde volveu expo\u00f1er ao ano seguinte na Sociedad Liceo. En 1935 tam\u00e9n expuxo na Asociaci\u00f3n de Artistas da Coru\u00f1a e participou no Sal\u00f3n de Primavera de Pontevedra. Instalouse en Vigo, onde expuxo no Faro de Vigo en 1939, e compartiu unha mostra co debuxante Ram\u00f3n Pe\u00f1a en Pontevedra en 1941. En 1944 a Deputaci\u00f3n de Pontevedra concedeulle unha bolsa de viaxe, pero debido \u00e1 enfermidade que padec\u00eda, non puido desprazarse. Continuou pintando e en 1945 expuso no Casino de Vigo e en 1947 participou nunha exposici\u00f3n en Santiago de Compostela con Laxeiro. En 1948, o ano da s\u00faa morte, volveu expo\u00f1er en Compostela."}
{"id": "499354", "revid": "1888", "url": "https://gl.wikipedia.org/wiki?curid=499354", "title": "Virgilio Blanco Garrido", "text": ""}
{"id": "499355", "revid": "1888", "url": "https://gl.wikipedia.org/wiki?curid=499355", "title": "Virxilio Blanco Garrido", "text": ""}
{"id": "499356", "revid": "72012", "url": "https://gl.wikipedia.org/wiki?curid=499356", "title": "Intelsat 14", "text": ""}
{"id": "499357", "revid": "89787", "url": "https://gl.wikipedia.org/wiki?curid=499357", "title": "Nerios", "text": "Os nerios (en ) eran unha antiga tribo celta de Gallaecia, un pobo galaico lucense que viv\u00eda no norte da actual Galicia, na rexi\u00f3n da Costa da Morte. A s\u00faa capital era a cidade de \"Dugium\", identificada coas actuais parroquias de Duio e San Marti\u00f1o de Duio. Segundo Lu\u00eds Monteagudo era unha das tres subtribos dos \u00e1rtabros, xunto cos brigantinos e os lapatiancos.\nOs celtas nerios (\"Celtici Nerii\") son mencionados por primeira vez na l\u00e1pida da tumba dun nobre nerio chamado T\u00e1ssionos ou Ta\u015biioono, nunha inscrici\u00f3n tartesa da Idade de Bronce descuberta en Fonte Velha, na fregues\u00eda de Bensafrim, no concello de Lagos (Portugal). Esta \u00e9 primeira referencia documentada dun nobre galaico que se co\u00f1ece. A inscrici\u00f3n cont\u00e9n tam\u00e9n a m\u00e1is antiga cita a Galicia (Galtia). Ademais, cita aos deuses lugos ou lugoues como divindades tutelares dos nerios.\nEtimolox\u00eda.\n\u00c9 posible que o nome dos nerios prove\u00f1a da ra\u00edz celta *nero-, que quere dicir \u201cforza, grandeza\u201d. Esta palabra at\u00f3pase tam\u00e9n no gal\u00e9s antigo *nar, \u00e9 dicir \"xefe\", que hoxe \u00e9 *n\u00ear, \"se\u00f1or\", en gal\u00e9s moderno. \nO top\u00f3nimo da comarca da Terra de Soneira, que aparece recollido en textos medievais como \"Somnaria\", \"Sonaria\" ou \"Subnaria\", poder\u00eda derivar dos nerios. Existen d\u00faas teor\u00edas sobre a etimolox\u00eda do top\u00f3nimo. O estudoso Fernando Cabeza Quiles faino derivar de \"Seminaria\", que se le nun documento do s\u00e9culo IX. Outros autores incl\u00ednanse pola expresi\u00f3n \"Sub Neria\", \u00e9 dicir a parte baixa da comarca poboada polos nerios, que daquela estaba habitada polos seus veci\u00f1os supertamarcos.\nHistoria.\nSegundo a \"Naturalis historia\" de Plinio o Vello, antes da romanizaci\u00f3n de Galicia a zona de Fisterra estaba poboada pola tribo galaica dos nerios, que despois quedaron integrados no \"conventus lucensis\". Esta denominaci\u00f3n foi seguida por Tolomeo e Estrab\u00f3n.\nPomponio Mela foi outro dos autores que no s\u00e9culo I describiu a tribo dos nerios no seu \"De Chorographia\":\nSegundo Estrab\u00f3n, esta tribo viv\u00eda nas proximidades de Nerium, chamado Promontorium Celticum (identificado co cabo Fisterra), e situou a s\u00faa orixe como parentes dos celtas do Anas, ou o Guadiana. Segundo el, unha p\u00f3la destes celtas do sur foi a que se desprazou cara ao norte ocupando partes de Lusitania e Gallaecia. Daquela, segundo Estrab\u00f3n os nerios eran descendentes de tribos celtas provenientes da rexi\u00f3n sur de Celtiberia.\nRestos arqueol\u00f3xicos.\nEn 1914, na zona das parroquias de Duio atop\u00e1ronse machadas de s\u00edlex, pont\u00f3ns (nas Escaselas), puntas de lanzas de cobre biseladas (a pouca profundidade preto da praia da Langosteira), anacos de cer\u00e1mica e de tellas de tipo romana (zona Rucheira) e en Denle algunhas moedas e medallas. Nunha destas l\u00edanse as inscrici\u00f3ns \"nerenh\" ou \"nerimen\". Os restos atopados suxiren un importante asentamento lacustre que m\u00e1is tarde ser\u00eda romanizado.\nNa aldea de Duio s\u00f3 se catalogou un castro, o castro das Croas, as\u00ed como a fortaleza de Castromi\u00f1\u00e1n."}
{"id": "499358", "revid": "23204", "url": "https://gl.wikipedia.org/wiki?curid=499358", "title": "Nerii", "text": ""}
{"id": "499359", "revid": "23204", "url": "https://gl.wikipedia.org/wiki?curid=499359", "title": "Celtici Nerii", "text": ""}
{"id": "499360", "revid": "23204", "url": "https://gl.wikipedia.org/wiki?curid=499360", "title": "Morte de George Floyd", "text": "A morte de George Floyd ocorreu o 25 de maio de 2020 na veci\u00f1anza de Powderhorn, na cidade de Minneapolis, Minnesota (Estados Unidos), como resultado do seu arresto por parte de catro polic\u00edas locais. En poucos d\u00edas, o feito xerou unha onda de indignaci\u00f3n e protestas ao longo dos Estados Unidos en contra do racismo, a xenofobia e os abusos policiais cara a cidad\u00e1ns de raza negra.\nResumo.\nGeorge Floyd, un home afroamericano estadounidense, morreu por asfixia por falta de ox\u00edxeno, provocada polo oficial Derek Chauvin, quen tras esposalo e po\u00f1elo boca abaixo coa axuda dos axentes Thomas Lane e J. Alexander Kueng, quen acusadores din premeron ao arrestado contra o pavimento co seu xeonllo apoiado sobre o pescozo de George Floyd durante 8 minutos e 46 segundos. Floyd, mentres era detido, repetiu varias veces a frase \"I can't breathe\" (en galego, \"Non podo respirar\"). Mentres isto suced\u00eda, o oficial Tou Thao, quen tam\u00e9n se encontraba na escena, limit\u00e1base a observar e controlar aos presentes. Este suceso foi gravado cos tel\u00e9fonos m\u00f3biles dos presentes e difundido en diversas redes sociais. Os catro oficiais involucrados foron despedidos ao d\u00eda seguinte.\nSegundo alg\u00fans medios, Floyd foi arrestado por intentar facer unha compra cun suposto billete falso de 20 d\u00f3lares nunha tenda de comestibles.\nA solicitude do Departamento de Polic\u00eda de Minneapolis, o FBI est\u00e1 conducindo unha investigaci\u00f3n federal de dereitos civ\u00eds respecto a este incidente. Paralelamente, a Oficina de Aprehensi\u00f3n Criminal de Minesota ab\u00f3case \u00e1 investigaci\u00f3n de pos\u00edbeis violaci\u00f3ns dos estatutos estatais.\nProduto do falecemento de Floyd, lev\u00e1ronse a cabo unha serie de manifestaci\u00f3ns, as cales partiron en Minneapolis e estend\u00e9ronse a todo o pa\u00eds. Nun principio, as manifestaci\u00f3ns e protestas provocadas a ra\u00edz do deceso de Floyd foron pac\u00edficas. Despois, parte dos manifestantes vandalizaron un recinto policial e un AutoZone, e ademais incendiaron, saquearon e danaron restaurantes e tendas nos arredores, como sucursais de Wendy's, Target e Dollar Tree. A polic\u00eda respondeu a estes feitos disparando gases lacrim\u00f3xenos e balas de goma contra os manifestantes.\nPersoas involucradas.\nGeorge Floyd.\nGeorge Floyd era un cidad\u00e1n estadounidense nativo de Houston, Texas, onde asistiu \u00e1 Escola Preparatoria Yates, da que se graduou en 1993. Floyd era un amigo do ex xogador de baloncesto Stephen Jackson, a quen co\u00f1eciu mentres viv\u00eda en Texas.\nGeorge Floyd viv\u00eda en St. Louis Park, Minesota, onde se mudou despois de cumprir unha sentenza por roubo agravado. Traballou como garda de seguridade nun restaurante de Minneapolis durante cinco anos. Debido \u00e1 pandemia de COVID-19 acababa de perder o seu emprego. Floyd ti\u00f1a unha fillaa chamada Gianna.\nOficiais de polic\u00eda.\nDerek Chauvin.\nDerek Chauvin, de 45 anos, foi identificado como o oficial que inmobilizou no chan a Floyd e asfixiouno co seu xeonllo no pescozo. Traballaba no Departamento de Polic\u00eda de Minneapolis dende 2001. Chauvin contaba con 18 queixas no seu rexistro oficial, d\u00faas das cales terminaron en medidas disciplinarias por parte do departamento e entre as que se inclu\u00edan cartas oficiais por represi\u00f3n. Estivo involucrado en tres tiroteos, un dos cales tivo v\u00edtimas mortais. O 29 de maio de 2020 Chauvin foi arrestado e posto baixo custodia. Foi acusado por homicidio de terceiro grao e homicidio involuntario.\nTou Thao.\nTou Thao cursou a academia de polic\u00eda en 2009 e conseguiu un traballo de tempo completo en 2012. En 2019 foi demandado por brutalidade policial, asunto que foi resolto fora dos tribunais por 25 mil d\u00f3lares.\nOutros oficiais.\nOs outros dous oficiais implicados, identificados o 27 de maio como Thomas Lane e J. Alexander Kueng, tam\u00e9n foron despedidos. Ning\u00fan contaba con queixas no seu rexistro."}
{"id": "499362", "revid": "23204", "url": "https://gl.wikipedia.org/wiki?curid=499362", "title": "George Floyd", "text": ""}
{"id": "499363", "revid": "98629", "url": "https://gl.wikipedia.org/wiki?curid=499363", "title": "Maria Isabel Barreno", "text": "Maria Isabel Barreno de Far\u00eda Martins, nada en Lisboa o 10 de xullo de 1939 e finada na mesma cidade o 3 de setembro de 2016, foi unha escritora, ensa\u00edsta, artista pl\u00e1stica e xornalista portuguesa.\nBiograf\u00eda.\nNaceu en Lisboa, na fregues\u00eda do Socorro. Os seus pais moraban no Areeiro, onde pasou a s\u00faa infancia e adolescencia.Aos 6 anos ficou doente na casa, comezando a ler moito a partir desa altura. Estudou no Colexio do Sagrado Coraz\u00f3n de Maria de Lisboa, onde fixo a primaria at\u00e9 \u00e1 conclusi\u00f3n do ensino secundario. Entrou na Facultade de Letras da Universidade de Lisboa, onde se licenciou en Ciencias Hist\u00f3rico-Filos\u00f3ficas.\nDespois de se licenciar, foi traballar para o Instituto de Investigaci\u00f3n Industrial. O seu labor como investigadora seguiu no Instituto de Opini\u00f3n P\u00fablica (1967-1969) e o Instituto de Estudos para o Desenvolvemento (1983-1988), as\u00ed como na Unesco (1984- 1985).\nA principios da d\u00e9cada de 1990, ocupou o poesto de xefa de redacci\u00f3n da edici\u00f3n portuguesa da revista \"Marie Claire\" e a partir de 1996 viviu en Francia, onde traballou como coordinadora do ensino do portugu\u00e9s e xornalista e Conselleira Cultural para os Asuntos do Ensino na Embaixada portuguesa en Par\u00eds.\nDedicouse \u00e1 causa do feminismo tendo feito parte do Movemento Feminista de Portugal xuntamente coas escritoras Maria Teresa Horta e Maria Velho da Costa, as \"Tres Marias,\" que publicaron \"Novas Cartas Portuguesas\" (1972), obra en que se manifesta unha aberta oposici\u00f3n aos valores femininos tradicionais. Esta publicaci\u00f3n claramente antifascista e altamente provocadora para o r\u00e9xime, levou as s\u00faas tres autoras ante un tribunal (proceso con grande impacto internacional), tendo o 25 de Abril interrompido as sanci\u00f3ns a que estaban suxeitas as denominadas \"Tres Marias\".\nO 8 de marzo de 2004 foi feita Grande-Oficial da Orde do Infante D. Henrique."}
{"id": "499364", "revid": "10599", "url": "https://gl.wikipedia.org/wiki?curid=499364", "title": "Asociaci\u00f3n Deportiva Ciudad de Guadalajara", "text": ""}
{"id": "499365", "revid": "10599", "url": "https://gl.wikipedia.org/wiki?curid=499365", "title": "Club Deportivo B\u00e1sico Balonmano Ciudad Encantada", "text": ""}
{"id": "499366", "revid": "10599", "url": "https://gl.wikipedia.org/wiki?curid=499366", "title": "Club Balonmano Huesca", "text": ""}
{"id": "499367", "revid": "10599", "url": "https://gl.wikipedia.org/wiki?curid=499367", "title": "Liga ASOBAL 2019/20", "text": "A Liga Sacyr Asobal 2019/20 foi a 69\u00aa edici\u00f3n da m\u00e1xima categor\u00eda do balonm\u00e1n espa\u00f1ol masculino, a 30\u00aa coa denominaci\u00f3n de Liga Asobal.\nDesenvolvemento.\nA tempada deuse por finalizada en maio de 2020, despois de que se disputaran s\u00f3 19 xornadas das 30 previstas debido \u00e1 pandemia de coronavirus de 2020, que mantivo a tempada parada desde febreiro. \nA ASOBAL decidiu darlle o t\u00edtulo de campi\u00f3n ao FC Barcelona, sendo este o seu d\u00e9cimo t\u00edtulo consecutivo, as\u00ed como unha praza para a Liga de Campi\u00f3ns da EHF da seguinte tempada. Ademais, Ademar Le\u00f3n, Bidasoa Ir\u00fan e BM Benidorm, este \u00faltimo como subcampi\u00f3n da Copa do Rei, foron os clasificados para a seguinte edici\u00f3n da Copa EHF. O Bidasoa Ir\u00fan clasificouse para a competici\u00f3n europea por ser terceiro ao final da primeira volta, as\u00ed como o Ademar por ser segundo ao final da mesma, xa que no momento do peche da competici\u00f3n o club vasco iba cuarto. \nA tempada conclu\u00edu sen descensos, polo que os dous \u00faltimos clasificados no momento en que se cancelou a competici\u00f3n, BM Huesca e BM Cangas, permaneceron na categor\u00eda. Por \u00faltimo, decretouse o ascenso dos dous primeiros clasificados da Divisi\u00f3n de Honra Prata, ascendendo a ASOBAL o BM Cisne de Pontevedra, que debutar\u00e1 na m\u00e1xima categor\u00eda, e o BM Villa de Aranda."}
{"id": "499368", "revid": "88215", "url": "https://gl.wikipedia.org/wiki?curid=499368", "title": "Rally da Coru\u00f1a de 1990", "text": "O Rally da Coru\u00f1a de 1990 foi a 18\u00aa edici\u00f3n de dito rally e a pen\u00faltima proba da tempada 1990 do Campionato de Galicia de Rally. Celebrouse o 17 de novembro de 1990 e o vencedor foi Germ\u00e1n Castrill\u00f3n, con Estrella Castrill\u00f3n como copiloto, sobre un Ford Sierra Cosworth. Con esta vitoria proclam\u00e1ronse campi\u00f3ns de Galicia por primeira vez.\nFoi o primeiro rally celebrado no concello de Muros e arredores e f\u00edxose posible despois de que a Escuder\u00eda Centollo lle cedese a Senra Sport os dereitos de uso do nome de \"Rally da Coru\u00f1a\". Foi organizado por Senra Sport coa colaboraci\u00f3n de Siroco Team Nar\u00f3n e a Escuder\u00eda La Coru\u00f1a. Celebrouse uns meses despois do 8\u00ba Rally Cidade de Cristal na Coru\u00f1a, tam\u00e9n puntuable para o campionato galego. \nEn 1991 este rally pasou a chamarse Rally Mil Vistas mentres que na Coru\u00f1a celebrouse o 9\u00ba Rally da Coru\u00f1a, ao obter a Escuder\u00eda La Coru\u00f1a os dereitos do nome e rebautizar o rally que vi\u00f1an celebrando co nome de \"Rally Cidade de Cristal\".\nItinerario.\nO rally constaba de 78 quil\u00f3metros cronometrados (366 contando os enlaces) repartidos en cinco treitos diferentes (Carnota, Muros, O \u00c9zaro, Dumbr\u00eda e Vimianzo) a d\u00faas pasadas cada un excepto o de Muros que se disputou a tres pasadas. O treito de Carnota constou de 4,9 km, comezando a 200 metros da igrexa de San Mamede e rematando en Cubelo. O treito de Muros, de 11 km percorreu a estrada de Muros \u00e1s Paxareiras, comezando a dous quil\u00f3metros de Muros e rematando a cinco das Paxareiras. O terceiro treito, O \u00c9zaro, tam\u00e9n de 11 km, foi dende a presa do \u00c9zaro ata O Furi\u00f1o. O treito D, Dumbr\u00eda, comezou en Vilar de Col\u00fans e rematou en Olveira sumando 3,5 km. O \u00faltimo treito, Vimianzo, sumou outros 3,5 km, comezando en Pasarela e rematando a 500 metros da estrada de Vimianzo a Baio.\nCon todo, a primeira pasada polo treito de Dumbr\u00eda foi anulada pola ausencia do guindastre.\nResumo.\nManuel Senra e Jos\u00e9 Maceiras, a bordo do seu Peugeot 205 GTI foron os primeiros l\u00edderes do rally ao ga\u00f1ar no treito inicial de Carnota. O m\u00e1is r\u00e1pido no segundo treito foi Germ\u00e1n Castrill\u00f3n, sac\u00e1ndolle oito segundos a Senra e arrebat\u00e1ndolle a primeira praza. Castrill\u00f3n sacoulle outros 15 segundos no primeiro treito do \u00c9zaro mentres que na primeira primeira pasada por Vimianzo Senra recortoulle tres segundos. Deste xeito na neutralizaci\u00f3n de Vimianzo o l\u00edder era Castrill\u00f3n, con 15 segundos sobre Senra, mentres que Jos\u00e9 Luis Montero e Antonio Garrido loitaban pola terceira praza despois do abandono de Peitos ao romper a carcasa do cambio. Na segunda parte do rally Castrill\u00f3n volveu sacarlle 16 segundos m\u00e1is a Senra no \u00c9zaro e mantivo a posici\u00f3n nos treitos restantes, logrando as\u00ed a s\u00faa cuarta vitoria consecutiva e o seu primeiro t\u00edtulo de campi\u00f3n de Galicia. Detr\u00e1s de Senra chegaron os lucenses Montero e Jos\u00e9 Manuel L\u00f3pez Parada despois de que Garrido picase unha roda e caese \u00e1 quinta posici\u00f3n. \nParada foi tam\u00e9n o primeiro da Copa Renault mentres que na Citro\u00ebn Challenge o vencedor foi Jos\u00e9 Mar\u00eda Banga. Na Copa Mabor o ga\u00f1ador foi Amador Vidal cun Peugeot 205 Rallye, e o segundo Juanjo P\u00e9rez, que con este resultado proclamouse campi\u00f3n da Copa no ano 1990."}
{"id": "499369", "revid": "88215", "url": "https://gl.wikipedia.org/wiki?curid=499369", "title": "8\u00ba Rally Cidade de Cristal", "text": ""}
{"id": "499370", "revid": "88215", "url": "https://gl.wikipedia.org/wiki?curid=499370", "title": "9\u00ba Rally Cidade de Cristal", "text": ""}
{"id": "499371", "revid": "88215", "url": "https://gl.wikipedia.org/wiki?curid=499371", "title": "9\u00ba Rally da Coru\u00f1a", "text": ""}
{"id": "499372", "revid": "98629", "url": "https://gl.wikipedia.org/wiki?curid=499372", "title": "Raxa al-Xidawi", "text": "Raxa al-Xidawi, nada en Ismailia o 6 de setembro de 1934 e finada na mesma cidade o 5 de xullo de 2020, foi unha modelo e actriz exipcia. A s\u00faa carreira como actriz comezou en 1958 e continuou nos sesenta anos seguintes, o que a converteu, canda Mimi Jamal, na actriz exipcia coa carreira m\u00e1is longa. \nTraxectoria.\nRaxa criouse na cidade do Cairo onde foi, acompa\u00f1ada do seu irm\u00e1n m\u00e1is vello Faruk, para vivir coa s\u00faa t\u00eda, a bailarina e actriz, Tahia Carioca, que se ocupou deles. Asistiu \u00e1 escola franciscana da capital exipcia, e al\u00ed estudou franc\u00e9s e italiano, e despois traballou no departamento de traduci\u00f3n dunha empresa de publicidade. En 1958 ga\u00f1ou un concurso de beleza, o que lle abriu as portas para traballar como modelo e despois pasou ao mundo do cinema. A s\u00faa primeira interpretaci\u00f3n f\u00edxoa no filme \"Doaa al-Karawan\". Moi activa na d\u00e9cada de 1960 e 1970, traballou con Adel Imam en t\u00edtulos como \"Al Sayed al-Shaghal\" e \"Al Zaeem\". Casou co porteiro do Ismaili e mais da selecci\u00f3n nacional de Exipto, Hassan Mukhtar, o 22 de novembro de 1970. Co xornalista Amr Adib tam\u00e9n presentou un programa de televisi\u00f3n. Ao longo do s\u00e9culo XXI especializouse en papeis de mulleres aristocr\u00e1ticas en numerosas series de televisi\u00f3n.\nO 24 de maio de 2020 diagnostic\u00e1ronlle coronavirus mentres rodaba unha serie para a televisi\u00f3n e quedou en illamento no hospital de Ismailia"}
{"id": "499373", "revid": "10599", "url": "https://gl.wikipedia.org/wiki?curid=499373", "title": "Real Federaci\u00f3n Espa\u00f1ola de Balonm\u00e1n", "text": "A Real Federaci\u00f3n Espa\u00f1ola de Balonm\u00e1n (RFEBM, en castel\u00e1n: \"Real Federaci\u00f3n Espa\u00f1ola de Balonmano\") \u00e9 o organismo reitor do balonm\u00e1n e balonm\u00e1n praia en Espa\u00f1a, e o responsable das selecci\u00f3ns nacionais. Foi fundada en 1941. A maio de 2019, ti\u00f1a 924 clubs inscritos e 99\u00a0185 xogadores federados.\nPor delegaci\u00f3n da federaci\u00f3n, a Asociaci\u00f3n de Clubs Espa\u00f1ois de Balonm\u00e1n (ASOBAL) organiza as catro principais competici\u00f3ns masculinas de clubs do pa\u00eds: a Liga ASOBAL, a Copa ASOBAL, a Copa do Rei e a Supercopa."}
{"id": "499374", "revid": "10599", "url": "https://gl.wikipedia.org/wiki?curid=499374", "title": "Real Federaci\u00f3n Espa\u00f1ola de Balonmano", "text": ""}
{"id": "499375", "revid": "10599", "url": "https://gl.wikipedia.org/wiki?curid=499375", "title": "RFEBM", "text": ""}
{"id": "499376", "revid": "25871", "url": "https://gl.wikipedia.org/wiki?curid=499376", "title": "Balonm\u00e1n praia", "text": "O balonm\u00e1n praia \u00e9 un deporte derivado do balonm\u00e1n, adaptado para poder practicalo na praia, como sucede con outros deportes como o f\u00fatbol praia ou o volei praia. O cambio de superficie de parqu\u00e9 a area comporta a obrigaci\u00f3n de adaptar o regulamento.\nTerreo de xogo.\nO campo ten unhas dimensi\u00f3n de 27 x 12 m (o terreo de xogo do balonm\u00e1n tradicional \u00e9 de 40 x 20 m). As li\u00f1as largas do terreo de xogo ch\u00e1manse li\u00f1as de banda, e as curtas, li\u00f1as de porter\u00eda. A porter\u00eda est\u00e1 situada na metade da li\u00f1a de porter\u00eda e ten unha lonxitude de 3 m e unha altura de 2 m. A li\u00f1a comprendida entre os dous paus da porter\u00eda ch\u00e1mase li\u00f1a de gol. A \u00e1rea da porter\u00eda cr\u00e9ase trazando unha li\u00f1a paralela \u00e1 li\u00f1a de porter\u00eda, a unha distancia de 6 m. A zona de xogo ten unha lonxitude de 15 m e un largo de 12 m. Est\u00e1 delimitada cunha cinta de 8 cm de largo fabricada en material el\u00e1stico. A metade da zona de xogo ten que estar indicada sobre as li\u00f1as de banda cunha li\u00f1a doutra cor de 15 cm de largo.\nPara realizar os cambios, cada equipo disp\u00f3n de d\u00faas zonas, unha para o porteiro e outra para os xogadores de campo. A zona de cambio para o porteiro est\u00e1 situada fora do terreo de xogo como continuaci\u00f3n transversal da \u00e1rea da porter\u00eda, cun largo de 6 m (o mesmo que a \u00e1rea de porter\u00eda). A zona de cambio dos xogadores de campo \u00e9 o resto do exterior transversal do campo. Cada equipo disp\u00f3n dun lateral de campo para a s\u00faa zona de cambios.\nPelota.\nX\u00f3gase cunha pelota de caucho ou goma, homologado pola Real Federaci\u00f3n Espa\u00f1ola de Balonm\u00e1n. O seu peso \u00e9 de 360 gramos e o seu di\u00e1metro de 17,5 para os homes, e de 290 gramos e 16,5 cm de di\u00e1metro para as mulleres. Para os nenos p\u00f3dese utilizar unha pelota de menores dimensi\u00f3ns. Antes do partido hai que escoller 3 pelotas regulamentarias. Para evitar as excesivas interrupci\u00f3ns, o \u00e1rbitro pode po\u00f1er en xogo unha pelota de reserva en calquera momento.\nEquipos.\nOs equipos est\u00e1n compostos por catro xogadores cada un, inclu\u00eddo o porteiro. Cada equipo ten catro reservas. Dispo\u00f1en dun n\u00famero de cambios ilimitado e normalmente os equipos fan entre 1 e 3 cambios en cada transici\u00f3n ataque-defensa e defensa-ataque para aproveitar a longa zona de cambios (toda a banda), que permite recortar o tempo de repregamento defensivo ou do contraataque ofensivo, e ao mesmo tempo permite que haxa especialistas defensivos e ofensivos. Ademais, o porteiro c\u00e1mbiase cun xogador especialista, os goles do cal te\u00f1en valor dobre. Tanto o porteiro como o especialista deben entrar no campo pola mesma banda da \u00e1rea de porter\u00eda, pero poden abandonalo por calquera punto da s\u00faa li\u00f1a de banda.\nPartidos.\nO partido div\u00eddese en dous sets de 10 minutos cada un. Cada parte in\u00edciase cun servizo do \u00e1rbitro, que lanza a pelota ao aire cunha traxectoria vertical e un xogador de cada equipo debe saltar para facerse coa pelota no momento en que estea baixando.\nO equipo que ao final de cada set marque m\u00e1is goles na porter\u00eda rival ga\u00f1a o set. En caso de empate ao final de cada set, o xogo rein\u00edciase cun salto no centro do campo e ga\u00f1ar\u00e1 o primeiro equipo que anote (gol de ouro). Se un equipo ga\u00f1a os dous sets, ga\u00f1a o partido cun resultado de 2-0. Se os dous equipos ga\u00f1an un set, o partido dec\u00eddese na quenda de penaltis, nun sistema chamado \"shoot-out\" ou \"xogador contra porteiro\". O equipo que ga\u00f1a a quenda de \"shoot-outs\", ga\u00f1a o partido cun resultado de 2-1. "}
{"id": "499377", "revid": "15490", "url": "https://gl.wikipedia.org/wiki?curid=499377", "title": "Roberto Leal", "text": "Roberto Jos\u00e9 Leal Guill\u00e9n, nado en Alcal\u00e1 de Guada\u00edra (Sevilla) o 28 de xu\u00f1o de 1979, \u00e9 un xornalista, reporteiro e presentador de televisi\u00f3n espa\u00f1ol.\nTraxectoria.\nLicenciado en xornalismo pola Universidade de Sevilla, deuse a co\u00f1ecer en Informativos Telecinco (2001-2004) como redactor e coordinador das delegaci\u00f3ns de Andaluc\u00eda. Entre 2004 e 2005 traballou como reporteiro de actualidade en \"Siete lunas\" (Canal Sur). Entre marzo e xu\u00f1o de 2005 exerceu como reporteiro en \"Cada d\u00eda\" de Antena 3. De xu\u00f1o do 2005 a marzo de 2010, foi reporteiro de \"Espa\u00f1a directo\" de TVE. \nEn abril de 2010, anunciou que ficha por Antena 3. De maio do 2010 a xu\u00f1o de 2011 foi copresentador de \"3D\" xunto a Gloria Serra. Entre xu\u00f1o de 2011 e agosto de 2014 foi colaborador e presentador substituto de \"Espejo p\u00fablico\" substitu\u00edndo a Susanna Griso (durante os d\u00edas festivos ou as v\u00e9speras de Nadal, presentou o programa xunto a Elo\u00edsa de Dios, Alicia Senovilla, Romina Belluscio e Sandra Davi\u00fa). En 2012 copresentou \"Te lo mereces\" con Paula V\u00e1zquez e de 2012 a 2014 presentou \"El estir\u00f3n\" (en Nova). \nEn 2014, volve ser fichado por TVE. Desde o 15 de setembro dese ano ata o 2 de novembro de 2018 presentou \"Espa\u00f1a directo\", primeiro con Sandra Davi\u00fa ata o 28 de maio de 2015 e despois en solitario. En 2015 presentou \"Los Vengadores en Acci\u00f3n\" en Disney Channel e tam\u00e9n presentou \"Telepasi\u00f3n\" con Berta Collado; participando desde 2014 nas edici\u00f3ns presentadas por Ram\u00f3n Garc\u00eda (2014); a do ano seguinte, sen presentador (2015) e Anne Igartiburu e Santiago Segura (2017). En 2016 participou na gala dos 60 anos de TVE presentada por Raffaella Carr\u00e0. Entre 2014 e 2016 presentou o Sorteo de Lotar\u00eda de Nadal para RTVE con Sandra Davi\u00fa (2014 e 2016); Ana Bel\u00e9n Roy (2015) e Blanca Benlloch (2014-2016). Tam\u00e9n, desde 2015 a 2017 presentou a Cabalgata de Reis con Sandra Davi\u00fa (2015); Marta Solano e Jacob Petrus (2016) e Marta Solano (2017). No ver\u00e1n de 2017 estivo \u00e1 fronte de \"Hotel rom\u00e1ntico\" e desde o 22 de outubro dese ano, \u00e9 o novo presentador de \"Operaci\u00f3n Triunfo\" tras a volta do formato a televisi\u00f3n durante 2017, 2018 e 2020. En 2018 presentou \"Bailando con las estrellas\" con Roc\u00edo Mu\u00f1oz Morales e en 2019 presentou \"La mejor canci\u00f3n jam\u00e1s cantada\" e o concurso \"Vaya crack\". Ademais, tam\u00e9n presentou o programa andaluz \"Escala Sur\" de Canal Sur.\nEn marzo de 2020, Atresmedia ofreceulle un contrato para presentar a nova tempada de \"Pasapalabra\" en Antena 3, as\u00ed como tam\u00e9n estar\u00e1 a cargo de \"El desaf\u00edo\" de \"7 y Acci\u00f3n\", a produtora de Pablo Motos. O 14 de abril de 2020 an\u00fanciase a s\u00faa fichaxe e volta a Antena 3, cun contrato exclusivo de cadea para presentar os programas \"Pasapalabra\" e \"El desaf\u00edo\", pero antes finalizou as emisi\u00f3ns de Operaci\u00f3n Triunfo para conclu\u00edr o seu paso por TVE.\nVida persoal.\nO 19 de setembro de 2015, contraeu matrimonio coa s\u00faa parella, Sara Rubio, que co\u00f1eceu no programa \"Espejo p\u00fablico\". O 11 de xullo de 2017 tivo a s\u00faa primeira filla chamada Lola, con Sara Rubio."}
{"id": "499378", "revid": "10599", "url": "https://gl.wikipedia.org/wiki?curid=499378", "title": "Cabalgata de Reis", "text": ""}
{"id": "499379", "revid": "43337", "url": "https://gl.wikipedia.org/wiki?curid=499379", "title": "Universidade de Sevilla", "text": "A Universidade de Sevilla (US, en castel\u00e1n: \"Universidad de Sevilla\") \u00e9 unha universidade p\u00fablica espa\u00f1ola con sede en Sevilla, Andaluc\u00eda. \u00c9 unha das d\u00faas universidades p\u00fablicas da cidade, xunto coa Universidade Pablo de Olavide. A\u00ednda que os seus centros at\u00f3panse repartidos por toda a cidade, a sede do seu reitorado \u00e9 o edificio da Real F\u00e1brica de Tabacos de Sevilla.\n\u00c9 a terceira universidade espa\u00f1ola en n\u00famero de estudantes e a primeira de Andaluc\u00eda, as\u00ed como unha das m\u00e1is antigas, con m\u00e1is de 500 anos de historia.\nA Biblioteca da Universidade de Sevilla, con 1.507.097 volumes, \u00e9 a terceira biblioteca universitaria m\u00e1is grande de Espa\u00f1a, despois da Biblioteca da Universidade Complutense de Madrid e a Biblioteca da Universidade de Barcelona."}
{"id": "499380", "revid": "10599", "url": "https://gl.wikipedia.org/wiki?curid=499380", "title": "Universidad de Sevilla", "text": ""}
{"id": "499381", "revid": "98629", "url": "https://gl.wikipedia.org/wiki?curid=499381", "title": "Estraperlo", "text": "O termo estraperlo \u00e9 usado en Espa\u00f1a para se referir a un comercio ilegal de bens sometidos a alg\u00fan tipo de imposto ou taxa polo Estado. Por extensi\u00f3n, \u00e9 unha actividade irregular ou intriga dalg\u00fan tipo e \u00fasase, de xeito coloquial, como sin\u00f3nimo de mercado negro poidendo ser de pouca relevancia ou \"menudeo\" ou de gran tama\u00f1o. A partir do esc\u00e1ndalo na d\u00e9cada de 1930, a palabra estraperlo quedou como sin\u00f3nimo de chanchullo, intriga ou negocio fraudulento. As\u00ed, por extensi\u00f3n, denominouse tam\u00e9n estraperlo, durante a posguerra espa\u00f1ola, ao comercio ilegal (mercado negro) dos artigos intervidos polo Estado ou suxeitos a racionamento (decretado polo r\u00e9xime de Franco desde 1936 at\u00e9 1952), recibindo o apelativo de \u00abestraperlistas\u00bb os que se dedicaban a tal comercio.\nA orixe da palabra reside no acr\u00f3nimo dos nomes dos empresarios socios que tentaron introducir un xogo de ruleta el\u00e9ctrica nun momento, na Segunda Rep\u00fablica espa\u00f1ola, no que o xogo estaba prohibido. Inicialmente, conseguiron unha primeira licenza a cambio duns pagamentos ilegais ou subornos a membros do Partido Radical, pero os problemas posteriores provocaron unha denuncia que fixo estourar un esc\u00e1ndalo pol\u00edtico que afundiu ao Partido Radical e levou a unha convocatoria de elecci\u00f3ns que ga\u00f1ar\u00eda a Fronte Popular.\nO \"esc\u00e1ndalo do estraperlo\".\nO esc\u00e1ndalo do estraperlo, foi un esc\u00e1ndalo pol\u00edtico sucedido na Segunda Rep\u00fablica Espa\u00f1ola, como consecuencia da introduci\u00f3n dun xogo de ruleta el\u00e9ctrica de marca \u00abStra-Perlo\u00bb, acr\u00f3nimo derivado dos apelidos dos socios no negocio. \nA orixe do nome.\nA\u00ednda que os xogos de azar \u2013especialmente a ruleta\u2013 estaban prohibidos en Espa\u00f1a, as\u00ed como na maior\u00eda de pa\u00edses europeos. Con todo, na d\u00e9cada dos 30, populariz\u00e1ronse numerosos modelos de pseudorruletas, que funcionaban alegremente nos grandes casinos de todo o continente. Daquela, dous empresarios de orixe nerlandesa (outros autores, como Townson, opinan que alem\u00e1) a\u00ednda que os dous con pasaporte mexicano, Daniel Strauss (que ademais falaba espa\u00f1ol) e Jules Perlowitz \nNon hai un acordo total sobre a orixe do nome pois mentres hai autores como Coromines que defende a teor\u00eda de que o nome de Estraperlo prov\u00e9n das letras dos apelidos dos socios dependendo da participaci\u00f3n no capital da empresa e as\u00ed estar\u00eda formado por \"Stra\" (de Strauss), \"per\" (de Perlowitz), \"lo\" (de Lowann, o apelido da muller de Strauss), e que Lowann era un terceiro socio; por\u00e9n, hoxe en d\u00eda, a opini\u00f3n maioritaria est\u00e1 con Preston que defende que se formar\u00eda da suma dos apelidos dos dous primeiros socios exclusivamente, opini\u00f3n apoiada por varios autores ao se referir a unha estafa con ruleta el\u00e9ctrica con trampa, inventada polos socios Strauss e Perl, a \u00abStra-Perl\u00bb\u00ae.\nO esc\u00e1ndalo.\nOs dous socios intentaron introduci-la ruleta en varios lugares comezando pola Haia (polo que foron expulsados dos Pa\u00edses Baixos) e fracasaron tam\u00e9n nos casinos de Ostende e Niza polo que volveron a s\u00faa atenci\u00f3n cara a Espa\u00f1a. Intent\u00e1rono no casino de Sitges, pero no consguiron o permiso da Generalitat.\nNo entanto, en Madrid, o goberno estaba formado por unha alianza de partidos de centro-dereita, e varios membros do Partido Radical mostr\u00e1ronse moi receptivos co proxecto do \"straperlo\". Ao longo do mes de xu\u00f1o de 1934, os empresarios e os pol\u00edticos chegaron a un acordo econ\u00f3mico para explotalo no casino de San Sebasti\u00e1n (Guip\u00fascoa). Varios personaxes na \u00f3rbita do Partido Radical far\u00edan valer as s\u00faas influencias para consegui-la autorizaci\u00f3n, a cambio dunha porcentaxe no negocio. Segundo a versi\u00f3n de Strauss, Alejandro Lerroux (l\u00edder do Partido Radical) recibir\u00eda o 25 % dos beneficios; Joan Pich i Pon, un 10 %; Aurelio Lerroux (sobri\u00f1o de Alejandro Lerroux), Miguel Galante e o xornalista Santiago Vinardell, un 5 %. Ademais, para se aseguraren a cooperaci\u00f3n do ministro da Gobernaci\u00f3n Rafael Salazar Alonso, Joan Pich i Pon comprometeuse a facerlle chegar un suborno de 100.000 pesetas, e outro suborno de 50.000 pesetas para o director xeral de Seguridade, Jos\u00e9 Valdivia e Garci-Borr\u00f3n.\nO xogo foi prohibido pola polic\u00eda tras demostrarse que era fraudulento (pois a roda control\u00e1base mediante un bot\u00f3n e, por tanto, a banca ga\u00f1aba sempre que o desexaba), o que non impediu que funcionase tam\u00e9n no Hotel Formentor (Mallorca), onde logo tam\u00e9n foi clausurado.\nO \u00abesc\u00e1ndalo do estraperlo\u00bb sa\u00edu \u00e1 luz p\u00fablica en outubro de 1935, por mor da denuncia que presentou Daniel Strauss ao presidente da Rep\u00fablica Niceto Alcal\u00e1 Zamora na que esix\u00eda unha \u00abindemnizaci\u00f3n\u00bb polos gastos de instalaci\u00f3n do xogo co\u00f1ecido popularmente como \u00abestraperlo\u00bb nos casinos de San Sebasti\u00e1n e Formentor e polos subornos que dic\u00eda pagar a pol\u00edticos do Partido Republicano Radical e a \u00abfamiliares e amigos\u00bb do seu l\u00edder Alejandro Lerroux. \nAlcal\u00e1 Zamora recibiu o informe completo con toda a trama de corrupci\u00f3n que lle enviou Strauss a principios de setembro de 1935 e ensinoullo a Lerroux, que ent\u00f3n era o presidente do goberno, pero este non lle deu importancia e, ao parecer, d\u00edxolle que ser\u00eda moi dif\u00edcil probar os seus presuntos contactos con Strauss. Trala crise de goberno que se produciu a mediados de setembro en que Lerroux renunciou a seguir encabez\u00e1ndoo (segundo o historiador Gabriel Jackson porque Alcal\u00e1 Zamora obrigouno a dimitir ao co\u00f1ecer o informe de Strauss) o presidente da Rep\u00fablica a comezos de outubro trasladou a denuncia ao novo goberno radical-cedista presidido por Joaqu\u00edn Chapaprieta, no que Lerroux era ministro, e obrigou a que o caso fose debatido nas Cortes, onde se formou unha comisi\u00f3n parlamentaria. O ditame da mesma sinalou que existiran actuaci\u00f3ns \u00abque non se axustaron \u00e1 austeridade e \u00e1 \u00e9tica que na xesti\u00f3n dos negocios p\u00fablicos suponse\u00bb. O 28 de outubro de 1935 as Cortes votaron a culpabilidade dos acusados pola comisi\u00f3n (ag\u00e1s Salazar Alonso, exministro da Gobernaci\u00f3n que foi quen asinou o permiso), todos eles destacados membros do Partido Radical: Emiliano Iglesias, Joan Pich i Pon, Sigfrido Blasco-Ib\u00e1\u00f1ez, Aurelio Lerroux e Eduardo Benzo (subsecretario do Ministerio da Gobernaci\u00f3n que xestionara o permiso). \nAo d\u00eda seguinte, Alejandro Lerroux tivo que abandona-lo goberno porque a\u00ednda que, en palabras de Gil Pecharrom\u00e1n, \"o esc\u00e1ndalo (era) pouco importante en si mesmo, puxo de relevo a existencia dun certo grao de corrupci\u00f3n entre os cadros do Partido Republicano Radical\". Por\u00e9n, Townson, mant\u00e9n que este caso de corrupci\u00f3n, xunto co que estalou pouco despois, o denominado esc\u00e1ndalo Nombela (que el prefire chamar \"esc\u00e1ndalo Tay\u00e1\"), supuxo a ca\u00edda do Partido Radical e a convocatoria das elecci\u00f3ns xerais de febreiro de 1936, que puxeron fin ao denominado \u00abbienio conservador\u00bb ao seren ga\u00f1ada pola Fronte Popular.\nXeneralizaci\u00f3n do termo.\nA partir deste esc\u00e1ndalo a palabra \"estraperlo\" quedou como sin\u00f3nimo de extorsi\u00f3n, intriga ou negocio fraudulento. As\u00ed, por extensi\u00f3n, na posguerra espa\u00f1ola, o comercio ilegal (mercado negro) de artigos incautados polo Estado ou suxeitos a racionamento (decretado polo franquismo de 1936 a 1952) foi tam\u00e9n denominado mercado negro, recibindo o nome de \"estraperlistas\" os que se dedicaban a ese comercio."}
{"id": "499382", "revid": "88215", "url": "https://gl.wikipedia.org/wiki?curid=499382", "title": "Rally de Ferrol de 1990", "text": "O Rally de Ferrol de 1990 foi a 21\u00aa edici\u00f3n de dito rally e a \u00faltima proba da tempada 1990 do Campionato de Galicia de Rally. Celebrouse entre o 1 e o 2 de decembro de 1990 e os vencedores foron Germ\u00e1n Castrill\u00f3n e a s\u00faa copiloto Estrella Castrill\u00f3n, a bordo dun Ford Sierra Cosworth. Foi a quinta vitoria consecutiva na tempada e o segundo dos dez triunfos que lograron na proba ferrol\u00e1.\nResumo.\nGerm\u00e1n Castrill\u00f3n chegou a este rally xa como campi\u00f3n galego. A\u00ednda as\u00ed marcou o mellor tempo en todos os treitos da proba e ga\u00f1ou con m\u00e1is dun minuto de vantaxe sobre o Peugeot 205 GTI de Manuel Senra. A terceira praza estivo disputada entre Sergio Vallejo e Antonio Garrido ata que este \u00faltimo picou unha roda e caeu varias posici\u00f3ns. Con todo, conseguiu recuperar segundos e rematar quinto. Ademais, co abandono de Peitos por problemas co cambio, Garrido proclamouse subcampi\u00f3n galego."}
{"id": "499383", "revid": "1888", "url": "https://gl.wikipedia.org/wiki?curid=499383", "title": "Jacinto Caldera Manzano", "text": "Leoncio Jacinto Caldera Manzano, nado na provincia de C\u00e1ceres o 12 de setembro de 1898, foi un mestre e pol\u00edtico residente en Galicia.\nTraxectoria.\nEstudou Maxisterio na Escola Normal de Salamanca. Colaborou en \"El Adelanto\" de Salamanca. Foi mestre en Gata (C\u00e1ceres) en 1926. En agosto de 1927 foi destinado a Vilar (Millarada). Fundou en Forcarei a revista literaria \"Alborear\" con Virxilio Blanco, da que foi director-administrador. Foi presidente da sociedade agraria de Millarada. Membro da Asociaci\u00f3n de Traballadores da Ensinanza de Vigo, foi nomeado delegado da FETE en Forcarei en marzo de 1934. Co golpe de Estado do 18 de xullo de 1936 foi expedientado entre outras causas porque tralas eleci\u00f3ns de febreiro de 1936 criticou a un mestre-cura en Mea\u00f1o. Depurado, foi sancionado con suspensi\u00f3n de emprego e soldo durante dous meses e traslado de escola dentro da provincia en febreiro de 1938. Como consecuencia foi trasladado \u00e1 escola de Escuadro en marzo. Solicitada a revisi\u00f3n do seu expediente de depuraci\u00f3n resolveuse deixando sen efecto a orde pola que foi sancionado e finalmente s\u00f3 foi inhabilitado para cargos p\u00fablicos e de confianza. "}
{"id": "499386", "revid": "1888", "url": "https://gl.wikipedia.org/wiki?curid=499386", "title": "Leoncio Jacinto Caldera Manzano", "text": ""}
{"id": "499387", "revid": "5312", "url": "https://gl.wikipedia.org/wiki?curid=499387", "title": "Trial", "text": "O trial \u00e9 unha disciplina deportiva motociclista f\u00f3ra de asfalto, que consiste en superar tramos dif\u00edciles sen po\u00f1er os p\u00e9s no chan. O seu nome orixinal en ingl\u00e9s \u00e9 \"Observed Trial\" e naceu no Reino Unido a comezos do s\u00e9culo XX, cando varios homes que resid\u00edan no rural comezaron a circular en motocicleta por cami\u00f1os rurais e campo a trav\u00e9s. Trial significa \"xu\u00edzo\", \"proba\" ou \"ensaio\" en ingl\u00e9s, xa que a orixe deste deporte era ensaiar (tratar de superar) obst\u00e1culos naturais ou artificiais coa moto.\nA\u00ednda que o trial comezou a practicarse en motocicleta, pronto se engadiron os usuarios do sidecar dando lugar ao sidetrial, bastante popular no Reino Unido. A finais da d\u00e9cada de 1970 comezou a practicarse o trial con outros tipos de veh\u00edculos, como bicicletas (bicitrial), coches 4x4 ou cami\u00f3ns. Tam\u00e9n xurdiu a modalidade \"indoor\" que se practica baixo teito, en polideportivos onde se instalan os obst\u00e1culos."}
{"id": "499389", "revid": "23204", "url": "https://gl.wikipedia.org/wiki?curid=499389", "title": "Enduro", "text": "O enduro (do ingl\u00e9s \"endurance\", \"resistencia\") \u00e9 unha disciplina deportiva motociclista principalmente de f\u00f3ra de asfalto, a\u00ednda que tam\u00e9n pode discorrer en parte por estradas, r\u00faas ou circu\u00edtos asfaltados. Unha competici\u00f3n de enduro incl\u00fae varias probas complementarias que computan para o resultado global, como a \u00abcrono\u00bb ou tramo cronometrado ou a proba de aceleraci\u00f3n sobre asfalto, pero a proba principal \u00e9 a de regularidade contra o reloxo, que consiste en percorrer un itinerario longo por todo tipo de terreos nun tempo predefinido, con controis estritos de etapa nos que hai que selar a tarxeta de paso no minuto indicado, e onde o piloto recibe unha penalizaci\u00f3n se chega tarde ou antes de hora.\nO enduro pract\u00edcase nos cinco continentes, e \u00e9 moi popular en Catalu\u00f1a, Italia, Alema\u00f1a, o Reino Unido, Francia, Centroeuropa e Escandinavia principalmente, a\u00ednda que tam\u00e9n nos Estados Unidos, Australia ou o Xap\u00f3n."}
{"id": "499392", "revid": "98629", "url": "https://gl.wikipedia.org/wiki?curid=499392", "title": "Maria Alice Vergueiro", "text": "Maria Alice Monteiro de Campos Vergueiro, nada en S\u00e3o Paulo o 19 de xaneiro de 1935 e finada na mesma cidade o 3 de xu\u00f1o de 2020, foi unha profesora universitaria e actriz e directora teatral brasileira, considerada a meirande actriz experimental brasileira da s\u00faa xeraci\u00f3n.\nTraxectoria.\nDescendente da familia Campos Vergueiro, que forma parte da elite paulista descendente dos fundadores da cidade. Seu pai foi Nicolau Pereira de Campos Vergueiro Neto e s\u00faa nai Maria Ant\u00f4nia Borges, entre os seus antepasados figuran o senador Vergueiro, un dos m\u00e1is influentes pol\u00edticos da \u00e9poca do Imperio (1822-1889), o bar\u00f3n de Vergueiro, o de Antonina ou o de Ibicu\u00ed. Seu t\u00edo paterno foi o actor Carlos Vergueiro, un dos fundadores do Teatro Brasileiro de Comedia. \nMaria Alice estudou pedagox\u00eda na Universidade de S\u00e3o Paulo.\nDebutou no teatro en 1962 no espect\u00e1culo \"A Mandr\u00e1gora\", so a direcci\u00f3n de Augusto Boal. Pasou logo ao elenco de actores do Teatro Oficina, onde actuou en 1967 na hist\u00f3rica montaxe \"O Rei da Vela\" de Oswald de Andrade, so a direcci\u00f3n de Jos\u00e9 Celso Martinez Corr\u00eaa.\nSeguindo as experiencias do teatro experimental norteamericano do Living Theatre, da obra de Bertolt Brecht e do gusto polo grotesco fundou en 1977 con Luiz Roberto Gal\u00edzia e Cac\u00e1 Rosset, o Teatro do Ornitorrinco, compa\u00f1\u00eda coa que tam\u00e9n actuou en diversos espect\u00e1culos.\nEn 1992, actuou e dirixiu o espect\u00e1culo \"O Amor de Dom Perlimplim com Belisa en seu Jard\u00edm\" de Federico Garc\u00eda Lorca, inaugurando o segundo grupo da compa\u00f1\u00eda que contou coa colaboraci\u00f3n de varios profesionais do elenco principal da compa\u00f1\u00eda como Ricardo Castro, Luciano Chirolli, Gerson Steves; ademais de Rosana Seligman e Wanderley Piras. En 1995 dirixiu a peza \"Qu\u00edntuplos\", tam\u00e9n do segundo grupo, con Christiane Tricerri e Luciano Chirolli entre outros. En 2002, xa afastada do Ornitorrinco, adaptou \"M\u00e3e Coragem\", na que tam\u00e9n actuou so a direcci\u00f3n de S\u00e9rgio Ferrara ao lado de Rubens Carib\u00e9 e Jos\u00e9 Rubens Chach\u00e1.\nNa curtametraxe \"Tapa na Pantera\", dirixida por Esmir Filho, Mariana Bastos e Rafael Gomes interpretou unha dama fumadora marihuana dende hai trinta anos que fala sobre as s\u00faas experiencias coa droga. A personaxe creouno a propia actriz. A curta foi un dos primeiros v\u00eddeos virais da internet brasileira tras subirse a YouTube. En 2016 protagonizou a curta \"Rosinha\", dirixida por Gui Campos e que recibiu m\u00e1is de 40 premios nacionais e internacionais, entre eles o Premio Especial do Xurado no 44\u00ba Festival de Gramado. \nFoi profesora de teatro na Facultade de Educaci\u00f3n e mais na Escola de Comunicaci\u00f3ns e Artes da Universidade de S\u00e3o Paulo. En 2003 detect\u00e1ronlle p\u00e1rkinson, e morreu no Hospital das Cl\u00ednicas de S\u00e3o Paulo, aos 85 anos v\u00edtima de pneumon\u00eda."}
{"id": "499394", "revid": "1093", "url": "https://gl.wikipedia.org/wiki?curid=499394", "title": "Joan Coromines i Vigneaux", "text": ""}
{"id": "499395", "revid": "27155", "url": "https://gl.wikipedia.org/wiki?curid=499395", "title": "C\u00e9lula nai embrionaria", "text": "As c\u00e9lulas nai embrionarias (c\u00e9lulas ES ou ESC polas s\u00faas siglas en ingl\u00e9s de \"embryonic stem cells\") son c\u00e9lulas nai pluripotentes derivadas da masa celular interna dun blastocisto, o cal \u00e9 un dos estadios iniciais do embri\u00f3n preimplantaci\u00f3n. Os embri\u00f3ns humanos chegan \u00e1 etapa de blastocisto aos 4 ou 5 d\u00edas despois da fecundaci\u00f3n, momento en que constan de 50 a 150 c\u00e9lulas. Illar un embrioblasto ou masa celular interna ten como resultado a destruci\u00f3n do blastocisto, un proceso que presenta cuesti\u00f3ns \u00e9ticas, como se os embri\u00f3ns en fase de preimplantaci\u00f3n deber\u00edan ter ou non a mesma consideraci\u00f3n moral que os embri\u00f3ns na fase de postimplantaci\u00f3n do desenvolvemento.\nAs investigaci\u00f3ns c\u00e9ntranse principalmente no potencial terap\u00e9utico das c\u00e9lulas embrionarias, e o uso cl\u00ednico \u00e9 o obxectivo de moitos laboratorios. Os seus usos potenciais incl\u00faen o tratamento da diabetes e as enfermidades card\u00edacas. As c\u00e9lulas est\u00e1n sendo estudadas para o seu uso en terapias cl\u00ednicas, modelos de tastornos xen\u00e9ticos e reparaci\u00f3n do ADN/celular. Por\u00e9n, tam\u00e9n se informaron dos efectos adversos desta investigaci\u00f3n e en procesos cl\u00ednicos como tumores e respostas inmunes non desexadas.\nPropiedades.\nAs c\u00e9lulas nai embrionarias, derivadas do estadio de blastocisto de embri\u00f3ns de mam\u00edferos temper\u00e1ns, dist\u00ednguense pola s\u00faa capacidade de diferenciarse en calquera tipo de c\u00e9lula embrionaria e pola s\u00faa capacidade de autorrenovarse. Estas caracter\u00edsticas son as que as fan valiosas para a investigaci\u00f3n cient\u00edfica e m\u00e9dica. As c\u00e9llas nais embrionarias te\u00f1en un cariotipo normal, mante\u00f1en unha alta actividade de telomerase e mostran un salientable potencial proliferativo a longo prazo.\nPluripotencia.\nAs c\u00e9lulas nai embrionarias da masa celular interna son a pluripotencia, o que significa que poden diferenciarse para xerar o ectoderma primitivo, que finalmente se diferencia durante a gastrulaci\u00f3n en todos os derivados das tres capas xerminais primarias: ectoderma, endoderma e mesoderma. Estas capas xerminais xeran todos e cada un dos m\u00e1is de 220 tipos celulares do corpo humano adulto. Cando se lles proporcionan os sinais axeitados, as c\u00e9lulas nai embrionarias forman inicialmente c\u00e9lulas precursoras que seguidamenre se diferencian nos tipos celulares desexados. A pluripotencia distingue as c\u00e9lulas nai embrionarias das c\u00e9lulas nai adultas, que son multipotentes e s\u00f3 poden producir un n\u00famero limitado de tipos celulares.\nAutorrenovaci\u00f3n e reparaci\u00f3n de estruturas.\nEn condici\u00f3ns definidas, as c\u00e9lulas nai embrionarias poden autorrenovarse indefinidamente permanecendo nun estado indiferenciado. As condici\u00f3ns de autorrenovaci\u00f3n deben evitar que as c\u00e9lulas se agrupen e mante\u00f1an un ambiente que soporte un estado non especializado. Tipicamente isto faise no laboratorio utilizando medios que conte\u00f1en soro e o factor inhibidor da leucemia ou suplementos de medios sen soro con dous f\u00e1rmacos inhibidores (\"2i\"), o inhibidor de MEK PD03259010 e o inhibidor de GSK-3 CHIR99021.\nCrecemento.\nAs c\u00e9lulas nai embrionarias div\u00eddense moi frecuentemente debido a que te\u00f1en unha fase G1 acurtada no seu ciclo celular. Unha divisi\u00f3n celular r\u00e1pida permite a estas c\u00e9lulas crecer en n\u00famero rapidamente, pero non en tama\u00f1o, o cal \u00e9 importante para o desenvolvemento temper\u00e1n do embri\u00f3n. Nas c\u00e9lulas nai embrionarias as prote\u00ednas ciclina A e ciclina E implicadas na transici\u00f3n G1/S expr\u00e9sanse sempre e a alto nivel. As quinases dependentes de ciclina como CDK2, que promove a progresi\u00f3n do ciclo celular, est\u00e1n sobreactivadas, en parte debido \u00e1 regulaci\u00f3n \u00e1 baixa dos seus inhibidores. As prote\u00ednas do retinoblastoma que inhiben o factor de transcrici\u00f3n E2F ata que a c\u00e9lula est\u00e1 lista para entrar na fase S est\u00e1n hiperfosforiladas e inactivadas nas c\u00e9lulas nai embrionarias, o cal conduce \u00e1 expresi\u00f3n continua de xenes de proliferaci\u00f3n. Estes cambios orixinan ciclos acelerados de divisi\u00f3n celular. A\u00ednda que unha fase G1 acurtada foi ligada ao mantemento da pluripotencia, as c\u00e9lulas nai embrionarias que crecen en condici\u00f3n 2i libres de soro expresan prote\u00ednas do retinoblastoma hipofosforiladas activas e te\u00f1en unha fase G1 alongada. Malia esta diferenza no ciclo celular, cando as comparamos con c\u00e9lulas nai embrionarias que crecen en medios que conte\u00f1en soro, estas c\u00e9lulas te\u00f1en caracter\u00edsticas pluripotentes similares. Os factores de pluripotencia Oct4 e Nanog xogan un papel na reglaci\u00f3n transcricional do ciclo celular das c\u00e9lulas nai embrionarias.\nUsos.\nDebido \u00e1 s\u00faa plasticidade e capacidade potencialmente ilimitada de autorrenovaci\u00f3n, propux\u00e9ronse terapias con c\u00e9lulas nai para medicina rexenerativa e substituci\u00f3n de tecidos despois dunha lesi\u00f3n ou doenza. As c\u00e9lulas nai pluripotentes son prometedoras para tratar diversas condici\u00f3ns, como por exemplo as seguintes: lesi\u00f3ns de medula espi\u00f1al, dexeneraci\u00f3n macular relacionada coa idade, diabetes, trantornos neurodexenerativos (como a enfermidade de Parkinson), SIDA etc. Ademais do seu potencial en medicina rexenerativa, as c\u00e9lulas nai embrionarias proporcionan unha fonte alternativa de tecidos ou \u00f3rganos que sevir\u00edan como soluci\u00f3n \u00e1 escaseza de doantes para transplantes. Non obstante, isto presenta algunhas controversias \u00e9ticas (ver a secci\u00f3n de m\u00e1is abaixo \"Debate \u00e9tico\"). Xunto con estes usos, as c\u00e9lulas nai embrionarias poden usarse para a investigaci\u00f3n do desenvolvemento humano temper\u00e1n, certas doenzas xen\u00e9ticas e tests toxicol\u00f3xicos \"in vitro\".\nUtilizaci\u00f3ns.\nSegundo un artigo de 2002 en \"PNAS\", \"as c\u00e9lulas nai embrionarias humanas te\u00f1en o potencial de diferenciarse en varios tipos de c\u00e9lulas e, as\u00ed poden ser \u00fatiles como fonte de c\u00e9lulas para o transplante ou enxe\u00f1ar\u00eda de tecidos.\"\nPor\u00e9n, as c\u00e9lulas nai embrionarias non est\u00e1n limitadas \u00e1 enxe\u00f1ar\u00eda de c\u00e9lulas e tecidos.\nTerapias de substituci\u00f3n de c\u00e9lulas.\nA investigaci\u00f3n actual est\u00e1 enfocada nas c\u00e9lulas nai embrionarias diferenciadas en diversos tipos celulares para un posible uso como c\u00e9lulas de terapia de substituci\u00f3n. Alg\u00fans dos tipos celulares que foron ou est\u00e1n a ser desenvolvidos son os cardiomiocitos, neuronas, hepatocitos, c\u00e9lulas da medula \u00f3sea, c\u00e9lulas dos illotes de Langerhans pancre\u00e1ticos e c\u00e9lulas endoteliais. Por\u00e9n, a derivaci\u00f3n de tales tipos celulares a partir de c\u00e9lulas nai embrionarias non carece de problemas, polo que as investigaci\u00f3ns actuais est\u00e1n centradas en superar estas barreiras. Por exemplo, real\u00edzanse estudos para conseguir diferenciar c\u00e9lulas nai embrionarias en cardiomiocitos e para erradicar as s\u00faas propiedades inmaturas que as distinguen dos cardiomiocitos adultos.\nDescubrimento de f\u00e1rmacos.\nAdemais de convert\u00e9rense nunha alternativa importante para o transplante de \u00f3rganos, as c\u00e9lulas nai embrionarias est\u00e1n utiliz\u00e1ndose tam\u00e9n no campo da toxicolox\u00eda e como cribados celulares para descubrir novas entidades qu\u00edmicas que poidan desenvolverse como f\u00e1rmacos de baixo peso molecular. Os cardiomiocitos derivados de c\u00e9lulas nai embrionarias son validados en modelos in vitro para testar respostas a f\u00e1rmacos e predicir perf\u00eds de toxicidade. Os cardiomiocitos derivados de c\u00e9lulas nai embrionarias responden a est\u00edmulos farmacol\u00f3xicos e, por tanto, poden utilizarse para estimar a cardiotoxicidade como nas \"torsades de pointes\" (puntas retortas nos picos do electrocardiograma).\nOs hepatocitos derivados de c\u00e9lulas nai embrionarias son tam\u00e9n modelos \u00fatiles que poden utilizarse nos estadios precl\u00ednicos do descubrimento de f\u00e1rmacos. Por\u00e9n, o desenvolvemento de hepatocitos a partir de c\u00e9lulas nai embrionarias ten moitas complicaci\u00f3ns e isto dificulta a capacidade de testar o metabolismo dos f\u00e1rmacos. Por tanto, as investigaci\u00f3ns actuais est\u00e1n dirixidas a establecer hepatocitos derivados de c\u00e9lulas nai embrionarias totalmente funcionais con actividade encim\u00e1tica estable en fase I e II.\nModelos de trastornos xen\u00e9ticos.\nVarios estudos novos empezan a tratar a utilizaci\u00f3n como modelos de trastornos xen\u00e9ticos das c\u00e9lulas nai embrionarias. A modelizaci\u00f3n de enfermidades xen\u00e9ticas conseguiuse con c\u00e9lulas nai embrionarias manipulando xeneticamente as c\u00e9lulas ou, m\u00e1is recentemente, derivando li\u00f1as celulares de enfermidades identificadas por diagnose xen\u00e9tica prenatal. Esta estratexia pode ser moi valiosa no estudo de trastornos como a s\u00edndrome do X fr\u00e1xil, a fibrose qu\u00edstica e outras doenzas xen\u00e9ticas que non te\u00f1en un sistema modelo fiable.\nO investigador ruso-americano Yury Verlinsky, especializado en xen\u00e9tica embrionaria e celular (citolox\u00eda xen\u00e9tica), desenvolveu m\u00e9todos de tests de diagnose prenatal para determinar trastornos cromos\u00f3micos e xen\u00e9ticos aplicables un mes e medio antes que a amniocentese est\u00e1ndar. As t\u00e9cnicas util\u00edzanse agora por parellas que van ter fillos, especialmetne se te\u00f1en unha historia de anormalidades xen\u00e9ticas ou en mulleres de m\u00e1is de 35 anos (cando o risco de trastornos xen\u00e9ticos \u00e9 maior). Ademais, como permiten aos pais seleccionaren un embri\u00f3n sen trastornos xen\u00e9ticos, te\u00f1en o potencial de salvar as vidas de irm\u00e1ns que xa tiveron trastornos e doenzas similares usando c\u00e9lulas procedentes dos fillos sen a doenza.\nReparaci\u00f3n de danos no ADN.\nAs c\u00e9lulas som\u00e1ticas diferenciadas e as c\u00e9lulas nai embrionarias usan diferentes estratexias para tratar cos danos no ADN. Por exemplo, os fibroblastos humanos do prepucio do pene, un tipo de c\u00e9lula som\u00e1tica, usan a uni\u00f3n de extremos non hom\u00f3logos (NHEJ), un proceso de reparaci\u00f3n do ADN tendente ao erro, como v\u00eda principal para a reparaci\u00f3n de roturas de dobre febra no ADN en todos os estadios do ciclo. Debido \u00e1 s\u00faa natureza tendente ao erro, o NHEJ adoita producir mutaci\u00f3ns en descendentes clonais de c\u00e9lulas.\nAs c\u00e9lulas nai embrionarias usan unha estratexia diferente para tratar as roturas de dobre febra. Como as c\u00e9lulas nai embrionarias dan lugar a todo tipo de c\u00e9lulas dun organismo inclu\u00edndo as c\u00e9lulas da li\u00f1a xerminal, as mutaci\u00f3ns que se orixinan nas c\u00e9lulas nai embrionarias debido a defectos na reparaci\u00f3n do ADN son un problema m\u00e1is grave que nas c\u00e9lulas que se diferenciaron a partir de c\u00e9lulas som\u00e1ticas. En consecuencia, c\u00f3mpre que existan mecanismos robustos nas c\u00e9lulas nai embrionarias para reparar os danos no ADN axeitadamente e, se falla a reparaci\u00f3n, para eliminar aquelas c\u00e9lulas que te\u00f1an danos non reparados. As\u00ed, as c\u00e9lulas nai embrionarias de rato usan predominantemente o proceso de reparaci\u00f3n recombinacional hom\u00f3loga (HRR) de alta fidelidade para repararen as roturas de dobre febra. Este tipo de reparaci\u00f3n depende da interacci\u00f3n das d\u00faas copias irm\u00e1s do ADN formadas durante a fase S e que est\u00e1n presentes xuntas durante a fase G2 do ciclo celular. A HRR pode reparar con precisi\u00f3n as roturas de dobre febra nun comosoma ao usar informaci\u00f3n intacta da mol\u00e9cula irm\u00e1 de ADN. As c\u00e9lulas na fase G1 do ciclo celular (\u00e9 dicir, despois da metafase/divisi\u00f3n celular pero antes da seguinte rolda de replicaci\u00f3n) te\u00f1en s\u00f3 unha copia de cada mol\u00e9cula de ADN (\u00e9 dicir as mol\u00e9culas irm\u00e1s non est\u00e1n presentes). As c\u00e9lulas nai embrionarias de rato carecen do punto de comprobaci\u00f3n de G1 e non sofren unha parada do ciclo celular ao sufriren danos no ADN. En vez diso, sofren unha morte celular programada (apoptose) en resposta aos danos no ADN. A apoptose pode utilizarse como unha estratexia de fallo de suguridade para eliminar c\u00e9lulas con danos no ADN non reparados para evitar as mutaci\u00f3ns e a progresi\u00f3n ao cancro. Consistente con esta estratexia, as c\u00e9lulas nai embrionarias de rato te\u00f1en unha frecuencia de mutaci\u00f3n unhas 100 veces inferior que a das c\u00e9lulas som\u00e1ticas de rato isox\u00e9nicas.\nEnsaio cl\u00ednico en lesi\u00f3ns medulares.\nEn xaneiro de 2009, un ensaio cl\u00ednico en fase I para o transplante de oligodendrocitos (un tipo celular do cerebro e medula espi\u00f1al) derivados de c\u00e9llas nai embrionarias a individuos con lesi\u00f3n de medula espi\u00f1al recibiu a aprobaci\u00f3n da FDA dos Estados Unidos, no que foi o primeiro ensaio mundial con c\u00e9lulas nai embrionarias humanas. O estudo que conduciu a este avance cient\u00edfico foi dirixido por Hans Keirstead e colegas na Universidade de California, Irvine e apoiado pola Geron Corporation de Menlo Park, CA, financiado por Michael D. West. Un experimento previo mostrara unha mellora na recuperaci\u00f3n locomotora en ratas con lesi\u00f3n de medula espi\u00f1al despois de 7 d\u00edas do transplante de c\u00e9lulas nai embrionarias que foron transformadas nunha li\u00f1axe oligodendroc\u00edtica. O estudo cl\u00ednico en fase I foi dese\u00f1ado para recrutar de 8 a 10 parapl\u00e9xicos que tiveran a s\u00faa lesi\u00f3n non antes de d\u00faas semanas de que empezase o ensaio, xa que as c\u00e9lulas deben ser inxectadas antes de que se forme tecido de cicatrizaci\u00f3n. Os investigadores enfatizaron que non se esperaba que as inxecci\u00f3ns curasen completamente os pacientes e restaurasen toda a s\u00faa mobilidade. Base\u00e1ndose nos resultados de ensaios nos roedores, os investigadores especularon que se deber\u00eda producir unha restauraci\u00f3n das va\u00ed\u00f1as de mielina e un incremento da mobilidade. O primeiro ensaio foi dese\u00f1ado principalmente para comprobar a seguridade destes procedementos e se todo \u00eda ben, esper\u00e1base que iso conducir\u00eda a furutos estudos en persoas con discapacidades m\u00e1is graves. O ensaio paralizouse provisoriamente en agosto de 2009 pola preocupaci\u00f3n da FDA sobre a formaci\u00f3n dun pequeno n\u00famero de quistes microsc\u00f3picos en varios modelos de ratas tratados, pero levantouse a paralizaci\u00f3n en xullo de 2010.\nEn outubro de 2010 os investigadores recrutaron o primeiro paciente ao que administraron c\u00e9lulas nai embrionarias no Centro Shepherd de Atlanta. Estim\u00e1base que haber\u00eda que esperar varios meses para que as c\u00e9lulas nai se replicasen e a terapia GRNOPC1 puidese ser avaliada.\nEn novembro de 2011 Geron anunciou que \u00eda parar o ensaio e abandonar a investigaci\u00f3n en c\u00e9lulas nai por raz\u00f3ns financeiras, pero continuar\u00eda monitorizando os pacientes existentes, e que estaba intentando atopar un socio que continuase a investigaci\u00f3n. En 2013 BioTime, dirixido polo Dr. Michael D. West, adquiriu todos os valores relacionados coas c\u00e9lulas nai de Geron coa intenci\u00f3n de recomezar o ensaio cl\u00ednico sobre lesi\u00f3ns de medula espi\u00f1al.\nA compa\u00f1\u00eda de BioTime Asterias Biotherapeutics (NYSE MKT: AST) foi subvencionada con 14,3 mill\u00f3ns de d\u00f3lares de di\u00f1eiro p\u00fablico da Strategic Partnership Award polo California Institute for Regenerative Medicine (CIRM) para reiniciar o primeiro ensaio cl\u00ednico baseado en c\u00e9lulas nai embrionarias humanas en pacientes con lesi\u00f3n medular, na que foi a investigaci\u00f3n sobre aplicaci\u00f3n das c\u00e9lulas nai mellor financiada do mundo. Con estes fondos Asterias reiniciou o ensaio con c\u00e9lulas AST-OPC1 en lesionados medulares e ampliou as probas cl\u00ednicas escalando doses na poboaci\u00f3n diana coa que se pretend\u00edan facer futuros ensaios.\nAST-OPC1 \u00e9 unha poboaci\u00f3n de c\u00e9lulas derivadas de c\u00e9lulas nai embrionarias humanas que cont\u00e9n c\u00e9lulas proxenitoras de oligodendrocitos (OPCs). Estas c\u00e9lulas proxenitoras e os seus derivados maduros, os oligodendrocitos (un tipo de c\u00e9lula glial), proporcionan un soporte esencial \u00e1s neuronas na medula espi\u00f1al e cerebro. Asterias presentou os resultados das probas en fase cl\u00ednica I cunha dose baixa de AST-OPC1 en pacientes con lesi\u00f3n da medula espi\u00f1al tor\u00e1cica neuroloxicamente completa. Os resultados mostraron que as AST-OPC1 foron administradas con \u00e9xito no sitio da lesi\u00f3n. Os pacientes despois de 2 ou 3 anos da administraci\u00f3n das AST-OPC1 non mostraron evidencias de episodios adversos graves asociados coas c\u00e9lulas nunha detallada avaliaci\u00f3n de seguimento, que inclu\u00eda frecuentes exames neurol\u00f3xicos e obtenci\u00f3n de imaxes de resonancia magn\u00e9tica. A monitorizaci\u00f3n inmune dos suxeitos despois dun ano do transplante non mostrou evidencias de respostas baseadas en anticorpos ou de inmunidade celular \u00e1s AST-OPC1. En catro dos cinco suxeitos, realiz\u00e1ronse esc\u00e1neres de resonancia magn\u00e9tica durante 2 ou 3 anos que mostraban unha reduci\u00f3n da cavitaci\u00f3n da medula espi\u00f1al e que as AST-OPC1 pod\u00edan ter alg\u00fans efectos positivos na reduci\u00f3n da deterioraci\u00f3n do tecido medular espi\u00f1al. Non houbo dexeneraci\u00f3n neurol\u00f3xica inesperada nin mellora nos cinco suxeitos estudados no ensaio avaliados polos est\u00e1ndares internacionais para a clasificaci\u00f3n neurol\u00f3xica da lesi\u00f3n medular espi\u00f1al (ISNCSCI).\nA subvenci\u00f3n da Strategic Partnership III do CIRM proporcionar\u00e1 fondos a Asterias para financiar o seu seguinte ensaio cl\u00ednico con AST-OPC1 en lesionados medulares e para o desenvolvemento de produtos para refinar e escalar os seus m\u00e9todos de fabricaci\u00f3n para manter ensaios nas seguintes fases e finalmente para a s\u00faa comercializaci\u00f3n. O acordo definitivo entre Asterias e o CIRM est\u00e1 condicionado a que a FDA aprobe os ensaios.\nPreocupaci\u00f3ns e pol\u00e9micas.\nEfectos adversos.\nA maior preocupaci\u00f3n que suscita o transplante de c\u00e9lulas nai embrionarias en pacientes como terapia \u00e9 a s\u00faa capacidade de formar tumores, inclu\u00edndo os teratomas. As cuesti\u00f3ns de seguridade foron as que motivaron que a FDA paralizase provisoriamenrte o primeiro ensaio cl\u00ednico con estas c\u00e9lulas, pero nel non se observaron tumores.\nA principal estratexia para potenciar a seguridade das c\u00e9lulas nai embrionarias para usos cl\u00ednicos \u00e9 diferencialas en tipos celulares espec\u00edficos (por exemplo neuronas, c\u00e9lulas musculares, do f\u00edgado etc.) que reduciron ou eliminaron a s\u00faa capacidade de causar tumores. Despois da diferenciaci\u00f3n, as c\u00e9lulas son escollidas por medio dunha citometr\u00eda de fluxo para unha maior purificaci\u00f3n. Predise que as c\u00e9lulas nai embrionarias son inherentemente m\u00e1is seguras que as c\u00e9lulas iPS creadas con vectors virais integrados xeneticamente porque non est\u00e1n modificadas xeneticamente con xenes como c-Myc, que est\u00e1n ligados ao cancro. Non obstante, as c\u00e9lulas nai embrionarias expresan niveis moi altos de xenes indutores de iPS e estes xenes, inclu\u00edndo o Myc, son esenciais para a autorrenovaci\u00f3n e pluripotencia das c\u00e9lulas nai embrionarias, e as estratexias potenciais para mellorar a seguridade eliminando a expresi\u00f3n de c-Myc \u00e9 improbable que conserven nelas o car\u00e1cter de c\u00e9lula nai. Por\u00e9n, N-myc e L-myc inducen c\u00e9lulas iPS en vez de c-myc con eficiencia similar.\nProtocolos m\u00e1is recentes para inducir a pluripotencia sortean este problema completamente ao usaren vecrores de ARN viral non integrados como os virus sendai ou transfecci\u00f3n de ARNm.\nDebate \u00e9tico.\nDebido \u00e1 natureza embrionaria destas c\u00e9lulas nai, hai moitas opini\u00f3ns controvertidas sobre o asunto. Como para recoller as c\u00e9lulas nai embrionaria c\u00f3mpre destru\u00edr un embri\u00f3n humano, o status moral dese embrfi\u00f3n entra en cuesti\u00f3n. Algunhas persoas argumentan que unha masa de c\u00e9lulas que constit\u00fae un embri\u00f3n de 5 d\u00edas \u00e9 denmasiado xove como para darlle status de persoa ou que os embri\u00f3ns, cando son doados por cl\u00ednicas de fecundaci\u00f3n in vitro (que \u00e9 onde se obte\u00f1en normalmente os embri\u00f3ns para estas investigaci\u00f3ns), ser\u00edan en calquera caso ao final eliminados como residuos m\u00e9dicos. Os opo\u00f1entes a estas investigaci\u00f3ns consideran que ese embri\u00f3n \u00e9 unha vida humana, polo que destru\u00edlo \u00e9 un asasinato e que o embri\u00f3n debe ser proteexido co mesmo pnto de vista \u00e9tico que un ser humano m\u00e1is desenvolvido.\nT\u00e9cnicas e condici\u00f3ns para a derivaci\u00f3n e cultivo.\nDerivaci\u00f3n de embri\u00f3ns humanos.\nPara realizar unha fecundaci\u00f3n in vitro hai que xerar m\u00faltiples embri\u00f3ns. Os embri\u00f3ns en exceso non se usan clinicamente ou non son axeitados para a s\u00faa implantaci\u00f3n no paciente, e, por tanto, poden ser doados co consentimento do doante. As c\u00e9lulas nai embrionarias poden derivarse destes embri\u00f3ns procedentes de doaz\u00f3ns ou adicionalmente poden tam\u00e9n extraerse de embri\u00f3ns clonados usando unha c\u00e9lula do paciente e un \u00f3vulo dun doante. As c\u00e9lulas da masa interna do embri\u00f3n (que son as c\u00e9lulas de interese), presentes no estadio de blastocisto, sep\u00e1ranse do trofoectoderma, estas \u00faltimas son as c\u00e9lulas que se diferenciar\u00edan en tecidos extraembrionarios. Para realizar a separaci\u00f3n util\u00edzanse a inmunocirurx\u00eda (o proceso polo cal os anticorpos se unen ao trofoectoderma e son despois retirados por outra soluci\u00f3n) e a disecci\u00f3n mec\u00e1nica. As c\u00e9lulas resultantes da masa celular interna son cultivadas sobre capas de c\u00e9lulas que lles dar\u00e1n soporte. As c\u00e9lulas da masa interna \u00fanense e exp\u00e1ndense m\u00e1is para formar unha li\u00f1a de c\u00e9lulas nai embrionarias humanas, que est\u00e1n indiferenciadas. Estas c\u00e9lulas son alimentadas diariamente e son separadas enzimatica ou mecanicamente cada catro a sete d\u00edas. Para que te\u00f1a lugar a diferenciaci\u00f3n, a li\u00f1a de c\u00e9lulas nai embrionarias humanas \u00e9 retirada das c\u00e9lulas que lle serven de soporte para formar corpos embrioides, \u00e9 cocultivada cun soro que cont\u00e9n os sinais necesarios ou \u00e9 enxertada nun armaz\u00f3n tridimensional.\nDerivacion doutros animais.\nAs c\u00e9lulas nai embrionarias derivan das c\u00e9lulas da masa interna das fases temper\u00e1n do embri\u00f3n, que se recollen dun animal femia doante. Martin Evans e Matthew Kaufman informaron dunha t\u00e9cnica que atrasa a implantaci\u00f3n do embri\u00f3n, o que permite que a masa de c\u00e9lulas internas se incremente. Este proceso incl\u00fae a extirpaci\u00f3n dos ovarios da nai e darlle doses de proxesterona, cambiando o ambiente hormonal, que causa que os embri\u00f3ns permanezan libres no \u00fatero. Despois de 4 a 6 d\u00edas deste cultivo intrauterino, os embri\u00f3ns son recollidos e p\u00f3\u00f1ense a crecer en cultivo \"in vitro\" ata que a masa celular interna forma \u201cestruturas de tipo cil\u00edndrico de ovos\u201d, que son disociadas en c\u00e9lulas simples, e cultivadas sobre unha capa de fibroblastos tratados con mitomicina-c (para impedir a mitose dos fibroblastos). As li\u00f1as celulares clonais son creadas para que dean lugar a un s\u00f3 tipo de c\u00e9lula. Evans e Kaufman demostraron que as c\u00e9lulas que crecen a partir deses cultivos pod\u00edan orixinar teratomas e corpos embrioides e difer\u00e9ncianse \"in vitro,\" todo o cal indica que as c\u00e9lulas son pluripotentes.\nGail Martin derivou e cultivou as s\u00faas c\u00e9lulas nai embrionarias de xeito diferente. Ela retirou os embri\u00f3ns da nai doante a aproximadamente 76 horas despois da copulaci\u00f3n e cultivounas durante toda unha noite nun medio que conti\u00f1a soro. Ao d\u00eda seguinte, retirou a masa celular interna do blastocisto tard\u00edo usando microcirurx\u00eda. A masa celular interna extra\u00edda foi cultivada sobre fibroblastos tratados con mitomicina-c nun medio que cont\u00e9n soro e coas condici\u00f3ns necesarias. Pasada aproximadamente unha semana, crecen as colonias de c\u00e9lulas. Estas c\u00e9lulas crecen en cultivo e demostran ter caracter\u00edsticas pluripotentes como se demostra pola s\u00faa capacidade de producir teratomas, diferenciarse \"in vitro,\" e formar corpos embrioides. Martin denominou estas c\u00e9lulas c\u00e9lulas nai embrionarias.\nAgora s\u00e1bese que as c\u00e9lulas alimentadoras (fibroblastos) proporcionan o factor inhibidor da leucemia e o soro proporciona prote\u00ednas morfoxen\u00e9ticas \u00f3seas (BMPs) que son necesarias para impedir que as c\u00e9lulas nai embrionarias se diferencien. Estes factores son extremadamente importantes para a eficiencia das c\u00e9lulas nai embrionarias derivadas. Ademais, demostrouse que diferentes cepas de ratos te\u00f1en diferentes eficiencias para illar c\u00e9lulas nai embrionarias. Os usos actuais das c\u00e9lulas nai embrionarias de rato incl\u00faen a xeraci\u00f3n de ratos transx\u00e9nicos, inclu\u00edndo os ratos knockout. Para o tratamento humano, non hai necesidade de c\u00e9lulas pluripotentes espec\u00edficas do paciente. A xeraci\u00f3n de c\u00e9lulas nai embrionarias humanas \u00e9 m\u00e1is dif\u00edcil e presenta cuesti\u00f3ns \u00e9ticas. As\u00ed, ademais da investigaci\u00f3n en c\u00e9lulas nai embrionarias humanas, moitos grupos est\u00e1n centr\u00e1ndose na xeraci\u00f3n de c\u00e9lulas nai pluripotentes inducidas (c\u00e9lulas iPS).\nPosible m\u00e9todo para a derivaci\u00f3n dunha nova li\u00f1a celular.\nO 23 de agosto de 2006 a edici\u00f3n en li\u00f1a da revista \"Nature\" publicou unha carta do Dr. Robert Lanza (director m\u00e9dico de Advanced Cell Technology de Worcester, MA) na que se afirmaba que o seu equipo atopara un modo de extraer c\u00e9lulas nai embrionarias sen destru\u00edr o embri\u00f3n. Este logro t\u00e9cnico poder\u00eda permitir aos cient\u00edficos traballar con novas li\u00f1as de c\u00e9lulas nai embrionarias derivadas usando financiamento p\u00fablico nos Estados Unidos, onde o financiamento federal estaba ata ese momento limitado \u00e1s investigaci\u00f3ns con li\u00f1as de c\u00e9lulas nai embrionarias que foran derivadas con anterioridade a agosto de 2001. En marzo de 2009 esta limitaci\u00f3n foi levantada.\nC\u00e9lulas nai pluripotentes inducidas (iPS).\nA tecnolox\u00eda das iPSC foi iniciada polo laboratorio de Shinya Yamanaka en Kioto, Xap\u00f3n, que mostrou en 2006 que a introduci\u00f3n de catro xenes espec\u00edficos que codifican factores de transcrici\u00f3n poder\u00edan converter c\u00e9lulas adultas en c\u00e9lulas nai pluripotentes. Foi galardoado en 2012 co Premio Nobel xunto con John Gurdon \"polo descubrimento de que c\u00e9lulas maduras poden sedr reprogramadas para converterse en pluripotentes.\" \nEn 2007 demostrouse que c\u00e9lulas nai pluripotentes moi similares a c\u00e9lulas nai embrionarias poden xerarse pola intoduci\u00f3n de tres xenes (\"Oct4\", \"Sox2\" e \"Klf4\") en c\u00e9lulas diferenciadas. A introduci\u00f3n destes xenes \"reprograma\" c\u00e9lulas diferenciadas en c\u00e9lulas nai pluripotentes, o que permite a xeraci\u00f3n de c\u00e9lulas nai pluripotentes sen o embri\u00f3n. Debido \u00e1s preocupaci\u00f3ns \u00e9ticas sobre as c\u00e9lulas nai embrionarias pola s\u00faa derivaci\u00f3n de embri\u00f3ns, crese que a reprogramaci\u00f3n destas c\u00e9lulas nai pluripotentes inducidas pode ser menos controvertida. Tanto as c\u00e9lulas humanas coma as de ratos poden ser reprogramadas por esta metodolox\u00eda, xerando c\u00e9lulas nai pluripotentes humanas e de rato sen utilizar embri\u00f3ns.\nIsto pode permitir a xeraci\u00f3n de li\u00f1as de c\u00e9lulas nai embrionarias espec\u00edficas de pacientes que poder\u00edan utilizarse para terapias de substituci\u00f3n de c\u00e9lulas. Ademais, isto permitir\u00e1 a xeraci\u00f3n de li\u00f1as celulares de c\u00e9lulas nai embrionarias a partir de pacientes con diversas doenzas xen\u00e9ticas e proporcionar\u00e1 modelos ter moi valiosos para estudas esas doenzas.\nPor\u00e9n, como unha primeira indicaci\u00f3n de que a tecnolox\u00eda das c\u00e9lulas nai pluripotentes inducidas (iPS) pode conseguir r\u00e1pidas curaci\u00f3ns, foi utilizada por un equipo investigador encabezado por Rudolf Jaenisch do Instituto Whitehead para a investigaci\u00f3n biom\u00e9dica de Cambridge, Massachusetts, para curar ratos da anemia falciforme, como se informou na revista Science na s\u00faa edici\u00f3n on line do 6 de decembro de 2007.\nO 16 de xaneiro de 2008, unha compa\u00f1\u00eda radicada en California, Stemagen, anunciou que creara os primeiros embri\u00f3ns humanos clonados maduros a partir dunha c\u00e9lula da pel tomada de adultos. Destes embri\u00f3ns poden obterse c\u00e9lulas nai embrionarias que se corresponden xeneticamente cos pacientes.\nContaminaci\u00f3n por reactivos usados en cultivos celulares.\nA edici\u00f3n on line de \"Nature Medicine\" publicou un estudo o 4 de xaneiro de 2005 no que se afirmaba que as c\u00e9lualas nai embrionarias humanas dispo\u00f1ibles para o financiamento federal de investigaci\u00f3ns nos Estados Unidos est\u00e1n contaminadas con mol\u00e9culas non humanas procedentes do medio de cultivo usado para facelas crecer. Unha t\u00e9cnica com\u00fan \u00e9 usar c\u00e9lulas de rato e outras c\u00e9lulas animais para manter a pluripotencia de c\u00e9lulas nai que se dividen activamente. O problema descubriuse cando se viu que o \u00e1cido si\u00e1lico non humano do medio de crecemento compromet\u00eda os usos potenciais das c\u00e9lulas nai embrionarias en humanos, segundo os cient\u00edficos da Universidade de California, San Diego.\nPor\u00e9n, un estudo publicado na edici\u00f3n on line de \"Lancet Medical Journal\" do 8 de marzo de 2005 detallaba informaci\u00f3n sobre unha nova li\u00f1a de c\u00e9lula nai que se derivou de embri\u00f3ns humanos en condici\u00f3ns completamente carentes de c\u00e9lulas e de soro. Despois de m\u00e1is de 6 meses de proliferaci\u00f3n indiferenciada, estas c\u00e9lulas demostraron a potencialidade de formar derivados das tres capas xerminais embrionarias tanto \"in vitro\" coma en teratomas. Estas propiedades foron mantidas con \u00e9xito (en m\u00e1is de 30 pasaxes de cultivo) nas li\u00f1as de c\u00e9lulas nai establecidas."}
{"id": "499396", "revid": "27155", "url": "https://gl.wikipedia.org/wiki?curid=499396", "title": "C\u00e9lula nai embrional", "text": ""}
{"id": "499397", "revid": "98629", "url": "https://gl.wikipedia.org/wiki?curid=499397", "title": "Luis Cepeda", "text": "Luis Cepeda Fern\u00e1ndez, nado en Ourense o 26 de agosto de 1989, \u00e9 un cantante e compositor galego, co\u00f1ecido como Cepeda.\nTraxectoria.\nInfancia.\nSeus pais son mestra e arquitecto quen decidiron que, durante a nenez e a adolescencia, estivese alleo aos televisores; a\u00ednda que esta falta de televisores e, ao estar rodeado de m\u00fasicos na familia, espertoulle o seu car\u00e1cter autodidacta, que non xermolou at\u00e9 a universidade pasando as tardes na s\u00faa habitaci\u00f3n cantando, compo\u00f1endo e tocando a guitarra.\nCepeda herdou o seu gusto pola m\u00fasica da s\u00faa familia xa que o seu t\u00edo, o falecido Alberto Cepeda, foi integrante do grupo de rock Desmadre 75, creador de temas como \u00abSaca el g\u00fcisqui, Cheli\u00bb en 1975 ou \u00abVamos de excursi\u00f3n\u00bb en 1976. \nDurante estes primeiros anos aficionouse ao debuxo, a pintura e a facer maquetas. Tam\u00e9n comezou a xogar ao baloncesto, deporte no que xogaba no equipo do seu centro educativo, os Maristas, e logo en categor\u00edas inferiores de Ourense.\nEstudos universitarios.\nCepeda comezou os seus estudos universitarios na Universidade da Coru\u00f1a, onde realizou o tres primeiro cursos de Arquitectura (arquitectura t\u00e9cnica). Posteriormente trasladouse a Madrid e graduouse en Dese\u00f1o Industrial na Universidade Alfonso X o Sabio. En Madrid, continou a dar renda solta \u00e1 s\u00faa paix\u00f3n polo baloncesto, xogando en equipos da facultade. \nTam\u00e9n comezou a traballar para unha ONG, onde captaba clientes cantando na r\u00faa, algo que continuou en Barcelona mentres completaba a s\u00faa formaci\u00f3n cun mestrado en Dese\u00f1o para a Automoci\u00f3n.\nInfluencias musicais.\nA pesar de crecer escoitando punk-rock, o cal \u00e9 un dos seus estilos musicais favoritos a nivel persoal, afirma que Antonio Orozco, David Otero, India Mart\u00ednez ou Pablo L\u00f3pez son algunhas das s\u00faas maiores inspiraci\u00f3ns musicais.\nCarreira musical.\n2015-2016: Inicios.\nEn 2015, audicionou para a terceira tempada do talent show \"La Voz\" de Telecinco, coa esperanza de mellorar e desenvolver as s\u00faas habilidades musicais. Presentouse \u00e1 audici\u00f3n \u00e1s cegas cantando unha versi\u00f3n de \u00abWherever You Will Go\u00bb do grupo The Calling. Tras finalizar a s\u00faa actuaci\u00f3n, o concursante logrou facer que tres dos catro preparadores \u2014Alejandro Sanz, Mal\u00fa, Laura Pausini e Antonio Orozco\u2014 virasen as s\u00faas cadeiras, para logo eloxialo pola s\u00faa voz. A pesar do ofrecemento da cantante italiana de acompa\u00f1ala na s\u00faa xira, Cepeda elixiu a Mal\u00fa como preparadora. No seu primeiro enfrontamento nos duelos fronte a Joaqu\u00edn Garli cantando \u00abWake Me Up\u00bb de Avicii, foi eliminado do programa.\n2017-2018: \"Operaci\u00f3n Triunfo\".\nNo 2017, presentouse aos castings de \"Operaci\u00f3n Triunfo\", concurso musical que volv\u00eda tras anos sen emisi\u00f3n, sendo seleccionado para entrar na Academia cantando o tema \u00abT\u00fa Me Obligaste\u00bb de Antonio Jos\u00e9. Foi seleccionado para cantar con Morat \u00abYo Contigo, T\u00fa Comigo\u00bb na gala 2, e durante o concurso versionou outras canci\u00f3ns coma \u00abNo Puedo Vivir Sin Ti\u00bb (Los Ronaldos), \u00abReggaet\u00f3n lento (Bailemos)\u00bb (CNCO), \u00abComplicidad\u00bb (Vanesa Mart\u00edn), \u00abDancing on My Own\u00bb (Calum Scott), \u00abPedacitos de ti\u00bb (Antonio Orozco), \u00abQuien\u00bb (Pablo Albor\u00e1n), \u00abMi h\u00e9roe\u00bb (Antonio Orozco), \u00abVencer al amor\u00bb (India Mart\u00ednez), e \u00abSay you won't let go\u00bb (James Arthur) entre outras; tam\u00e9n cantou \u00abLucia\u00bb . Ao longo do seu paso polo programa, foi proposto polo p\u00fablico como favorito en d\u00faas ocasi\u00f3ns e nomeado cinco veces polo xurado do programa. Tras ser salvado polo p\u00fablico at\u00e9 en catro ocasiones (tres delas consecutivas), finalmente ser\u00eda expulsado na gala 9. Quedou en noveno lugar.\nTrala s\u00faa sa\u00edda de OT, Cepeda e o resto de compa\u00f1eiros do programa iniciaron a xira \"OT 2017 en concerto\" o 3 de marzo de 2018 en Barcelona e percorreron varias cidades ao longo de todo o ano.. O concerto m\u00e1is multitudinario foi ante 60.000 persoas no emblem\u00e1tico Estadio Santiago Bernabeu, onde lles acompa\u00f1aron grandes artistas como Pastora Soler, Zahara, David Bustamante, Luis Fonsi e Raphael. O 27 e 28 de decembro de 2018 reun\u00edronse de novo para finalizar de forma definitiva esta etapa de concertos, despois do \u00faltimo que fixeron o 25 de agosto en Almer\u00eda, xusto onde a empezaron: no Palau Sant Jordi de Barcelona.\n2018-2020: \"Principios\".\nTrala s\u00faa sa\u00edda do programa, fichou por Universal Music Group e comezou a compo\u00f1er canci\u00f3ns propias, colaborando co cantante Andr\u00e9s Su\u00e1rez, co cal compuxo unha canci\u00f3n titulada \"El Silencio Dijo Si\", e con David Santisteban. A finais do mes de marzo, Cepeda publicou un breve adianto de \u00abPor ti estar\u00e9\u00bb, tema que estar\u00eda inclu\u00eddo posteriormente no seu \u00e1lbum debut.\nEn marzo de 2018, Cepeda acudiu aos Premios Dial celebrados no Centro Internacional de Feiras e Congresos de Tenerife, xunto a alg\u00fans dos seus compa\u00f1eiros de \"OT 2017\" para recoller o galard\u00f3n coma Fen\u00f3meno Musical do ano.\nO 1 de xu\u00f1o de 2018 publicou o seu primeiro sinxelo, titulado \u00abEsta vez\u00bb, o cal debutou na lista de vendas oficial de Espa\u00f1a no n\u00famero 1, e cuxo \u00e9xito lle valeu unha certificaci\u00f3n de platino. Dous d\u00edas despois do lanzamento do primeiro sinxelo do \u00e1lbum, Cepeda anunciou que o seu \u00e1lbum debut sair\u00eda \u00e1 venda o 29 de xu\u00f1o, coincidindo a data co macro-concerto ben\u00e9fico da xira do elenco de Operaci\u00f3n Triunfo 2017 no Estadio Santiago Bernab\u00e9u da cidade de Madrid. Ademais, xunto a Roi M\u00e9ndez e Miriam Rodr\u00edguez (tam\u00e9n concursantes de OT 2017), foi abreconcertos da banda Queen no concerto do 10 de xu\u00f1o no Palau Sant Jordi de Barcelona.\nO 22 de xu\u00f1o de 2018 publicou \u00abLlegas t\u00fa\u00bb, canci\u00f3n que comezou a compo\u00f1er durante a s\u00faa estancia na academia de \"Operaci\u00f3n Triunfo\". Finalmente, unha semana despois, sa\u00edu \u00e1 venda o seu \u00e1lbum debut, \"Principios\", que veu acompa\u00f1ado das s\u00faas primeiras firmas e o anuncio dalgunhas das datas da s\u00faa primeira xira en solitario, e co cal conseguiu situarse no primeiro posto da lista de vendas oficial de Espa\u00f1a, conseguindo ser disco de ouro nunha semana. O \u00e1lbum estar\u00eda cinco semanas consecutivas coma n\u00famero 1.\nDurante ese ano, o cantante participou coma artista convidado en diferentes concertos de compa\u00f1eiros coma Antonio Jos\u00e9, David Otero e Antonio Orozco.. O 10 de outubro de 2018 comezou a s\u00faa primeira xira en solitario, \"Gira Principios\", que se prolongou at\u00e9 o 25 de xaneiro de 2020. \nTralo \u00e9xito do seu primeiro traballo, o 14 de xu\u00f1o de 2019 sacou \u00e1 luz a reedici\u00f3n do seu primeiro \u00e1lbum \"Principios\", baixo o t\u00edtulo de \"\"Nuestros\" \"Principios\"\", conseguindo disco de platino na primeira semana coa venda acumulada do \u00e1lbum orixinal; coma carta de presentaci\u00f3n desta reedici\u00f3n publicou un novo sinxelo, \u00abMi Reino\u00bb, o 24 de maio de 2019. O traballo incl\u00fae os temas orixinais do seu primeiro \u00e1lbum xunto a outros 9 temas, entre os que se atopan colaboraci\u00f3ns con Antonio Jos\u00e9 e India Mart\u00ednez.\nO 28 de setembro de 2019 comezou unha xira de concertos xunto \u00e1 s\u00faa excompa\u00f1eira de OT 2017 Ana Guerra, a \"Gira imginBank\", que se prolongou at\u00e9 o 21 de xaneiro de 2020. Durante estes concertos especiais, Cepeda interpretou un repertorio reducido con temas do seu primeiro \u00e1lbum e posterior reedici\u00f3n.\n2020: \"Con Los Pies En El Suelo\".\nDesde a sa\u00edda da reedici\u00f3n do seu primeiro \u00e1lbum, Cepeda continuou traballando no que se converter\u00eda no seu segundo \u00e1lbum de estudio, que leva por t\u00edtulo \"Con Los Pies En El Suelo\".\nO tema \u00abGentleman\u00bb converteuse no primeiro sinxelo, adianto do \u00e1lbum, sa\u00edndo ao mercado o 13 de marzo de 2020.\nPremios e nomeamentos.\nPremios Cadena Dial\nPremios Notirey (Arxentina)\nPremios Favoritos (Sevilla Magazine)\nTicket of the year 2019 (Ticketmaster)\nPremios Ode\u00f3n\nCoca-Cola For Me Awards (Ecuador)"}
{"id": "499399", "revid": "108718", "url": "https://gl.wikipedia.org/wiki?curid=499399", "title": "Luis Cepeda Fern\u00e1ndez", "text": ""}
{"id": "499400", "revid": "5863", "url": "https://gl.wikipedia.org/wiki?curid=499400", "title": "Cepeda (cantante)", "text": ""}
{"id": "499404", "revid": "839", "url": "https://gl.wikipedia.org/wiki?curid=499404", "title": "Leopardus braccatus", "text": "Leopardus braccatus, denominado vulgarmente na bibliograf\u00eda internacional como gato do Pantanal, \u00e9 unha especie de mam\u00edfero carn\u00edvoro da suborde dos feliformes, familia dos f\u00e9lidos, subfamilia dos felinos, unha das nove (ou dez, segundo os autoes), integradas no x\u00e9nero \"Leopardus\".\nTaxonom\u00eda.\nDescrici\u00f3n.\nA especie foi descrita en 1889 polo paleont\u00f3logo e zo\u00f3logo estadounidense Edward Drinker Cope, especialista en anatom\u00eda comparada, ictiolox\u00eda e herpetolox\u00eda, nun traballo publicado en \"Am. Nat.\", 23: 144.\nSubespecies.\nReco\u00f1\u00e9cense d\u00faas subespecies:\nNota taxon\u00f3mica.\nAt\u00e9 o ano 2020 era considerado como unha subespecie de \"Leopardus colocola\".\nCatracter\u00edsticas.\nO gato do Pantanal \u00e9 de cor parda polas partes superiores, cunha pequena crista ao longo do centro m\u00e1is escura. Na cara ten d\u00faas li\u00f1as escuras transversais en cada meixela. As orellas son avermelladas na base, de cor branca cremosa pola parte exterior e bordeadas por unha banda negra. A garganta \u00e9 abrancazada que se torna a alaranxada cara aos flancos e no ventre. Ten algunhas rosetas de cor marr\u00f3n escuro nos flancos e raias nas patas entre o c\u00f3bado e o pulso. A punta da cola e as patas son negras.\nO seu tama\u00f1o \u00e9 similar ao do gato dom\u00e9stico.\nHai un s\u00f3 informe dun individuo mel\u00e1nico salvaxe no Brasil, a\u00ednda que este patr\u00f3n de pelaxe tam\u00e9n se observou nalg\u00fans esp\u00e9cimes en catividade.\nH\u00e1bitat e distribuci\u00f3n.\nO gato do Pantanal habita en pasteiros e sabanas do centro do Brasil (Mato Grosso e Mato Grosso do Sul, o leste de Bolivia, Uruguai, o oeste de Paraguai e o extremo nordeste da Arxentina (provincia de Formosa).\nEncu\u00f3ntrase desde o nivel do mar at\u00e9 os 2 000 m de altitude. \nDentro das rexi\u00f3ns citadas, ocupa unha gran variedade de h\u00e1bitats, desde prader\u00edas abertas at\u00e9 bosques densos, a\u00ednda que recibe o seu nome vulgar dos humedais do Pantanal do Brasil, Bolivia e Paraguai.\nAs \u00e1reas de distribuci\u00f3n das d\u00faas subespecies est\u00e1n separadas polo r\u00edo Paran\u00e1. \"Leopardus braccatus braccatus\" distrib\u00faese polo centro do Brasil, o leste de Bolivia (Beni), o oeste de Paraguai, e o chaco h\u00famido ou oriental na Arxentina, onde se fotografou na provincia de Formosa. \"Leopardus braccatus munoai\" habita no sur do Brasil (Rio Grande do Sul), todo o Uruguai e a mesopotamia arxentina.\nBiolox\u00eda.\nO gato do Pantanal \u00e9 un animal solitario e de h\u00e1bitos di\u00farnos. Alim\u00e9ntase de pequenos mam\u00edferos, aves terr\u00edcolas, lagartos e serpentes. O seu territorio de caza oscila, segundo as zonas, entre os 3 e os 37 km2.\nNo Brasil co\u00f1\u00e9cense h\u00edbridos entre o gato do Pantanal e \"Leopardus tigrinus\"."}
{"id": "499407", "revid": "23204", "url": "https://gl.wikipedia.org/wiki?curid=499407", "title": "Eden Alene", "text": "Eden Alene (en ; ), nada o 7 de maio de 2000 en Xerusal\u00e9n, \u00e9 unha cantante israel\u00ed de ascendencia xud\u00eda et\u00edope. Ap\u00f3s ga\u00f1ar a s\u00e9tima tempada do concurso de canto \"HaKokhav HaBa\", foi elixida para representar Israel no Festival de Eurovisi\u00f3n 2020, que se \u00eda celebrar en Rotterdam, nos Pa\u00edses Baixos. Trala cancelaci\u00f3n do evento por mor da pandemia por coronavirus, confirmouse que fora elixida de novo de xeito interno para representar o seu pa\u00eds na edici\u00f3n de Eurovisi\u00f3n de 2021."}
{"id": "499409", "revid": "1131", "url": "https://gl.wikipedia.org/wiki?curid=499409", "title": "Tamperelainen", "text": "Tamperelainen \u00e9 un xornal local finland\u00e9s da cidade de Tampere, mais tam\u00e9n \u00e9 distribu\u00eddo nos municipios veci\u00f1os de Kangasala, Lemp\u00e4\u00e4l\u00e4, Nokia, Pirkkala\u00a0e Yl\u00f6j\u00e4rvi. Foi fundado o 19 de setembro de 1957.\nO xornal ten unha tirada de 142\u00a0000 exemplares na s\u00faa edici\u00f3n dos m\u00e9rcores e de 105\u00a0000 na edici\u00f3n da fin de semana, as\u00ed como unha gran tirada mensual de 183\u00a0000 exemplares."}
{"id": "499412", "revid": "25871", "url": "https://gl.wikipedia.org/wiki?curid=499412", "title": "Sandra S\u00e1nchez S\u00e1nchez", "text": "Sandra S\u00e1nchez S\u00e1nchez, nada o 17 de marzo de 1988 en Boiro, \u00e9 unha reimeira galega. Ga\u00f1ou a Bandeira da Concha cinco veces e a Liga ACT feminina d\u00faas veces. \nTraxectoria.\nComezou a remar no equipo de Cabo da Cruz e desde 2008 ga\u00f1ou cinco bandeiras da Concha coa selecci\u00f3n galega e logo coa Sociedade Deportiva R\u00edas Baixas. Cando o equipo se disolveu en 2016, seguiu remando en Cabo da Cruz e clasificouse na liga da Concha. Empezou a competir no Club de Remo N\u00e1utico de Ribeira no que tam\u00e9n \u00e9 adestradora, e co que quedou terceira na Concha en 2017 e 2018."}
{"id": "499418", "revid": "23204", "url": "https://gl.wikipedia.org/wiki?curid=499418", "title": "Escrita tartesa", "text": ""}
{"id": "499419", "revid": "5863", "url": "https://gl.wikipedia.org/wiki?curid=499419", "title": "Jos\u00e9 Ram\u00f3n Calder\u00f3n Ramos", "text": ""}
{"id": "499420", "revid": "5863", "url": "https://gl.wikipedia.org/wiki?curid=499420", "title": "Ram\u00f3n Calder\u00f3n Ramos", "text": ""}
{"id": "499421", "revid": "89787", "url": "https://gl.wikipedia.org/wiki?curid=499421", "title": "Kulttuuritalo Laikku", "text": "O Kulttuuritalo Laikku (en galego \"Casa da cultura Laikku\") \u00e9 un centro de arte e eventos da cidade de Tampere (Finlandia), inaugurado o 28 de abril de 2018. Est\u00e1 situado no n\u00famero 4 de Keskustori (Praza Central), nas proximidades do Tammerkoski. O edificio foi co\u00f1ecido anteriormente como Antiga Biblioteca ao ter acollido a antiga biblioteca principal da cidade. O edificio foi dese\u00f1ado por Jussi e Toivo Paatela e as obras finalizaron en 1925."}
{"id": "499422", "revid": "1888", "url": "https://gl.wikipedia.org/wiki?curid=499422", "title": "Faustino Cela Sanmartino", "text": ""}
{"id": "499425", "revid": "839", "url": "https://gl.wikipedia.org/wiki?curid=499425", "title": "Leopardus tigrinus", "text": "Leopardus tigrinusus \u00e9 unha especie de mam\u00edfero carn\u00edvoro da suborde dos feliformes, familia dos f\u00e9lidos, subfamilia dos felinos, unha das nove (ou dez, segundo os autores), integradas no x\u00e9nero \"Leopardus\".\nTaxonom\u00eda.\nDescrici\u00f3n.\nA especie foi descrita en 1775 polo naturalista alem\u00e1n Johann Christian Daniel von Schreber, nun traballo publicado en \"Die S\u00e4ugethiere\", 2 (15): pl. 106[1775]; v\u00e9xase tam\u00e9n o texto, en 3 (23):396[1777].\nSubespecies.\nSegundo \"MSW\", reco\u00f1\u00e9cense as seguintes catro subespecies:\nNota taxon\u00f3mica.\nA subespecie \"Leopardus tigrins guttulus\" hoxe est\u00e1 considerada como unha especie diferente, \"Leopardus guttulus\" (Hensel, 1872), En 2013 prop\u00faxose asignar a poboaci\u00f3n do sur do Brasil na nova especie \"L. guttulus\", xa que se comprobou que non se cruzaba coa poboaci\u00f3n de \"L. tigrinus\" no nord\u00e9s deste pa\u00eds.\nCaracter\u00edsticas.\n\"Leopardus tigrinus\" asem\u00e9llase a \"Leopardus wiedii\" e a \"L. pardalis\", pero \u00e9 m\u00e1is pequeno, e cun corpo mais esvelto e co foci\u00f1o m\u00e1is estreito. \nAlcanza unha lonxitude de cabeza e tronco de 39 a 759\u00a0cm, cunha cola de 20 a 42\u00a0cm de longo. A altura na cruz oscila entre os 22 e os 30\u00a0cm. A\u00ednda que \u00e9 algo m\u00e1is longo que un gato dom\u00e9stico medio, \"Leopardus tigrinus\" \u00e9 xeralmente m\u00e1is lixeiro, e a s\u00faa masa corporal var\u00eda entre 1,5 e 3 kg.\nA s\u00faa pelaxe \u00e9 grosa e suave, de coloraci\u00f3n que vai da parda clara \u00e1 ocre escura, con numerosas rosetas mouras no dorso e nos flancos. As partes inferiores son p\u00e1lidas con manchas escuras, e a cola est\u00e1 anelada. A parte posterior das orellas \u00e9 negra con ocelos. As rosetas son negras ou pardas, abertas no centro e de forma irregular. As patas te\u00f1en puntos negros de tama\u00f1o mediano, que se estreitan a puntos m\u00e1is pequenos na parte inferior.\nH\u00e1bitat e distribuci\u00f3n.\nH\u00e1bitat.\n\"Leopardus togrinus\" enc\u00f3ntrase nunha ampla gama de h\u00e1bitats, desde terras baixas semi\u00e1ridas at\u00e9 bosques de monta\u00f1a, en Costa Rica, Panam\u00e1 e na metade norte de Am\u00e9rica do Sur, normalmente en cotas altas, pero pode tam\u00e9n adaptarse en zonas m\u00e1is baixas.\nDistribuci\u00f3n.\nDas tres subespecies actualmente v\u00e1lidas, unha delas est\u00e1 en perigo de extinci\u00f3n, \"Leopardus tigrinus oncilla\", end\u00e9mica de Centroam\u00e9rica, estim\u00e1ndose que s\u00f3 quedan ag\u00fans exemplares en Costa Rica.\n\"Leopardus tigrinus pardinoides\" enc\u00f3ntrase no oeste de Venezuela, en Colombia, Ecuador e o Per\u00fa.\n\"Leopardus tigrinus tigrinus\" habita no leste de Venezuela, na Guyana e no nordeste do Brasil.\nPola s\u00faa parte, \"Leopardus guttulus\", antes considerado como subespecie de \"L. tigrinus\", \u00e1chase no centro e sur do Brasil, no Uruguai, Paraguai e no norte da Arxentina.\nBiolox\u00eda.\nCaza roedores e paxaros. O per\u00edodo de xestaci\u00f3n \u00e9 de 74 a 76 d\u00edas. Normalmente as femias s\u00f3 paren un cachorro, pero a camada pode chegar at\u00e9 tres. A lonxevidade est\u00edmase nuns 17 anos; en catividade est\u00e1 documentada at\u00e9 o 20 anos.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) aval\u00eda o status da especie cono \"VU\" (vulnerable)) porque a s\u00faa poboaci\u00f3n est\u00e1 ameazada pola deforestaci\u00f3n e a conversi\u00f3n do seu h\u00e1bitat en terras agr\u00edcolas."}
{"id": "499426", "revid": "6028146", "url": "https://gl.wikipedia.org/wiki?curid=499426", "title": "Supertamarcos", "text": "Os supertamarcos ou celtas supertamarcos (en ) eran unha antiga tribo celta de Gallaecia, un pobo galaico lucense que viviu no oeste da actual Galicia, na comarca do Xallas.\nHistoria.\nSegundo a \"Naturalis historia\" de Plinio o Vello, antes da romanizaci\u00f3n de Galicia a zona da antiga Comarca de Carnota, estaba poboada pola tribo galaica dos supertamarcos (de al\u00e9n do Tambre), que despois quedaron integrados no \"conventus lucensis\". Esta denominaci\u00f3n foi seguida por Tolomeo e Estrab\u00f3n.\nPomponio Mela foi outro dos autores que no s\u00e9culo I describiu a tribo dos supertamarcos no seu \"De Chorographia\":\nEstelas funerarias.\nCons\u00e9rvanse cinco estelas funerarias que conte\u00f1en referencias \u00e1 tribo dos celtas supertamarcos, curiosamente todas elas aparecidas moi lonxe da situaci\u00f3n orixinal desta tribo:"}
{"id": "499427", "revid": "72012", "url": "https://gl.wikipedia.org/wiki?curid=499427", "title": "JCSat 4", "text": ""}
{"id": "499428", "revid": "72012", "url": "https://gl.wikipedia.org/wiki?curid=499428", "title": "ProtoStar 1", "text": ""}
{"id": "499429", "revid": "23204", "url": "https://gl.wikipedia.org/wiki?curid=499429", "title": "Celtici Supertamarici", "text": ""}
{"id": "499430", "revid": "72012", "url": "https://gl.wikipedia.org/wiki?curid=499430", "title": "New Dawn", "text": ""}
{"id": "499431", "revid": "23204", "url": "https://gl.wikipedia.org/wiki?curid=499431", "title": "Celtas supertamarcos", "text": ""}
{"id": "499432", "revid": "15490", "url": "https://gl.wikipedia.org/wiki?curid=499432", "title": "Mar\u00eda de los \u00c1ngeles Cu\u00f1a B\u00f3veda", "text": ""}
{"id": "499434", "revid": "88215", "url": "https://gl.wikipedia.org/wiki?curid=499434", "title": "Copa de Espa\u00f1a de Rally", "text": "A Copa de Espa\u00f1a de Rally foi unha competici\u00f3n de rally organizada pola Real Federaci\u00f3n Espa\u00f1ola de Automobilismo que se disputou en Espa\u00f1a entre 1984 e 1992 independente do Campionato de Espa\u00f1a de Rally. A maior\u00eda das probas que formaron parte do mesmo eran probas habituais do Campionato de Espa\u00f1a, que ao sa\u00edr do calendario deste foron puntuables para a Copa de Espa\u00f1a."}
{"id": "499435", "revid": "88215", "url": "https://gl.wikipedia.org/wiki?curid=499435", "title": "Copa de Espa\u00f1a de Rallys", "text": ""}
{"id": "499436", "revid": "88215", "url": "https://gl.wikipedia.org/wiki?curid=499436", "title": "RFEDA", "text": ""}
{"id": "499438", "revid": "85894", "url": "https://gl.wikipedia.org/wiki?curid=499438", "title": "Luc\u00eda Mu\u00f1oz Dalda", "text": " \nLuc\u00eda Miriam Mu\u00f1oz Dalda, nada en Palma o 25 de setembro de 1993, \u00e9 unha pol\u00edtica balear, de Podemos, deputada no Congreso dos Deputados de Espa\u00f1a nas XIII e XIV lexislaturas.\nTraxectoria.\nEstudou Ciencias Pol\u00edticas e Cooperaci\u00f3n Internacional na Universidade Carlos III de Madrid. Traballou como t\u00e9cnico de proxectos para a ONG Enginyeria Sense Fronteres. Foi elixida deputada polas Illas Baleares nas Elecci\u00f3ns xerais de abril e nas Elecci\u00f3ns xerais de novembro de 2019, pasando a formar parte do grupo parlamentario confederal de Unidas Podemos-En Com\u00fa Podem-Galicia en Com\u00fan, "}
{"id": "499439", "revid": "5863", "url": "https://gl.wikipedia.org/wiki?curid=499439", "title": "Luc\u00eda Miriam Mu\u00f1oz Dalda", "text": ""}
{"id": "499441", "revid": "5863", "url": "https://gl.wikipedia.org/wiki?curid=499441", "title": "Xos\u00e9 Cend\u00f3n Docampo", "text": ""}
{"id": "499442", "revid": "5863", "url": "https://gl.wikipedia.org/wiki?curid=499442", "title": "Xos\u00e9 Manuel Cend\u00f3n Docampo", "text": ""}
{"id": "499443", "revid": "5863", "url": "https://gl.wikipedia.org/wiki?curid=499443", "title": "Jos\u00e9 Cend\u00f3n", "text": ""}
{"id": "499444", "revid": "5863", "url": "https://gl.wikipedia.org/wiki?curid=499444", "title": "Jos\u00e9 Cend\u00f3n Docampo", "text": ""}
{"id": "499445", "revid": "5863", "url": "https://gl.wikipedia.org/wiki?curid=499445", "title": "Jos\u00e9 Manuel Cend\u00f3n Docampo", "text": ""}
{"id": "499446", "revid": "5863", "url": "https://gl.wikipedia.org/wiki?curid=499446", "title": "Jos\u00e9 Manuel Cend\u00f3n", "text": ""}
{"id": "499447", "revid": "1888", "url": "https://gl.wikipedia.org/wiki?curid=499447", "title": "Octavio Garc\u00eda", "text": "Octavio Garc\u00eda Fern\u00e1ndez, nado en Vilach\u00e1 Pedrosa (Veiga, Becerre\u00e1) cara a 1882 e finado no mesmo lugar o 29 de setembro de 1953, foi un avogado e pol\u00edtico galego.\nTraxectoria.\nFoi fiscal municipal de Becerrea en 1905, e xu\u00edz municipal de Becerre\u00e1 en 1907. Militante do Partido Liberal, foi elixido deputado provincial polo polo distrito de Fonsagrada-Becerre\u00e1 en 1915. Foi un dos asinantes do manifesto anticaciquil dirixido ao distrito de Becerre\u00e1 en maio de 1930 con Mauro Fern\u00e1ndez, Faustino Cela e Jos\u00e9 de Boado. Na Rep\u00fablica foi alcalde de Becerre\u00e1. Militou en Izquierda Republicana, da que foi directivo en Lugo. Foi nomeado xestor da Deputaci\u00f3n provincial de Lugo polo distrito de Becerre\u00e1-Fonsagrada en decembro de 1935 e elixido presidente da Comisi\u00f3n xestora da Deputaci\u00f3n o 30 de decembro. Continuou no cargo at\u00e9 marzo de 1936. Co golpe de Estado do 18 de xullo de 1936 foi detido o 1 de decembro e ingresou na cadea de Lugo. Estivo detido sen procesamento xudicial ata o 11 de marzo de 1938 e foi condenado ao desterro en Soria. Foi sancionado polo Tribunal de Responsabilidades Pol\u00edticas ao pago dunha forte multa e cinco anos de inhabilitaci\u00f3n. Finou en Vilach\u00e1 Pedrosa o 29 de setembro de 1953.\nVida persoal.\nCasou en Becerre\u00e1 con Ana Fern\u00e1ndez Poy en 1920, e foi pai de Seraf\u00edn e Mar\u00eda Garc\u00eda Fern\u00e1ndez."}
{"id": "499448", "revid": "1888", "url": "https://gl.wikipedia.org/wiki?curid=499448", "title": "Octavio Garc\u00eda Fern\u00e1ndez", "text": ""}
{"id": "499449", "revid": "72012", "url": "https://gl.wikipedia.org/wiki?curid=499449", "title": "DLA 1", "text": ""}
{"id": "499450", "revid": "72012", "url": "https://gl.wikipedia.org/wiki?curid=499450", "title": "DLA 2", "text": ""}
{"id": "499451", "revid": "10599", "url": "https://gl.wikipedia.org/wiki?curid=499451", "title": "Primeira divisi\u00f3n espa\u00f1ola 2017/18", "text": "A tempada 2017\u201318 da Primeira Divisi\u00f3n (por motivos de patrocinio LaLiga Santander) foi a 87\u00aa edici\u00f3n da m\u00e1xima categor\u00eda do f\u00fatbol en Espa\u00f1a. Comezou o 18 de agosto de 2017 e rematou o 20 de maio de 2018. O campi\u00f3n foi o FC Barcelona, que terminou a 14 puntos do segundo clasificado, o Atl\u00e9tico de Madrid, e a 17 puntos do terceiro, o Real Madrid.\nA m\u00e1xima categor\u00eda contou con dous representantes galegos por cuarto ano consecutivo, o Celta de Vigo e o Deportivo da Coru\u00f1a, a\u00ednda que o equipo coru\u00f1\u00e9s finalizou no 18\u00ba posto e perdeu a categor\u00eda."}
{"id": "499452", "revid": "10599", "url": "https://gl.wikipedia.org/wiki?curid=499452", "title": "Primeira divisi\u00f3n espa\u00f1ola 2018/19", "text": "A tempada 2018\u201319 da Primeira Divisi\u00f3n (por motivos de patrocinio LaLiga Santander) foi a 88\u00aa edici\u00f3n da m\u00e1xima categor\u00eda do f\u00fatbol en Espa\u00f1a. Comezou o 17 de agosto de 2018 e rematou o 19 de maio de 2019. O campi\u00f3n foi o FC Barcelona, por 26\u00aa vez na s\u00faa historia e por cuarta vez en cinco anos, cunha distancia de 11 puntos sobre o segundo clasificado, o Atl\u00e9tico de Madrid, e a 19 puntos do terceiro, o Real Madrid.\nA m\u00e1xima categor\u00eda contou cun representante galego, o Celta de Vigo. Nesta tempada debutou a Sociedad Deportiva Huesca en Primeira Divisi\u00f3n e, por primeira vez na historia, a Comunidade de Madrid contou con cinco representantes na categor\u00eda: Atl\u00e9tico de Madrid, Real Madrid, Getafe CF, CD Legan\u00e9s e Rayo Vallecano."}
{"id": "499456", "revid": "88215", "url": "https://gl.wikipedia.org/wiki?curid=499456", "title": "5\u00ba Rally Mil Vistas", "text": ""}
{"id": "499457", "revid": "88215", "url": "https://gl.wikipedia.org/wiki?curid=499457", "title": "Rally Mil Vistas", "text": "O Rally Mil Vistas foi unha proba de rally que se celebrou anualmente entre 1990 e 1994 no concello de Muros e nos arredores, organizada por Senra Sport. A primeira edici\u00f3n celebrouse co nome de Rally da Coru\u00f1a resultando ga\u00f1ador Germ\u00e1n Castrill\u00f3n cun Ford Sierra Cosworth, pasando a chamarse nas seguintes edici\u00f3ns \"Rally Mil Vistas\". Era puntuable para o Campionato de Galicia de Rally.\nHistoria.\nEn 1990 a Escuder\u00eda Centollo, que vi\u00f1a organizando o Rally da Coru\u00f1a dende os anos 60 cedeulle os dereitos de uso do nome a Senra Sport, o equipo fundado por Manuel Senra pouco antes, que deste xeito pasou a organizar o rally en Muros, a\u00ednda que co nome de 18\u00ba Rally da Coru\u00f1a. Ademais de por Muros, aquela primeira edici\u00f3n discorreu polos concellos de Carnota, Dumbr\u00eda, Mazaricos e Vimianzo, resultando ga\u00f1adores Germ\u00e1n Castrill\u00f3n e Estrella Castrill\u00f3n a bordo dun Ford Sierra Cosworth, mentres que Manuel Senra e Jos\u00e9 Maceiras remataban segundo co seu Peugeot 205 GTI e o lucense Jos\u00e9 Luis Montero cun Lancia Delta Integrale completaba o podio. Ademais con esta vitoria, Castrill\u00f3n lograba os puntos necesarios para proclamarse campi\u00f3n galego por primeira vez na s\u00faa carreira.\nEn 1991 a proba pasou a chamarse Rally Mil Vistas, facendo referencia \u00e1s vistas paisax\u00edsticas que pos\u00fae a contorna no que se celebraba. Germ\u00e1n Castrill\u00f3n, que acudiu ao rally con Jos\u00e9 Manuel L\u00f3pez Castrill\u00f3n como copiloto, substitu\u00edndo a s\u00faa t\u00eda Estrella Castrill\u00f3n que se recuperaba a\u00ednda do grave accidente sufrido no 27\u00ba Rally R\u00edas Baixas, volveu lograr a vitoria, facilitada polos problemas dos seus principais rivais: Manuel Senra, que estaba marcando os mellores tempos nos primeiros treitos, tivo que retirarse despois de que o seu Peugeot 309 GTI quedase sen presi\u00f3n do aceite, mentres que o Citro\u00ebn AX Sport de Arturo Rial e Mario Pazos caeu ao r\u00edo, tendo que sa\u00edren polo port\u00f3n traseiro. A pesar do seu abandono, o rally serviulle a Rial para proclamarse campi\u00f3n galego por segunda vez, xa que o seu principal rival no campionato, Antonio Garrido, non acudiu \u00e1 proba. Javier Pi\u00f1eiro e Carlos Cascallar ocuparon o segundo caix\u00f3n do podio, mentres que Miguel Dopico e \u00c1lvaro Louro fixeron o propio no terceiro.\nO Rally Mil Vistas de 1992 foi a derradeiro cita da tempada e chegouse a el co t\u00edtulo xa decidido a favor de Castrill\u00f3n, polo que este preferiu non participar. Sen o seu m\u00e1ximo rival, Manuel Senra, de novo co 309 GTI, logrou a vitoria comodamente por diante dos Citro\u00ebn AX Sport de Javier Paz e Juan Carlos T\u00e1boas, nunha carreira marcada polas malas condici\u00f3ns meteorol\u00f3xicas, que provocaron numerosos abandonos e problemas aos participantes.\nA edici\u00f3n de 1993 estaba programada inicialmente para outubro pero problemas burocr\u00e1ticos fixeron que se adiase ata decembro, pechando deste xeito a tempada 1993. Germ\u00e1n Castrill\u00f3n logrou a s\u00faa terceira vitoria, esta vez conducindo un Ford Escort Cosworth, co que lle sacou m\u00e1is dun minuto a Miguel Dopico, que levaba un coche do mesmo modelo, e m\u00e1is de dous minutos ao leon\u00e9s Roberto M\u00e9ndez, sobre un Renault Clio 16v. Senra, que foi segundo gran parte do rally, tivo que abandonar a falta de catro treitos pola rotura dun palier.\nEn 1994 celebrouse a quinta e derradeira edici\u00f3n do rally. Nesta ocasi\u00f3n, na que destacaron as ausencias de Germ\u00e1n Castrill\u00f3n e Manuel Senra, a vitoria foi para Miguel Dopico, seguido por Arturo Rial e Jos\u00e9 Mar\u00eda Magdaleno."}
{"id": "499458", "revid": "6399839", "url": "https://gl.wikipedia.org/wiki?curid=499458", "title": "Marge Simpson", "text": "Marjorie Jacqueline \"Marge\" Bouvier-Simpson \u00e9 un personaxe de ficci\u00f3n da serie de televisi\u00f3n de debuxos animados \"The Simpsons\". \u00c9 a esposa de Homer e os seus fillos son Bart, Lisa e Maggie. Ten un notable protagonismo e complexidade na serie, a\u00ednda que \u00e9 un dos personaxes principais con menos popularidade.\nMarge foi concibida polo caricaturista Matt Groening e debutou na televisi\u00f3n o 19 de abril de 1987, na curtametraxe de debuxos animados titulada \"Good Night\" do programa de variedades \"The Tracey Ullman Show\".\nPapel nos \"Simpson\".\n\"Os Simpson\" emprega un horario fluctuante no que os personaxes non revelan fisicamente as s\u00faas idades e, como tal, as\u00famese que a serie est\u00e1 fixada no ano actual. En varios episodios, os sucesos asoci\u00e1ronse a per\u00edodos de tempo espec\u00edficos, a\u00ednda que esta li\u00f1a de tempo foi contradita en episodios posteriores. Marge Simpson \u00e9 a esposa de Homer Simpson e a nai de Bart, Lisa e Maggie Simpson. Foi criada polos seus pais, Jacqueline e Clancy Bouvier. Ten d\u00faas irm\u00e1s, Patty e Selma, que son xemelgas, ambas as d\u00faas desaproban vocalmente a Homer. No episodio \"The Way We Was\" (emitido na segunda tempada, en 1991), rev\u00e9lase a trav\u00e9s de flashback que Marge estudou no Springfield High School e no seu \u00faltimo curso co\u00f1eceu a Homer Simpson. Inicialmente foi cautelosa no trato con Homer, pero aceptou ir ao baile con el, a\u00ednda que acabou acudindo ao evento acompa\u00f1ada de Artie Ziff. Non obstante, arrepentiuse de ir ao baile con Artie e acabou buscando a Homer. Despois de que os dous estiveran sa\u00edndo durante varios anos, Marge e Homer planeaban casar, pero meses antes, Marge descubriu que estaba embarazada de Bart, e ela e Homer avanzaron o matrimonio e finalmente casaron pouco tempo despois, logo, nunha pequena capela. Bart naceu pouco despois e a parella comprou a s\u00faa primeira casa. O episodio \"That '90s Show\" (emitido na 19a tempada en 2008) contrad\u00ed boa parte da historia. Por exemplo, revelouse que Marge e Homer non ti\u00f1an fillos a principios dos anos 90, a\u00ednda que episodios anteriores suxeriran que Bart e Lisa naceron nos anos 80.\nIdade.\nNo episodio \"Unha vida turbulenta\" da primeira tempada, dise que a idade de Marge \u00e9 34 anos. Moitos episodios despois, con todo, dise que Marge ten 36 anos, posiblemente como un reflexo de que ela e Homer acudiron ao vix\u00e9simo aniversario da reuni\u00f3n do ximnasio. Na tempada 17, no episodio Rescate Margie!. En \"Bart Works at Night\", di que viviu en Springfield durante 34 anos. O seu aniversario pode ser en maio (segundo o episodio Kiss Kiss Bang Bangalore. A\u00ednda que no episodio no que conta coa participaci\u00f3n especial de Ronaldo, futbolista, di que est\u00e1 de aniversario na mesma data que Pel\u00e9, \u00e9 dicir, o 23 de outubro. Do mesmo xeito, di que naceu o mesmo d\u00eda que Randy Quaid e Meg Ryan. Isto demostra que Marge \u00e9 probablemente o personaxe coa s\u00faa data de nacemento menos precisa. Foi adicta \u00e1s m\u00e1quinas comecartos e foi arrestada inxustamente nun episodio. Converteuse en alcoh\u00f3lica intentando seguir o ritmo de bebida do seu marido. Noutro abriu un ximnasio, era oficial de polic\u00eda en Sprinfield e tam\u00e9n foi profesora substituta na aula de Bart. Noutro episodio, era unha fisiculturista que abusaba de moitos esteroides. Despois de innumerables problemas e vergo\u00f1a, conseguiu recuperarse. A pesar da aparente imaxe dunha esposa estadounidense est\u00e1ndar, Marge \u00e1s veces s\u00e9ntese moi soa e frustrada, sobre todo porque ten dificultades para facer novos amigos e cando atopa a un amigo, Homer b\u00f3tao a perder todo coa s\u00faa inc\u00f3moda forma de ser. Nun episodio tam\u00e9n se revelou que adoraba ao primeiro Beatles Ringo Starr.\nMarge a\u00ednda ten d\u00faas irm\u00e1s, xemelgas, a recentemente asumida lesbiana Patty Bouvier, que xa se implicou co director Skinner, e Selma Bouvier, que se involucrou con varios homes de Springfield, inclu\u00eddos Sideshow Bob, Troy McClure e incluso o av\u00f3 Simpson.\nCo\u00f1ecementos e habilidades.\nMarge \u00e9 unha artista con talento. Cando era adolescente ti\u00f1a unha intensa paix\u00f3n por Ringo Starr, pint\u00e1ndolle varios retratos (Pincel con grandeza). De feito, demostra talento art\u00edstico noutras \u00e1reas, como a posibilidade de facer esculturas a tama\u00f1o natural con pa\u00ed\u00f1os de paletas, como se ve no episodio \"Ice Cream of Margie (with the Light Blue Hair)\". Marge tam\u00e9n \u00e9 unha boa coci\u00f1eira. E xa mostrou unha inclinaci\u00f3n empresarial, a\u00ednda que o seu negocio de pretzels non funcionou (The Twisted World of Marge Simpson). Tam\u00e9n traballou brevemente en \"Au Naturel\", a panader\u00eda er\u00f3tica en Springfield, a\u00ednda que inxenuamente desco\u00f1ec\u00eda a natureza do resultado final da reposter\u00eda que elaborou (\"Sex, Pies and Idiot Scrapes\").\nFamilia.\nHomer Jay Simpson.\nA\u00ednda que a s\u00faa relaci\u00f3n con Homer sufriu innumerables probas e tensi\u00f3ns ao longo da serie, como o matrimonio \"accidental\" de Homer con Amber e o coqueteo de Marge con Jacques, o matrimonio de Marge e Homer parece resistilo a todo. episodio da 7a tempada no que Marge se separa del pero ao final foi s\u00f3 un so\u00f1o.\nBart Simpson.\nMarge decepcionase a mi\u00fado con Bart, pero a\u00ednda as\u00ed o quere. E co coraz\u00f3n pesado, acepta as actitudes problem\u00e1ticas do seu fillo. Marge normalmente obriga a Bart a facer un servizo comunitario para compensar o seu mal comportamento. A pesar diso, Marge \u00e9 mil veces m\u00e1is compasiva, cari\u00f1osa e comprensiva que Homer cara a Bart, e pensa nel como o seu \"tipo especial\".\nLisa Simpson.\nLisa e Marge en xeral te\u00f1en unha boa relaci\u00f3n. Pero a pesar desta estreita relaci\u00f3n, Marge non entende a Lisa cando explica o seu punto de vista dun xeito m\u00e1is intelectual.\nMaggie Simpson.\nMaggie est\u00e1 moi preto da s\u00faa nai e, debido \u00e1 s\u00faa curta idade, sempre est\u00e1 acompa\u00f1ada de toda a casa. \u00c9 probable que Maggie sexa a favorita de Marge."}
{"id": "499459", "revid": "5474952", "url": "https://gl.wikipedia.org/wiki?curid=499459", "title": "Jacqueline Bouvier (The Simpsons)", "text": ""}
{"id": "499460", "revid": "85894", "url": "https://gl.wikipedia.org/wiki?curid=499460", "title": "As Casas da Feira, Cot\u00e1, Friol", "text": "As Casas da Feira \u00e9 un lugar da parroquia de San Marti\u00f1o de Cot\u00e1 no Concello de Friol. O seu nome deriva da feira que se celebraba o d\u00eda 18 de cada mes nese lugar. Esta feira xa non se celebra a\u00ednda que foi moi co\u00f1ecida durante os s\u00e9culos XIX e XX, con moitas an\u00e9cdotas e referencias na prensa. O produto estrela desta feira era o queixo, o que levou a que a aldea fose co\u00f1ecida co nome de \"Cot\u00e1 dos queixos\". As casas e edificaci\u00f3ns (entre elas os vellos pendellos da feira) que quedaron ao redor do lugar da Feira co\u00f1\u00e9cense como As Casas da Feira. Neste lugar tam\u00e9n hai unha fonte e acc\u00e9dese dende a ponte sobre o r\u00edo Narla que separa o lugar da aldea de Cot\u00e1."}
{"id": "499461", "revid": "88215", "url": "https://gl.wikipedia.org/wiki?curid=499461", "title": "27\u00ba Rally R\u00edas Baixas", "text": ""}
{"id": "499462", "revid": "88215", "url": "https://gl.wikipedia.org/wiki?curid=499462", "title": "18\u00ba Rally da Coru\u00f1a", "text": ""}
{"id": "499463", "revid": "5664638", "url": "https://gl.wikipedia.org/wiki?curid=499463", "title": "Lista de personaxes de The Simpsons", "text": "Xunto coa familia Simpson, \"The Simpsons\" incl\u00fae unha gran variedade de personaxes: compa\u00f1eiros de traballo, profesores, amigos da familia, parentes estendidos, cidad\u00e1ns, celebridades locais e personaxes de ficci\u00f3n. Os creadores orixinalmente pretend\u00edan a moitos destes personaxes como bromas de sempre ou para cumprir as funci\u00f3ns necesarias na cidade. Alg\u00fans deles ga\u00f1aron papeis e, posteriormente, protagonizaron os seus propios episodios. Segundo o creador Matt Groening, o programa adoptou o concepto dun gran reparto de apoio do programa de comedia de bosquejo canadense Second City Television.\nOs principais personaxes do episodio, a familia Simpson, figuran en primeiro lugar; os demais caracteres aparecen ordenados por orde alfab\u00e9tica. Enumeraranse s\u00f3 os personaxes principais, de apoio e recorrentes . Para outros personaxes recorrentes, consulte Lista de caracteres recorrentes de The Simpsons.\nA familia principal.\nHomer Simpson.\nHomer Jay Simpson - o pai da familia de 38 anos. Traballa como inspector de seguridade na planta / central nuclear de Springfield e traballou tam\u00e9n como bombeiro voluntario; inventor (frustrado); (relaci\u00f3n) profesor; Vendedor de veh\u00edculos, condutor de ambulancia, camioneiro, soplador de neve; \"desordenado Mart\", encargado do seu pai; core\u00f3grafo de famosos (especialmente xogadores); vendedor de azucre, agricultor; O cantante e compositor de Bem Afinados, astronauta, substitu\u00edu ao presentador de Krust; cr\u00edtico gastron\u00f3mico; misioneiro; traballou no casino de Mr Burns; condutor monorail; artista pl\u00e1stico (cando non pode configurar o seu churrasco); cazador de recompensas, comisario de saneamento; reverendo; contrabandista de bebidas; gardacostas do alcalde; condutor de carreta de xeado, etc. Enc\u00e1ntalle a cervexa e as rosquillas Duff. \u00c9 un alienado, pat\u00e9tico , sen moito prop\u00f3sito na vida e un completo en\u00e9rxico (no sentido de ser retardo). Reco\u00f1ecido mundialmente polo seu gru\u00f1ido \"D'oh!\" que non ten significado real. O seu pai admitiu que a s\u00faa primeira palabra foi mentira. Homer aparece en todos os episodios.\nMarge Simpson.\nMarjorie Jacqueline \"Marge\" Bouvier-Simpson: a nai da familia de 38 anos, ama de casa t\u00edpica, de orixe francesa (non \"descendente\", xa que os seus tres descendentes non son franceses), preoc\u00fapase fillos e o seu marido que sempre causan problemas, queda zurda. Ga\u00f1ou unha medalla de ouro nos Xogos Ol\u00edmpicos de inverno en Vancouver, Canad\u00e1 en 2010.\nBart Simpson.\nBartholomew J. Simpson - o fillo maior, de 10 anos, o primox\u00e9nito da familia caracterizado por ter un mal comportamento e un baixo rendemento escolar, sendo totalmente oposto \u00e1 s\u00faa irm\u00e1 Lisa. Idolatra ao televisivo pallaso Krusty, ten por amigo fiel a Milhouse e por mascota a un can chamado \"Santa's Little Helper\".\nLisa Simpson.\nLisa Marie Simpson, a filla media - totalmente diferente do resto da familia - ten 8 anos e est\u00e1 dotada, intelectual, estudosa, vexetariana e ambientalista , toca perfectamente o saxof\u00f3n e adora o jazz . \u00c9 adepto ao budismo, ao contrario do resto da familia, que segue o cristianismo.\nMaggie Simpson.\nMargaret \"Maggie\" Simpson - (16 de xu\u00f1o de 1988) a filla menor, de s\u00f3 1 ano. El s\u00f3 mant\u00e9n o chupete , pero toma un papel decisivo nalg\u00fans episodios como \"Who Killing Mr. Burns\" nos que \"accidentalmente\" disparou ao se\u00f1or Burns. No episodio \"Poppa's Got a New New Badge\", non obstante, demostra unha formidable experiencia cando sae de acci\u00f3n cun rifle a un grupo de mafiosos que ameazaron ao seu pai. Posteriormente esconde a pistola no berce.\nFamiliares secundarios da familia Simpson.\nAbraham Simpson.\nAbraham \"Abe\" Jedediah Simpson II - 83 anos, \u00e9 un personaxe octoxenario. Homer Jay Simpson, Herbert Powell Simpson e Abbie Winston Simpson; av\u00f3 de Lisa Simpson, Bart Simpson e Maggie Simpson. Vive no asilo de Springfield cos seus amigos. Ti\u00f1a a s\u00faa propia casa, que vendeu para que o seu fillo Homer puidese mercar a s\u00faa e casarse, segundo un episodio particular. Despois de vivir un tempo na casa de Homer, foi enviado ao asilo. A s\u00faa vida amorosa est\u00e1 preocupada, sendo abandonada pola nai de Homer, que se converteu nun pol\u00edtico perseguido. Tam\u00e9n tivo outro fillo, ademais de Homer, que non lle era co\u00f1ecido. F\u00edxose coa nai maior de Marge, nun episodio que foi parodia da escena final da pel\u00edcula de 1967 \"The Graduate\". Noutro episodio casou e divorciouse con Selma Bouvier, unha das cu\u00f1adas de Homer e co\u00f1ecida polas s\u00faas incontables exes. - maridos. \u00c1s veces, mentres fala da s\u00faa xuventude e guerra, ou das guerras, como parece que loitou nas d\u00faas guerras mundiais, adormece. Noutras ocasi\u00f3ns, conta historias longas e xeralmente inconsistentes -por exemplo, \u00e9 galardoado co invento do ba\u00f1o e sendo o que provocou que os cans e os gatos se odiaran mutuamente- e amosa comportamentos err\u00e1ticos, con certas probas de sufrir senilidade. mala sa\u00fade. Entre as s\u00faas historias de guerra est\u00e1 a da \u00e9poca que encabezou o grupo m\u00e1is valente de todos, o Peixe Infernal, no que participou o se\u00f1or Burns, ent\u00f3n recrutado. Normalmente cando o av\u00f3 Abe comeza a falar, todo o mundo marcha. O av\u00f3 Abe vive no castelo de xubilaci\u00f3n de Springfield cos seus amigos. Na residencia de anci\u00e1ns, Abe ten a sorte de atopar r\u00e1pido \u00e9xito como escritor para unha serie de animaci\u00f3n de Itchy &amp; Scratchy. De feito os episodios foron autor dos seus netos, Bart e Lisa, que s\u00f3 o fixeron firmar porque necesitaban un adulto para facelo.\nMona Simpson.\nMona Simpson - 75 anos, nai de Homer, ex-muller de Abraham e avoa de Bart, Lisa e Maggie. Foi un activista de Greenpeace en hippie America nos anos 60 , pero debido \u00e1s s\u00faas demostraci\u00f3ns e ao seu xeito rebelde foi obrigado a desaparecer do mapa debido \u00e1 presi\u00f3n dos poderosos (digamos, por suposto, xente como o se\u00f1or Charles Montgomery Burns) e non viu a Homer medrar. Cando aparece (o que \u00e9 moi raro) vive, escondido da polic\u00eda e das autoridades locais. Na s\u00faa \u00e9poca como fuxido da lei, Mona exerceu o nome de Penelope Olson. No pen\u00faltimo episodio da tempada 19 aparece na casa dos Simpsons dicindo que a polic\u00eda renunciou a perseguila. Despois de ser desestimada polo seu fillo, Homer Simpson, a media noite, cando Homer escribe unha nota de desculpa descobre que est\u00e1 morta.\nHerbert Powell.\nSimpson Powell de Herbert Kennedy \u00e9 o medio irm\u00e1n de Homer de 40 anos e o medio t\u00edo de Bart, Lisa e Maggie. Propietario dunha empresa de coches frustrada (chamada Powell Motors), estaba en crise, porque segundo el os seus enxe\u00f1eiros non escoitaron \u00e1 xente com\u00fan o que quer\u00edan. Ao atoparse con Homer, el decidiu que o seu medio irm\u00e1n producir\u00eda un coche baixo o seu propio nome. Co tempo, Homer deu demasiadas ordes con ideas in\u00fatiles para producir un coche indesexable. Co di\u00f1eiro gastado nun coche que custaba demasiado producir e que ningu\u00e9n comprar\u00eda, Powell Motors foi \u00e1 bancarrota. Pero, despois dalgunhas probas con Maggie, constr\u00fae unha m\u00e1quina que traduce o que din os beb\u00e9s. A m\u00e1quina \u00e9 un \u00e9xito e Herbert volve ser o millonario que sempre foi. Herb \u00e9 a proba do erro citado m\u00e1is tarde de que todos os homes da familia Simpson non te\u00f1en \u00e9xito, xa que o seu pai \u00e9 un Simpson.\nOutros membros da familia Simpson.\nAqu\u00ed s\u00f3 se representan personaxes que apareceron ou foron polo menos citados no transcurso da serie ou pel\u00edcula de TV. Por iso, quedaron f\u00f3ra membros da familia Simpson que aparec\u00edan s\u00f3 nos c\u00f3mics publicados pola editorial \"Bongo Comics Group\" ou no libro\" The Simpsons Uncensored Family Album\", de Matt Groening.\nEdwina Winston.\nEdwina Winston era a moza de Abraham Simpson en Londres. Ao final do episodio The Queen's Monologues sux\u00edrese que Abbie, a filla de Edwina Winston, sexa a filla ilex\u00edtima de Abe Simpson. As\u00ed ser\u00eda a media irm\u00e1 de Homer (coa que ten un parecido incrible) e Herbert Powell.\nCabe destacar que, a\u00ednda que \u00e9 obviamente unha Simpson biol\u00f3xica (coa excepci\u00f3n do seu aspecto e personalidade, naceu s\u00f3 un ano despois da aventura do av\u00f3 coa s\u00faa nai), non \u00e9 oficialmente reco\u00f1ecida pola familia e nunca chamada explicitamente. Simpson, a audiencia s\u00f3 queda cunha forte indicaci\u00f3n, ademais de que a\u00ednda est\u00e1 relacionada bioloxicamente.\nRita LaFleur Simpson.\nRita LaFleur Simpson \u00e9 a ex-muller de Abe Simpson, coa que estivo casada brevemente pouco despois de ser abandonada por Mona. Rita LaFleur foi unha cantante afroamericana que traballou no restaurante \"Spiro's\", onde Abe a co\u00f1eceu cando tam\u00e9n traballou al\u00ed. No episodio \"Gone Abie Gone\" o av\u00f3 Simpson re\u00fane despois de fuxir do asilo.\nBill Simpson.\nWilliam Arnold \"Bill\" Simpson \u00e9 o irm\u00e1n comunista de Abe (segundo as sospeitas do av\u00f3 Simpson), o t\u00edo de Homer e o bisneto de Bart, Lisa e Maggie. Menci\u00f3nase brevemente ao final do episodio \"Million Dollar Abie\".\nCyrus Simpson.\nCyrus Simpson \u00e9 o irm\u00e1n maior de Abe, o t\u00edo de Homer e Bart, o t\u00edo av\u00f3 de Lisa e Maggie. Cyrus e Abe foron soldados na Segunda Guerra Mundial, servindo xuntos antes da lei Sullivan que se promulgou para evitalo. Non se sabe se Abe Simpson foi asignado ao Hellfire, antes ou despois. No episodio \"Historias de Nadal de Simpson\" Abe Simpson di que o avi\u00f3n de Cyrus estrelouse e non foi visto durante anos, facendo que todos conclu\u00edsen que morrera. Cyrus permaneceu en Tahit\u00ed , onde se retirou. Agora vive coas s\u00faas 15 esposas, como se mostra ao final deste episodio.\nChet Simpson.\nChester \"Chet\" Oliver Simpson \u00e9 o t\u00edo de Homer e o t\u00edo av\u00f3 de Bart, Lisa e Maggie. Chet dirixe unha empresa de camar\u00f3ns, sen \u00e9xito. A xulgar polo seu aspecto, \u00e9 o m\u00e1is novo dos irm\u00e1ns de Abe. Aparece xunto con outros familiares en \"Lisa the Simpson\".\nStanley Simpson.\nStanley Simpson \u00e9 neto de Bill Simpson e curm\u00e1n segundo de Bart, Lisa e Maggie. Stanley aparece cando Homer tenta amosar \u00e1 s\u00faa filla que os Simpson poden ter \u00e9xito. O plan vese frustrado cando revela que est\u00e1 disparando paxaros no aeroporto. Stanley, Chet e o doutor Simpsons son \u00fanicos no grupo de familiares dos Simpsons reunidos no episodio \"Lisa the Simpson\" cuxas identidades son co\u00f1ecidas.\nDoutora Simpson.\nA doutora Simpson \u00e9 o doutor (cuxo nome e grao de relaci\u00f3n non se revelou) que tranquiliza a Lisa ao revelar que o \"xene Simpson defectuoso\" s\u00f3 afecta ao cromosoma Y, polo que s\u00f3 estar\u00eda activo nos homes da familia Simpson."}
{"id": "499464", "revid": "5475268", "url": "https://gl.wikipedia.org/wiki?curid=499464", "title": "Homer Jay Simpson", "text": ""}
{"id": "499465", "revid": "88215", "url": "https://gl.wikipedia.org/wiki?curid=499465", "title": "2\u00ba Rally Mil Vistas", "text": ""}
{"id": "499466", "revid": "88215", "url": "https://gl.wikipedia.org/wiki?curid=499466", "title": "3\u00ba Rally Mil Vistas", "text": ""}
{"id": "499467", "revid": "88215", "url": "https://gl.wikipedia.org/wiki?curid=499467", "title": "4\u00ba Rally Mil Vistas", "text": ""}
{"id": "499468", "revid": "88215", "url": "https://gl.wikipedia.org/wiki?curid=499468", "title": "Rally 1000 Vistas", "text": ""}
{"id": "499469", "revid": "88215", "url": "https://gl.wikipedia.org/wiki?curid=499469", "title": "Rally 1.000 Vistas", "text": ""}
{"id": "499470", "revid": "23204", "url": "https://gl.wikipedia.org/wiki?curid=499470", "title": "Reinhold Friedrich Hensel", "text": "Reinhold Friedrich Hensel, nado o 1 de setembro de 1826 en Adelnau preto de Brieg (hoxe Brzeg, Polonia), e finado o 6 de novembro de 1881 en Oppeln (hoxe Opole, Polonia), foi un paleont\u00f3logo e zo\u00f3logo alem\u00e1n especializado en mastozoolox\u00eda. \nAmbas as localidades naquelas datas formaban parte do Reino de Prusia, no Imperio alem\u00e1n.\nTraxectoria.\nHensel foi ao \"gymnasium\" (instituto) de Santa Isabel de Breslau (hoxe Wroclaw) onde fixo o bacharelato, interes\u00e1ndose xa al\u00ed pola zoolox\u00eda, gradu\u00e1ndos como bacharel en 1846. Estudou na universidade desta cidade, alcanzando o t\u00edtulo de doutor en 1852 coa lectura da s\u00faa tese \"Das leitende Princip der systematischen Zoologie\" (O principio director da zoolox\u00eda sistem\u00e1tica), publicada como \"Die Bedeutung der Entwicklungsgeschichte f\u00fcr die systematische Zoologie\" (A importancia da historia do desenvolvemento para a zoolox\u00eda sistem\u00e1tica), anticipando as teses de Ernst Haeckel sobre o paralelismo da ontoxenia e a filoxenia. \nDe 1850 a 1860 foi profesor de ciencias naturais en centros de ensino secundario en Berl\u00edn. Ademais, continuou traballando na zoolox\u00eda, en particular realizou estudos comparados sobre os cranios dos mam\u00edferos nativos (especialmente carn\u00edvoros) e ga\u00f1ou a reputaci\u00f3n dun excelente experto en dentes e esqueletos de mam\u00edferos (inclu\u00eddos mam\u00edferos f\u00f3siles).\nDado que padec\u00eda de problemas card\u00edacos desde hab\u00eda xa moito tempo, e atra\u00eddo pola natureza, aceptou a oferta da Academia de Ciencias en Berl\u00edn para ir ao sur do Brasil como zo\u00f3logo para a recolecci\u00f3n de esp\u00e9cimes, preto da colonia alem\u00e1 existente en Porto Alegre (provincia de Rio Grande do Sul). Enviou a s\u00faa colecci\u00f3n de cranios de mam\u00edferos ao Museo de Historia Natural de Berl\u00edn, e unha viaxe que ti\u00f1a previsto facer ao sur, at\u00e9 Paraguai, onde tam\u00e9n quer\u00eda visitar os ricos xacementos de mam\u00edferos f\u00f3siles, non se materializou debido \u00e1 guerra da Tripla Alianza. Publicou os seus resultados nunha serie de artigos at\u00e9 1872. En 1867 foi nomeado profesor de zoolox\u00eda na Academia Forestal de Proskau. Cando a Academia Forestal se disolveu en 1881, retirouse, pero morreu ao pouco tempo pola s\u00faa enfermidade card\u00edaca despois de sufrir varios ataques.\nEntro outras especies, describiu o felino \"Leopardus guttulus\".\nHonores.\nEn 1853 foi elixido membro da Academia alem\u00e1 das ciencias naturais Leopoldina.\nAbreviatura.\nA abreviatuta Hensel empr\u00e9gase para reco\u00f1ecer a como autoridade da descrici\u00f3n e taxonom\u00eda en zoolox\u00eda."}
{"id": "499472", "revid": "88215", "url": "https://gl.wikipedia.org/wiki?curid=499472", "title": "Rali 1000 Vistas", "text": ""}
{"id": "499474", "revid": "88215", "url": "https://gl.wikipedia.org/wiki?curid=499474", "title": "Rally Mil Vistas de 1990", "text": ""}
{"id": "499475", "revid": "88215", "url": "https://gl.wikipedia.org/wiki?curid=499475", "title": "Senra Sport", "text": "Senra Sport \u00e9 unha escudar\u00eda deportiva galega fundada a finais dos anos 80 por Manuel Senra en Olveira, Dumbr\u00eda.\n\u00c9 a escudar\u00eda m\u00e1is laureada do Campionato de Galicia de Rally, con nove t\u00edtulos de equipo. Entre 1990 e 1995 organizou o Rally Mil Vistas, que era puntuable para o Campionato de Galicia de Rally e dende 2019 organiza a Subida a Dumbr\u00eda, do Campionato de Galicia de Monta\u00f1a.\nHistoria.\nA escudar\u00eda naceu ligada ao pequeno taller que montou Manolo Senra en 1987 en Olveira, no concello de Dumbr\u00eda, e que m\u00e1is tarde foi crecendo ata converterse nun concesionario oficial de Peugeot. En 1989 logrou o primeiro t\u00edtulo por equipos do Campionato de Galicia de Rally, superando \u00e1 Escuder\u00eda Berberecho de Noia, e revalidou o t\u00edtulo os tres seguintes anos. En 1990 Senra Sport f\u00edxose cos dereitos de organizaci\u00f3n do Rally da Coru\u00f1a, cedidos pola Escuder\u00eda Centollo, e organizou ese ano o 18\u00ba Rally da Coru\u00f1a, pero localizado nos concellos de Muros, Carnota, Dumbr\u00eda, Vimianzo e Mazaricos. Celebr\u00e1ronse outras catro edici\u00f3ns do rally ata 1994, xa co nome de Rally Mil Vistas, referido \u00e1s vistas das paisaxes da contorna.\nEn 1993, o fundador e principal piloto de Senra Sport, Manuel Senra, ga\u00f1ou con esta escudar\u00eda o Campionato de Galicia de Rally de Terra, t\u00edtulo que volveu ga\u00f1ar ao ano seguinte. En 1997 fixo o mesmo co Campionato de Galicia de Monta\u00f1a. Tanto en 1999 como en 2000 Senra Sport ga\u00f1ou o t\u00edtulo por equipos do Campionato de Galicia de Rally e o subcampionato de pilotos con Manuel Senra. Na tempada 2001 ga\u00f1ou tanto o t\u00edtulo de pilotos como o de equipos, dobre \u00e9xito que repetiu en 2004 e 2005. Manuel Senra ga\u00f1ou logo tam\u00e9n os t\u00edtulos de monta\u00f1a de 2014, 2015, 2017 e 2019.\nEn 2019 a escudar\u00eda comezou a organizar a Subida a Dumbr\u00eda, puntuable para o galego de monta\u00f1a."}
{"id": "499476", "revid": "88215", "url": "https://gl.wikipedia.org/wiki?curid=499476", "title": "7\u00ba Rally de Noia", "text": ""}
{"id": "499477", "revid": "88215", "url": "https://gl.wikipedia.org/wiki?curid=499477", "title": "8\u00ba Rally de Noia", "text": ""}
{"id": "499478", "revid": "88215", "url": "https://gl.wikipedia.org/wiki?curid=499478", "title": "12\u00ba Rallye de San Froil\u00e1n", "text": ""}
{"id": "499480", "revid": "88215", "url": "https://gl.wikipedia.org/wiki?curid=499480", "title": "13\u00ba Rally de San Froil\u00e1n", "text": ""}
{"id": "499481", "revid": "88215", "url": "https://gl.wikipedia.org/wiki?curid=499481", "title": "15\u00ba Rally de San Froil\u00e1n", "text": ""}
{"id": "499482", "revid": "88215", "url": "https://gl.wikipedia.org/wiki?curid=499482", "title": "16\u00ba Rally de San Froil\u00e1n", "text": ""}
{"id": "499483", "revid": "88215", "url": "https://gl.wikipedia.org/wiki?curid=499483", "title": "5\u00ba Rally Botafumeiro", "text": ""}
{"id": "499484", "revid": "88215", "url": "https://gl.wikipedia.org/wiki?curid=499484", "title": "6\u00ba Rally Botafumeiro", "text": ""}
{"id": "499485", "revid": "88215", "url": "https://gl.wikipedia.org/wiki?curid=499485", "title": "26\u00ba Rally R\u00edas Baixas", "text": ""}
{"id": "499487", "revid": "27155", "url": "https://gl.wikipedia.org/wiki?curid=499487", "title": "C\u00e9lula iPS", "text": ""}
{"id": "499488", "revid": "109216", "url": "https://gl.wikipedia.org/wiki?curid=499488", "title": "Leopardus guttulus", "text": "Leopardus guttulus \u00e9 unha especie de mam\u00edfero carn\u00edvoro da suborde dos feliformes, familia dos f\u00e9lidos, subfamilia dos felinos, unha das nove (ou dez, segundo os autoes), integradas no x\u00e9nero \"Leopardus\".\n\u00c9 unha especia propia do Brasil, Arxentina e Paraguai.\nTaxonom\u00eda.\nDescrici\u00f3n.\nA especie foi descrita en 1872 polo paleont\u00f3logo e zo\u00f3logo alem\u00e1n Reinhold Friedrich Hensel, baixo o nome de \"Felis guttulus\", cando Hensel describiu a especie nas xunglas do R\u00edo Grande do Sur, no sur do Brasil.\nParentesco.\nEst\u00e1 intimamente relacionado co gato de Geoffroy, \"Leopardus geoffroyi\", especie coa que presuntamente se hibrida no sur do Brasil.\nSin\u00f3nimos.\nAdemais de polo nome actualmente v\u00e1lido a especie co\u00f1ceuse cos sin\u00f3nimos:\nNota taxon\u00f3mica.\n\"Leopardus guttulus\" durante moitos anos foi considrada como unha subespecie de \"Leopardus tigrinus\", \"L. t. guttulus\". En 2013 prop\u00faxose situar a poboaci\u00f3n do sur do Brasil na nova especie \"L. guttulus\", xa que se comprobou que non se cruzaba coa poboaci\u00f3n de \"L. tigrinus\" no nord\u00e9s deste pa\u00eds.\nCaracter\u00edsticas.\n\"Leopardus guttulus\" \u00e9 un pequeno gato neotropical que exhibe unha pelaxe amarelo-ocr\u00e1ceo estampado con rosetas negras abertas. Fisicamente pode distinguires de \"Leopardus tigrinus\" pola s\u00faa coloraci\u00f3n de fondo lixeramente m\u00e1is escura,o patr\u00f3n das rosetas m\u00e1is grande e a cola lixeiramente m\u00e1is curta. Por\u00e9n, \u00e9 extremadamente dif\u00edcil distinguir entre as d\u00faas especies s\u00f3 pola s\u00faa aparencia, xa que tende a haber unha maior variaci\u00f3n xen\u00e9tica dentro de cada especie que entre as d\u00faas especies. Os adultos pesan entre 1,9 e 2,4 kg.\nDistribuci\u00f3n e h\u00e1bitat.\nA especie enc\u00f3ntrase desde o centro at\u00e9 o sur do Brasil, nos estados de Minas Gerais e Goi\u00e1s, no bosque atl\u00e1ntico, no leste de Paraguai e no nordeste da Arxentina, por debaixo dos 2 000 m. \nEst\u00edmase que a s\u00faa poboaci\u00f3n comprende aproximadamente 6 000 individuos maduros.\nNas marxes da s\u00faa \u00e1rea de distribuci\u00f3n cr\u00fazase co \"L. geoffroyi\", pero no parece cruzarse coa poboaci\u00f3n de \"L tigrinus\" no nordeste do Brasil que, en contraste, ten unha historia de cruzamento con \"Leopardus colocolo\". Debido \u00e1s diferenzas dos seus h\u00e1bitats, a hibridaci\u00f3n non ocorre entre \"L. tigrinus\" e \"L. guttulus\". En contraste, a hibridaci\u00f3n e introgresi\u00f3n ocorre entre \"L. guttulus\" e \"L. geoffroyi\" nas s\u00faas zonas de contacto no sur do Brasil. Crese que moisto esp\u00e9cimes de \"L. guttulus\" e \"L. geoffroyi\" son h\u00edbridos parciais, debido ao alto nivel de cruzamento que se est\u00e1 producindo.\nBiolox\u00eda.\nEsta especie alim\u00e9ntasee principalmente de pequenos mam\u00edferos, paxaros terrestres e lagartos. As maior\u00eda das s\u00faas presas pesan pero termo medio menos de 100 g, pero tam\u00e9n poden cazar presas de mayor tama\u00f1o, de at\u00e9 1 kg.\nA mi\u00fado vive no mesmo h\u00e1bitat que o ocelote. En \u00e1reas cunha alta concentraci\u00f3n de ocelotes, as poboaci\u00f3ns de \"L. guttulus\" son m\u00e1is pequenas, debido \u00e1 competencia. Cando os ocelotes son escasos, as especies de gatos m\u00e1is pequenos, como \"L. guttulus\", te\u00f1en mellores oportunidades para obteren refuxios, alimentos e territorio, o que permite un maior tama\u00f1o das poboaci\u00f3ns e densidades de \"L. guttulus\". Este fen\u00f3meno ch\u00e1mase \"efecto ocelote\".\nEn 2015 rexistr\u00e1rose dous xuven\u00eds de \"L. guttulus\" por primeira vez no bosque atl\u00e1ntico, cando estaban aprendendo as habilidades para a caza. A nai xoga un papel importante na aprendizaxe dos seus cachorros para cazar e sobrevivir na natureza.\nAmeazas.\nDurante a \u00e9poca do auxe do comercio de peles, e especie foi amplamente explotada. Hoxe en d\u00eda as s\u00faas maiores ameazas son a perda de h\u00e1bitat e a deforestaci\u00f3n, a caza por parte da poboaci\u00f3n local, a mortes por accidentes nas estradas, as enfermidades transmitidas polos cans dom\u00e9sticos e o uso de veleno contra os roedores.\nEstado de conservaci\u00f3n.\nEsta especie habita en numerosas zonas protexidas, pero probabelmente a baixas densidades nelas. Actualmente moitos investigadoes est\u00e1n estudando para comprender mellor a biodiversidade, a ecolox\u00eda, a evoluci\u00f3n e a xen\u00e9tica da especie para poder organizar unha estratexia de conservaci\u00f3n m\u00e1is efectiva para ela. Ademais, estanse a realizar m\u00e1is investigaci\u00f3ns para comprender mellor as diferenzas entre \"L. tigrinus\" e \"L. guttulus\". A caza desta \u00faltima est\u00e1 prohibida na Arxentina, Brasil e Paraguai."}
{"id": "499490", "revid": "98629", "url": "https://gl.wikipedia.org/wiki?curid=499490", "title": "Moeda etrusca", "text": "A moeda etrusca \u00e9 a cu\u00f1ada e utilizada pola civilizaci\u00f3n etrusca, entre os s\u00e9culos VIII e VII a. de C. e nun espazo abranguido entre os r\u00edos Arno e T\u00edber, entre o mar Tirreno e os montes Apeninos. \nO breve per\u00edodo de uso da moeda etrusca sup\u00f3n unha conciliaci\u00f3n de dous sistemas ben diferenciados: un sistema ponderal primitivo para o bronce, baseado no \"aes grave\", caracter\u00edstico da Italia central, e outro para as cu\u00f1axes de prata e ouro, de influencia grega e m\u00e1is propio do sur da Pen\u00ednsula, que ata ese momento resultaba pouco familiar en Etruria.\nDo estudo das emisi\u00f3ns monetarias etruscas oc\u00fapase unha divisi\u00f3n da numism\u00e1tica: a numism\u00e1tica etrusca.\nMoedas.\nSeries de prata.\nSen termos en conta as primeiras fracci\u00f3ns de prata dos inicios do s\u00e9culo V a. de C. do tesouro de Volterra (1868), que probablemente sexan de produci\u00f3n non etrusca, as primeiras moedas etruscas de prata co\u00f1ecidas parecen ser as de Vulci e Populonia, nas actuais provincias de Viterbo e Livorno, respectivamente. Resulta plausible a atribuci\u00f3n ao s\u00e9culo V a. de C. deses primeiros tridracmas, didracmas ou estateros e dracmas, xa que parecen responder ao padr\u00f3n ponderal de Calcis, cun didracma de 5,8 gramos, propio das \u00e1reas gregas m\u00e1is pr\u00f3ximas a Etruria naquela \u00e9poca. Estas moedas son, ademais, de estilo grego, a\u00ednda que con influencias etruscas, e abundan nelas as imaxes de animais e monstros ex\u00f3ticos. As rodas con puntais curvos de Vulci tam\u00e9n lembran algunhas moedas trivais macedonias dese mesmo s\u00e9culo V. Estas primeiras moedas de prata son raras e parece que non foron exportadas; carecen de marca de valor e deberon ter unha circulaci\u00f3n limitada.\nAdoita atribu\u00edrse a Luca e ao derradeiro cuarto do s\u00e9culo IV a. de C. (ou algo m\u00e1is tarde) unha emisi\u00f3n de didracmas de prata coa imaxe ruda dunha cabeza masculina, cu\u00f1ada segundo o padr\u00f3n de peso calc\u00eddico, similar ao das moedas de Vulci e Populonia mais agora coa marca de valor V. Estas moedas corresponden a unha unidade de prata de aproximadamente 2,25 gramos, e \u00e9 probable que indiquen a equivalencia de valor en unidades de bronce como o \u00e1s ou libra, derivado da litra grega. \u00c9 probable que esa serie de moedas coa cabeza masculina fose seguida doutras coas figuras dun polbo e unha \u00e1nfora, cunha produci\u00f3n m\u00e1is coidada, emitidas baixo o mesmo padr\u00f3n ponderal mais co dobre de valor que a primeira. As marcas de valor XX, X e V desta nova serie ach\u00e9ganse ao valor dunha unidade de prata de 1,13 gramos (aproximadamente o escr\u00fapulo romano), e \u00e9 probable que represente a desvalorizaci\u00f3n da unidade de bronce en relaci\u00f3n coa prata.\nPopulonia puido ser a primeira cidade etrusca en colocar unha marca de valor na s\u00faa moeda, seguindo unha pr\u00e1ctica establecida a mediados do s\u00e9culo V a. de C. en Siracusa e noutras cecas sicilianas para as fracci\u00f3ns unciais de prata da litra, e en Akragas, para a litra e as cinco litras de prata, denominadas respectivamente \u03a0\u0395\u039d (\"pentalitron\") e I (\"litra\"). \nA primeira serie de Metus foi datada na segunda metade do s\u00e9culo V a. de C., a partir da escavaci\u00f3ns recentes en Prestino, unha cronolox\u00eda confirmada polo posterior achado dunha peza de cinco unidades da mesma serie na escavaci\u00f3n do s\u00e9culo IV a. de C. dun santuario etrusco en Golasecca. O padr\u00f3n ponderal empregado parece ser o do estatero corintio (ou dracma \u00e1tico), cun peso te\u00f3rico de aproximadamente 8,6 gramos, subdividido en 10, 5 e 2\u00bd unidades que parecen suxeitarse ao padr\u00f3n siciliano da \"litra\" de prata de 0,86 gramos. Unha emisi\u00f3n de estateros de padr\u00f3n corintio testemu\u00f1ada en Cumae, o veci\u00f1o grego m\u00e1is pr\u00f3ximo a Etruria, datada arredor de 470-455 a. de C., pode proporcionar o modelo metrol\u00f3xico para esa emisi\u00f3n, que se marcou co n\u00famero X (10), en tanto que as fracci\u00f3ns son V (5) e II&lt; (2\u00bd).\nA segunda serie de Metus de Populonia, con marcas de valor de XX, X e V unidades, responde ao mesmo padr\u00f3n metrol\u00f3xico que as de XX unidades de H\u00e9rcules e de Minerva, as de X da cabeza masculina ou feminina, as de V da cabeza masculina,e as de 2\u2155 e dunha unidade, e por asociaci\u00f3n metrol\u00f3xica est\u00e1n relacionadas coas de Metus, as da cabeza de le\u00f3n, e emisi\u00f3ns de ouro coa cabeza masculina ou feminina, de 10 a 50 unidades. O feito de atopar a evidencia na escavaci\u00f3n de Ponte Gini de Orentino suxire unha dataci\u00f3n para toda esta fase na primeira metade do s\u00e9culo III a. de C. e pode estar relacionada coa primeira guerra p\u00fanica. A metrolox\u00eda desta fase, con marcas de valor exactamente o dobre da primeira emisi\u00f3n de Metus, pode corresponder \u00e1 introduci\u00f3n do denario, proposta por Plinio en 269 a. de C., xa que \u00e9 exactamente o mesmo padr\u00f3n e anticipa o sistema do denario romano introducido durante a segunda guerra p\u00fanica, cara a 212 ou 211.\nSeries de ouro.\nAdemais destas series de prata, existe unha de ouro cun notable m\u00e9rito art\u00edstico, probablemente orixinaria de Volsinii e con marcas de valor de 20 e de 5 unidades. A \u00fanica peza de 20 unidades, que representa a cabeza de Apolo e un boi cami\u00f1ando, lembra as emisi\u00f3ns de bronce das colonias latinas de Aesernia, Cales, Compultaria, Suessa Aurunca e Teanum Sicidinum in Campania datadas a mediados do s\u00e9culo III a. de C.\nO motivo dun can correndo do reverso da moeda de cinco unidades achega reminiscencias doutras cu\u00f1axes de bronce do s\u00e9culo III a. de C. do val de Chiana, cunha cabeza masculina no anverso. Tr\u00e1tase dunha serie illada, cunha unidade de ouro de aproximadamente 0,225 gramos, anterior \u00e1 principal emisi\u00f3n de ouro de Populonia, cunha unidade de 0,225 gramos, emitida na primeira metade do s\u00e9culo III a. de C. e probablemente relacionada coa intervenci\u00f3n de Roma, no tempo da rebeli\u00f3n de escravos de Volsinii ca. 265-264 a. de C.\nSeries de bronce.\nAs orixes da moeda etrusca de bronce est\u00e1 nos lingotes premonetarios de bronce denominados \"aes rude\", caracter\u00edsticos do centro da Pen\u00ednsula It\u00e1lica e que chegaron a circular por toda Italia a modo de pseudomoedas, polo menos desde o s\u00e9culo V a. de C. Cara ao ano 280 a. de C. a libra romana pesaba arredor de 325 gramos e subdivid\u00edase en 12 unidades denominadas onzas (duns 27 gramos) e en 288 escr\u00fapulos (de arredor de 1,13 gramos). As posteriores moedas fundidas, xa de forma redonda, co\u00f1ecidas como \"aes grave\", procedentes de Volterra, Tarquinia, e o val de Chiana, coas s\u00faas fracci\u00f3ns (onzas e semionzas), d\u00e1tanse con seguridade no s\u00e9culo III a. de C. Estes ases fundidos (non cu\u00f1ados), parecen ser un reflexo da ampla serie romana. Est\u00edmase que a data de inicio desta serie de moedas de bronce fundidas \u00e9 en 280 a. de C., e foi reducindo progresivamente o seu peso desde un sistema libral ata outro semilibral coincidindo co estoupido da segunda guerra p\u00fanica, cara a 217 a. de C., e mesmo ata un sistema sextantal cara a 214-212 a. de C., que acabou coa introduci\u00f3n dunha moeda de prata de 10 ases (denario) , coas fracci\u00f3ns de cinco ases (quinario) e de 2\u00bd ases (sestercio).\nHai d\u00faas amplas series de bronce cu\u00f1ado de Populonia e Vetulonia pr\u00f3ximas \u00e1s series romanas posteriores ao padr\u00f3n semilibral, que Crawford data arredor de 215-211 a. de C., a\u00ednda que poder\u00edan ser anteriores. \nEstudos de numism\u00e1tica etrusca.\nO Renacemento supuxo unha redescuberta da civilizaci\u00f3n etrusca, que despois dese per\u00edodo se converteu no obxecto de diversos estudos, a\u00ednda que as descrici\u00f3ns das moedas e as s\u00faas atribuci\u00f3ns non foron suficientes para achegar a suficiente claridade sobre a cuesti\u00f3n.\nO considerado fundador da numism\u00e1tica moderna do mundo cl\u00e1sico, o xesu\u00edta Joseph Hilarius Eckhel (1737-1798), identificou a moeda de Populonia e a de Volterra, mais ampliou a confusi\u00f3n daquela existente ao atribu\u00edr o estatero de ouro de Koson \u00e1 moeda da colonia romana de Cosa, e as moedas de \u00c9lide (coas letras F-A no campo) aos Faliscos.\nO numism\u00e1tico ingl\u00e9s James Millingen (1774-1845) identificou as emisi\u00f3ns etruscas de \"aes grave\" como paralelas \u00e1s moedas do Reino da Umbr\u00eda e de Roma, mais considerou como arcaicas as primeiras emisi\u00f3ns cu\u00f1adas a martelo de Populonia, sobre a base de consideraci\u00f3ns estil\u00edsticas e dos modelos utilizados. Millingen admit\u00eda que a vila puidese estar fundada polos colonos provenientes de Focea en Xonia, e que as moedas de ouro como as que amosan un pr\u00f3tome de le\u00f3n tivesen a s\u00faa orixe en Focea.\nO numism\u00e1tico italiano Francesco Carelli (1758-1832) catalogou correctamente as moedas de Populonia, a\u00ednda que atribu\u00edu as de bronce de Vetulonia \u00e1 vila de Telam\u00f3n.\nSobre o traballo relativo \u00e1 historia da moeda romana, Theodor Mommsen (1817-1903), a partir de exemplos de moedas cu\u00f1adas desde a \u00e9poca de Sol\u00f3n en Atenas realizou unha an\u00e1lise metrol\u00f3xica sobre o tema e datou a cu\u00f1axe da moeda de Populonia a principios da metade do s\u00e9culo VI a. de C.\n \nGian Francesco Gamurrini (1835-1923), numism\u00e1tico italiano especializado na moeda etrusca, elaborou un estudo co material daquela dispo\u00f1ible; seguiu a dataci\u00f3n de Mommsen mais apreciou semellanzas entre a litra de Populonia e a moeda de prata de Siracusa, e salientou as similitudes entre os signos de valor das moedas de bronce etruscas e as romanas. Foi o primeiro en publicar, en 1875, o contido do tesouro no que apareceron os tipos de Volterra, ademais doutras descubertas.\nWilhelm Paul Corssen (1820-1875), fil\u00f3logo alem\u00e1n especialista nas linguas latina e etrusca, interpretou correctamente a maior\u00eda das moedas etruscas, segunda a atrubuci\u00f3n admitida xeralmente. Pola s\u00faa banda, o fil\u00f3logo orientalista Wilhelm Deecke (1831-1897) catalogou as emisi\u00f3ns monetarias etruscas maioritariamente a partir de pezas dispo\u00f1ibles en Florencia, Londres e Par\u00eds, ao atribu\u00edrlles unha dataci\u00f3n tradicional coa anotaci\u00f3n dun cat\u00e1logo de descubertas.\nFriedrich Hultsch (1833-1906), numism\u00e1tico alem\u00e1n, identificou o padr\u00f3n do \"scrupulum\" utilizado para as primeiras moedas de prata, de 11,38 gramos, e confirmou a Mommsen nas s\u00faas opini\u00f3ns sobre a orixe babil\u00f3nica, datando moedas do s\u00e9culo V a. de C. Tam\u00e9n apreciou un paralelismo entre a teor\u00eda de Plinio, que data o primeiro denario no 269 a. de C., e o estatero de prata de 20 litras, consonte o padr\u00f3n monetario \u00e1tico, que el chama \"dobre denario\".\nO numism\u00e1tico italiano Raffaele Garrucci (1811-1885) foi o primeiro en redactar un cat\u00e1logo das moedas etruscas, romanas e gregas de Italia cun procedemento moderno e cient\u00edfico, a partir das descubertas en tesouros monetarios. A s\u00faa cronolox\u00eda coincide coa de Mommsen, mais rexeita o paralelismo coas moedas romanas.\nOutro numism\u00e1tico e arque\u00f3logo italiano, Isidoro Falchi (1838 - 1914), nun traballo publicado en 1891, proporcionou un importante cat\u00e1logo das moedas de Vetulonia, a\u00ednda que cometeu alg\u00fans erros na atribuci\u00f3n dalgunhas moedas de prata de Papulonia. Falchi adoptou a cronolox\u00eda de Mommsen e os paralelos coa moeda romana.\nO traballo de Arthur Sambon (1867-1947), numism\u00e1tico franc\u00e9s especializado na Italia antiga, publicado en 1903, foi m\u00e1is completo que o anterior de Garrucci. Sambon procurou inclu\u00edr todos os tipos de moeda co\u00f1ecidos, e el data os comezos das cu\u00f1axes etruscas a mediados do s\u00e9culo V a. de C., sobre a base do estilo e dos padr\u00f3ns monetarios empregados. El estimaba que os etruscos ti\u00f1an orixes persas.\nBarclay Vincent Head (1844-1914), en \"Historia Numorum\" (1887), fixou os comezos da moeda local no s\u00e9culo V a. de C. e os das emisi\u00f3ns en ouro de Velzna entre os anos 300 e 265 a. de C. Segundo el, antes de 350 a. de C., o padr\u00f3n utilizado era o eub\u00f3ico-siracusano da litra, seguido primeiro por un padr\u00f3n de 1/2 litra, despois, no s\u00e9culo III a. de C., por outro de dous escr\u00fapulos e finalmente por un padr\u00f3n dun escr\u00fapulo, e o seu equivalente en bronce.\nO mesmo ano, Etienne Kovacs fixo unha divisi\u00f3n dr\u00e1stica da produci\u00f3n monetaria en seis per\u00edodos que van desde 500 a 200 a. de C., base\u00e1ndose en par\u00e1metros metrol\u00f3xicos e aceptando as teses de Mommsen, de Hultsch e de Sambon, e apoiando a orixe asi\u00e1tica do padr\u00f3n ponderal.\nEn 1926, Secondina Cesano (1879-1973) organizou e datou as series, segundo as probabilidades hist\u00f3ricas, nas guerras contra os galos e os romanos desde o s\u00e9culo V ata o s\u00e9culo III a. de C.\nNese mesmo 1926, Edward Allen Sydenham salientou unha imitaci\u00f3n \"natural\" dos romanos polos etruscos. En consecuencia, datou a prata etrusca con anterioridade a 271 a. de C. e o \"aes grave\" no per\u00edodo entre 275 e 268 a. de C.\nWalther Giesecke atribu\u00edu as primeiras moedas de prata da Etruria meridional, baseadas no padr\u00f3n do escr\u00fapulo, no s\u00e9culo V a. de C. Giesecke datou as moedas que presentan un pr\u00f3tome dun le\u00f3n despois de 450 a. de C., ao achegalas ao padr\u00f3n das litras de Siracusa, os estateros de Populonia de 10 litras de padr\u00f3n \u00e1tico no s\u00e9culo IV d. de C. e os de 20 litras no s\u00e9culo III a. de C., baixo influencia romana.\nHarold Mattingly (1884-1964) sost\u00e9n que o estatero de Populonia de 20 unidades foi cu\u00f1ado segundo o padr\u00f3n do denario. Na segunda edici\u00f3n, logo da \"revoluci\u00f3n\", cando se reduciu a data da primeira emisi\u00f3n, omitiu a referencia \u00e1s moedas de Populonia. Posteriormente atribu\u00edu a serie etrusca de prata lixeira \u00e1 segunda guerra p\u00fanica (218-201 a. de C.) -201), un per\u00edodo considerablemente inferior ao atribu\u00eddo \u00e1 introduci\u00f3n do denario, que se estableceu en 187 a. de C.\nO pai da etruscolox\u00eda moderna, Massimo Pallottino (1909-1995), publicou unha colleita de todas as inscrici\u00f3ns etruscas co\u00f1ecidas, que abrangue as atopadas nas moedas, e datounas entre o s\u00e9culo V e os comezos do s\u00e9culo III a. de C., partindo de consideraci\u00f3ns estil\u00edsticas.\nO numism\u00e1tico dinamarqu\u00e9s Rudi Thomsen (1919-2004), nos seus estudos dobre os comezos da moeda romana, situou a moeda etrusca nun contexto cronol\u00f3xico paralelo ao da romana e datou a s\u00faa introduci\u00f3n en 311 a. de C., con base nas evidencias achadas nas escavaci\u00f3ns de Morgantina, en Sicilia.\nGilbert Kenneth Jenkins (1918-2005), publicou dous traballos ben documentados respecto \u00e1 dataci\u00f3n, nos que se declara o seguinte:\nJenkins indicou que a serie de Populonia de valores de X e XX unidades seguramente reflectir\u00eda o prezo do bronce do centro de Italia. El descubriu que os bronces etruscos \"pod\u00edan datarse con certas tolerancias... ti\u00f1an reduci\u00f3ns do padr\u00f3n triental ao sextantal\", e tam\u00e9n postulou que era practicamente imposible que a prata e o bronce puidesen estar en circulaci\u00f3n simultaneamente, tendo en conta que o seu estilo \u00e9 moi diferente. Posteriormente, Jenkins confirmou a dataci\u00f3n previa das moedas coa marca de X unidades, a\u00ednda que refutou a hip\u00f3tese de Laura Breglia, que falaba dun padr\u00f3n ponderal asi\u00e1tico, e as de Walther Giesecke, dun padr\u00f3n baseado na litra de orixe calc\u00eddica. Jenkins optou por un padr\u00f3n baseado no escr\u00fapulo e o dobre escr\u00fapulo para a Etruria interior.\nDurante as d\u00e9cadas de 1960 e 1970 estivo activa a chamada Escola Pliniana, liderada por Francesco Panvini Rosati. A partir de diversos estudos, cuestionou as dataci\u00f3ns e as atribuci\u00f3ns tradicionais. En 1969, a \"American Numismatic Society\" publicou o primeiro volume do \"Sylloge Nummorum Graecorum\", que inclu\u00eda as imaxes das moedas etruscas propiedade desa sociedade e que se converteron na referencia para o estudo da moeda etrusca.\nEn 1976 publicouse o libro \"Contributi Introduttivi allo Studio della Monetazione Etrusca\" (co\u00f1ecido como CISME), que abrangue numerosos artigos de investigadores eminentes e de numism\u00e1ticos como Colin M. Kraay, Massimo Pallottino, Laura Breglia ou Tony Hackens, entre outros moitos. Este traballo foi ben acollido polos tradicionalistas, dado que confirmaba a teor\u00eda de Thomsen que trazaba un paralelismo entre a introduci\u00f3n do denario romano e a emisi\u00f3n dos 20 ases co Metus de Populonia. \nPatrick Marchetti, levou a teor\u00eda de Thomsen \u00e1 s\u00faa conclusi\u00f3n l\u00f3xica ao demostrar a relaci\u00f3n metrol\u00f3xica entre as catro moedas etruscas principais cos signos de valor do \"aes grave\" de Roma.\nPola s\u00faa banda, Patrizia Petrillo Serafin elaborou o primeiro estudo acerca das secuencias das moedas na numism\u00e1tica etrusca e publicou novamente os datos do tesouro de Populonia de 1939. Marchetti publicou un estudo m\u00e1is xeral do per\u00edodo, no que confirmou as teor\u00edas xa propostas por el no CISME sobre a metrolox\u00eda etrusca. No entanto, Marchetti foi criticado por Thomsen pola pertinencia de certas interpretaci\u00f3ns sobre os padr\u00f3ns ponderais empregados durante a revalidaci\u00f3n do bronce romano. Thomsen centrouse no perfeccionamento e na confirmaci\u00f3n da dataci\u00f3n das diversas fases da revalidaci\u00f3n do bronce do \"aes grave\" libral ao bronce uncial durante o s\u00e9culo III a. de C.\nEn 1984 Fiorenzo Catalli utilizou as incisi\u00f3ns de Garrucci para ilustrar un cat\u00e1logo dos tipos clasificados consonte unha dataci\u00f3n tradicional. O Ministerio de Bens Culturais de Italia proclamou o ano seguinte, 1985, como ano do Proxecto Etruscos (\"Progetto Etruschi\"), baixo o que viu a luz un gran n\u00famero de traballos sobre a moeda etrusca, as\u00ed como varios cat\u00e1logos incompletos sobre ese particular, a partir sobre todo do material existente no Museo Arqueol\u00f3xico Nacional de Italia.\nEse mesmo ano publicouse un estudo de Emilio Peruzzi acerca da utilizaci\u00f3n do bronce na econom\u00eda premonetaria na Italia central, no que se demostra con claridade, e sen ter en conta as referencias \u00e1s tendencias anacr\u00f3nicas dos autores cl\u00e1sicos, o xeito en que a econom\u00eda etrusca se integrou coa de Roma e a do centro da Pen\u00ednsula, en per\u00edodos moi distantes.\nTam\u00e9n en 1985 Michael H. Crawford demostrou que o uso do bronce na Italia central estivera moi espallado antes da aparici\u00f3n da moeda. Crawford confirmou a revitalizaci\u00f3n do bronce partindo do padr\u00f3n libral e ata osextantal, no per\u00edodo da segunda guerra p\u00fanica. El data o comezo da cu\u00f1axe ao martelo da prata no s\u00e9culo V a. de C., en Vulci, e no s\u00e9culo IV a. de C. en Populonia. Nas s\u00faas palabras:\nEn 1988, no cat\u00e1logo de moedas gregas do \"Antikenmuseum und Sammlung Ludwig in Basel\", dat\u00e1ronse numerosos exemplares que non foran publicados ata ent\u00f3n, en paralelo coa metrolox\u00eda romana. E no mesmo ano, Francesco Panvini Rosati, resumindo 80 anos de investigaci\u00f3n sobre a circulaci\u00f3n de moeda gregas en Etruria e asociando ese material coas descubertas de Pristina, chegou \u00e1 conclusi\u00f3n de que a moeda de Etruria data do s\u00e9culo V a. de C.\nMauro Cristofani sost\u00e9n que hab\u00eda pouca informaci\u00f3n salientable publicada sobre Etruria desde o congreso CISME en N\u00e1poles. El data as orixes da moeda etrusca no s\u00e9culo V a. de C. ao atribu\u00edr a emisi\u00f3n sucesiva da imaxe da Gorgona dos XX ases \u00e1 derradeira parte do s\u00e9culo IV a. de C.\nO cat\u00e1logo de Fiorenzo Catalli, moi ilustrado, resume as investigaci\u00f3ns numism\u00e1ticas desde Petrarca ata a s\u00faa publicaci\u00f3n, e precisa que a primeira descrici\u00f3n das moedas etruscas fora realizada por Pier Francesco Giambullari (1495-1555) en \"Il Gello\". Catalli enumera 97 tipos de moedas etruscas e d\u00e1taas a partir do s\u00e9culo V a. de C.\nStefano Bruni, nun artigo que fai referencia aos achados de moedas asociadas con obxectos, fixou a data das moedas de bronce de Populonia a finais do s\u00e9culo IV a. de C.\nClaudia Tesei realizou un cat\u00e1logo dos estudos sobre a moeda etrusca.\nFabio Vicari publicou un cat\u00e1logo xeral das moedas etruscas no que se recollen 251 tipos. No entanto, a obra non est\u00e1 acompa\u00f1ada de ilustraci\u00f3n ningunha e insp\u00edrase en estudos anteriores sen ter en conta a identidade das pezas, os erros nin as repetici\u00f3ns. A\u00ednda as\u00ed, os gr\u00e1ficos confirman os padr\u00f3ns utilizados e os mapas indican os lugares de procedencia.\nGiuseppe Amisano, nunha publicaci\u00f3n de car\u00e1cter xeneralista, incl\u00fae a moeda etrusca, \u00e1 que lle atrib\u00faa unha orixe cara a 550 a. de C. A cronolox\u00eda ignora a contribuci\u00f3n dos gregos da Magna Grecia e atrib\u00fae aos etruscos a introduci\u00f3n da moeda en Italia. Nese traballo as fontes cl\u00e1sicas son a referencia e o autor d\u00e1 cr\u00e9dito \u00e1 proveniencia dos etruscos desde Lidia, xa sostida por Her\u00f3doto, onde ter\u00eda xurdido a moeda.\nEn 2001 publicouse o primeiro volume da nova \"Historia Numorum: Italy\", un \"excursus\" xeral realizado por un grupo de especialistas baixo a direcci\u00f3n de N. K. Rutter. No proxecto tomaron parte numism\u00e1ticos da relevancia de Andrew Burnett, Crawford e Martin Jessop Price. Neste traballo enum\u00e9ranse e d\u00e1tanse os tipos xerais, coa catalogaci\u00f3n das descubertas m\u00e1is recentes de moeda grega en Italia, o que abrangue tam\u00e9n as moedas fundidas e cu\u00f1adas de Etruria, da Umbr\u00eda e do nordeste e do centro de Italia.\nTam\u00e9n en 2001 Sandra Della Giovampaola, Paola Bittarelli e Margherita Bergamini publicaron a colecci\u00f3n Emilio Bonci Casuccini, de Siena, coa identificaci\u00f3n das moedas.\nEn 2003 Anna Rita Parente publicou un estudo pertencente \u00e1 serie \"Sylloge Nummorum Graecorum\" sobre as moedas etruscas do Gabinete de Moedas e Medallas da Biblioteca Nacional de Francia. Tr\u00e1tase dun dos traballos m\u00e1is exitosos sobre a dataci\u00f3n das moedas etruscas e converteuse nunha obra de referencia para a clasificaci\u00f3n destas moedas.\nA \u00faltima publicaci\u00f3n salientable sobre a moeda etrusca d\u00e9beselle a Italo Vecchi e c\u00e9ntrase na produci\u00f3n de moedas fundidas."}
{"id": "499491", "revid": "65337", "url": "https://gl.wikipedia.org/wiki?curid=499491", "title": "Numism\u00e1tica etrusca", "text": ""}
{"id": "499492", "revid": "65337", "url": "https://gl.wikipedia.org/wiki?curid=499492", "title": "Moedas etruscas", "text": ""}
{"id": "499493", "revid": "5863", "url": "https://gl.wikipedia.org/wiki?curid=499493", "title": "Andr\u00e9s Su\u00e1rez", "text": "O nome Andr\u00e9s Su\u00e1rez pode referirse a:"}
{"id": "499495", "revid": "85894", "url": "https://gl.wikipedia.org/wiki?curid=499495", "title": "Helder Moura Pereira", "text": "Helder Moura Pereira, nado en Set\u00fabal o 7 de xaneiro de 1949, \u00e9 un escritor e poeta portugu\u00e9s.\nTraxectoria.\nLicenciado en Filolox\u00eda Xerm\u00e1nica, foi profesor no Ensino Secundario e na Facultade de Letras de Lisboa (Departamento de Estudos Anglo-Americanos). Ensinou Literatura Portuguesa no King's College da Universidade de Londres, como lector. Ensinou Portugu\u00e9s e T\u00e9cnicas de Expresi\u00f3n do Portugu\u00e9s nos cursos de Formaci\u00f3n Profesional da Facultade de Medicina Dentaria de Lisboa. Traballou no Ministerio de Educaci\u00f3n en 1986, exercendo funci\u00f3ns t\u00e9cnicas na \u00e1rea da educaci\u00f3n de adultos e animaci\u00f3n \u00e1 lectura. Foi t\u00e9cnico superior do Ministerio da Xustiza no Establecemento penitenciario de Lisboa.\nColaborou coa revista \"Forma,\" o xornal \"Viva Voz\" e en \"Col\u00f3quio: Letras.\"\nComo tradutor ten vertido ao portugu\u00e9s a Ernest Hemingway, Jorge Luis Borges, Sylvia Plath, Charles e Mary Lamb, Sade, Guy Debord.\nA s\u00faa poes\u00eda, debedora da tradici\u00f3n anglosax\u00f3nica, opera, nunha urdidura de pequenas cintilaci\u00f3ns, un minucioso rastreo dos sinais do coti\u00e1n m\u00e1is prosaico."}
{"id": "499497", "revid": "85894", "url": "https://gl.wikipedia.org/wiki?curid=499497", "title": "Manuel P\u00e9rez Batall\u00f3n", "text": "Manuel P\u00e9rez-Batall\u00f3n L\u00f3pez, nado en Sarria en 1871 e finado no mesmo concello o 19 de decembro de 1931, foi un avogado e pol\u00edtico galego.\nTraxectoria.\nFillo de Casiano P\u00e9rez-Batall\u00f3n Losada. Rexistrador da propiedade do partido xudicial de Monforte. Deputado provincial, foi nomeado presidente da Deputaci\u00f3n de Lugo en 1908, permanecendo no cargo at\u00e9 1909. Foi xefe local do Partido Conservador\nVida persoal.\nCasou con Mar\u00eda de la Asunci\u00f3n F. Gallego L\u00f3pez que finou en 1891. Volveu casar con Balbina Mac\u00eda V\u00e1zquez e foi pai de Carmen, Antonio, Manuel, Jes\u00fas, Mar\u00eda e Eugenia P\u00e9rez-Batall\u00f3n Mac\u00eda."}
{"id": "499498", "revid": "23204", "url": "https://gl.wikipedia.org/wiki?curid=499498", "title": "Armando da Silva Carvalho", "text": "Armando da Silva Carvalho, nado en Olho Marinho, \u00d3bidos, o 28 de marzo de 1938 e finado en Caldas da Rainha o 1 de xu\u00f1o de 2017, foi un poeta e tradutor portugu\u00e9s.\nTraxectoria.\nLicenciado en Dereito, na Universidade de Lisboa, foi avogado, xornalista, profesor do ensino secundario e t\u00e9cnico publicitario. Colaborou na \"Antologia de Poesia Universit\u00e1ria\", en 1959, xuntamente con Ruy Belo, Fiama Hasse Pais Brand\u00e3o, Luiza Neto Jorge, Gast\u00e3o Cruz, entre outros, e tam\u00e9n na \"Quadrante,\" revista da Asociaci\u00f3n Acad\u00e9mica da Facultade de Dereito de Lisboa, iniciada en 1958. Publicou \"L\u00edrica Consum\u00edvel\" en 1965, que marcou o inicio da s\u00faa obra po\u00e9tica e que lle valeu o Premio Revelaci\u00f3n da Sociedade Portuguesa de Autores. A s\u00faa escrita est\u00e1 marcada por un timbre de mordacidade, sarcasmo e figuraci\u00f3ns da pulsi\u00f3n sexual. \nSen filiarse en ningunha tendencia contempor\u00e1nea, mais benefici\u00e1ndose das s\u00faas adquisici\u00f3ns, a poes\u00eda de Armando Silva Carvalho xunta rigor pros\u00f3dico coa expresi\u00f3n cr\u00edtica e ir\u00f3nica da existencia \nDas obras de ficci\u00f3n salienta \"Portuguex\", publicada en 1977. Desde a d\u00e9cada de 1960 colaborou en moitos xornais e revistas (\"Di\u00e1rio de Lisboa\", \"Jornal de Letras\", \"O Di\u00e1rio\", \"Poemas Livres\", \"Col\u00f3quio-Letras\", \"H\u00edfen\", \"As Escadas N\u00e3o T\u00eam Degraus\", \"S\u00edlex\", \"Nova\", \"Via Latina\", \"Loreto 13\", entre outras). Foi inclu\u00eddo na \"IV L\u00edricas Portuguesas\", en 1969, antolox\u00eda po\u00e9tica organizada por Ant\u00f3nio Ramos Rosa e desde ent\u00f3n ten estado representado na xeneralidade das antolox\u00edas de poes\u00eda portuguesa.\nMorreu o 1 de xu\u00f1o de 2017, no Montepio Ra\u00ed\u00f1a D. Leonor, nas Caldas da Ranha, aos 79 anos de idade, v\u00edtima de cancro.\nTraduciu obras de Margueritte Duras, Samuel Becket, Jean Genet etc. Est\u00e1 traducido en castel\u00e1n, ruso, franc\u00e9s, ingl\u00e9s, sueco, let\u00f3n, alem\u00e1n, italiano e neerland\u00e9s.\nObras.\nTeatro.\n\"Auto do Branco de Neve\" (2007). En \"Panos 2007.\" Culturgest."}
{"id": "499499", "revid": "1131", "url": "https://gl.wikipedia.org/wiki?curid=499499", "title": "O home unidimensional", "text": "One-Dimensional Man: Studies in the Ideology of Advanced Industrial Society (en galego, O home unidimensional. Estudos sobre a ideolox\u00eda da sociedade industrial avanzada) \u00e9 a obra m\u00e1is popular escrita polo fil\u00f3sofo e soci\u00f3logo alem\u00e1n Herbert Marcuse. Foi publicada en 1964 en ingl\u00e9s e traducida tres anos despois por Alfred Schmidt ao alem\u00e1n. En cinco anos a obra chegou \u00e1s cen mil copias vendidas s\u00f3 nos Estados Unidos e a traduci\u00f3ns a dezaseis linguas. Na obra Marcuse modela os obxectos que el entendeu como perversos modelos unidimensionais de pensamento, a aceptaci\u00f3n conformista e acr\u00edtica das estruturas de control existentes, normas e comportamentos. O autor defende que os cidad\u00e1ns das sociedades occidentais, ambas capitalistas e comunistas, deben reafirmar a s\u00faa individualidade e liberdade persoal contra a opresi\u00f3n dun tecnoloxizado status quo.\nChegada \u00e1 obra.\nDurante os anos 1920 e comezos dos 1930 Marcuse estuda con Martin Heidegger en Freiburg, Alema\u00f1a e al\u00ed acumula bases te\u00f3ricas para o seu primeiro traballo de Hegel, Marx, a fenomenolox\u00eda, o existencialismo, o idealismo alem\u00e1n e os cl\u00e1sicos da filosof\u00eda occidental. Rompe con Heidegger trala crecida do Nacionalsocialismo en Alema\u00f1a e a afiliaci\u00f3n de Heidegger ao partido. Por\u00e9n, Marcuse vese fortemente influenciado pola cr\u00edtica de Heidegger \u00e1 filosof\u00eda occidental e os seus intentos de crear unha nova filosof\u00eda. Persegue a Heidegger e ao existencialismo na procura dunha soluci\u00f3n aos problemas concretos da existencia individual, no proceso queda marcado co m\u00e9todo fenomenol\u00f3xico de Husserl no seu intento de ruptura coa teorizaci\u00f3n abstracta da filosof\u00eda. Marcuse reflexiona conceptualizando os obxectos en si mesmos as\u00ed como aparecen na consciencia.\nNa primeira d\u00e9cada do exilio de Marcuse en Am\u00e9rica foi consultado por Max Horkheimer xunto a Theodor Adorno, Karl Korsch e outros sobre a necesidade dun trato sistem\u00e1tico en dial\u00e9ctica, que categorizase modelos de pensamento e teor\u00eda cr\u00edtica. Marcuse participou intensamente no proxecto durante o seu breve per\u00edodo en California pero ao pouco tempo foille ofrecido un posto na Oficina de Servizos Estrat\u00e9xicos de Washington, co que deixou s\u00f3s a Adorno e Horkheimer finalizando a Dial\u00e9ctica da Ilustraci\u00f3n.\nEn retrospectiva o alumno de Marcuse, Douglas Kellner, atopa as bases da obra O home unidimensional na s\u00faa filosof\u00eda inicial pivotando sobre o Marxismo Hegeliano na d\u00e9cada de 1930 e no pensamento publicado at\u00e9 1964. Nun artigo titulado \" Some Social Implications of Modern Tecnology\" de 1941 Marcuse debuxa o dese\u00f1o xeral sobre a s\u00faa idea principal sobre a decadencia hist\u00f3rica da racionalidade individual, desde o tempo das revoluci\u00f3ns burguesas ao alzamento da sociedade tecnol\u00f3xica moderna. Co avance do capitalismo e da tecnolox\u00eda a sociedade industrializada non cesou de incrementar as s\u00faas demandas de inmersi\u00f3n no aparato social, administrativo e de submisi\u00f3n. Polo tanto un \"mecanismo de conformidade\" est\u00e9ndese a trav\u00e9s da sociedade.\nO comezo da redacci\u00f3n da obra ocorre en 1960 e trala s\u00faa publicaci\u00f3n o impacto do desco\u00f1ecido profesor escala a nivel global. En 1969 a obra de Marcuse \u00e9 reprendida polo Papa Paulo VI xunto con Freud pola degradaci\u00f3n subhumana do seu pensamento. O autor chega a reunirse con Nguyen Than Le en Par\u00eds no marco das conversaci\u00f3ns de paz sobre a guerra de Vietnam, e na Universidade de Roma alumnos subscriben fidelidade a Marx, Mao e Marcuse.\nEstrutura da obra.\nIntroduci\u00f3n \u00e1 presente edici\u00f3n\nAlienaci\u00f3n e liberdade nas sociedades tecnificadas.\nO home unidimensional que plantexa Marcuse \u00e9 o home que se axusta ao sistema, pero principalmente as s\u00faas necesidades, \u00e9 dicir, \u00e1s necesidades do sistema. A preocupaci\u00f3n do home actual est\u00e1 posta no que lle falta ao outro (sistema) e non na necesidade que lle falta a si mesmo o que indica unha constante e progresiva sensaci\u00f3n de inutilidade. Estamos de maneira indefect\u00edbel sometidos a suplir as necesidades do sistema mais non as propias, e ao fin desta serie non se observa en tanto o percibido \u00e9 o que o sistema require e non o que cada quen precisa; non hai forma de concibir de maneira distinta un mundo no que o fin obrigue a deixar de pensar sobre o propio do suxeito e sobre o aut\u00f3ctono dunha comunidade.\nA necesidade do home conf\u00fandese nesta secuencia porque pasa de ser un aspecto particular do suxeito a ser doutra propiedade. Nese punto Marcuse reflexiona acerca do relevante que \u00e9 a necesidade humana para definir ao home. O fil\u00f3sofo define ao home unidimensional polo discorrer das s\u00faas necesidades, elas definen a existencia, as\u00ed a todo, recalca, tales necesidades son falsas, son impostas e carecen do sentido de propiedade para o home. Pero hai no fondo desta determinaci\u00f3n, dese sometemento a esa \"Outra\", certa responsabilidade no reco\u00f1ecemento do que se desexa, isto \u00e9 que, existindo a posibilidade de que o suxeito, a sociedade e o mundo poidan decidir sobre as s\u00faas propias necesidades o home e a sociedade optan por someterse aos designios que lle son impostos. "}
{"id": "499501", "revid": "89787", "url": "https://gl.wikipedia.org/wiki?curid=499501", "title": "Sentido com\u00fan", "text": "Compr\u00e9ndese por sentido com\u00fan ao decidir usando a l\u00f3xica e analizar feitos sen co\u00f1ecementos. Ao aceptar estes feitos sen argumentos, escapan ao rigor cient\u00edfico e a toda clase de an\u00e1lises. O sentido \u00abcom\u00fan\u00bb (a diferenza dos cinco sentidos establecidos), non \u00e9 parte do cognitivo (natural), sen\u00f3n unha construci\u00f3n social. O sentido com\u00fan \u00e9 a ant\u00edtese ao pensamento cr\u00edtico.\nSen depender dunha investigaci\u00f3n ou estudo, o sentido com\u00fan \u00e9 o primeiro dos sentidos internos. Iso non significa que sexa o \u00abbo sentido\u00bb, \u00abcom\u00fan\u00bb a todos os homes, \u00e9 dicir, a intelixencia na s\u00faa actividade espont\u00e1nea, ou a raz\u00f3n de poder distinguir o verdadeiro do falso.\nA\u00ednda que sexa unha acepci\u00f3n corrente, esta asimilaci\u00f3n sup\u00f3n un cambio de significaci\u00f3n con respecto \u00e1 doutrina cl\u00e1sica, que configura o sentido com\u00fan como un sentido, unha funci\u00f3n do co\u00f1ecemento sensible: o seu obxecto non \u00e9 abstracto e, por tanto, non \u00e9 unha funci\u00f3n intelectual. Na acepci\u00f3n cl\u00e1sica, o sentido com\u00fan era a reuni\u00f3n das variadas impresi\u00f3ns dos sentidos.\nNatureza e funci\u00f3ns.\nComo todos os sentidos non opera ata que non \u00e9 excitado por unha raz\u00f3n. Esa raz\u00f3n como tal non se transforma ao co\u00f1ecelo, sen\u00f3n que o enfoca e delim\u00edtao no seu campo de acci\u00f3n. A raz\u00f3n aparenta ser ao noso sentir o ideal para a consecuci\u00f3n do obxectivo. Irase afastando, ou non, dese estado ideal en funci\u00f3n de que se vaian co\u00f1ecendo o resto de propiedades.\nO sentido com\u00fan pode \u00abequivocarse\u00bb m\u00e1is que os sentidos externos. Pero c\u00e1ptase m\u00e1is \u00ababstractamente\u00bb e, por tanto, de modo m\u00e1is perfecto.\nNatureza.\nDentro do cerebro, os sentidos xeran pulsos neuronais, dos cales s\u00f3 chegan aqueles que requiren a nosa atenci\u00f3n porque as\u00ed se nos educou, porque est\u00e1 en perigo a vida ou damos importancia relevante a certa parte do medio no que nos desenvolvemos.\nDada a estreita conexi\u00f3n e interdependencia dentro da que act\u00faan os sentidos, o sentido com\u00fan cumpre unha funci\u00f3n clave: por unha banda unifica e regula a multiplicidad sensorial dos sentidos externos; e, por outra, serve de enlace entre estes e os sentidos internos.\nO co\u00f1ecemento que proporciona os sentidos menos desenvolvidos e elaborados te\u00f1en por obxectivo as sensaci\u00f3ns dos demais sentidos externos, a\u00ednda que non no mesmo plano que eles porque a s\u00faa funci\u00f3n non versa sobre os obxectos exteriores sen\u00f3n sobre a nosa sensaci\u00f3n dos obxectos.\nO sentido non capta os sensibles com\u00fans, pois estes son obxectos exteriores, captados polos sentidos externos co seu propio obxecto, mentres o sentido com\u00fan \u00e9 un sentido interno. Tampouco ten unha funci\u00f3n de \u00abreflexi\u00f3n\u00bb. Para reflexionar temos a capacidade de lembrar, valorar e establecer unha acci\u00f3n con co\u00f1ecemento, ou sexa a conciencia.\nO sentido com\u00fan \u00e9 un co\u00f1ecemento m\u00e1is dentro de nosa din\u00e1mica no medio.\nFunci\u00f3ns.\nAs funci\u00f3ns que tradicionalmente se lle atrib\u00faen son:\nO \u00abcontacto inmediato\u00bb co obxecto real\u00edzase a trav\u00e9s dos sentidos externos, pero estes s\u00f3 captan cada un un aspecto de devandito obxecto; o ollo non oe, nin o o\u00eddo sente a dureza. \nA primeira unificaci\u00f3n destas calidades captadas d\u00e9bese levar a cabo (\u00e9 o que fai o sentido com\u00fan) a trav\u00e9s dunha comparaci\u00f3n entre elas, que permite, \u00e1 s\u00faa vez, diferencialas. Pero esta comparaci\u00f3n ou diferenciaci\u00f3n implica xa unha referencia marcada \u00e1 unidade do suxeito que sente (debe haber algo que unifique), e por iso dise que o sentido com\u00fan \u00abilumina\u00bb o acto do sentido externo e faio \u00abconsciente\u00bb (de a\u00ed o nome que se lle d\u00e1 ao sentido com\u00fan de conciencia sensible). O sentido com\u00fan utiliza aos sentidos externos como \u00abinstrumentos\u00bb.\nUn sentido non pode reflexionar sobre si mesmo, porque \u00e9 org\u00e1nico. O ollo ve as cores, pero non pode ver a s\u00faa visi\u00f3n das cores. As\u00ed, hai que admitir unha funci\u00f3n de co\u00f1ecemento distinta que ten por obxecto os actos directos do co\u00f1ecemento sensible, e isto faino o sentido com\u00fan\u00bb.\nPero o sentido com\u00fan non s\u00f3 \u00e9 activo por estas funci\u00f3ns, sen\u00f3n porque regula a \u00abatenci\u00f3n sensorial\u00bb, mediante a cal o suxeito dirixe o o\u00eddo, a vista, etc., cara ao est\u00edmulo, para sentilo mellor."}
{"id": "499504", "revid": "7802", "url": "https://gl.wikipedia.org/wiki?curid=499504", "title": "Estad\u00edstica de Maxwell-Boltzmann", "text": ""}
{"id": "499507", "revid": "89787", "url": "https://gl.wikipedia.org/wiki?curid=499507", "title": "Florence Henri", "text": "Florence Henri, nada en Nova York o 28 de xu\u00f1o de 1893 e finada en Laboissi\u00e8re-en-Thelle o 24 de xullo de 1982, foi unha fot\u00f3grafa e artista. Creceu en Europa e estudou en Roma, onde co\u00f1eceu os futuristas, en Berl\u00edn, en Par\u00eds con Fernand L\u00e9ger e Am\u00e9d\u00e9e Ozenfant, e finalmente na Bauhaus de Dessau antes de regresar a Par\u00eds, onde comezou coa fotograf\u00eda. Na s\u00faa obra incl\u00faese a fotograf\u00eda experimental, a publicidade e os retratos, moitos deles de artistas.\nTraxectoria.\nPrimeiros anos.\nHenri naceu en Nova York, filla de pai franc\u00e9s e nai polaca. Despois da morte da s\u00faa nai en 1895, Henri e o seu pai empezaron a viaxar polo seu traballo como director dunha compa\u00f1\u00eda petrol\u00edfera. Henri comezou a estudar m\u00fasica en Par\u00eds aos 9 anos de idade En 1906, Henri e o seu pai instal\u00e1ronse na illa de Wight en Inglaterra onde o seu pai morreu en 1908. Despois da morte do seu pai, Henri foi a vivir a Roma con Gino Gori, un poeta que introduciu a Henri nos movementos art\u00edsticos de vangarda.\nEn 1913 Henri trasladouse a Berl\u00edn para continuar os seus estudos de m\u00fasica co pianista-compositor Ferruccio Busoni. Cando estalou a primeira guerra mundial en 1914, Henri viuse atrapada en Berl\u00edn, co seu di\u00f1eiro conxelado. Para lograr vivir, Henri tocou o piano para filmes mudos. Despois de visitar a Academia das Artes de Berl\u00edn, Henri decidiu continuar coa pintura en lugar de coa m\u00fasica. Ao longo dese per\u00edodo, Henri centrouse en paisaxes e estudos de figuras. Tam\u00e9n nesa \u00e9poca, co\u00f1eceu o cr\u00edtico e historiador de arte alem\u00e1n Carl Einstein que se converteu nun mentor e amigo \u00edntimo ata a s\u00faa morte en 1940. Despois da PGM, Henri estudou con artistas como Johann Walter-Kurau e Vasili Kandinski.\nEn 1924, Henri decidiu trasladarse a Par\u00eds, mais tivo dificultades para obter o permiso de residencia en Francia. O 18 de xu\u00f1o de 1924, casou con Karl Anton Koster en Lucerna. Era un matrimonio de conveniencia para Henri, que deste xeito quer\u00eda obter o permiso para residir en Francia. Koster e Henri divorci\u00e1ronse en 1954.\nEducaci\u00f3n.\nEn 1925, Florence Henri apuntouse na Acad\u00e9mie Moderne para estudar con Fernand L\u00e9ger e Am\u00e9d\u00e9e Ozenfant. No ver\u00e1n de 1925, o pintor polaco Victor Yanaga Poznanski organizou a \"Exposici\u00f3n Internacional. A arte de hoxe en d\u00eda\". Foi a primeira exposici\u00f3n internacional de arte vangardista en Par\u00eds dende a PGM. Ademais de Henri, outros artistas expuxeron a s\u00faa obra como Piet Mondrian, Paul Klee e Pablo Picasso. Despois de exhibir obras na \"Exposici\u00f3n da Acad\u00e9mie Moderne\" na Galer\u00eda Aubier en marzo de 1927, Henri marchou a estudar \u00e1 Bauhaus en Dessau.\nCarreira.\nA obra de Florence Henri ocupou un lugar central no mundo da fotograf\u00eda de vangarda a finais dos anos vinte. F\u00edxose membro do grupo C\u00edrculo e Cadrado en 1929. Na Bauhaus, Henri co\u00f1eceu a L\u00e1szl\u00f3 Moholy-Nagy e acudiu ao seu curso de fotograf\u00eda de ver\u00e1n. Trasladouse \u00e1 casa de Moholy-Nagy e f\u00edxose amiga \u00edntima da s\u00faa esposa Lucia Moholy que a animou a centrarse na fotograf\u00eda.\nContra 1928 abandonara a pintura e instalou o seu propio estudo como fot\u00f3grafa \"freelance\" profesional.\nUn dos seus autorretratos publicouse por Moholy-Nagy en \"i10 Internationale Revue\". A cr\u00edtica de Moholy-Nagy reco\u00f1ece que as s\u00faas fotograf\u00edas cumpren o principio de \"estra\u00f1ar\" onde as \"reflexi\u00f3ns e as relaci\u00f3ns espaciais, as superposici\u00f3ns e as penetraci\u00f3ns exam\u00ednanse dende un novo \u00e1ngulo de perspectiva\". Moitas das s\u00faas fotograf\u00edas incorporan espellos; Henri usou espellos para as s\u00faas propias dramatizaciones, en fotograf\u00eda comercial e para facer retratos de amigos como Jean Arp, Petra Van Doesburg, Sonia Delaunay, Vasili Kandinski, Fernand L\u00e9ger e Margarete Schall.\nEn 1930, participou na Exposici\u00f3n Internacional Das Lichtbild en M\u00fanic. Ao ano seguinte, inclu\u00edronse fotograf\u00edas s\u00faas nunha exposici\u00f3n de fotograf\u00eda publicitaria estranxeira en Nova York. A s\u00faa obra comparouse \u00e1 dos fot\u00f3grafos Man Ray, L\u00e1szl\u00f3 Moholy-Nagy e Adolphe Baron de Mayer, as\u00ed como co ga\u00f1ador do primeiro premio na exposici\u00f3n, e director da Bauhaus, Herbert Bayer. Con isto uniuse \u00e1s filas das iconas da vangarda daquela \u00e9poca. A importancia da s\u00faa obra foi reco\u00f1ecida por exposici\u00f3ns en solitario e a publicaci\u00f3n en varios xornais, inclu\u00edndo \"N-Z Wochenschau\". Produciu unha serie de imaxes da bailarina Rosella Hightower.\nSituando o seu estudio de retratos en Par\u00eds en 1928, en 1930 deu clases que inclu\u00edron futuras celebridades como Gis\u00e8le Freund e Lisette Model.\nSegundo se aproximaba a segunda guerra mundial trala toma do poder polos nazis, houbo un declive marcado na s\u00faa obra fotogr\u00e1fica que foi considerada arte dexenerada. Os materiais fotogr\u00e1ficos foron progresivamente m\u00e1is dif\u00edciles de obter e Henri regresou \u00e1 pintura abstracta ata a s\u00faa morte en 1982."}
{"id": "499508", "revid": "98629", "url": "https://gl.wikipedia.org/wiki?curid=499508", "title": "Emilio Herrera", "text": "Emilio Herrera Linares, nado en Granada o 13 de febreiro de 1879 e finado en Xenebra o 13 de setembro de 1967, foi un enxe\u00f1eiro militar espa\u00f1ol, destacado como aviador e cient\u00edfico. Foi presidente do Goberno da Rep\u00fablica espa\u00f1ola no exilio. Foi pai do poeta e novelista Jos\u00e9 Herrera Petere. A Fundaci\u00f3n Emilio Herrera Linares \u00e9 a responsable de conservar o seu arquivo persoal.\nTraxectoria.\nInfancia e primeiros anos.\nEmilio Herrera naceu na r\u00faa de San Isidro do barrio de San Ant\u00f3n no centro de Granada, no seo dunha familia da burgues\u00eda ilustrada. Os seus pais eran Rita Linares Salanava e o militar Emilio Herrera Ojeda. Un dos seus antepasados foi o arquitecto Juan de Herrera, que participou no dese\u00f1o do mosteiro do Escorial para o rei Filipe II.\nDurante os anos da s\u00faa infancia, Granada sufriu tres cat\u00e1strofes case seguidas: en 1884 o terremoto do 25 de decembro, en 1885 as inundaci\u00f3ns ocasionadas polo r\u00edo Darro ao seu paso pola cidade e como consecuencia unha epidemia de c\u00f3lera.\nDespois de finalizar a escola iniciou a carreira de arquitectura, a\u00ednda que abandonou para ingresar con dezasete anos na Academia de Enxe\u00f1eiros de Guadalaxara, presidida nese momento polo pioneiro no novo campo da aerost\u00e1tica Pedro Vives Vich, e en cuxa instituci\u00f3n se cultivaba un grande esp\u00edrito cient\u00edfico e experimental o nacemento da aviaci\u00f3n.\nCarreira militar.\nFinalizou a academia e graduouse como tenente en 1903, solicitando o seu traslado \u00e1 Escola Pr\u00e1ctica de Aerostaci\u00f3n para aprender o manexo dos aer\u00f3statos. Participa en ascensi\u00f3ns cient\u00edficas (como a observaci\u00f3n desde un aer\u00f3stato dunha eclipse solar en Burgos, en 1905) e deportivas (a competici\u00f3n \"Gordon Bennet\", en 1906 ou o \"Gran Prix\" de Par\u00eds, no que quedou en segunda posici\u00f3n). En 1909, pouco despois de contraer matrimonio con Irene Aguilera Cappa, integra unha expedici\u00f3n militar aerost\u00e1tica como apoio \u00e1s tropas na tr\u00e1xica guerra de Melilla. Ese ano nace o seu fillo, que ser\u00e1 un co\u00f1ecido poeta e novelista comunista, Jos\u00e9 Herrera Petere, amigo e compa\u00f1eiro literario de Miguel Hern\u00e1ndez.\nDespois da participaci\u00f3n dos aer\u00f3statos militares nas campa\u00f1as militares en \u00c1frica, limitados a estar ancorados en terra, o ex\u00e9rcito solicita os primeiros dirixibles. Herrera, que dirixiu a Secci\u00f3n de Globos Aerost\u00e1ticos en Melilla e anos despois preparar\u00eda un plano territorial a base de fotograf\u00edas a\u00e9reas, xa ti\u00f1a os t\u00edtulos de piloto de avi\u00f3n e de dirixibles. Estaba moi interesado nos primeiros avi\u00f3ns despois de observar xunto ao seu amigo Alfredo Kindel\u00e1n unha exhibici\u00f3n dos irm\u00e1ns Wright en Augsburgo.\nEn 1914 foi portada dos xornais co tam\u00e9n militar Jos\u00e9 Ortiz Echag\u00fce. Xuntos atravesaron o estreito de Xibraltar. Este voo, entre de Tetu\u00e1n e Sevilla, era o primeiro voo realizado entre Europa e \u00c1frica. Aterraron en Tablada, en presenza do rei Afonso XIII, que o nomeou xentilhome de c\u00e1mara con exercicio despois do voo. Ademais participa coa aviaci\u00f3n nunha nova campa\u00f1a militar na Guerra do Rif. \u00c9 a partir destes anos cando se centra nos seus estudos en temas aeron\u00e1uticos e os seus principios cient\u00edficos, t\u00e9cnicos, comerciais ou legais. En 1915 \u00e9 enviado a Estados Unidos para comprar aparellos Curtiss JN-4 Jenny e montar no pa\u00eds a primeira escola de pilotos de hidroavi\u00f3ns. Durante a primeira guerra mundial, onde Espa\u00f1a se mantivo neutral, participou como observador a\u00e9reo en distintas frontes.\nDesde 1918 tentou crear unha aeroli\u00f1a transoce\u00e1nica para o transporte de pasaxeiros, a \"Transa\u00e9ra Col\u00f3n\", para unir Europa e Am\u00e9rica. Equipada con dirixibles do enxe\u00f1eiro e inventor Leonardo Torres Quevedo, a idea terminou realiz\u00e1ndose por unha empresa de Alema\u00f1a. Herrera foi convidado co rango de segundo comandante xunto co militar Jos\u00e9 Ortiz de Echag\u00fce, na ent\u00f3n maior aeronave do seu tempo o dirixible Graf Zeppelin LZ 127. Realizaron unha traves\u00eda para cruzar o oc\u00e9ano Atl\u00e1ntico voando m\u00e1is de dous mill\u00f3ns de quil\u00f3metros e realizando a circunnavegaci\u00f3n do planeta.\nNa d\u00e9cada dos anos 20, axudou a Juan de la Cierva coa s\u00faa invenci\u00f3n do autoxiro, aeronave mestura de avi\u00f3n e helic\u00f3ptero, que tivo un relativo \u00e9xito. Participou na construci\u00f3n e o dese\u00f1o do Laboratorio Aerodin\u00e1mico de Cuatro Vientos, inaugurado en 1921. Estaba dotado dun dos t\u00faneles de vento para o desenvolvemento de aeronaves m\u00e1is grande e modernos do momento, e ser\u00eda o futuro embri\u00f3n da actual organizaci\u00f3n cient\u00edfica estatal Instituto Nacional de T\u00e9cnica Aeroespacial (INTA). Un dos seus estudos nese momento foi a vestimenta adecuada e os sistemas de respiraci\u00f3n necesarios para a navegaci\u00f3n a\u00e9rea a grande altitude onde a falta de aire e as baixas temperaturas supu\u00f1an un problema. En 1935 creou o escafandro estraton\u00e1utico, un modelo de escafandro aut\u00f3nomo para tripulantes de globos a grande altitude, precursor do traxe espacial.\nParticipou de forma destacable na creaci\u00f3n anos despois da Escola Superior de Aerotecnia (posteriormente, Escola T\u00e9cnica Superior de Enxe\u00f1eiros Aeron\u00e1uticos), nomeado como o seu primeiro director. A escola formaba aos primeiros enxe\u00f1eiros aeron\u00e1uticos espa\u00f1ois. Non s\u00f3 se interesou pola aeron\u00e1utica, co\u00f1\u00e9cese a s\u00faa formaci\u00f3n como esperantista, como falante e escritor activo do esperanto, a lingua artificial internacionalista m\u00e1is co\u00f1ecida. Formou parte, xunto con outros destacados militares como Julio Mangada, da Asociaci\u00f3n de Militares Esperantistas. En 1925 Herrera foi nomeado representante oficial espa\u00f1ol na \"Conferencia Internacional para o emprego do Esperanto nas Ciencias\" con outros importantes esperantistas como Leonardo Torres Quevedo e Vicente Inglada Ors.\nSegunda Rep\u00fablica.\nEn 1931, Afonso XIII veu perdido o seu prestixio e decidiu abandonar Espa\u00f1a. Proclamouse a Segunda Rep\u00fablica Espa\u00f1ola e formouse un novo Goberno, cuxo programa foi de signo reformista e progresista. Esta situaci\u00f3n xerou a Herrera un conflito de lealdades, pois, por unha banda, deb\u00eda lealdade persoal ao rei Afonso XIII (a quen acompa\u00f1ou a Par\u00eds no seu exilio), como cabaleiro xentilhome; por outro, deb\u00eda lealdade \u00e1 Rep\u00fablica espa\u00f1ola e ao pobo espa\u00f1ol como militar que xurou servilo. Afonso XIII, nun honroso xesto, liberouno do seu compromiso e convidouno a regresar a Espa\u00f1a e servila. En efecto, Herrera, cat\u00f3lico e mon\u00e1rquico, unha vez o novo r\u00e9xime foi legal e lexitimamente establecido, xurou a s\u00faa lealdade ao mesmo.\nNaquel momento, Herrera era xa unha figura destacada da aeron\u00e1utica e a Sociedade de Naci\u00f3ns nomeouno experto internacional de aviaci\u00f3n. Esta foi unha \u00e9poca moi intensa na s\u00faa vida: en 1932, representou a Espa\u00f1a na Conferencia de Desarmamento da Sociedade de Naci\u00f3ns; neste mesmo ano a Academia de Ciencias Exactas, F\u00edsicas e Naturais elixiuno acad\u00e9mico (medalla n\u00fam. 15), na que ingresou o 19 de abril de 1933 cun discurso sobre Ciencia e Aeron\u00e1utica. Tam\u00e9n patentou unha regra de c\u00e1lculo para a resoluci\u00f3n de problemas aerodin\u00e1micos. A pouco de ingresar, presentou o seu proxecto de ascensi\u00f3n en globo para o estudo da estratosfera usando o que denominou escafandro estraton\u00e1utico, antecedente dos traxes espaciais. Realizou o dese\u00f1o en 1935 nos talleres do Pol\u00edgono de Aerostaci\u00f3n de Guadalaxara e no Laboratorio Aerodin\u00e1mico de Cuatro Vientos. Por unha banda, un globo que pod\u00eda alcanzar os 26.000 metros de altitude e por outro deste primeiro \"traxe espacial\" que contaba con micr\u00f3fono, sistema de respiraci\u00f3n antivapor, term\u00f3metros, bar\u00f3metros ou varias ferramentas para medir e recoller mostras.\nVarias d\u00e9cadas despois, a axencia estadounidense NASA basear\u00edase nos seus estudos para a elaboraci\u00f3n dos traxes espaciais, que como reco\u00f1ecemento o astronauta Neil Armstrong entregou unha das rocas lunares a un dos seus colaboradores Manuel Casajust Rodr\u00edguez, empregado na NASA. A roca terminar\u00eda depositada durante moitos anos no Museo de Aeron\u00e1utica e Astron\u00e1utica de Espa\u00f1a, e actualmente at\u00f3pase desaparecida desde o ano 2004. Segundo referiu o seu axudante, o piloto Antonio Garc\u00eda Borrajo: \"Cando os norteamericanos ofrec\u00e9ronlle a Herrera traballar para o seu programa espacial cun cheque sen limitaci\u00f3ns en ceros, el pediu que unha bandeira espa\u00f1ola ondease na l\u00faa, pero dix\u00e9ronlle que s\u00f3 ondear\u00eda a de Estados Unidos\". Herrera rexeitou a oferta.\nHerrera ti\u00f1a xa o rango de Tenente Coronel e era o director t\u00e9cnico da forza a\u00e9rea republicana onde organiza as escolas de aviaci\u00f3n. Co comezo da guerra civil espa\u00f1ola en 1936, mentres se atopa ditando un curso na Universidade de Santander, o seu proxecto viuse definitivamente abandonado. Mantense fiel ao goberno republicano e en 1937 \u00e9 un dos poucos oficiais ascendido a xeneral. A pesar de ser reco\u00f1ecido como de ideas conservadoras e non conxeniar cos sectores m\u00e1is radicalizados no poder, mant\u00e9n a s\u00faa lealdade ao goberno a\u00ednda que perde por iso a amizade de numerosos amigos como Kindel\u00e1n, xefe da aviaci\u00f3n rebelde. Por outra banda, o seu fillo Petere, militaba activamente no Partido Comunista e en 1938 \u00e9 Premio Nacional de Literatura. En setembro de 1937 morre na batalla de Belchite o seu segundo fillo, Emilio Herrera Aguilera (familiarmente \"Pikiki\") de apenas dezanove anos, sarxento era piloto do caza Polikarpov I-15.\nExilio antifranquista.\nAo final da Guerra de Espa\u00f1a estaba en Suram\u00e9rica, onde viaxara en 1939 en misi\u00f3n oficial acompa\u00f1ando ao pol\u00edtico Indalecio Prieto. A\u00ednda que nun primeiro momento estivo exiliado en Chile, pouco despois dirixiuse a Francia, onde vivir\u00eda no exilio de maneira humilde, debido aos curtos recursos econ\u00f3micos de que dispu\u00f1a. Baixo o R\u00e9xime de Vichy, o Goberno alem\u00e1n de Hitler ofreceulle traballar no denominado Laboratorio de Vibraci\u00f3ns de Berl\u00edn, proposta que vetou o Goberno do xeneral Franco, a\u00ednda que o propio Herrera xa renunciara aceptar a proposta do xeneral Von Faupel, ao que co\u00f1ec\u00eda desde a d\u00e9cada de 1920, cando con motivo do seu periplo por Am\u00e9rica do Sur para estudar a s\u00faa li\u00f1a de dirixibles, coincidiu con este nunha homenaxe que lle ofreceu a colonia espa\u00f1ola de Lima. Herrera reco\u00f1eceu que o proxecto o seduc\u00eda, pero que lle resultaba imposible aceptalo e, con toda franqueza, comunicoullo a Von Faupel, que aceptou os seus argumentos como propios dun home de honra.\nContinuou adic\u00e1ndose \u00e1 investigaci\u00f3n aeron\u00e1utica e cient\u00edfica, colaborando en revistas francesas de tem\u00e1tica aeron\u00e1utica, fundamentalmente en \"L'Aerophile\" que dirix\u00eda o seu amigo Blondel de la Rougerie. Foron anos moi dif\u00edciles, que soportou con verdadeiro estoicismo. Herrera viv\u00eda xunto coa s\u00faa esposa grazas aos seus dereitos de patentes dun sistema de dobre proxecci\u00f3n xeogr\u00e1fica e un flexicalculador para resolver funci\u00f3ns matem\u00e1ticas e integrais el\u00edpticas. En 1945 publicou un artigo, que foi rexeitado, sobre o uso da bomba at\u00f3mica d\u00edas antes do ataque nuclear sobre Hiroshima. Era un seguidor e defensor da teor\u00eda da relatividad de Albert Einstein, con quen tivo amizade persoal por mor da visita a Espa\u00f1a que o sabio alem\u00e1n realizou en 1923. Tam\u00e9n foi laureado pola Academia de Ciencias de Francia polos seus estudos sobre aeron\u00e1utica e astron\u00e1utica, de feito propuxera ao Ministerio do Ar franc\u00e9s o lanzamento dun sat\u00e9lite artificial, aproveitando un dos foguetes V-2 que Francia recibiu \u00e1 rendici\u00f3n de Alema\u00f1a. Posteriormente ingresou na \"Office National d'\u00c9tudes et de Recherches A\u00e9rospatiales\" (ONERA) e foi nomeado consultor da UNESCO sobre temas de f\u00edsica nuclear, cargo do que dimitiu ao ser aceptado o ingreso do r\u00e9xime franquista na ONU.\nFoi reco\u00f1ecido internacionalmente pola s\u00faa circia pol\u00edtica antifranquista, formando parte de varios gabinetes do Goberno da Rep\u00fablica espa\u00f1ola no exilio como ministro de Asuntos Militares e, entre 1960 e 1962, como presidente do Goberno republicano espa\u00f1ol no exilio. Durante o seu breve mandato tentou manter o reco\u00f1ecemento da lexitimidade republicana nos foros internacionais e a colaboraci\u00f3n cos exiliados da ditadura portuguesa. Ao falecer Diego Mart\u00ednez Barrio, presidente da Rep\u00fablica Espa\u00f1ola, Herrera foi sucedido polo historiador Claudio S\u00e1nchez-Albornoz, a\u00ednda que se mantivo como ministro de Asuntos Militares.\nEn 1967, ano do seu falecemento, Herrera mostrouse partidario dunha reconciliaci\u00f3n nacional, e buscou o apoio pol\u00edtico e relixioso para celebrar un referendo no que os espa\u00f1ois puidesen elixir libremente entre monarqu\u00eda ou rep\u00fablica. Faleceu no domicilio do seu fillo Jos\u00e9 Herrera \"Petere\" en Xenebra aos oitenta e oito anos de idade.\nRecuperaci\u00f3n da s\u00faa figura hist\u00f3rica.\nEn 1984, public\u00e1ronse as s\u00faas Memorias (incompletas) en ingl\u00e9s, e en 1986 en espa\u00f1ol. Tras unha longa xesti\u00f3n por parte da s\u00faa familia, os ex aviadores da Rep\u00fablica, varios historiadores e uns oficiais do Ex\u00e9rcito do Aire dedicados \u00e1 recuperaci\u00f3n dunha valiosa parte da historia da aviaci\u00f3n espa\u00f1ola, realizouse en Selecta a inhumaci\u00f3n dos seus restos. O comit\u00e9 de honra estaba encabezado polo rei Xo\u00e1n Carlos I. O acto, presidido polo alcalde de Granada, contou coa presenza de Mario Soares, amigo do xeneral Herrera, durante o seu exilio en Par\u00eds. En 1993 os seus restos mortais foron trasladados ao cemiterio da s\u00faa Granada natal.\nO 30 de xaneiro de 2019 o goberno espa\u00f1ol realizou unha homenaxe de reparaci\u00f3n coa devoluci\u00f3n do diploma de Acad\u00e9micos Numerarios que lle foi retirado durante a ditadura de Francisco Franco.\nA Fundaci\u00f3n Emilio Herrera Linares \u00e9 a responsable de conservar o seu arquivo persoal. O premio m\u00e1is importante dos distintos que concede a Fundaci\u00f3n Aena, dotado con 60 000 \u20ac, entr\u00e9gase na s\u00faa honra.\nEn decembro de 2019, estreouse en Granada e Madrid o primeiro documental que percorre a vida e obra de Emilio Herrera. Producido por Atrevida Producciones e dirixido por Alberto Flechoso. O documental foi adquirido por TVE para a s\u00faa emisi\u00f3n ao longo de 2020."}
{"id": "499509", "revid": "7802", "url": "https://gl.wikipedia.org/wiki?curid=499509", "title": "Emilio Herrera Linares", "text": ""}
{"id": "499510", "revid": "27155", "url": "https://gl.wikipedia.org/wiki?curid=499510", "title": "C\u00e9lula ES", "text": ""}
{"id": "499512", "revid": "89787", "url": "https://gl.wikipedia.org/wiki?curid=499512", "title": "Muslim ibn al-Hajjaj", "text": "Ab\u016b al-\u1e24usayn \u2018As\u0101kir ad-D\u012bn Muslim ibn al-\u1e24ajj\u0101j ibn Muslim ibn Ward ibn Kawsh\u0101dh al-Qushayr\u012b an-Nays\u0101b\u016br\u012b () ou Muslim Naysh\u0101p\u016br\u012b (,\u0645\u0633\u0644\u0645 \u0646\u06cc\u0634\u0627\u067e\u0648\u0631\u06cc), co\u00f1ecido habitualmente como Imam Muslim, nado en Nishapu despois de 815 e finado en maio de 875, foi un estudoso do islam, c\u00e9lebre particularmente como \"muhaddith\" (estudoso do hadith). A s\u00faa colecci\u00f3n de hadith, co\u00f1ecida como \"Sahih Muslim\", \u00e9 unha das seis maiores colecci\u00f3ns de hadith no sunnismo e est\u00e1 considerada como unha das d\u00faas m\u00e1is aut\u00e9nticas (\"sahih\") xunto con \"Sahih al-Bukhari\".\nTraxectoria.\nMuslim ibn al-Hajjaj naceu en Nishapur na provincia ab\u00e1sida de Khorasan. Os historiadores discuten sobre a s\u00faa data de nacemento, dada como 202 da h\u00e9xira (817/818), 204 (819/820) ou 206 AH (821/822).\nAdh-Dhahabi dixo, \"c\u00f3ntase que naceu no ano 204 da h\u00e9xira\", a\u00ednda que tam\u00e9n di, \"pero penso que naceu antes diso\".\nIbn Khallikan non puido atopar informaci\u00f3n sobre a data de nacemento de Muslim ou sobre a s\u00faa idade ao falecer, f\u00f3ra do \"\u1e25uff\u0101\u1e93\" (mestres do hadith), ag\u00e1s o seu acordo con que nacera despois do 200 AH (815/816). Ibn Khallikan cita a Ibn al-Salah, que cita a obra \"Kitab \u02bfUlama al-Amsar\" de Ibn al-Bayyi\u02bf, na s\u00faa afirmaci\u00f3n de que Muslim ti\u00f1a 55 anos cando morreu o 25 Rajab, 261 AH (maio de 875) e polo tanto o seu ano de nacemento ser\u00eda 206 AH (821/822).\nIbn al-Bayyi\u02bf indica que foi soterrado en Nasarabad, suburbio de Nishapur.\nSegundo os estudosos, Muslim era de orixe \u00e1rabe ou persa O \"nisbah\" de \"al-Qushayri\" significa que Muslim pertenc\u00eda \u00e1 tribo \u00e1rabe dos Banu Qushayr, da que alg\u00fans membros emigraron ao territorio persa conquistado durante a expansi\u00f3n do [Califato Rashidun]]. Un estudoso de nome Shams al-D\u012bn al-Dhahab\u012b introduciu a idea que puido ser un \"mawla\" de ascendencia persa, atribu\u00eddo aos Qushayr por medio da \"wala\"' (alianza). Un devanceiro de Muslim puido ser un escravo liberado dos Qushayri, ou talvez aceptou o islma de mans dos Qushayri. Segundo outros dous estudosos, Ibn al-Ath\u012br e Ibn al-Sal\u0101h, realmente era un membro \u00e1rabe desa tribo e a s\u00faa familia emigrara a Persia dous s\u00e9culos despois da conquista.\nAs estimaci\u00f3ns sobre o n\u00famero de hadith nos seus libros est\u00e1n entre 3033 e 12\u00a0000, dependendo de se se incl\u00faen os duplicados ou s\u00f3 o texto (isnad). Dise que o seu Sahih (\"aut\u00e9ntico\") comparte arredor de 2000 hadiths co Sahih de Bukhari.\nOs mestres do autor incl\u00faen a Harmala ibn Yahya, Sa'id ibn Mansur, Abd-Allah ibn Maslamah al-Qa'nabi, al-Dhuhali, al-Bukhari, Ibn Ma'in e Yahya ibn Yahya al-Nishaburi al-Tamimi entre outros. Entre os seus alumnos estiveron al-Tirmidhi, Ibn Abi Hatim al-Razi e Ibn Khuzaymah, cada un dos cales escribiu tam\u00e9n obras sobre o hadith. Despois dos seus estudos pola pen\u00ednsula Ar\u00e1biga, Exipto, Iraq e Siria, estableceuse na s\u00faa patria de Nishapur, onde co\u00f1eceu e foi amigo de Bukhari.\nLegado.\nO estudoso sunnita Ishaq Ibn Rahwayh foi o primeiro que recomendou a obra de Muslim. Os contempor\u00e1neos de Ishaq ao principio non o aceptaron. Abu Zur\u2018a al-Razi obxectaba que Muslim omitira demasiado material que Muslim reco\u00f1ec\u00eda como aut\u00e9ntico e inclu\u00edra transmisores que eran febles.\nIbn Abi Hatim posteriormente aceptou a Muslim como \"confi\u00e1bel, un dos mestres do hadith con co\u00f1ecemento no hadith\", mais isto contrasta co maior eloxio de Abu Zur\u2018a e tam\u00e9n do seu pai Abu Hatim. \u00c9 semellante con Ibn al-Nadim.\nO libro de Muslim incrementou gradualmente o seu prestixio ata chegar a ser considerado polos musulm\u00e1ns sunnitas como a colecci\u00f3n m\u00e1is aut\u00e9ntica de hadith s\u00f3 despois do Sahih Bukhari."}
{"id": "499513", "revid": "98629", "url": "https://gl.wikipedia.org/wiki?curid=499513", "title": "A condesa descalza", "text": "A condesa descalza (en ingl\u00e9s, The Barefoot Contessa) \u00e9 un filme estadounidense de 1954 escrito e dirixido por Joseph L. Mankiewicz sobre a vida e os amores da ficticia sex symbol espa\u00f1ola Maria Vargas. Est\u00e1 protagonizada por Humphrey Bogart, Ava Gardner e Edmond O'Brien. Pola s\u00faa interpretaci\u00f3n, O'Brien ga\u00f1ou o \u00d3scar e o Globo de Ouro ao mellor actor secundario.\nEmitiuse en galego na TVG o 14 de decembro de 1991.\nArgumento.\nO director de cinema Harry Dawes (Humphrey Bogart) acode ao funeral da bela condesa Torlato-Favrini, antes a famosa actriz e bailarina espa\u00f1ola Maria Vargas (Ava Gardner), que el mesmo lanzara ao \u00e9xito. A partir de a\u00ed, comeza a lembrar como a co\u00f1eceu nunha sala de baile en Espa\u00f1a e como o millonario produtor independente Kirk Edwards (Warren Stevens) impresionado pola s\u00faa beleza lle ofrecera un contrato no seu novo filme, que \u00eda dirixir Dawes. Ao filme \u00e9 un \u00e9xito, mais paralelamente ao ascenso de Maria, est\u00e1 o seu fracaso no aspecto sentimental."}
{"id": "499514", "revid": "47401", "url": "https://gl.wikipedia.org/wiki?curid=499514", "title": "The Barefoot Contessa", "text": ""}
{"id": "499515", "revid": "89787", "url": "https://gl.wikipedia.org/wiki?curid=499515", "title": "Maud Lewis", "text": "Maud Kathleen Lewis, nada como Dowley en Yarmouth o 7 de marzo de 1903 e finada en Digby o 30 de xullo de 1970, foi unha pintora folcl\u00f3rica canadense de Nova Escocia, unha das artistas populares m\u00e1is reco\u00f1ecidas do Canad\u00e1.\nTraxectoria.\nNaceu na vila Yarmouth, filla de John e Agnes (Germain) Dowley que xa contaban cun fillo m\u00e1is. Maud ti\u00f1a eivas de nacemento e, finalmente, desenvolveu artrite reumatoide, o que reduciu a s\u00faa mobilidade, especialmente nas mans. Foi s\u00faa nai quen a introduciu no mundo da arte ao aprenderlle a facer tarxetas de Nadal debuxadas e pintadas a man para a venda. \u00a0\nDunha relaci\u00f3n con Emery Allen, de Digby, deu a luz \u00e1 s\u00faa filla, Catherine Dowley, en 1928 e despois de Allen abandonar a Dowley e s\u00faa filla, continuou a vivir na casa cos seus pais. Un tribunal ordenou a adopci\u00f3n de Catherine, por carecer de recursos para a coidar. En 1935 morreu seu pai e en 1937 s\u00faa nai e despois de vivir con seu irm\u00e1n por un curto per\u00edodo de tempo, mudouse a Digby con s\u00faa t\u00eda.\nCasou con Everett Lewis, un vendedo itinerante de peixe de Marshalltown, o 16 de xaneiro de 1938, \u00e1 idade de 34 anos. Segundo Everett, Maud apareceu na s\u00faa porta en resposta a un anuncio que puxera nas tendas locais para contratar unha muller residente que se encargase dos labores na casa para un solteiro de corente anos. Unhas semanas despois casaron. Os dous viviron cas de Everett, dun s\u00f3 cuarto, en Marshalltown, a poucos quil\u00f3metros ao oeste de Digby. A casa converteuse no estudo de Maud e Everett encarg\u00e1base do traballo dom\u00e9stico.\nMaud acompa\u00f1aba a seu marido no percorrido que fac\u00eda pola contorna co peixe para vender as s\u00faas tarxetas de Nadal a 25 c\u00e9ntimos, e coa boa acollida animouse a pintar noutro tipo de superficies, como cart\u00f3ns de embalaxe, reverso das caixas de galletas de cart\u00f3n, masonita. Pintou toda a s\u00faa casa e o que conti\u00f1a, sen lle importar o tipo de superficie: muros, portas, fiestras, tixolas e recubriu totalmente o papel pintado da casa con motivos que recordan as plantas: follas, flores, talos. Seu home sempre a apoiou e mercoulle o seu primeiro xogo de \u00f3leos . Nos \u00faltimos anos da s\u00faa vida, a s\u00faa sa\u00fade deteriorouse, con numerosas visitas ao hospital; non obstante, Maud seguiu a pintar todo o que puido ata a s\u00faa morte en 1970. Seu home morreu en 1979 ao acoitelar un ladr\u00f3n nun intento de roubo na s\u00faa casa. \nObra.\nA maior\u00eda das obras de Maud Lewis son pinturas con escenas ao aire libre, como barcos aboiando no mar, cabalos que tiran de zorras, patinadores, imaxes de cans, gatos, cervos, aves e vacas. A s\u00faa inspiraci\u00f3n v\u00e9n principalmente dos recordos da mocidade: paisaxes e xente da rexi\u00f3n de Yarmouth e Digby e tam\u00e9n tomou ideas das tarxetas de Nadal comerciais e dos calendarios.\nA maior\u00eda das s\u00faas obras son pequenas, con frecuencia de 20 cm x 25 cm. A\u00ednda que, cando menos, realizou cinco de 60 cm x 90 cm. A lonxitude e o alcance dos seus brazos, moi limitado polo avance da artrite, influ\u00eda nas dimensi\u00f3ns das pinturas que realizaba. Utilizaba a mi\u00fado taboleiros murais e tubos de Tinsol, unha pintura ao \u00f3leo. Case sempre segu\u00eda o mesmo ritual ao pintar: aplicar unha capa de pintura branca, debuxar un esbozo e finalmente aplicar a pintura directamente dos tubo, xa que nunca mesturou ou combinou cores.\nCons\u00e9rvanse poucas pinturas s\u00faas da d\u00e9cada de 1940 pero ao inicio desa d\u00e9cada pintou 22 persianas exteriores para unha familia estadounidense, os Chaplin/Wennerstrom, en Port Mouton; a maior parte das persianas son de dimensi\u00f3ns considerables: 150 cm x 48 cm e forman parte agora da colecci\u00f3n Clearwater Fine Foods Inc. Entre 1945 et 1950, moita xente paraba regularmente en Marshalltown para lle mercar as s\u00faas pinturas por 2 ou 3 d\u00f3lares canadenses, e tan s\u00f3 nos \u00faltimos tres ou catro anos da vida de Maud comezou a vender pinturas ao prezo de 7 ou 10 d\u00f3lares ao coller sona a partir da publicaci\u00f3n en 1964 dun artigo nun xornal de Toronto, o \"Star Weekly\" e en 1965 apareceu como figura destacada nun \"Telescope\", unha serie de CBC Television. Por mor da artrite non puido completar todos os pedidos xerados por este tard\u00edo reco\u00f1ecemento nacional.\nCasa.\nDespois da morte do marido de Maud, a casa comezou a se deteriorar. Coa misi\u00f3n de salvar a casa como monumento his\u00f3rico, xente da rexi\u00f3n formou a \"Maud Lewis Painted House Society\".. En 1984 a provincia de Nova Escocia comprou a casa que quedou ao coidado da Galer\u00eda de Arte de Nova Escocia, como museo provincial, que a restaurou e instalou no museo como parte da exposici\u00f3n permanente \"Maud Lewis\". No lugar onde estaba a casa instalouse un memorial en aceiro concibido polo arquitecto Brian MacKay-Lyons. En 1999 un pescador, Murray Ross, constru\u00edu unha r\u00e9plica da casa de Maud a poucos quil\u00f3metros de Digby.\nLegado.\nA Oficina Nacional do Cinema do Canad\u00e1 realizou tres documentais sobre a obra de Maud Lewis: \"Maud Lewis - A World Without Shadows\" (1976), \"The Illuminated Life of Maud Lewis\" (1998) e \"I Can Make Art ... Like Maud Lewis\" (2005). Este \u00faltimo \u00e9 unha curtametraxe no que alumnos de 6\u00aa grao inspirados polo traballo de Lewis crean as s\u00faas propias pinturas folcl\u00f3ricas\nEn 2009 a Galer\u00eda de Arte de Nova Escocia en colaboraci\u00f3n con Greg Thompson Productions, produciu unha peza de teatro sobre Lewis \"A Happy Heart: The Maud Lewis Story\" escrita por Greg Thompson en 2008.\nO filme \"Maudie\"con gui\u00f3n de Sherry White tivo a s\u00faa estrea no Festival Internacional de Cinema de Toronto de 2016. A pel\u00edcula, baseada na vida da artista, dirixiuna Aisling Walsh protagonizada por Sally Hawkins como Maud e Ethan Hawke como Everett Lewis."}
{"id": "499516", "revid": "1888", "url": "https://gl.wikipedia.org/wiki?curid=499516", "title": "Manuel P\u00e9rez-Batall\u00f3n L\u00f3pez", "text": ""}
{"id": "499517", "revid": "1888", "url": "https://gl.wikipedia.org/wiki?curid=499517", "title": "Casiano P\u00e9rez-Batall\u00f3n Losada", "text": ""}
{"id": "499519", "revid": "55340", "url": "https://gl.wikipedia.org/wiki?curid=499519", "title": "Tarxeta de nadal", "text": ""}
{"id": "499521", "revid": "785", "url": "https://gl.wikipedia.org/wiki?curid=499521", "title": "Mad Men", "text": "Mad Men \u00e9 unha serie de televisi\u00f3n estadounidense creada por Matthew Weiner e producida por Lionsgate Television. A serie emitiuse orixinalmente na canle de televisi\u00f3n por cable AMC dende 2007 at\u00e9 2015, durando sete tempadas e 92 episodios. Est\u00e1 ambientado entre marzo de 1960 at\u00e9 novembro de 1970.\n\"Mad Men\" est\u00e1 ambientado inicialmente na axencia de publicidade ficticia Sterling Cooper, que se atopa en Madison Avenue en Manhattan, na cidade de Nova York, e posteriormente na firma Sterling Cooper Draper Pryce (despois renomeada Sterling Cooper &amp; Partners), que se atopa preto de Time-Life Building no n\u00famero 1271 da Sexta Avenida. Segundo o episodio piloto, a expresi\u00f3n \"Mad men\" era un termo coloquial acu\u00f1ado na d\u00e9cada de 1950 para referirse \u00f3s publicistas de Madison Avenue, sendo \"Mad\" unha abreviaci\u00f3n de \"Madison\". (En realidade, o \u00fanico uso documentado da expresi\u00f3n antes da estrea da serie foi nos escritos de mediados dos 50 de James Kelly, un executivo e redactor de publicidade.)\nO personaxe principal da serie \u00e9 o mullereiro executivo de publicidade Don Draper (interpretado por Jon Hamm), que nun principio \u00e9 o talentoso director creativo de Sterling Cooper, e posteriormente conv\u00e9rtese en socio fundador de Sterling Cooper Draper Pryce. A trama rastrexa \u00e1s persoas na s\u00faa vida persoal e profesional. Segundo progresa o argumento, tam\u00e9n se amosa o cambio da moral e da sociedade nos Estados Unidos \u00f3 longo da d\u00e9cada de 1960.\n\"Mad Men\" recibiu unha ampla aclamaci\u00f3n por parte da cr\u00edtica polo seu gui\u00f3n, actuaci\u00f3n, direcci\u00f3n, estilo visual e autenticidade hist\u00f3rica; ga\u00f1ou numerosos premios, inclu\u00edndo 16 Emmys e 5 Globos de Ouro. A serie tam\u00e9n foi a primeira produci\u00f3n da televisi\u00f3n por cable en recibir o Emmy \u00e1 mellor serie dram\u00e1tica, ga\u00f1ando o premio cada ano das primeiras catro tempadas (2008\u20132011). Est\u00e1 amplamente considerada como unha das mellores series de televisi\u00f3n de t\u00f3dolos tempos, e como parte da Idade Dourada da Televisi\u00f3n de comezos do s\u00e9culo XXI."}
{"id": "499522", "revid": "5312", "url": "https://gl.wikipedia.org/wiki?curid=499522", "title": "Crazy Cat Lady", "text": "Eleanor Jazzmine Albernathy, m\u00e1is co\u00f1ecida coma Crazy Cat Lady (en galego, se\u00f1ora tola dos gatos), \u00e9 un misterioso personaxe da serie \"The Simpsons\".\nCaracter\u00edsticas.\nDe pequena, Eleanor Abernathy quer\u00eda ser avogada e doutora. Aos seus 24 anos, formouse na Harvard Medical School e na Yale Law School, en medicina e dereito, respectivamente. M\u00e1is tarde, aos 32 anos, xa amosaba signos de alcoholismo e comezou a engancharse ao seu gato mascota. Aos 40 anos, asumiu o seu comportamento tolo actual, convert\u00e9ndose tam\u00e9n nun acumulador.\nA Vella Madwoman dos Gatos \u00e9 unha muller con aparencia e comportamento dunha persoa estereotipada enferma mental. Sempre est\u00e1 rodeada de gatos, agredindo \u00e1 xente, arrox\u00e1ndolles os animais. Nunca di unha frase que poida ser comprendida ou que sexa coherente. Ela evita os contactos sociais e v\u00edstese dunha forma que parece unha mendiga, caracter\u00edstica destacada polo mal estado do seu pelo. A\u00ednda que non se co\u00f1ece a s\u00faa idade real, non \u00e9 tan vella como moitos pensan [citaci\u00f3n necesaria], de feito, ten a mesma idade que Homer e Marge, xa que aparece como un neno na Ep na que Springfield \u00e9 visto por un documental.\nDeulle o gato Snowball V (Bola de neve V) a Lisa Simpson, que \u00e9 semellante a Snowball II."}
{"id": "499524", "revid": "72012", "url": "https://gl.wikipedia.org/wiki?curid=499524", "title": "Sky-Brasil 1", "text": ""}
{"id": "499525", "revid": "72012", "url": "https://gl.wikipedia.org/wiki?curid=499525", "title": "Hispasat 55W-2", "text": ""}
{"id": "499527", "revid": "72012", "url": "https://gl.wikipedia.org/wiki?curid=499527", "title": "Intelsat 35e", "text": ""}
{"id": "499528", "revid": "89787", "url": "https://gl.wikipedia.org/wiki?curid=499528", "title": "Viv Albertine", "text": "Viviane Katrina Louise \"Viv\" Albertine, nada o 1 de decembro de 1954, \u00e9 unha m\u00fasica, cantante, compositora e escritora brit\u00e1nica nada en Australia. \u00c9 co\u00f1ecida por ser a guitarrista da banda de punk The Slits desde 1977 a 1982, coas que gravou dous \u00e1lbums. Antes de entrar en The Slits, formou parte de The Flowers of Romance.\nDespois da separaci\u00f3n de The Slits estudou produci\u00f3n audiovisual e traballou como directora de televisi\u00f3n freelance para a BBC e o British Film Institute. \nEn 2012 publicou o seu \u00fanico \u00e1lbum en solitario \"The Vermillion Border\".\nEscribiu d\u00faas autobiograf\u00edas, a primeira publicada en 2014 \"Clothes, Clothes, Clothes. Music, Music, Music. Boys, Boys, Boys\" con aclamaci\u00f3n da cr\u00edtica e unha segunda en 2018 \"To Throw Away Unopened\" centrada na s\u00faa familia."}
{"id": "499530", "revid": "98629", "url": "https://gl.wikipedia.org/wiki?curid=499530", "title": "XVII dinast\u00eda exipcia", "text": "A D\u00e9cimo s\u00e9tima Dinast\u00eda de Exipto (XVII dinast\u00eda) est\u00e1 clasificada como a terceira dinast\u00eda da Segundo per\u00edodo intermedio de Exipto. A XVII dinast\u00eda data aproximadamente de 1580 a 1550 a. Os seus gobernantes, principalmente tebanos, son \u200b\u200bcontempor\u00e1neos cos hicsos da XV Dinast\u00eda e sucedeu a XVI Dinast\u00eda, que tam\u00e9n ti\u00f1a sede en Tebas.\nEn marzo de 2012, arque\u00f3logos franceses que examinaron unha porta de pedra calcaria no Recinto de Am\u00f3n-Ra en Karnak descubriron xer\u00f3glifos co nome Senakhtenre, a primeira evidencia que data a vida deste fara\u00f3n. \nOs dous \u00faltimos fara\u00f3ns da dinast\u00eda opux\u00e9ronse ao dominio dos Hicsos sobre Exipto e iniciaron unha guerra que librar\u00eda a Exipto dos fara\u00f3ns Hicsos e comezaron un per\u00edodo de goberno unificado, o Reino Novo de Exipto.\nKamose, o segundo fillo de Seqenenre Tao e \u00faltimo fara\u00f3n da D\u00e9cimo S\u00e9tima Dinast\u00eda, foi o irm\u00e1n de Ahmose I, o primeiro rei da XVIII Dinast\u00eda.\nFara\u00f3ns da XVII dinast\u00eda.\n Os fara\u00f3ns da XVII dinast\u00eda gobernaron aproximadamente 30 anos. Os gobernantes co\u00f1ecidos da XVII dinast\u00eda son os seguintes: \nFinalmente, o fara\u00f3n Nebmaatre puido ser un gobernante do inicio da XVII dinast\u00eda."}
{"id": "499531", "revid": "85894", "url": "https://gl.wikipedia.org/wiki?curid=499531", "title": "Jos\u00e9 L\u00f3pez L\u00f3pez", "text": "Jos\u00e9 L\u00f3pez L\u00f3pez, co\u00f1ecido como Zapateiro de Pacios, nado en Paradela cara a 1893 e finado en Lugo o 29 de xullo de 1937, foi un zapateiro e pol\u00edtico galego.\nTraxectoria.\nZapateiro. Militante de Izquierda Republicana, foi secretario do comit\u00e9 de Izquierda Republicana de Paradela. Logo do golpe de Estado do 18 de xullo de 1936 foi detido pola Garda Civil de Portomar\u00edn o 20 de xullo, con outros compa\u00f1eiros, cando ceaban nunha taberna ao seu regreso de Lugo e Sarria. Foron trasladados ao c\u00e1rcere de Sarria.\nXulgados en Lugo en consello de guerra, foron acusados de rebeli\u00f3n militar por requisar armas o 18 e 19 de xullo, e desprazarse a Lugo o 20 para defender o Goberno Civil e incendiar da reitoral de Castro. Jos\u00e9 foi condenado a pena de morte e fusilado en Lugo o 29 de xullo de 1937. Xunto con Daniel P\u00e9rez L\u00f3pez, Jos\u00e9 Ram\u00f3n Dosio L\u00f3pez, Marcelino L\u00f3pez L\u00f3pez, Avelino Rodr\u00edguez L\u00f3pez e Juan Abella Armesto foron condenados polo Tribunal de Responsabilidades Pol\u00edticas en 1940 ao pago de 50.000 pesetas en concepto de responsabilidade civil."}
{"id": "499532", "revid": "88215", "url": "https://gl.wikipedia.org/wiki?curid=499532", "title": "Jos\u00e9 Antonio Rodr\u00edguez Est\u00e9vez", "text": "Jos\u00e9 Antonio Rodr\u00edguez Est\u00e9vez, alcumado \"Peitos\", nado en Ourense, \u00e9 un expiloto galego de rally. \nFoi un dos principais pilotos galegos dos anos 70 e 80, logrando varias vitorias no Campionato de Espa\u00f1a e no Campionato de Galicia, do que foi subcampi\u00f3n en 1982 e 1983. Foi o \u00faltimo ourens\u00e1n en ga\u00f1ar o Rally de Ourense, en 1982.\nTraxectoria.\nInicios.\nNaceu no ourens\u00e1n barrio do Couto e estudou en varios colexios, sendo expulsado en varias ocasi\u00f3ns. Mentres fac\u00eda o servizo militar, destinado en Ourense, mercou o seu primeiro coche, un Alpine. Con este veh\u00edculo disputou a s\u00faa primeira competici\u00f3n, a Subida a Pereiro de Aguiar, pero non foi ata catro anos despois que comezou a competir con asiduidade. En 1976 ga\u00f1ou o Rally da Coru\u00f1a, conducindo un Seat 1430 e con Antonio Colem\u00e1n como copiloto. Disputou varias probas m\u00e1is ese ano como o Rally San Marti\u00f1o, a Subida \u00e1 Estrada ou a Subida \u00e1 Saleta, onde rematou terceiro por detr\u00e1s de Beny Fern\u00e1ndez e Antonio Freire \"Ventura\".\nEn 1977 disputou numerosas probas logrando bos resultados, como o terceiro posto na Subida a Manzaneda, terceiro no Rally dos Pazos, a vitoria entre os carrozados na Subida ao Barreiro, e na Subida ao Aloia ou o cuarto posto no Rally de Ferrol, con P\u00e9rez de copiloto. Correu tam\u00e9n con P\u00e9rez e co Seat 1430 o Rally de Ourense, rematando en sexta posici\u00f3n. Ter\u00eda sido cuarto se non fora por unha penalizaci\u00f3n de medio minuto por arrincar un pouco antes de tempo nun dos treitos. Na seguinte tempada quedou segundo xunto a Colem\u00e1n no Rally do Lac\u00f3n, por detr\u00e1s de P\u00edo Alonso, cuarto no primeiro Rally San Froil\u00e1n e logrou a terceira posici\u00f3n na Subida a Almofrei, mentres que sufriu abandonos no Rally San Telmo, no Rally de Ourense e no Rally R\u00edas Baixas. Rematou en quinta posici\u00f3n na clasificaci\u00f3n final do Campionato de Galicia de Automobilismo.\nEn 1979, sobre un Seat 124, quedou segundo no Rally do Lac\u00f3n, repetindo o resultado do ano anterior, e na edici\u00f3n de 1981, xa co Ford Escort RS 1600 MKI, quedou segundo de novo, nas d\u00faas \u00faltimas ocasi\u00f3ns por detr\u00e1s de Carlos Pi\u00f1eiro. Tam\u00e9n en 1981 quedou segundo no Rally de Ferrol, cuarto no Rally de Ourense, e tivo que abandonar no R\u00edas Baixas, despois de ser o \u00fanico piloto capaz de ga\u00f1arlle nun treito a Beny Fern\u00e1ndez, que foi o m\u00e1is r\u00e1pido en todos os demais, e tam\u00e9n no Rally da Coru\u00f1a. Pechou a tempada coa vitoria no Rally San Marti\u00f1o, coa que rematou en terceira posici\u00f3n no Campionato de Galicia de Rally, por detr\u00e1s de Carlos Pi\u00f1eiro e Luis Barrio. Tam\u00e9n disputou varias subidas de monta\u00f1a, destacando o segundo lugar entre os turismos na Subida \u00e1s Pontes e o primeiro na Subida a San Antoni\u00f1o.\nSubcampi\u00f3n de Galicia.\nNa tempada 1982 non se presentou \u00e1 primeira proba, o Rally dos Pazos, mentres que tivo que abandonar na segunda, o Rally do Condado. A continuaci\u00f3n logrou a vitoria no Rally do Lac\u00f3n, tras un duro duelo con Carlos Pi\u00f1eiro. O mesmo duelo repetiuse no 13\u00ba Rally de Ferrol ata o abandono de Peitos nunha sa\u00edda da estrada durante o treito Somozas-Moeche. En xu\u00f1o disputou o Rally de Ourense con Paco Facas de copiloto, logrando a vitoria por diante de Pi\u00f1eiro e Cleherc II, e aproveitando os abandonos de Beny Fern\u00e1ndez e Marc Etchebers. Foi o \u00faltimo ourens\u00e1n que conseguiu ga\u00f1ar dito rally. A continuaci\u00f3n quedou cuarto no R\u00edas Baixas, e abandonou no San Froil\u00e1n e na Coru\u00f1a. Por \u00faltimo venceu no I Rally de Porri\u00f1o, rematando a tempada como subcampi\u00f3n galego, por detr\u00e1s de Pi\u00f1eiro. Participou tam\u00e9n ese ano en rallys do Campionato de Espa\u00f1a, sufrindo un abandono no Crit\u00e9rium de La Rioja e subindo ao podio en terceira posici\u00f3n no Crit\u00e9rium Luis de Baviera de Madrid.\nEn 1983 comezou competindo cun Porsche 911, co que ga\u00f1ou por segunda vez consecutiva o Rally do Lac\u00f3n, quedou segundo no Rally de Ourense e venceu no Crit\u00e9rium Mora Renault da Coru\u00f1a. A continuaci\u00f3n ga\u00f1ou o 14\u00ba Rally de Ferrol, utilizando un Renault 5 Turbo que xa estreara un mes antes na Subida a Chantada, onde quedara 14\u00ba. Coa vitoria en Ferrol foi proclamado por alg\u00fans medios de comunicaci\u00f3n como novo campi\u00f3n galego. Con todo, esta informaci\u00f3n era incorrecta. A continuaci\u00f3n sufriu dous abandonos, no Rally R\u00edas Baixas e no San Froil\u00e1n, a pesar do cal a prensa volveuno proclamar erroneamente como campi\u00f3n galego. Finalmente non participou na derradeira proba da tempada, o Rally da Coru\u00f1a, onde a vitoria foi para Luis Barrio, que deste xeito logrou o t\u00edtulo de campi\u00f3n de Galicia con 520 puntos, por diante dos 480 de Peitos, subcampi\u00f3n por segundo ano consecutivo.\nAlfa Romeo.\nAdquiriu un Alfa Romeo Alfetta GTV6, que estreou no Rali Sopete de 1985, en Portugal, con resultado de abandono. A continuaci\u00f3n quedou sexto na primeira edici\u00f3n do Rally Botafumeiro, logrou o terceiro posto no Rally do Lac\u00f3n, abandonou en Ourense e quedou segundo en Ferrol. En novembro ga\u00f1ou o 15\u00ba Rally da Coru\u00f1a e en decembro abandonou no Rally de Pontevedra. Rematou a tempada do campionato galego en novena posici\u00f3n.\nEn 1986 correu de novo co Alfa, co que abandonou no 2\u00ba Rally Botafumeiro, pero co que logrou a s\u00faa terceira vitoria no Rally do Lac\u00f3n, esta vez con Marquina como copiloto. Sufriu varios abandonos m\u00e1is durante a tempada e rematou cuarto no Rally de Ourense, puntuable para a Copa de Espa\u00f1a. Na seguinte edici\u00f3n do rally ourens\u00e1n volveu subir ao podio, na terceira posici\u00f3n por detr\u00e1s de Marc Etchebers e Carlos Pi\u00f1eiro.\nCitro\u00ebn AX Sport e retirada.\nDespois de m\u00e1is de dous anos sen competir reapareceu para disputar cun Citro\u00ebn AX Sport preparado por Chumbo a tempada 1989 do Campionato de Galicia, encadrado dentro da Copa Citro\u00ebn. Comezou no Rally do Lac\u00f3n, onde quedou quinto, sendo segundo entre os Citro\u00ebn, por detr\u00e1s de Arturo Rial. En xu\u00f1o abandonou no Rally de Ourense e en xullo foi o primeiro entre os Citro\u00ebn e cuarto na xeral no Rally Cidade de Cristal, onde mantivo un duelo nocturno con Sergio Vallejo nos treitos finais, despois de sufrir unha sa\u00edda de pista no tramo Campolongo-Doro\u00f1a, e estar a piques de ser alcanzado polo piloto lucense. Con todo, o vencedor final da Copa Citro\u00ebn foi Rial.\nNa tempada 1990, de novo co Citro\u00ebn AX Sport, logrou mellores resultados (4\u00ba no Botafumeiro, 5\u00ba no R\u00edas Baixas, 6\u00ba no Cidade de Cristal e 4\u00ba no San Froil\u00e1n) e proclamouse vencedor da Challenge Citro\u00ebn, quedando ademais terceiro na clasificaci\u00f3n absoluta, a s\u00f3 60 puntos do subcampi\u00f3n, Antonio Garrido, a\u00ednda que a m\u00e1is de 300 do vencedor, Germ\u00e1n Castrill\u00f3n. Ademais rematou a Copa de Espa\u00f1a de Rally en sexta posici\u00f3n. Ao ano seguinte competiu no Rally do Lac\u00f3n, onde tivo que abandonar despois de romper, e a continuaci\u00f3n retirouse dos rallys. Con todo, reapareceu para disputar o Rally do Lac\u00f3n de 1998, onde conduciu un Seat 124 Burgue\u00f1o, e en 2011 e 2012 correu no Campionato de Espa\u00f1a de Rally para Veh\u00edculos Hist\u00f3ricos, cos antigos Ford Escort reconstru\u00eddos por Chumbo (o seu mec\u00e1nico daquela \u00e9poca e dono dos coches), mais sen conseguir finalizar ning\u00fan rally."}
{"id": "499533", "revid": "88215", "url": "https://gl.wikipedia.org/wiki?curid=499533", "title": "Peitos", "text": ""}
{"id": "499534", "revid": "89787", "url": "https://gl.wikipedia.org/wiki?curid=499534", "title": "H\u00e4meensilta", "text": " \nO H\u00e4meensilta (en galego \"Ponte de H\u00e4me\" ou \"Ponte de Tavastia\") \u00e9 unha ponte situada no centro da cidade de Tampere (Finlandia), cruzando o Tammerkoski. A principal r\u00faa da cidade H\u00e4meenkatu, atravesa a ponte. A s\u00faa construci\u00f3n finalizou en 1929 e tr\u00e1tase da terceira ou cuarta ponte levantada no mesmo lugar.\nA ponte \u00e9 famosa polas s\u00faas estatuas, que foron retiradas durante o proceso de renovaci\u00f3n ata que finalice a construci\u00f3n do tranv\u00eda."}
{"id": "499536", "revid": "89787", "url": "https://gl.wikipedia.org/wiki?curid=499536", "title": "Ant\u00f3nio Carlos Cortez", "text": "Ant\u00f3nio Carlos Cortez, nado en Lisboa en 1976, \u00e9 un poeta, cr\u00edtico literario e profesor portugu\u00e9s.\nTraxectoria.\nProfesor de Portugu\u00e9s e de literatura portuguesa. Investigador do CEHUM (Centro de Estudos Human\u00edsticos da Universidade do Minho.) \u00c9 especialista en Literatura Moderna e Contempor\u00e1nea. Actualmente \u00e9 Consultor do Plano Nacional das Artes e formador de professores. Foi consultor do Plano Nacional de Leitura en Portugal entre 2010 e 2016 e tam\u00e9n foi membro da direcci\u00f3n do PEN Clube Portugu\u00e9s.\nColaborador permanente do \"Jornal de Letras\", coa columna \u00abPalavra de Poesia\u00bb, columnista do \"P\u00fablico\" e das revistas \"Col\u00f3quio-Letras\" e \"Rel\u00e2mpago\". \nTen poemas seus traducidos a diversas linguas europeas. Figura en varias antolox\u00edas, como \"Escribir\u00e9 en el Piano \u2013 101 poemas portugueses\" (M\u00e9xico, 2015)."}
{"id": "499537", "revid": "89787", "url": "https://gl.wikipedia.org/wiki?curid=499537", "title": "Ana Garrido Gonz\u00e1lez", "text": "Ana Garrido Gonz\u00e1lez, nada en Vigo en 1980, \u00e9 unha profesora e investigadora galega.\nTraxectoria.\n\u00c9 licenciada en filolox\u00eda pola Universidade de Santiago de Compostela e doutora en humanidades con especialidade en literatura pola . Foi lectora de galego na Universidade de Varsovia entre 2010 e 2013. Na actualidade \u00e9 profesora adxunta do Instytut Studi\u00f3w Iberyjskich i Iberoameryka\u0144skich Uniwersytetu Warszawskiego da Facultade de Linguas Modernas da Universidade de Varsovia.\nRecibiu o Premio de Ensaio Xohana Torres (2019) por \"Xohana Torres: da vi\u00fava de vivo a muller navegante.\" Ademais deste ensaio, publicado pola USC, foi coordinadora de varios volumes colectivos e monogr\u00e1ficos, entre outros: \"Identidade, memoria e x\u00e9nero: un achegamento panor\u00e1mico aos Estudos Galegos\" (2014), \"Identidad, g\u00e9nero y nuevas subjetividades en las literaturas hisp\u00e1nicas\" (2016) e \"Identidade(s) e x\u00e9nero(s) na cultura galega: unha achega interdisciplinar\" (2018). Tam\u00e9n \u00e9 autora de numerosos artigos acad\u00e9micos sobre literatura e emigraci\u00f3n, estudos de x\u00e9nero e narrativa peninsular contempor\u00e1nea en revistas como \"Madrygal, Itinerarios, Galicia 21, Abriu\", e \"Sociocrticism\". Ademais, \u00e9 membro dos Grupos de Investigaci\u00f3n G\u00e9nero, Identidad y Discurso en Espa\u00f1a y Am\u00e9rica Latina (GENIA) e (OTRA)Iberia (Otras Representaciones, Culturas e Identidades en la Pen\u00ednsula Ib\u00e9rica). Desde 2019 \u00e9 secretaria da Asociaci\u00f3n Internacional de Estudos Galegos.\nReco\u00f1ecementos.\nPremio Xohana Torres de ensaio 2019 por \"Xohana Torres, da vi\u00fava de vivo \u00e1 muller navegante\"."}
{"id": "499539", "revid": "89787", "url": "https://gl.wikipedia.org/wiki?curid=499539", "title": "Fol\u00edculo piloso", "text": "O fol\u00edculo piloso \u00e9 un \u00f3rgano que se encontra na pel dos mam\u00edferos, de onde nacen os pelos. Enc\u00f3ntrase na capa d\u00e9rmica da pel e est\u00e1 constitu\u00eddo por ata 20 tipos celulares, cada un con distinta funci\u00f3n. O fol\u00educlo piloso regula o crecemento do pelo por medio de complexas interacci\u00f3ns entre hormonas, neurop\u00e9ptidos e c\u00e9lulas inmunes. Esta complexa interacci\u00f3n induce que o fol\u00edculo piloso produza os diferentes tipos de pelos ou cabelos que crecen nas distintas partes do corpo. Por exemplo, o crecemento de cabelos terminais no coiro cebeludo e de pelos de lanugo que cobren o corpo do feto no \u00fatero e nalg\u00fans beb\u00e9s ao naceren. O proceso do crecemento do pelo ocore por medio de distintas etapas secuenciais. A primeira etapa ch\u00e1maxe \"an\u00e1xena\" e \u00e9 a fase de crecemento activa, a \"tel\u00f3xena\" \u00e9 a fase de repouso, a \"cat\u00e1xena\" \u00e9 a regresi\u00f3n da fase de fol\u00edculo piloso, a \"ex\u00f3xena\" \u00e9 a fase de ca\u00edda activa de pelo e, finalmente, a \"quen\u00f3xena\" \u00e9 a fase entre o fol\u00edculo piloso baleiro e o crecemento de novo pelo.\nA funci\u00f3n dos pelos humanos interesou desde longo tempo e contin\u00faa sendo un asunto importante na sociedade, biolox\u00eda do desenvolvemento e medicina. De entre todos os mam\u00edferos, os humanos te\u00f1en a fase de crecemento dos cabelos do coiro cabeludo m\u00e1is longa en comparaci\u00f3n co crecemento do pelo noutras partes do corpo. Durante s\u00e9culos, os humanos d\u00e9ronlle unha importancia est\u00e9tica aos cabelos e estilo de corte de pelo e peiteado e a mi\u00fado \u00e9 unha forma de comunicaci\u00f3n social ou de normas culturais da sociedade. Ademais do seu papel en definir a aparencia humana, os cabelos do coiro cabeludo tam\u00e9n proporcionan potecci\u00f3n conta os raios UV do sol e son un illante fronte o fr\u00edo ou calor extremos. As diferenzas na forma dos fol\u00edculos pilosos do coiro cabeludo determinan as diferenzas \u00e9tnicas observadas na aparencia, lonxitude e textura do cabelo.\nExisten moitas enfermidades humanas nas cales as anormalidades no aspecto, textura e crecemento do pelo son signos de enfermidades locais dos fol\u00edculos pilosos ou de enfermidades sist\u00e9micas. Entre as enfermidades m\u00e1is co\u00f1ecidas dos fol\u00edculso pilosos est\u00e1n a alopecia ou perda de pelo, hirsutismo ou exceso de crecemento de pelo e lupus eritematoso.\nEstrutura.\nA posici\u00f3n e distribuci\u00f3n de fol\u00edculos pilosos cambia segundo a parte do corpo. Por exemplo, a pel das palmas das mans e plantas dos p\u00e9s non ten fol\u00edculos pilosos, mentres que a pel de t\u00f3rax e abdome e o coiro cabeludo, antebrazos, pernas e xenitais te\u00f1en abundantes fol\u00edculos pilosos. Hai moitas estruturas que constit\u00faen o fol\u00edculo piloso. Anatomicamente, a tr\u00edade constitu\u00edda polo fol\u00edculo piloso, a gl\u00e1ndula seb\u00e1cea e o m\u00fasculo erector do pelo conforman a chamada unidade piloseb\u00e1cea.\nUn fol\u00edculo piloso consta de:\nOutras estruturas asociadas co fol\u00edculo piloso son a copa na cal o fol\u00edculo crece chamada infund\u00edbulo, os m\u00fasculos erectores dos pelos, as gl\u00e1ndulas seb\u00e1ceas, e as gl\u00e1ndulas sudor\u00edparas ap\u00f3crinas. Os receptores do fol\u00edculo piloso senten a posici\u00f3n do pelo.\nAdherida ao fol\u00edculo hai unha pequena protuberancia de fibra muscular chamada erector do pelo. Este m\u00fasculo \u00e9 responsable de po\u00f1er o pelo en posici\u00f3n m\u00e1is perpendicular (erecto) \u00e1 superficie da pel, e causa que o fol\u00edculo faga unha lixeira protrusi\u00f3n sobre a pel que a rodea (piloerecci\u00f3n) e un poro que cont\u00e9n aceite cut\u00e1neo. Este proceso ten como resultado que se nos pon pel de gali\u00f1a.\nTam\u00e9n unida ao fol\u00edculo piloso est\u00e1 unha gl\u00e1ndula seb\u00e1cea, que produce unha substancia aceitosa ou c\u00e9rea, o sebo. Canto maior \u00e9 a densidade de pelos, m\u00e1is gl\u00e1ndulas seb\u00e1ceas se encontran.\nVariaci\u00f3n.\nHai diferenzas \u00e9tnicas nalgunhas das caracter\u00edsticas do pelo. As diferenzas en aparencia e textura do pelo d\u00e9bense a moitos factores: a posici\u00f3n do bulbo do pelo en relaci\u00f3n co fol\u00edculo piloso, tama\u00f1o e forma da paila d\u00e9rmica e a curvatura do fol\u00edculo piloso. Os fol\u00edculos do coiro cabeludo en caucasianos son de forma el\u00edptica e, por tanto, producen pelo recto ou ondulado, mentres que o pelo do coiro cabeludo de persoas de ascendencia africana \u00e9 m\u00e1is curvo, o que ten como resultado o crecemento de pelo fortemente rizo.\nDesenvolvemento.\nNo \u00fatero o epitelio e o mes\u00e9nquima subxacente do feto interacconan para formar os fol\u00edculos pilosos.\nEnvellecemento.\nUn aspecto clave da perda de cabelo que ocorre coa idade \u00e9 o envellecemento do fol\u00edculo piloso. Normalmente, a renovaci\u00f3n do fol\u00edculo piloso mantense grazas \u00e1s c\u00e9lulas nai asociadas con cada fol\u00edculo. O envellecemento do fol\u00edculo piloso parece iniciarse por unha resposta celular sostida a danos no ADN que se acumulan nas c\u00e9lulas nai de renovaci\u00f3n durante o envellecemento. Esta resposta aos danos implica a prote\u00f3lise do col\u00e1xeno de tipo XVII realizada polo encima elastase dos neutr\u00f3filos en resposta aos danos no ADN das c\u00e9lulas nai do fol\u00edculo. A prote\u00f3lise do col\u00e1xeno leva \u00e1 elimianci\u00f3n das c\u00e9lulas danadas e despois \u00e1 miniaturizaci\u00f3n do fol\u00edculo do pelo terminal.\nCrecemento do pelo.\nO pelo crece en ciclos que constan de varias fases: A fase an\u00e1xena \u00e9 a fase de crecemento; a cat\u00e1xena \u00e9 a fase de involuci\u00f3n ou regresi\u00f3n; e a tel\u00f3xena \u00e9 a fase de repouso ou quiescente (nomes derivados dos prefixos gregos ana-, kata- e telos-, que significan arriba, abaixo e final, respectivamente). Cada fase ten varias subfases distinguibles morfol\u00f3xica e histoloxicamente. Antes de empezar o ciclo hai unha fase de morfox\u00e9nese folicular (formaci\u00f3n do fol\u00edculo). Dist\u00ednguese tam\u00e9n unha fase de ca\u00edda ou ex\u00f3xena, que \u00e9 independente da an\u00e1xena e tel\u00f3xena, na que existen un ou varios pelos que se poder\u00edan orixinar a partir dun s\u00f3 fol\u00edculo. Normalmente ata o 90% dos fol\u00edculos pilosos est\u00e1n en fase an\u00e1xena, mentres que o 10\u201314% est\u00e1n en fase tel\u00f3xena e 1\u20132% na cat\u00e1xena. A lonxitude do ciclo var\u00eda en diferentes partes do corpo. No caso dos pelos das cellas, o ciclo compl\u00e9tase arredor de 4 meses, mentres que nos cabelos do coiro cabeludo tarda en finalizar de 3 a 4 anos; esta \u00e9 a raz\u00f3n pola cal as cellas te\u00f1en unha lonxitude moito m\u00e1is curta comparadas cos cabelos. Os ciclos de crcemento est\u00e1n controlados por un sinal quimico como \u00e9 o factor de crecemento epid\u00e9rmico. O DLX3 \u00e9 un regulador crucial da diferenciaci\u00f3n do fol\u00edculo piloso e do seu ciclo.\nFase an\u00e1xena.\nA an\u00e1xena \u00e9 a fase de crecemento activo dos fol\u00edculos pilosos durante a cal a ra\u00edz do pelo est\u00e1 divid\u00edndose acivamente, aumentando o talo do pelo. Durante esta fase o pelo crece aproximadamente 1\u00a0cm cada 28 d\u00edas. Os cabelos do coiro cabeludo permanecen nesta fase de crecemento activo durante de 2 a 7 anos; este per\u00edodo est\u00e1 determinado xeneticamente. Ao final da fase an\u00e1xena un sinal desco\u00f1ecido causa que o fol\u00edculo pase \u00e1 fase cat\u00e1xena.\nFase cat\u00e1xena.\nA fase cat\u00e1xena \u00e9 unha etapa de transici\u00f3n curta que ocorre ao final da fase an\u00e1xena. Indica o final da fase de crecemento activo do pelo. Esta fase dura unhas d\u00faas ou tres semanas.\nO fol\u00edculo enc\u00f3llese e a parte do fol\u00edculo en contacto coa porci\u00f3n inferior do pelo desp\u00e9gase. Este proceso corta a subministraci\u00f3n de sangue ao pelo e ademais d\u00e9ixase de producir melanina. Cando este pelo est\u00e1 completamente formado, un proceso que dura unhas d\u00faas semanas, o fol\u00edculo piloso entra na fase tel\u00f3xena.\nFase tel\u00f3xena.\nA fase tel\u00f3xena \u00e9 a fase de repouso do fl\u00edculo piloso. Cando o corpo est\u00e1 suxeito a un grande estr\u00e9s, ata o 70 % do pelo pode entrar prematuramente en fase tel\u00f3xena e empeza a caer, causando unha perda de pelo evidente. Esta condici\u00f3n denom\u00ednase efluvio tel\u00f3xeno. O pelo que \u00e9 o produto final da fase tel\u00f3xena do fol\u00edculo \u00e9 un pelo morto, totalmente queratinizado. Diariamente caen de 50 a 100 cabelos.\nImportancia cl\u00ednica.\nEnfermidades.\nHai moitas enfermidades humanas nas que se observan alteraci\u00f3ns no aspecto normal, textura e crecemento do pelo, o cal \u00e9 signo de enfermidade local no fol\u00edculo piloso ou enfermidade sist\u00e9mica. Entre as m\u00e1is co\u00f1ecidas est\u00e1n a alopecia, o hirsutismo ou exceso de crecemento do pelo e o lupus eritematoso. Por tanto, comprender a funci\u00f3n do fol\u00edculo piloso normal \u00e9 fundamental para diagnosticar e tratar moitas doenzas dermatol\u00f3xicas e sist\u00e9micas con anormalidades no pelo.\nRestauraci\u00f3n do pelo.\nNos fol\u00edculos pilosos bas\u00e9anse os dous principais m\u00e9todos de transplante de pelo na restauraci\u00f3n do pelo, que son o transplante de unidade folicular e a extracci\u00f3n de unidade folicular. En cada un destes m\u00e9todos, extr\u00e1ense grupos naturais dun a catro pelos, chamados unidades foliculares, do paciente no que se vai facer a restauraci\u00f3n e despois impl\u00e1ntanse cirurxicamente na zona calva do coiro cabeludo do paciente, co\u00f1ecida como \u00e1rea receptora. Estes fol\u00edculos extr\u00e1ense de \u00e1reas doantes do coiro cabeludo, ou doutras partes do corpo, que son normalmente resistentes aos efectos de miniaturizaci\u00f3n da hormona DHT. \u00c9 esta miniaturizaci\u00f3n do talo do pelo o que \u00e9 o principal indicador preditivo da alopecia androx\u00e9nica, xeralmente denominada calvicie masculina ou perda de pelo masculina. Cando se transplantan estes fol\u00edculos resistentes \u00e1 DHT \u00e1 \u00e1rea receptora, contin\u00faa crecendo pelo no se ciclo normal, o que proporciona ao paciente en restauraci\u00f3n un pelo permanente que crece naturalmente. M\u00e1is do 60% dos homes e un 10% das mulleres sofren de perda de cabelo.\nMentres que o transplante de pelo xa se iniciou na d\u00e9cada de 1950, e o cultivo de fol\u00edculos pilosos humanos extra\u00eddos in vitro data de inicios da d\u00e9cada de 1980, o uso do transplante de unidades foliculares individuais non se introduciu ata 1995."}
{"id": "499540", "revid": "85894", "url": "https://gl.wikipedia.org/wiki?curid=499540", "title": "Bonifacio Sarille Tellado", "text": "Bonifacio Sarille Tellado, nado en Castroverde, foi un labrego e pol\u00edtico galego.\nTraxectoria.\nPresidente da Uni\u00f3n de Labradores de Montecubeiro en 1931 e 1936. Nas elecci\u00f3ns municipais de 1931 foi elixido concelleiro agrario de Castroverde. Logo do triunfo da Frente Popular foi reposto como concelleiro. Logo do golpe de Estado do 18 de xullo de 1936 fuxiu por Lisboa tras conseguir un pase de fronteira do cuartel do General\u00edsimo en Salamanca. Exiliouse na Arxentina."}
{"id": "499543", "revid": "98629", "url": "https://gl.wikipedia.org/wiki?curid=499543", "title": "Lu\u00eds Quintais", "text": "Lu\u00eds Quintais, nado en Angola o 19 de agosto de 1968, \u00e9 un antrop\u00f3logo, ensa\u00edsta e poeta portugu\u00e9s.\nTraxectoria.\nMedrou e esutudou en Lisboa. \u00a0Licenciouse en Antropolox\u00eda Social no ISCTE. Vive e traballa en Co\u00edmbra, onde \u00e9 profesor no Departamento de Antropolox\u00eda da Universidade de Co\u00edmbra e investiga sobre as interacci\u00f3ns entre biotecnolox\u00edas, arte e cognici\u00f3n. \nComo antrop\u00f3logo ten publicado ensaios en diversas revistas da especialidade sobre as implicaci\u00f3ns sociais e culturais do co\u00f1ecemento biom\u00e9dico, en particular sobre a psiquiatr\u00eda e os seus contextos. Tam\u00e9n escribiu ensaio sobre literatura en \"Rel\u00e2mpago\" e \"Col\u00f3quio-Letras\".\nV\u00e9xase tam\u00e9n.\nLigaz\u00f3ns externas.\nP\u00e1xina de Lu\u00eds Quintais"}
{"id": "499546", "revid": "5863", "url": "https://gl.wikipedia.org/wiki?curid=499546", "title": "Navegador de internet", "text": ""}
{"id": "499547", "revid": "5863", "url": "https://gl.wikipedia.org/wiki?curid=499547", "title": "Navegador de Internet", "text": ""}
{"id": "499548", "revid": "5863", "url": "https://gl.wikipedia.org/wiki?curid=499548", "title": "Explorador de Internet", "text": ""}
{"id": "499549", "revid": "5863", "url": "https://gl.wikipedia.org/wiki?curid=499549", "title": "Explorador de internet", "text": ""}
{"id": "499550", "revid": "5863", "url": "https://gl.wikipedia.org/wiki?curid=499550", "title": "Explorador web", "text": ""}
{"id": "499551", "revid": "5863", "url": "https://gl.wikipedia.org/wiki?curid=499551", "title": "Web browser", "text": ""}
{"id": "499552", "revid": "5863", "url": "https://gl.wikipedia.org/wiki?curid=499552", "title": "Webbrowser", "text": ""}
{"id": "499553", "revid": "83328", "url": "https://gl.wikipedia.org/wiki?curid=499553", "title": "Isabel Tocino", "text": "Isabel Tocino Biscarolasaga, nada en Santander o 9 de marzo de 1949, \u00e9 unha avogada, empresaria, profesora universitaria e pol\u00edtica espa\u00f1ola do Partido Popular que ocupou o cargo de ministra de Medio Ambiente entre 1996 e 2000. Ademais, foi deputada no Congreso dos Deputados entre 1986 e 2002 polas circunscrici\u00f3ns de Madrid, Cantabria e Toledo. A pesar de deixar a primeira li\u00f1a pol\u00edtica en 2002, foi voceira electa da Xunta Directiva do Partido Popular ata xullo de 2018. Foi contratada por Ence.\nTraxectoria.\nIsabel Tocino naceu en Cantabria, terceira de sete irm\u00e1ns. Estudou no colexio das Escravas de Santander e dende pequena estivo ligada ao Opus Dei. Licenciouse en dereito pola Universidade Complutense de Madrid e a Universidade de Deusto. En 1973 obtivo un doutoramento en dereito nuclear.\nA s\u00faa primeira experiencia profesional foi na Asociaci\u00f3n de Enerx\u00eda Nuclear, para a que traballou como experta xur\u00eddica entre 1972 e 1976. Foi tam\u00e9n profesora titular de Dereito Civil na Universidade Complutense durante catorce anos.\nEntre na pol\u00edtica en 1983, ano en que ingresou en Alianza Popular, ent\u00f3n dirixida por Manuel Fraga. Tres anos despois, obtivo un posto no comit\u00e9 executivo e foille asignada a Secretar\u00eda da \u00c1rea de Condici\u00f3n Feminina do partido. En 1985 foi presidenta nacional da Asociaci\u00f3n Democr\u00e1tica Conservadora (ADEC).\nNas elecci\u00f3ns xerais de 1986 obtivo un escano no Congreso dos Deputados por Madrid. Un ano m\u00e1is tarde, trala retirada temporal de Fraga da presidencia do partido, concorreu como vicepresidenta nas listas de Miguel Herrero y Rodr\u00edguez de Mi\u00f1\u00f3n fronte \u00e1 candidatura finalmente vencedora de Antonio Hern\u00e1ndez Mancha. Tralo regreso de Fraga \u00e1 direcci\u00f3n do partido no IX Congreso de Alianza Popular celebrado en xaneiro de 1989, foi elixida para ocupar unha das seis vicepresidencias creadas, encarg\u00e1ndose da \u00c1rea Sectorial. En xullo de 2002 cando renunciou ao seu escano de deputada para dedicarse \u00e1 empresa privada.\nFamilia.\nCasou co enxe\u00f1eiro de obras p\u00fablicas Jos\u00e9 Manuel Bartolom\u00e9 Guti\u00e9rrez, co que tivo sete fillos. Despois de que \u00e1 s\u00faa primox\u00e9nita lle diagnosticaran intolerancia ao glute, fundou en 1979 a Asociaci\u00f3n Cel\u00edaca Espa\u00f1a, que presidiu ata 1985."}
{"id": "499554", "revid": "47401", "url": "https://gl.wikipedia.org/wiki?curid=499554", "title": "Isabel Tocino Biscarolasaga", "text": ""}
{"id": "499555", "revid": "47401", "url": "https://gl.wikipedia.org/wiki?curid=499555", "title": "Ahmad ibn Hanbal", "text": "Ab\u016b \u02bfAbdill\u0101h A\u1e25mad Ibn Mu\u1e25ammad Ibn \u1e24anbal Ash-Shayb\u0101n\u012b (en ) \u00e1s veces referido como A\u1e25mad ibn \u1e24anbal ou Ibn \u1e24anbal, nado en Bagdad en 780 (166 AH) e finado na mesma cidade en 855 (241 AH), foi un xurista, te\u00f3logo, asceta, tradicionista do hadith e fundador da escola de xurisprudencia sunnita da Hanbali, unha das catro principais escolas legais ortodoxas do sunnismo.\nImportante influencia e estudoso activo durante a s\u00faa vida, Ibn Hanbal converteuse nunha das m\u00e1is veneradas figuras intelectuais da historia isl\u00e1mica, que tivo unha fonda influencia en case todas as \u00e1reas da perspectiva tradicionalista (orientada ao literalismo) no sunnismo. Un dos propo\u00f1entos cl\u00e1sicos das fontes da escritura como base da lei isl\u00e1mica e da fonte de vida, Ibn Hanbal compilou unha das m\u00e1is importantes colecci\u00f3ns de hadith sunnita, o \"Musnad\", que continuou a exercer unha grande influencia no campo dos estudos do hadith ata a actualidade. \nDespois de estudar o fiqh e o hadith con moitos mestres durante a s\u00faa mocidade, Ibn Hanbal f\u00edxose c\u00e9lebre na s\u00faa vida posterior polo papel clave que tivo na Mihna, a inquisici\u00f3n institu\u00edda polo califato ab\u00e1sida de al-Ma'mun contra o final do seu reino, en que o gobernante deu apoio estatal oficial ao Mutazilite dogma do Cor\u00e1n, unha visi\u00f3n que contradic\u00eda a doutrina ortodoxa de que o Cor\u00e1n era a Palabra eterna de Deus. Sufriu persecuci\u00f3n f\u00edsica baixo o califato pola s\u00faa adhesi\u00f3n \u00e1 doutrina tradicional, e a fortaleza de Ibn Hanbal neste suceso non fixo m\u00e1is que reafirmar a s\u00faa rotunda reputaci\u00f3n nos anais da historia isl\u00e1mica.\nIbn Hanbal foi venerado como unha figura exemplar por todas as escolas de pensamento sunnita, tanto polos ulemas exot\u00e9ricos como polos m\u00edsticos, con estes \u00faltimos chegando a designalo como saint nas s\u00faas haxiograf\u00edas. O mestre do hadith do s\u00e9culo XIV al-Dhahabi referiuse a Ibn Hanbal como \"o verdadeiro xeque do islam e l\u00edder dos musulm\u00e1ns nese tempo, o mestre do \u1e25ad\u012bth e Proba da Relixi\u00f3n\".\nNa era moderna, o nome de Ibn Hanbal volveuse controvertido en certas \u00e1reas do mundo isl\u00e1mico, a causa de que o movemento de reforma hanbalita co\u00f1ecido como wahhabismo o citou como a s\u00faa principal influencia xunto co reformador do s\u00e9culo XIII Ibn Taymiyyah. Por\u00e9n, certos estudosos discutiron que as propias crenzas de Ibn Hanbal realmente tivesen parteno establecemento das doutrinas centrais do wahhabismo, xa que, segundo eses autores, hai evidencias de que as antigas autoridades hanbalitas ti\u00f1an opini\u00f3ns doutrinais moi diferentes das dos wahhabitas, coa literatura hanbalita medieval chea de santos, visitas de tumbas, milagres e reliquias. Conectado con isto, os estudosos citaron o apoio do propio Ibn Hanbal ao uso de reliquias como un de varios importantes puntos en que as opini\u00f3ns do te\u00f3logo diverxen do wahhabismo."}
{"id": "499556", "revid": "47401", "url": "https://gl.wikipedia.org/wiki?curid=499556", "title": "Ahmad Ibn Hanbal", "text": ""}
{"id": "499557", "revid": "47401", "url": "https://gl.wikipedia.org/wiki?curid=499557", "title": "Ibn Hanbal", "text": ""}
{"id": "499559", "revid": "1131", "url": "https://gl.wikipedia.org/wiki?curid=499559", "title": "Yarmouth", "text": "O top\u00f3nimo ingl\u00e9s Yarmouth (derivado de Yare's Mouth, \"a boca do r\u00edo Yare\") pode referirse a:"}
{"id": "499561", "revid": "785", "url": "https://gl.wikipedia.org/wiki?curid=499561", "title": "Armorial Wernigerode", "text": "O armorial \"Wernigerode, tam\u00e9n co\u00f1ecido como armorial \"Schaffhausen, en alem\u00e1n \"Wernigeroder Wappenbuch\" ou \"Schaffhausensches Wappenbuch\", \u00e9 un armorial realizado entre 1486 e 1492 no sur de Alema\u00f1a, posibelmente preto de N\u00f6rdlingen. \u00c9 considerado un dos armoriais mellor conservados do s\u00e9culo XV. Est\u00e1 depositado na Biblioteca Estatal de Baviera.\nHistoria e caracter\u00edsticas.\nOrixinalmente consist\u00eda en dous volumes, o segundo dos cales se perdeu. Existe, ademais, un terceiro volume co rexistro de nomes dos primeiros dous volumes, o cal se acha na Biblioteca Universitaria e Estatal de Halle so o nome de \"F\u00fcrstlich Stolberg-Wernigeroder Depositum\" (sinatura Halle, UuLB: Zi 33).\nO armorial estivo antigamente en posesi\u00f3n da familia Schaffhauser de Schaffhausen, Ehingen am Ries (Suabia), preto de N\u00f6rdlingen, e posteriormente conservouse na biblioteca Stolberg de Wernigerode (sinatura Zi 33). Ap\u00f3s a disoluci\u00f3n desta biblioteca en 1927/8, a obra pasou \u00e1s mans privadas do artista her\u00e1ldico Otto Hupp en 1931. Coa s\u00faa morte en 1949, a Biblioteca Estatal de Baviera finalmente adquiriu o primeiro volume ese mesmo ano.\nEste volume cont\u00e9n unha compilaci\u00f3n uniformemente realizada e debuxada de case 1870 escudos de armas, fundamentalmente familiares mais tam\u00e9n de cidades e estados do Sacro Imperio Romano-Xerm\u00e1nico, as\u00ed como de pa\u00edses europeos e orientais. O segundo volume, pola s\u00faa banda, conti\u00f1a 1352 escudos. O libro \u00e9 un testemu\u00f1o importante do per\u00edodo de transici\u00f3n entre as convenci\u00f3ns de her\u00e1ldica medievais e as cl\u00e1sicas, tal como se pode ver nas armas papais, as cales amosan as chaves de san Pedro cruzadas por detr\u00e1s do escudo, unha moda que os propios papas foron adoptando \u00f3s poucos durante o s\u00e9culo XVI; devaditas chaves eran, pola contra, empregadas sobre o escudo desde arredor de 1420."}
{"id": "499562", "revid": "785", "url": "https://gl.wikipedia.org/wiki?curid=499562", "title": "Wernigeroder Wappenbuch", "text": ""}
{"id": "499563", "revid": "785", "url": "https://gl.wikipedia.org/wiki?curid=499563", "title": "Schaffhausensches Wappenbuch", "text": ""}
{"id": "499564", "revid": "785", "url": "https://gl.wikipedia.org/wiki?curid=499564", "title": "Armorial Schaffhausen", "text": ""}
{"id": "499565", "revid": "89787", "url": "https://gl.wikipedia.org/wiki?curid=499565", "title": "Monte Logan", "text": "O monte Logan \u00e9 o monte m\u00e1is alto do Canad\u00e1 e o segundo m\u00e1is alto de Norteam\u00e9rica despois do Denali. O monte recibe o seu nome por Sir William Edmond Logan, xe\u00f3logo canadense, fundador do Geological Survey of Canada (GSC). O monte Logan est\u00e1 situado na Reserva do Parque Nacional Kluane no suroeste de Yukon, menos de 40\u00a0km ao norte da fronteira entre Yukon e Alasca. No monte sit\u00faanse os glaciares Hubbard e Logan. Crese que o Logan \u00e9 a monta\u00f1a non volc\u00e1nica de maior circunferencia da Terra.\nDebido \u00e1 actividade tect\u00f3nica de levantamento, o monte Logan a\u00ednda contin\u00faa a aumentar a s\u00faa altura. Antes de 1992, a altura exacta do monte era desco\u00f1ecida, e as medidas estaban entre 5959 e 6050\u00a0m. En maio de 1992, unha expedici\u00f3n da GSC subiu ao monte e fixou a altura en 5959\u00a0m empregando o GPS.\nAs temperaturas no monte Logan e as s\u00faas proximidades son extremadamente baixas, chegando a -45\u00a0\u00b0C no inverno e tendo unha temperatura mediana no ver\u00e1n de -27\u00a0\u00b0C. O 26 de maio de 1991 rexistrouse unha temperatura non oficial de -77,5\u00a0\u00b0C."}
{"id": "499567", "revid": "85894", "url": "https://gl.wikipedia.org/wiki?curid=499567", "title": "XIX dinast\u00eda exipcia", "text": "A XIX Dinast\u00eda de Exipto (XIX Dinast\u00eda), est\u00e1 clasificada como a segunda Dinast\u00eda do Reino Novo do Antigo Exipto, que durou dende 1292 a.C. ata o 1189 a.C. A XIX Dinast\u00eda e a XX Dinast\u00eda ademais forman unha \u00e9poca co\u00f1ecida como o \"per\u00edodo Ramesside\". Esta dinast\u00eda fundouna o Visir de Rams\u00e9s I, a quen o fara\u00f3n Horemheb elixiu como o seu sucesor ao trono. \nHistoria.\nAntecedentes.\nOs fara\u00f3ns guerreiros da XVIII Dinast\u00eda s\u00f3 atoparon pouca resistencia nos reinos veci\u00f1os, o que lles permitiu expandir o seu reino de influencia con facilidade, pero a situaci\u00f3n internacional mudara radicalmente cara ao final da dinast\u00eda. Os hititas ampliaran gradualmente a s\u00faa influencia en Siria e Canaan para converterse nunha potencia importante na pol\u00edtica internacional, unha potencia a que tanto Seti I como o seu fillo Rams\u00e9s II enfrontar\u00edanse no futuro.\nXIX Dinast\u00eda.\nSeti e Rams\u00e9s II.\nO Novo Reino de Exipto alcanzou o cenit do seu poder baixo Seti I e Rams\u00e9s II (\"O Grande\"), que fixo unha forte campa\u00f1a contra os [libios] e os hititas. A cidade de Kadesh captur\u00f3use por primeira vez por Seti I, que decidiu cedela a Muwatalli de Hatti nun tratado informal de paz entre Exipto e Hatti. Rams\u00e9s II intentou sen \u00e9xito alterar esta situaci\u00f3n no seu quinto ano de reinado lanzando un ataque a Kadesh na s\u00faa Segunda campa\u00f1a siria no 1274 a.C., quedou atrapado na primeira emboscada militar rexistrada da historia, pero grazas \u00e1 chegada dos Ne'arin (unha forza aliada con Exipto), Rams\u00e9s puido reunir as s\u00faas tropas e cambiar o rumbo da batalla contra os hititas. Rams\u00e9s II aproveitou as dificultades internas dos hititas, durante os seus oitavo e noveno anos de reinado, cando fixo campa\u00f1a contra as s\u00faas posesi\u00f3ns sirias, capturando Kadesh e porci\u00f3ns do sur de Siria e avanzou cara ao norte ata Tunip, onde ning\u00fan soldado exipcio fora visto durante 120 anos. Finalmente, decatouse de que a campa\u00f1a contra os hititas era unha sangr\u00eda insoportable no tesouro e o ex\u00e9rcito de Exipto. No seu 21\u00ba ano de reinado, Rams\u00e9s asinou o primeiro tratado de paz rexistrado co sucesor de Urhi-Teshub, Hattusili III, e con ese acto as relaci\u00f3ns Exipcio-Hittitas melloraron significativamente. Rams\u00e9s II casou incluso con d\u00faas princesas hititas, a primeira despois do seu segundo Festival Sed.\nMerneptah.\nEsta dinast\u00eda declinou a medida que aumentaban as loitas internas polo trono entre os herdeiros de Merneptah. Amenmesse aparentemente usurpou o trono do fillo e sucesor de Merneptah, Seti II, pero gobernou Exipto durante s\u00f3 catro anos. Despois da s\u00faa morte, Seti recuperou o poder e destru\u00edu a maior\u00eda dos monumentos de Amenmesse. Seti foi servido na corte polo Chanceler Bay, que era orixinalmente s\u00f3 un \"escriba real\", pero axi\u00f1a se converteu nun dos homes m\u00e1is poderosos de Exipto, ga\u00f1ando o privilexio sen precedentes de constru\u00edr a s\u00faa propia tumba no Val dos Reis (KV17). Tanto Bay como a esposa principal de Seti, Twosret, ti\u00f1an unha sinistra reputaci\u00f3n no folclore exipcio antigo. Despois da morte de Seti, Twosret gobernou Exipto outros dous anos m\u00e1is, pero ela non foi quen de manter o control do poder en medio das conspiraci\u00f3ns e os xogos de poder que xurdiron na corte real. Probablemente foi expulsada nunha sublevaci\u00f3n liderada por Setnakhte, fundador da XX Dinast\u00eda.\nFara\u00f3ns da XIX dinast\u00eda.\nOs fara\u00f3ns da XIX dinast\u00eda gobernaron aproximadamente 110 anos: desde c. 1292 a 1187 a.C. Moitos dos fara\u00f3ns foron enterrados no Val dos Reis en Tebas (designado KV). P\u00f3dese atopar m\u00e1is informaci\u00f3n no sitio web do proxecto Theban Mapping Project."}
{"id": "499568", "revid": "5863", "url": "https://gl.wikipedia.org/wiki?curid=499568", "title": "Tribunal Supremo espa\u00f1ol", "text": ""}
{"id": "499569", "revid": "1505", "url": "https://gl.wikipedia.org/wiki?curid=499569", "title": "Ferrol, Ferrol", "text": ""}
{"id": "499570", "revid": "1505", "url": "https://gl.wikipedia.org/wiki?curid=499570", "title": "Santiago de Compostela, Santiago de Compostela", "text": ""}
{"id": "499572", "revid": "5863", "url": "https://gl.wikipedia.org/wiki?curid=499572", "title": "Galicia en Com\u00fan", "text": ""}
{"id": "499573", "revid": "5863", "url": "https://gl.wikipedia.org/wiki?curid=499573", "title": "En Com\u00fa Podem-Guanyem el Canvi", "text": ""}
{"id": "499575", "revid": "89787", "url": "https://gl.wikipedia.org/wiki?curid=499575", "title": "Neurop\u00e9ptido", "text": "Os neurop\u00e9ptidos son mol\u00e9culas do tipo dos p\u00e9ptidos, similares a pequenas prote\u00ednas utilizados polas neuronas para comunicarse entre si. Son mol\u00e9culas de sinalizaci\u00f3n que infl\u00faen na actividade do cerebro e o corpo de maneiras espec\u00edficas. Diferentes neurop\u00e9ptidos est\u00e1n implicados nunha ampla gama de funci\u00f3ns cerebrais, como a analxesia, recompensa, inxesti\u00f3n de comida, metabolismo, reproduci\u00f3n, comportamentos sociais, aprendizaxe e memoria.\nMecanismo e s\u00edntese.\nOs neurop\u00e9ptidos son sintetizados a partir de prote\u00ednas precursoras inactivas chamadas preprop\u00e9ptidos, que son cortados en varios p\u00e9ptidos activos pequenos. Os preprop\u00e9ptidos adoitan producir m\u00faltiples copias do mesmo p\u00e9ptido ou moitos p\u00e9ptidos diferentes. O n\u00famero de repetici\u00f3ns dunha secuencia de p\u00e9ptido cambiou con frecuencia no decurso da evoluci\u00f3n e serviu como caldo de cultivo para a variabilidade xen\u00e9tica.\nOs p\u00e9ptidos son sintetizados no soma neuronal, e entran na v\u00eda secetora pasando a trav\u00e9s do RER-complexo de Golgi, onde sofren un maior procesamento, despois son empaquetados en grandes ves\u00edculas de n\u00facleo denso e son transportados ao longo do ax\u00f3n ou as dendritas. As grandes ves\u00edculas de interior denso enc\u00f3ntranse con frecuencia en todas as partes dunha neurona, inclu\u00edndo o soma, dendritas, inchamentos axonais (varicosidades) e terminaci\u00f3ns nerviosas, mentres que as ves\u00edculas sin\u00e1pticas pequenas at\u00f3panse principalmente en grupos en localizaci\u00f3ns presin\u00e1pticas. A liberaci\u00f3n de grandes e pequenas ves\u00edculas \u00e9 regulada de xeito diferente. Os neurop\u00e9ptidos son liberados de maneira dependente do calcio para unirse a receptores acoplados \u00e1 prote\u00edna G (GPCR). As ves\u00edculas grandes de n\u00facleo denso liberan baixos volumes de neurop\u00e9ptidos comparados con ves\u00edculas sin\u00e1pticas e neurotransmisores. Os neurop\u00e9ptidos non son recaptados inmediatamente, degradados ou reciclados e as\u00ed son bioactivos durante longos per\u00edodos de tempo. \nA expresi\u00f3n peptid\u00e9rxica no cerebro pode ser altamente selectiva e espec\u00edfica. En larvas de \"Drosophila\", por exemplo, a hormona da eclosi\u00f3n expr\u00e9sase en s\u00f3 d\u00faas neuronas e a SIFamida expr\u00e9sase en catro. A diferenza da s\u00faa expresi\u00f3n selectiva, a actividade peptid\u00e9rxica pode ser ampla e duradeira. Os neurop\u00e9ptidos adoitan coliberarse con outros p\u00e9ptidos e neurotransmisores tradicionais. Por exemplo, o p\u00e9ptido intestinal vasoactivo \u00e9 tipicamenrte coliberado coa acetilcolina. \nA diferenza da s\u00faa expresi\u00f3n selectiva, a acci\u00f3n dos p\u00e9ptidos pode ser ampla e diversa. Os p\u00e9ptidos \u00fanense a GPCRs para inducir cadoiros de sinalizaci\u00f3n que alteran a actividade celular e sin\u00e1ptica. Hai tam\u00e9n un procesamento espec\u00edfico de tecidos de precursores de neurop\u00e9ptidos. Diferentes tecidos adaptaron pasos de procesamento traducional que dan lugar a p\u00e9ptidos diferentes estrutural e funcionalmente. Os p\u00e9ptidos poden afectar \u00e1 expresi\u00f3n x\u00e9nica, fluxo sangu\u00edneo local, sinaptox\u00e9nese e morfolox\u00eda das c\u00e9lulas gliais. \nDianas de receptores.\nA maior\u00eda dos neurop\u00e9ptidos act\u00faan sobre os receptores acoplados \u00e1 proe\u00edna G (GPCRs). Os GPCRs de neurop\u00e9ptidos poden ser de d\u00faas familias: de tipo rodopsina e de tipo secretina. A maior\u00eda dos p\u00e9ptidos activan un s\u00f3 GPCR, mentres que alg\u00fans activan m\u00faltiples GPCRs (por exemplo, AstA, AstC, DTK). As relaci\u00f3ns da uni\u00f3n p\u00e9ptido-GPCR est\u00e1n altamente conservadas entre os animais. Xunto coas relaci\u00f3ns estruturais conservadas, algunhas funci\u00f3ns p\u00e9ptido-GPCR est\u00e1n tam\u00e9n conservadas ao longo do reino animal. Por exemplo, a sinalizaci\u00f3n do neurop\u00e9ptido F/neurop\u00e9ptido Y est\u00e1 conservada estrutural e funcionalmente entre insectos e mam\u00edferos.. \nA\u00ednda que os p\u00e9ptidos te\u00f1en como diana principalmente receptores metabotr\u00f3picos, hai algunhas probas de que os neurop\u00e9ptidos se unen a outras dianas receptoras. En caracois e en \"Hydra\" atop\u00e1ronse canles i\u00f3nicas reguladas por p\u00e9ptidos (canles i\u00f3nicas reguladas por FMRFamida). Outros exemplos de dianas que non son GPCR son: p\u00e9ptidos similares \u00e1 insulina e receptores de tirosina quinase en \"Drosophila\" e p\u00e9ptido natriur\u00e9tico atrial e hormona da eclosi\u00f3n con receptores guanilil-ciclase unidos a membrana en mam\u00edferos e insectos. \nExemplos.\nMoitas poboaci\u00f3ns de neuronas te\u00f1en fenotipos bioqu\u00edmicos distintivos. Por exemplo, nunha subpoboaci\u00f3n dunhas 3000 neuronas no n\u00facleo arqueado do hipot\u00e1lamo, coexpr\u00e9sanse tres p\u00e9ptidos anor\u00e9cticos, que son: a hormona estimulante do melanocito \u03b1 (\u03b1-MSH), o p\u00e9ptido similar \u00e1 galanina e o transcrito regulado por coca\u00edna e anfetamina (CART), e noutra subpoboaci\u00f3n coexpr\u00e9sanse dous p\u00e9ptidos orexix\u00e9nicos, o neurop\u00e9ptido Y e o p\u00e9ptido relacionado con agut\u00ed (AGRP). Estes non so os \u00fanicos p\u00e9ptidos do n\u00facleo arqueado; \u03b2-endorfina, dinorfina, encefalina, galanina, ghrelina, hormona liberadora da hormona do crecemento, neurotensina, neuromedina U e somatostatina expr\u00e9sanse tam\u00e9n en subpoboaci\u00f3ns de neuronas arqueadas. Estes p\u00e9ptidos son todos liberados centralmente e act\u00faan noutras neuronas en receptores espec\u00edficos. As neuronas de neurop\u00e9ptido Y tam\u00e9n producen o neurotransmisor cl\u00e1sico inhibitorio GABA.\nOs invertebrados tam\u00e9n te\u00f1en moitos neurop\u00e9ptidos. O CCAP ten varias funci\u00f3ns como a regulaci\u00f3n do ritmo card\u00edaco, a alatostatina e a proctolina regulan a inxesti\u00f3n de alimentos e o crecemento, o bursicon controla o escurecemento da cut\u00edcula e a corazonina ten un papel na pigmentaci\u00f3n da cut\u00edcula e a muda.\nOs sinais dos p\u00e9ptidos xogan un papel no procesamento da informaci\u00f3n que \u00e9 diferente da dos neurotransmisores convencionais, e moitos parecen estar particularmente asociados con comportamentos espec\u00edficos. Por exemplo, a oxitocina e a vasopresina te\u00f1en efectos notables e espec\u00edficos nos comportamentos sociais, inclu\u00edndo o comportamento materno e o emparellamento. A seguinte \u00e9 unha lista de p\u00e9ptidos neuroactivos que coexisten con outros neurotransmisores. Os nomes dos neurotransmisores m\u00f3stranse en letra grosa.\nNorepinefrina (noradrenalina).\nEn neuronas do grupo de c\u00e9lulas A2 no n\u00facleo do tracto solitario, a norepinefrina coexiste coa:\nGABA\nAcetilcolina\nDopamina\nEpinefrina (adrenalina)\nSerotonina (5-HT)\nAlgunhas neuronas producen outros p\u00e9ptidos. Por exemplo,\na vasopresina coexiste coa dinorfina e a galanina en neuronas magnocelulares dos n\u00facleos supra\u00f3ptico e paraventricular e coa CRF (en neuronas parvocelulares do n\u00facleo paraventricular).\nA oxitocina no n\u00facleo supra\u00f3ptico coexiste coa encefalina, dinorfina, transcrito regulado por coca\u00edna e anfetamina (CART) e colecistoquinina."}
{"id": "499582", "revid": "785", "url": "https://gl.wikipedia.org/wiki?curid=499582", "title": "Elector de Saxonia", "text": ""}
{"id": "499583", "revid": "785", "url": "https://gl.wikipedia.org/wiki?curid=499583", "title": "Duque de Alen\u00e7on", "text": ""}
{"id": "499592", "revid": "27155", "url": "https://gl.wikipedia.org/wiki?curid=499592", "title": "Neurotensina", "text": "A neurotensina \u00e9 un neurop\u00e9ptido de 13 amino\u00e1cidos que est\u00e1 implicado na regulaci\u00f3n da hormona luteinizante e a liberaci\u00f3n da prolactina e ten unha interacci\u00f3n significativa co sistema dopamin\u00e9rxico. A neurotensina foi illada primeiramente de extractos de hipot\u00e1lamo bovino base\u00e1ndose na s\u00faa capacidade de causar unha visible vasodilataci\u00f3n nas rexi\u00f3ns cut\u00e1neas expostas de ratas anestesiadas.\nA neurotensina est\u00e1 distribu\u00edda por todo o sistema nervioso central, e chega aos seus m\u00e1ximos niveis no hipot\u00e1lamo, am\u00edgdala cerebral e n\u00facleo acumbente. Induce diversos efectos, como a analxesia, hipotermia e aumento da actividade locomotora. Tam\u00e9n est\u00e1 implicada na regulaci\u00f3n de v\u00edas da dopamina. Na periferia, a neurotensina enc\u00f3ntrase nas c\u00e9lulas enteroend\u00f3crinas do intestino delgado, onde impulsa a secreci\u00f3n e a a contracci\u00f3n do m\u00fasculo liso.\nSecuencia e bios\u00edntese.\nA neurotensina comparte unha significativa semellanza de secuencia nos seus 6 amino\u00e1cidos C-terminais con outros neurop\u00e9ptidos, como a neuromedina N (que se deriva do mesmo precursor). Esta rexi\u00f3n C-terminal \u00e9 a responsable da actividade biol\u00f3xica completa, e a porci\u00f3n N-terminal ten un papel modulador. O precursor da neurotensina/neuromedina N pode tam\u00e9n ser procesado para producir p\u00e9ptidos grandes de 125\u2013138 amino\u00e1cidos coa secuencia da neurotensina ou da neuromedina N no seu C-terminal. Estes p\u00e9ptidos grandes parecen ser menos potentes que os seus correspondentes m\u00e1is pequenos, pero son tam\u00e9n menos sensibles \u00e1 degradaci\u00f3n e poden representar activadores end\u00f3xenos de longa duraci\u00f3n en diversas situaci\u00f3ns fisiopatol\u00f3xicas.\nA secuencia da neurortensina bovina \u00e9 piroGlu-Leu-Tyr-Glu-Asn-Lys-Pro-Arg-Arg-Pro-Tyr-Ile-Leu-OH. A neurotensina sintet\u00edzase formando parte dunha prote\u00edna precursora de 169 ou 170 amino\u00e1cidos que tam\u00e9n cont\u00e9n a secuencia do neurop\u00e9ptido relacionado neuromedina N. Os dominios que codifican o p\u00e9ptido est\u00e1n localizados en t\u00e1ndem preto do extremo carboxilo do precursor e est\u00e1n unidos e separados por sitios de procesamento de pares de amino\u00e1cidos b\u00e1sicos (lisina-arxinina).\nImportancia cl\u00ednica.\nA neurotensina \u00e9 un potente mit\u00f3xeno para o cancro colorrectal.\nA neurotensina foi tam\u00e9n implicada na modulaci\u00f3n da sinalizaci\u00f3n por dopamina e produce un espectro de efectos farmacol\u00f3xicos que lembran os das drogas antipsic\u00f3ticas, o que levou a suxerir que a neurotensina pode ser un neurol\u00e9ptico end\u00f3xeno. Os ratos deficientes en neurotensina mostran defectos en respostas a varias drogas antipsic\u00f3ticas consistentes coa idea de que a sinalizaci\u00f3n da neurotensinan \u00e9 un compo\u00f1ente clave que subxace en polo menos algunhas das acci\u00f3ns das drogas antipsic\u00f3ticas. Estes ratos mostran pequenos defectos na inhibici\u00f3n prepulso (IPP) do reflexo de susto, un modelo que foi amplamente utilizado para investigar a acci\u00f3n das drogas antipsic\u00f3ticas en animais. A administraci\u00f3n dunha droga antipsic\u00f3tica aumenta a IPP en certas condici\u00f3ns. A comparaci\u00f3n entre os ratos normais e os deficientes en neurotensina revelou notables diferenzas na capacidade de diferentes drogas antipsic\u00f3ticas de aumentar a IPP. Mentres que unha droga antipsic\u00f3tica t\u00edpica como a clozapina aumentaba a IPP normalmente en ratos deficientes en neurotensina, o antipsic\u00f3tico convencional haloperidol e o antipsic\u00f3tico at\u00edpico m\u00e1is moderno quetiapina non eran efectivos nestes ratos, a diferenza dos ratos normais, nos que estas drogas aumentaban significativamente a IPP. Estes resultados suxiren que certas drogas antipsic\u00f3ticas necesitan a neurotensina para polo menos alg\u00fans dos seus efectos. Os ratos deficientes en neurotensina tam\u00e9n mostran defectos na activaci\u00f3n estriatal despois de recibir haloperidol, pero non coa administraci\u00f3n de clozapina en comparaci\u00f3n cos ratos do tipo silvestre normais, o que indica que a neuroensina estriatal c\u00f3mpre para as respostas neuronais de espectro completo a un conxunto de drogas antipsic\u00f3ticas.\nA neurotensina \u00e9 un neurop\u00e9ptido end\u00f3xeno implicado na termorregulaci\u00f3n que pode inducir a hipotermia e a neuroprotecci\u00f3n en modelos experimentais de isquemia cerebral."}
{"id": "499593", "revid": "55340", "url": "https://gl.wikipedia.org/wiki?curid=499593", "title": "Marea Galeguista", "text": "Marea Galeguista foi unha coalici\u00f3n electoral de ideolox\u00eda galeguista creada o 30 de maio de 2020 para concorrer \u00e1s Elecci\u00f3ns ao Parlamento de Galicia do mesmo ano. Pancho Casal foi o seu candidato \u00e1 Presidencia da Xunta de Galicia. Non obtivo representaci\u00f3n parlamentaria.\nComposici\u00f3n.\nEstaba composta por tres partidos pol\u00edticos:"}
{"id": "499597", "revid": "98629", "url": "https://gl.wikipedia.org/wiki?curid=499597", "title": "Jos\u00e9 Tolentino de Mendon\u00e7a", "text": "Jos\u00e9 Tolentino Cala\u00e7a de Mendon\u00e7a, m\u00e1is co\u00f1ecido por Jos\u00e9 Tolentino de Mendon\u00e7a, nado en Machico-Madeira o 15 de decembro de 1965, \u00e9 un cardeal, poeta e te\u00f3logo portugu\u00e9s. \nAccedeu a Arquivista do Arquivo Apost\u00f3lico do Vaticano e Bibliotecario da Biblioteca Apost\u00f3lica Vaticana, na C\u00faria Romana. O d\u00eda 5 de outubro de 2019 foi elevado a Cardeal polo Papa Francisco durante o Consistorio Ordinario P\u00fablico de 2019.\nTe\u00f3logo e profesor universitario, Jos\u00e9 Tolentino de Mendon\u00e7a \u00e9 tam\u00e9n considerado unha das voces m\u00e1is orixinais da literatura portuguesa contempor\u00e1nea e reco\u00f1ecido como un eminente intelectual cat\u00f3lico. A s\u00faa obra incl\u00fae poes\u00eda, ensaios e pezas de teatro asinados como Jos\u00e9 Tolentino Mendon\u00e7a.\nBiograf\u00eda.\nO m\u00e1is novo de cinco irm\u00e1ns, Jos\u00e9 Tolentino de Mendon\u00e7a nace na illa da Madeira (Portugal) o 15 de decembro de 1965. Vive, no entanto, os primeiros anos da s\u00faa infancia en Angola, en zonas costeiras onde o pai \u00e9 pescador. Deixa \u00c1frica aos 9 anos, no tempo da independencia das colonias portuguesas. \nFormaci\u00f3n e Sacerdocio.\nxn 1989 lic\u00e9nciase en Teologia na Universidade Cat\u00f3lica Portuguesa. En 1990 \u00e9 ordenado padre da Diocese do Funchal, Madeira. Ese mesmo ano, publica a s\u00faa primeira recolla de poemas, \"Os Dias Contados\". En 1992 recibe o t\u00edtulo de Mestre en Ciencias B\u00edblicas polo Pontif\u00edcio Instituto B\u00edblico e en 2004 o de Doutor en Teoloxia B\u00edblica pola UCP.\nComo sacerdote, exerceu as s\u00faas funci\u00f3ns pastorais na Parroquia de Nosa Se\u00f1ora do Livramento no Funchal entre 1992 e 1995, despois en Lisboa foi capel\u00e1no durante 5 anos na UCP, estivo na parroquia de Santa Isabel e, desde 2010, reitor da Capela de Nosa Se\u00f1ora da Bonanza, m\u00e1is co\u00f1ecida por Capela do Rato.\nCarreira Acad\u00e9mica.\nOs primeiros anos de vida sacerdotal de Jos\u00e9 Tolentino de Mendon\u00e7a son tam\u00e9n acad\u00e9micos. Foi profesor no Seminario do Funchal, reitor do Colexio Pontif\u00edcio Portugu\u00e9s en Roma, docente na Universidade Cat\u00f3lica Portuguesa e profesor convidado no Brasil, pola Universidade Cat\u00f3lica de Pernambuco (Unicap), pola Pontif\u00edcia Universidade Cat\u00f3lica do R\u00edo de Xaneiro e pola Facultade Jesu\u00edta de Filosof\u00eda e Teologia (FAJE) en Belo Horizonte. En Lisboa, participou na Universidade Cat\u00f3lica Portuguesa na calidade de asistente (1996-1999), profesor auxiliar (2005-2015) e profesor asociado. En 2012, a Universidade Cat\u00f3lica Portuguesa nom\u00e9ao Vice-Reitor e, en 2018, Director da Facultade de Teolox\u00eda. Foi Straus Fellow na Universidade de Nova York durante un ano, formando parte dun equipo de investigadores convidados, empe\u00f1ados no estudo do tema \u201cRelixi\u00f3n e Espazo P\u00fablico\u201d.\nPr\u00f3ximo ao mundo cultural, por intermedio da s\u00faa vasta obra, das publicaci\u00f3ns e intervenci\u00f3ns frecuentes nos medios de comunicaci\u00f3n social, Jos\u00e9 Tolentino de Mendon\u00e7a foi nomeado en 2004 o primeiro director do Secretariado Nacional da Pastoral da Cultura, ent\u00f3n creado pola Conferencia Episcopal Portuguesa para promover o di\u00e1logo entre a Igrexa e o medio cultural nacional, cargo que asumiu durante 10 anos.\nEn 2009, despois de asistir a unha reuni\u00f3n do Papa Bento XVI cunha asemblea de artistas, Jos\u00e9 Tolentino de Mendon\u00e7a confidencia que o xesto de hospitalidade do Papa foi bastante apreciado e que o Papa sinala que \u201cno seo da Igrexa, no seo do espazo cristi\u00e1n, [os artistas] te\u00f1en unha casa, poden sentirse como se estivesen na casa\u201d. En 2011, Bento XVI nomea Tolentino Mendon\u00e7a para consultor do Consello Pontif\u00edcio para a Cultura. O Papa Francisco reafirmouno en 2016.\nEn 2018, Jos\u00e9 Tolentino de Mendon\u00e7a \u00e9 convidado polo Papa Francisco para orientar os Exercicios Espirituais do retiro da Quaresma do Papa e dos membros da Curia Romana entre 18 e 23 de febreiro. Para al\u00e9n da B\u00edblia, recorre a escritos de Fernando Persoa, Clarice Lispector, Fran\u00e7oise Dolto, Etty Hillesum ou Blaise Pascal. Declara ent\u00f3n que \u201cos escritores son moitas veces importantes gu\u00edas espirituais\u201d. As s\u00faas reflexi\u00f3ns son publicadas cg t\u00edtulo \"Eloxio da Sede\", prefaciadas polo Papa Francisco.\nXaneiro de 2020\u00a0: o cardeal Tolentino de Mendon\u00e7a integra a comisi\u00f3n cient\u00edfica dos 700 anos da morte de Dante Alighieri (1265-1321) presidada polo cardeal Gianfranco Ravasi. Unha iniciativa organizada polo Consello Pontif\u00edcio para a Cultura.\nFebreiro de 2020: o Papa Francisco nomea o cardeal Tolentino de Mendon\u00e7a como membro do Consello Pontif\u00edcio para a Cultura, presidido polo cardeal Gianfranco Ravasi. O cardeal fora consultor entre 2011 e 2018.\nConsiderado unha das voces do catolicismo contempor\u00e1neo, Jos\u00e9 Tolentino de Mendon\u00e7a, especialista en Estudos B\u00edblicos, ten publicados ensaios, textos espirituais, poemas e serm\u00f3ns, onde aborda os temas maiores do c\u00e1non cristi\u00e1n, relacion\u00e1ndoos e fac\u00e9ndoos dialogar coa vida e o coti\u00e1n. A relaci\u00f3n entre o cristianismo e a cultura constit\u00fae o foco central dos seus textos, procurando, mentres te\u00f3logo e pensador relixioso, descubrir a vida espiritual nos locais m\u00e1is esquecidos, incentivando ao mesmo tempo a Igrexa a ser m\u00e1is presente e m\u00e1is pertinente. As s\u00faas obras te\u00f1en moito \u00e9xito en Portugal e soncada vez m\u00e1is traducidas e publicadas no estranxeiro. Recibiu xa moitos premios literarios, que contrib\u00faen para enaltecer a s\u00faa carreira como escritor e subli\u00f1an o seu papel no mundo cultural.\nEpiscopado e cardinalato.\nO 26 de xu\u00f1o de 2018 Tolentino de Mendon\u00e7a foi nomeado arcebispo titular de Suaba polo Papa Francisco. Como arcebispo, foi nomeado para os cargos de Arquivista e Bibliotecario da Santa S\u00e9, substitu\u00edndo o arcebispo franc\u00e9s Jean-Louis Brugu\u00e8s. Tomou posesi\u00f3n dos cargos na C\u00faria Romana o 1 de sSetembro de 2018.\nA Ordenaci\u00f3n Episcopal decorreu o 28 de xullo de 2018, no Mosteiro dos Jer\u00f3nimos, en Lisboa, presidindo \u00e1 celebraci\u00f3n o Cardeal-Patriarca de Lisboa, D. Manuel Clemente, e foron concelebrantes principais o Cardeal D. Ant\u00f3nio Marto, Bispo de Leir\u00eda-F\u00e1tima e D. Teodoro de Far\u00eda, Bispo Em\u00e9rito do Funchal, que o 28 de xullo de 1990, presidira a ordenaci\u00f3n sacerdotal de Jos\u00e9 Tolentino de Mendon\u00e7a.\nO d\u00eda 1 de setembro de 2019, durante o \u00c2ngelus, a S\u00faa Santidade o Papa Francisco anunciou a creaci\u00f3n de D. Jos\u00e9 Tolentino de Mendon\u00e7a como Cardeal, no \u00e1mbito do Consistorio Ordinario P\u00fablico de 2019 para a creaci\u00f3n de novos cardeais.\nO d\u00eda 5 de outubro de 2019 foi elevado a Cardeal polo Papa Francisco durante o Consistorio, sendo nomeado Cardeal-Di\u00e1cono e foille atribu\u00edda a igrexa romana dos Santos Domingos e Sisto.\nObras publicadas.\nPublicado s\u00f3 en lingua inglesa.\n\"Religion and Culture in the Process of Global Change: Portuguese Perspectives\", cocon coeditores Alfredo Teixeira, Alexandre Palma (2016). Cultural Heritage and Contemporary Change, Series VIII, Vol. 19 - Council for Research in Values &amp; Philosophy. Ensaio."}
{"id": "499599", "revid": "865", "url": "https://gl.wikipedia.org/wiki?curid=499599", "title": "Danzig (grupo musical)", "text": "Danzig \u00e9 unha banda estadounidense de heavy metal liderada polo antigo cantante de Samhain e Misfits Glenn Danzig. Formado en 1987 en Lodi, Nova Jersey, o grupo destacou rapidamente na escena rock, co seu estilo \u00fanico de metal bluseiro e a voz \"crooner\" de Danzig ao estilo de Roy Orbison e Elvis Presley. As letras e a imaxe abertamente sat\u00e1nicas de Danzig consegu\u00edulle un bo grado de pol\u00e9micas. Tras un grande \u00e9xito cunha versi\u00f3n ao vivo do se tema de 1988 \"Mother\", a banda experimentou coa m\u00fasica industrial e, posteriormente, regresou ao seu estilo anterior.[1][2][3] Ata a data Danzig publicou doce \u00e1lbums de estudio (dous dos cales est\u00e1n formados totalmente por versi\u00f3ns), dous EPs, un \u00e1lbum ao vivo e un recompilatorio."}
{"id": "499600", "revid": "72314", "url": "https://gl.wikipedia.org/wiki?curid=499600", "title": "Mar\u00eda Rosa G\u00e1lvez", "text": ""}
{"id": "499602", "revid": "88215", "url": "https://gl.wikipedia.org/wiki?curid=499602", "title": "1\u00ba Rally Mari\u00f1a Lucense", "text": ""}
{"id": "499603", "revid": "23204", "url": "https://gl.wikipedia.org/wiki?curid=499603", "title": "Guildo de Viena", "text": ""}
{"id": "499604", "revid": "6017776", "url": "https://gl.wikipedia.org/wiki?curid=499604", "title": "Martes de Pascua", "text": "O martes de Pascua \u00e9 o d\u00eda seguinte ao Luns de Pascua. \u00c9 o terceiro d\u00eda da Oitava de Pascua, popularmente co\u00f1ecida como semana de Pascua.\nCelebraci\u00f3ns.\nEn Galicia, \u00e9 festivo local en Monforte de Lemos, onde se dedica este d\u00eda \u00e1 renovaci\u00f3n do voto por parte do Alcalde e dos monfortinos en xeral \u00e1 patroa, a Virxe de Montserrat. Destacan a misa de renovaci\u00f3n do voto, a procesi\u00f3n, e a bendici\u00f3n dos campos. En Tir\u00e1n, parroquia de Moa\u00f1a (Pontevedra) cel\u00e9brase o Cristo das Boas Augas, dentro das festas da Virxe dos Remedios.\nAta o s\u00e9culo XX foi festivo tam\u00e9n no Pa\u00eds Valenciano. Era un dos tres d\u00edas da Pascua valenciana, nos que eran moi t\u00edpicas as visitas ao campo para comer a mona con familiares ou amigos. Orixinariamente o \u00fanico d\u00eda festivo completo era o Domingo de Resurrecci\u00f3n, mentres que o luns e martes de Pascua eran festivos pola tarde. Posteriormente adoptouse tam\u00e9n o luns de Pascua como festivo completo, mentres que o martes perdeuse. Nalgunhas localidades valencianas mantense o festivo local, como en l'Alcora ou Mareny de Barraquetes.\nTam\u00e9n \u00e9 festivo en Chipre, e malia non ser festivo, tam\u00e9n \u00e9 celebrado en Australia, Nova Zelandia e o Reino Unido."}
{"id": "499605", "revid": "54336", "url": "https://gl.wikipedia.org/wiki?curid=499605", "title": "L\u00e1zaro de Betania", "text": "L\u00e1zaro de Betania \u00e9 un personaxe b\u00edblico do Novo Testamento, irm\u00e1n de Mar\u00eda e Marta de Betania, que viviu en Betania, un lugar nos arredores de Xerusal\u00e9n. Na s\u00faa casa aloxouse Xes\u00fas polo menos en tres ocasi\u00f3ns (Mt 21:17; Mc 11:1, 11.12; Lc 10:38; Jn 11:1) e \u00e9 moi famoso principalmente porque segundo o Evanxeo de Xo\u00e1n (11:41-44)\u200b foi revivido por Xes\u00fas. A partir desta historia o seu nome \u00e9 utilizado frecuentemente como sin\u00f3nimo de resurrecci\u00f3n."}
{"id": "499606", "revid": "59564", "url": "https://gl.wikipedia.org/wiki?curid=499606", "title": "Daniel Jonas", "text": "Daniel Jonas, nado no Porto en 1973, \u00e9 un poeta, dramaturgo e tradutor portugu\u00e9s.\nTraxectoria.\n\u00c9 Mestre en Teor\u00eda da Literatura pola Universidade de Lisboa. Profesor e tradutor, vive no Porto.\nTraduciu varios autores, como John Milton, Shakespeare, Waugh, Pirandello, Huysmans, Berryman, Dickens, Lowry, Henry James e William Wordsworth.\n\"Son\u00f3tono, N\u00f3, Obl\u00edvio\" son libros de sonetos.\nObras.\nTeatro.\nEscribiu \"Estocolmo\", \"Ref\u00e9ns\" e o libreto \"Still Frank\", todos levados \u00e1 escena pola compa\u00f1\u00edaa Teatro Bruto."}
{"id": "499608", "revid": "88215", "url": "https://gl.wikipedia.org/wiki?curid=499608", "title": "Beni Fern\u00e1ndez", "text": ""}
{"id": "499609", "revid": "54334", "url": "https://gl.wikipedia.org/wiki?curid=499609", "title": "Teatro Vilafranquino", "text": "O Teatro Vilafranquino, co\u00f1ecido actualmente como Teatro Vilafranquino Enrique Gil y Carrasco, \u00e9 un teatro situado en Vilafranca do Bierzo.\nHistoria.\nEste teatro estaba en construci\u00f3n en 1842, segundo consta nas actas municipais de Vilafranca do Bierzo dese mesmo ano e debeu estrearse como tal con motivo da creaci\u00f3n da Sociedade de Teatro de Vilafranca, un 26 de xaneiro de 1843 como testemu\u00f1a, entre outros documentos, un exemplar dos seus estatutos. Os estatutos da Sociedade de Teatro de Vilafranca incl\u00faen unha lista de 43 socios aos que se engade un grupo denominado de \u201cSocios correspondentes\u201d seguramente por residiren f\u00f3ra da vila, que impulsan co seu prestixio a iniciativa, todos eles son personalidades destacadas nese momento. Encabeza esa listaxe por idade e respecto, Pelegr\u00edn Saavedra, unha co\u00f1ecida autoridade pol\u00edtica e relixiosa. S\u00e9guenlle dous escritores Enrique Gil y Carrasco e Antonio Fern\u00e1ndez Morales, despois v\u00e9n detr\u00e1s o amigo persoal de Gil e editor das s\u00faas obras, Joaqu\u00edn del Pino.\nNace no contexto do auxe do teatro rom\u00e1ntico e \u00e9 pois o teatro m\u00e1is antigo que se conserva na provincia de Le\u00f3n sendo un dos poucos teatros hist\u00f3ricos do XIX do noso pa\u00eds. Tr\u00e1tase dun espazo que desde o seu nacemento, a\u00ednda que rehabilitado en distintos momentos, non se deixou de facer uso del. Ocupa un lugar destacado no Conxunto Hist\u00f3rico Art\u00edstico de Vilafranca e, en relaci\u00f3n coa s\u00faa posta en valor, incorporouse o nome de Enrique Gil e Carrasco, o escritor rom\u00e1ntico, cr\u00edtico teatral e autor vilafranquino m\u00e1is co\u00f1ecido do s\u00e9culo XIX. Estes datos foron publicados recentemente no ano do bicentenario do citado autor e a ra\u00edz do \"Congreso Internacional: Enrique Gil e Carrasco e o Romanticismo\" que foi inaugurado precisamente no mesmo teatro en 2015.\nA partir de 1903 levouse a cabo nel unha importante rehabilitaci\u00f3n que conclu\u00edu en setembro de 1905 como reza nunha pintura mural sobre a escena. Respectando o seu estilo que se basea nos canons est\u00e9ticos do momento, entre os que se destacan elementos de \u00edndole art\u00edstica como o pano neocl\u00e1sico ou o mural sobre o escenario asinado por Demetrio Monteser\u00edn. Ten unha capacidade m\u00e1xima de 234 butacas.\nNos primeiros meses do golpe militar do 18 de xullo de 1936 foi un dos lugares de detenci\u00f3n ilegal da vila. Al\u00ed os falanxistas encerraban a civ\u00eds republicanos e de al\u00ed sac\u00e1banos para asasinalos. Ese foi o caso dos co\u00f1ecidos como \"trece de Priaranza\"; levados dende al\u00ed nun cami\u00f3n de gasosas, a noite do 16 de outubro de 1936, para seren asasinados nunha cuneta en Priaranza do Bierzo e logo ser soterrados nunha fosa com\u00fan onde permaneceron at\u00e9 outubro do ano 2000, cando foron exhumados polo pulo da familia de Emilio Silva Faba. \nEn setembro do ano 2005 adapt\u00e1ronse as instalaci\u00f3ns con novas medidas de seguridade. En 2007 o concello buscou soluci\u00f3ns para evitar o seu peche debido \u00e1s perdas que ocasiona.\nA\u00ednda que se inaugurou como teatro, ao longo da s\u00faa vida acolleu multitude de actos literarios, musicais, pol\u00edticos e sociais. Dous dos actos m\u00e1is nomeados que acolle son o Festival de Cine Cinefranca e o Festival de Curtametraxes que se celebra todos os anos en decembro."}
{"id": "499610", "revid": "1131", "url": "https://gl.wikipedia.org/wiki?curid=499610", "title": "Praia de Las Conchas", "text": "A praia de Las Conchas \u00e9 unha praia virxe situada no noroeste da illa canaria de La Graciosa, na provincia das Palmas, Espa\u00f1a.\nCaracter\u00edsticas.\nCon 610 m de lonxitude de fina area branca, \u00e9 un dos recunchos m\u00e1is visitados polos viaxeiros que buscan a tranquilidade e a beleza da paisaxe. Como est\u00e1 en pleno oc\u00e9ano Atl\u00e1ntico, a ondada na praia adoita ser forte e algo perigosa e \u00e9 recomendable extremar a precauci\u00f3n ao ba\u00f1arse, xa que non hai ning\u00fan posto de socorrismo.\nAcceso.\nAt\u00f3pase a un 5,2 km de distancia do principal n\u00facleo de poboaci\u00f3n da illa, Caleta de Sebo. P\u00f3dese chegar a ela cami\u00f1ando, en bicicleta ou en taxi."}
{"id": "499613", "revid": "88215", "url": "https://gl.wikipedia.org/wiki?curid=499613", "title": "13\u00ba Rally de Ferrol", "text": ""}
{"id": "499615", "revid": "22570", "url": "https://gl.wikipedia.org/wiki?curid=499615", "title": "XX dinast\u00eda exipcia", "text": "A XX Dinast\u00eda de Exipto (XX Dinast\u00eda), \u00e9 a terceira e \u00faltima dinast\u00eda do Reino Novo do Antigo Exipto, per\u00edodo que durou dende o 1189 a.C. ata o 1077 a.C. As XIX e XX dinast\u00edas, ademais, constit\u00faen unha era co\u00f1ecida como o \"per\u00edodo Ramesside\".\nHistoria.\nAntecedentes.\nAo falecer a \u00faltima fara\u00f3n da XIX dinast\u00eda, a ra\u00ed\u00f1a Twosret, Exipto caeu nun per\u00edodo de guerra civil, como testemu\u00f1a a estela elefantina constru\u00edda por Setnakhte. As circunstancias do falecemento de Twosret son incertas, xa que puido morrer pacificamente durante o seu reinado ou ser derrocada por Setnakhte, que probablemente xa era de mediana idade nes intre. \nXX Dinast\u00eda.\nUn tema constante desta dinast\u00eda foi a perda de poder fara\u00f3nico para os Sumos Sacerdotes de Am\u00f3n. Horemheb, un fara\u00f3n da XVIII Dinast\u00eda, restaurara a tradicional Relixi\u00f3n do Antigo Exipto e o sacerdocio de Am\u00f3n despois do seu abandono por Akhenat\u00f3n. Agora que os Sumos Sacerdotes act\u00faan como intermediarios entre os deuses e as persoas, no lugar do fara\u00f3n, a posici\u00f3n do fara\u00f3n xa non ti\u00f1a o mesmo tipo de poder que tivera no pasado.\nSetnakhte.\nSetnakhte estabilizou a situaci\u00f3n en Exipto e pode ter evitado unha tentativa de invasi\u00f3n por parte dos Pobos do Mar. Gobernou uns 4 anos antes de ser sucedido polo seu fillo Rams\u00e9s III.\nRams\u00e9s III.\nNo 5\u00ba ano do seu reinado, Rams\u00e9s derrotou unha invasi\u00f3n libia de Exipto por parte dos pobos Libu, Meshwesh e Seped a trav\u00e9s de Marmarica, que previamente invadira sen \u00e9xito durante o reinado de Merneptah. \nRams\u00e9s III \u00e9 famoso por derrotar definitivamente a unha confederaci\u00f3n dos pobos do mar, inclu\u00edndo aos Denyen, Tjekker, Peleset, Shardana e Weshesh na Batalla do Delta e na Batalla de Djahy durante o 8\u00ba ano do seu reinado. Dentro do Papiro Harris I, que testemu\u00f1a estes acontecementos en detalle, dise que Rams\u00e9s asentou aos derrotados pobos do mar en \"fortalezas\", moi probablemente situadas en Cana\u00e1n, como os seus s\u00fabditos.\nNo 11\u00ba ano do reinado de Rams\u00e9s, outra coalici\u00f3n de invasores libios foi derrotada en Exipto.\nEntre o 12\u00ba ano e o 29\u00ba ano de reinado, emprendeu un programa sistem\u00e1tico de reorganizaci\u00f3n dos diversos cultos da Relixi\u00f3n do Antigo Exipto, creando e financiando novos cultos e restaurando templos.\nNo 29\u00ba ano do reinado de Rams\u00e9s, tivo lugar a primeira folga rexistrada na historia humana, logo de non poder subministrar as raci\u00f3ns de comida para os canteiros e artes\u00e1ns das tumbas reais e da elite na vila de Set Maat (agora co\u00f1ecida como Deir el-Medina. \nO reinado de Rams\u00e9s III tam\u00e9n \u00e9 co\u00f1ecido por unha conspiraci\u00f3n do har\u00e9n na que a ra\u00ed\u00f1a Tiye, unha das s\u00faas esposas menores, estivo implicada nun intento de asasinato contra o rei, co obxectivo de po\u00f1er ao seu fillo Pentawer no trono. O golpe non tivo o \u00e9xito esperado, xa que a\u00ednda que o fara\u00f3n morreu, o seu herdeiro e fillo lex\u00edtimo Rams\u00e9s IV sucedeuno no trono, quen posteriormente arrestou e matou aproximadamente a 30 conspiradores.\nRams\u00e9s IV.\nAo comezo do seu reinado, Rams\u00e9s IV iniciou un enorme programa de construci\u00f3n na escala dos proxectos propios de Rams\u00e9s o Grande. Dobrou o n\u00famero de equipos de traballo en Set Maat ata un total de 120 e enviou numerosas expedici\u00f3ns \u00e1s canteiras de pedra de Wadi Hammamat e \u00e1s minas de turquesas da Pen\u00ednsula do Sina\u00ed. Unha das maiores expedici\u00f3ns inclu\u00edu 8.368 homes, dos cales uns 2.000 eran soldados. Rams\u00e9s expandiu o templo de seu pai en Karnak e posiblemente comezou o seu propio templo mortuario nun sitio preto do Templo de Hatshepsut. Outro templo m\u00e1is pequeno est\u00e1 asociado con Rams\u00e9s ao norte de Medinet Habu.\nRams\u00e9s IV tivo problemas coa subministraci\u00f3n de raci\u00f3ns de alimentos aos seus traballadores, semellante \u00e1 situaci\u00f3n do seu pai. Ramessesnakht, o Sumo Sacerdote de Am\u00f3n naquel momento, comezou a acompa\u00f1ar aos funcionarios do estado cando \u00edan pagar aos traballadoras as s\u00faas raci\u00f3ns, suxerindo que, polo menos en parte, que era o Templo de Am\u00f3n e non o estado exipcio o que era responsable dos seus salarios. \nTam\u00e9n produciu o Papiro Harris I, o papiro m\u00e1is antigo co\u00f1ecido do Antigo Exipto, mide 41 metros de longo con 1.500 li\u00f1as de texto para celebrar os logros do seu pai.\nRams\u00e9s V.\nRams\u00e9s V non reinou durante m\u00e1is de 4 anos e morreu de var\u00edola no 1143 a.C. O \u00fanico monumento que o testemu\u00f1a \u00e9 unha estela preto de Gebel el-Silsila. O Papiro de Tur\u00edn cat. 2044 afirma que durante o seu reinado, os obreiros de Set Maat v\u00edronse obrigados a deixar periodicamente de traballar na tumba KV9 de Rams\u00e9s por \"medo ao inimigo\", suxerindo unha maior inestabilidade en Exipto e unha incapacidade para defender o pa\u00eds do que eran presuntamente partidas de atacantes libios. \nCrese que o Papiro Wilbour data do reinado de Rams\u00e9s V. O documento revela que a maior parte da terra en Exipto nese punto estaba controlada polo Templo de Am\u00f3n e que o Templo ti\u00f1a un control total sobre as finanzas de Exipto. \nRams\u00e9s VI.\nRams\u00e9s VI \u00e9 m\u00e1is co\u00f1ecido pola s\u00faa tumba que, que cando se constru\u00edu, enterrou inadvertidamente a tumba do fara\u00f3n Tutankham\u00f3n debaixo, mant\u00e9ndoa a salvo de roubos ata o seu descubrimento por Howard Carter en 1922.\nRams\u00e9s VII.\nO \u00fanico monumento de Rams\u00e9s VII \u00e9 a s\u00faa tumba, KV1. \nRams\u00e9s VIII.\nCase non se sabe nada sobre o reinado de Rams\u00e9s VIII, que durou un ano. S\u00f3 \u00e9 testemu\u00f1a en Medinet Habu e por algunhas placas. O \u00fanico monumento do seu reinado \u00e9 a s\u00faa modesta tumba, que foi empregada para Mentuherkhepeshef, fillo de Rams\u00e9s IX, en lugar do propio Rams\u00e9s VIII."}
{"id": "499616", "revid": "89787", "url": "https://gl.wikipedia.org/wiki?curid=499616", "title": "Natalia de Molina", "text": "Natalia de Molina, nada en Linares o 19 de decembro de 1990, \u00e9 unha actriz espa\u00f1ola, ga\u00f1adora de dous premios Goya.\nTraxectoria.\nNatalia de Molina naceu en Linares, mais criouse en Granada. \u00c9 irm\u00e1 da actriz Celia de Molina, xunto \u00e1 que protagonizou o filme \"C\u00f3mo sobrevivir a una despedida\".\nO seu papel en \"Vivir es f\u00e1cil con los ojos cerrados\", de David Trueba, foi o que a revelou. Grazas a este trabajo, recibiu diversos premios, entre eles o premio Goya \u00e1 mellor actriz revelaci\u00f3n e o premio \u00e1 mellor actriz do C\u00edrculo de Escritores Cinematogr\u00e1ficos.\nEn 2015, recibiu o \"Premio Shooting Star\" da European Film Promotion que se outorga durante o Festival de Cinema de Berl\u00edn.\nFoi a protagonista do filme \"Techo y comida\", polo que recibiu o premio Goya \u00e1 mellor actriz, convert\u00e9ndose na actriz m\u00e1is nova en conseguir dous premios Goya. Tam\u00e9n recibiu a Medalla do C\u00edrculo de Escritores Cinematogr\u00e1ficos \u00e1 mellor actriz e a Biznaga de Prata do Festival de Cinema de M\u00e1laga."}
{"id": "499618", "revid": "53322", "url": "https://gl.wikipedia.org/wiki?curid=499618", "title": "Grupo Com\u00fan da Esquerda", "text": ""}
{"id": "499620", "revid": "47401", "url": "https://gl.wikipedia.org/wiki?curid=499620", "title": "Manuel Gusm\u00e3o", "text": "Manuel Gusm\u00e3o, nado en \u00c9vora o 11 de decembro de 1945 e finado en Lisboa o 9 de novembro de 2023, foi un poeta, ensa\u00edsta, tradutor e profesor universitario portugu\u00e9s.\nBiograf\u00eda.\nLicenciouse en Filolox\u00eda Rom\u00e1nica pola Facultade de Letras da Universidade de Lisboa, doutor\u00e1ndose coa tese sobre a \"Po\u00e9tica de Francis Ponge\" (1987).\nFoi profesor na Facultade de Letras da Universidade de Lisboa, desenvolvendo o seu traballo nas \u00e1reas da Literatura Portuguesa, Literatura Francesa e Teor\u00eda da Literatura ata 2006. Foi membro da Asociaci\u00f3n Internacional de Literatura Comparada e fundador da Asociaci\u00f3n Portuguesa de Literatura Comparada.\nPertenceu \u00e1s redacci\u00f3ns das revistas \"O Tempo e o Modo\" e \"Letras e Artes\" e foi colaborador permanente do xornal \"Cr\u00edtica\", entre 1961 e 1971. Foi fundador das revistas \"Ariane (revue d\u2019\u00e9tudes litt\u00e9raires fran\u00e7aises)\", que se publica desde 1982, e \"Dedalus\", da Asociaci\u00f3n Portuguesa de Literatura Comparada, desde 1991. Foi coordinador editorial da revista \"V\u00e9rtice\" desde 1988.\nFoi tradutor ao portugu\u00e9s de poemas de Francis Ponge. Ten reco\u00f1ecida obra no dominio do ensaio, designadamente sobre Fernando Pessoa, Carlos de Oliveira, Nuno Bragan\u00e7a, Maria Velho da Costa, Luiza Neto Jorge e Gast\u00e3o Cruz.\nFoi deputado do Partido Comunista Portugu\u00e9s \u00e1 Asemblea Constitu\u00ednte."}
{"id": "499621", "revid": "89787", "url": "https://gl.wikipedia.org/wiki?curid=499621", "title": "P\u00farpura de Tiro", "text": "A p\u00farpura de Tiro (en grego antigo \u03c0\u03bf\u03c1\u03c6\u03cd\u03c1\u03b1, \"porph\u00fdra\", en lat\u00edn \"purpura\"), tam\u00e9n co\u00f1ecida como p\u00farpura real ou p\u00farpura imperial, \u00e9 un colorante ou tintura de cor p\u00farpura, cuxo ton pode variar entre un vermello p\u00farpureo e o morado, que foi usado polos antigos fenicios na cidade de Tiro. \nA tintura consiste nunha secreci\u00f3n mucosa da gl\u00e1ndula hipobranquial do gaster\u00f3podo mari\u00f1o da familia dos mur\u00edcidos \"Bolinus brandaris\" , durante moito tempo co\u00f1ecido como \"Murex brandaris\" . \nNa natureza estes caracois usan a secreci\u00f3n como parte do seu comportamento depredador, pero o caracol tam\u00e9n segrega esta substancia cando se sente ameazado ou \u00e9 atacado fisicamente. \nAlgunhas outras especies da familia (por exemplo, \"Purpura patula\" do oc\u00e9ano Atl\u00e1ntico occidental) tam\u00e9n poden producir unha substancia similar que se converte nunha duradeira tintura p\u00farpura cando se exp\u00f3n \u00e1 luz do sol.\nHistoria.\nCrese que xa era utilizada polos fenicios contra o ano 1570\u00a0a.\u00a0C. Suxeriuse que o nome Fenicia significa \"terra da p\u00farpura\".\nOs fenicios tam\u00e9n fac\u00edan unha tintura de cor entre p\u00farpura e \u00edndigo, chamada azul real, que se fabricaba a partir dunha especie moi semellante a \"B. brandaris\", \"Murex trunculus\".\nA p\u00farpura de Tiro era moi custosa. O historiador Teopompo, do s\u00e9culo -IV escribiu: \u00abA p\u00farpura para as tinturas val\u00eda o seu peso en prata en C\u00f3lofon.\u00bb \nPara producir un gramo de p\u00farpura necesit\u00e1banse 9 000 moluscos aproximadamente, polo que o seu uso limit\u00e1base unicamente aos artigos de luxo.\nA tintura foi moi apreada na antig\u00fcidade, porque a cor era moi resistente \u00e1 decoloraci\u00f3n, e mesmo volv\u00edase m\u00e1is brillante \u00e1 intemperie e baixo a luz do sol. Present\u00e1base en varias tonalidades, sendo a m\u00e1is prezada a de cor sangue coagulada tinguida de negro. Era un artigo comercial de luxo, moi aprezado polos romanos, que a usaban para tinguir t\u00fanicas cerimoniais. \nDatos arqueol\u00f3xicos de Tiro indican que os caracois se almacenaban en grandes tallas para que se descompuxesen. Isto produc\u00eda un fedor insoport\u00e1bel, o que foi mencionado polos antigos autores. Co\u00f1\u00e9cese pouco sobre os seguientes pasos do proceso, e o m\u00e9todo antigo para a produci\u00f3n en masa das tinturas \"m\u00farex\" a\u00ednda non se reconstru\u00edu con \u00e9xito; crese que esta cor dun ton \"sangue coagulada amourada\", a m\u00e1is prezada, consegu\u00edase ba\u00f1ando d\u00faas veces as prendas, unha vez no colorante \u00edndigo de \"M. trunculus\" e outra na tintura vermello-p\u00farpura de \"M. brandaris\".\nO lexic\u00f3grafo grego Xuio P\u00f3lux, que viviu no s\u00e9culo -II, afirmaba que a tintura p\u00farpura fora descuberta por Heracles ou, mellor dito, polo seu can, cuxa boca tinguiuse de p\u00farpura ao mastigar caracois ao longo da costa do Levante mediterr\u00e1neo. Recentemente o descubrimento arqueol\u00f3xico dun n\u00famero consider\u00e1bel de cunchas de \"Murex\" en Creta suxire que os minoicos puideron ser os pioneiros na extracci\u00f3n da p\u00farpura imperial s\u00e9culos antes que os tirios. Dataci\u00f3ns realizadas a partir de obxectos de cer\u00e1mica suxiren que a tintura puido ser producida durante o per\u00edodo Minoico Medio entre os s\u00e9culos XX e XVIII a.C.\nCitas b\u00edblicas.\nNa Biblia dist\u00ednguese claramente entre d\u00faas cores distintas desta tintura:\nNa Igrexa cat\u00f3lica os cardeais, os \"purpurados\", van vestidos de cor escarlata.\nDescubrimento do compo\u00f1ente qu\u00edmico.\nO principal compo\u00f1ente qu\u00edmico do colorante tirio foi descuberto en 1909 por Paul Friedl\u00e4nder, sendo o 6,6\u2032-dibromo\u00edndigo, unha substancia que fora sintetizada previamente en 1903. Por\u00e9n, esta nunca foi sintetizada comercialmente."}
{"id": "499623", "revid": "98629", "url": "https://gl.wikipedia.org/wiki?curid=499623", "title": "Receptor de reco\u00f1ecemento de padr\u00f3n", "text": "Os receptores de reco\u00f1ecemento de padr\u00f3n (ou PRRs, do ingl\u00e9s \"pattern recognition receptors\") exercen un papel esencial para que funcione correctamente o sistema inmunitario innato. Os PRRs funcionan como sensores bioqu\u00edmicos do h\u00f3spede codificados na li\u00f1a xerminal, que detectan mol\u00e9culas t\u00edpicas dos pat\u00f3xenos. Son prote\u00ednas expresadas principalmente polas c\u00e9lulas do sistema inmunitario innato, como as c\u00e9lulas dendr\u00edticas, macr\u00f3fagos, monocitos, neutr\u00f3filos e c\u00e9lulas epiteliais, utilizadas para identificar d\u00faas clases de mol\u00e9culas: os padr\u00f3ns moleculares asociados a pat\u00f3xenos (ou PAMPs), que est\u00e1n asociados cos pat\u00f3xenos microbianos, e os padr\u00f3ns moleculares asociados a danos (ou DAMPs), que est\u00e1n asociados con compo\u00f1entes das c\u00e9lulas h\u00f3spede que son liberados durante os danos ou a morte que sofen as c\u00e9lulas. Tam\u00e9n se chaman receptores de reco\u00f1ecemento de padr\u00f3n primitivos porque evolucionaron antes que outras partes do sistema inmunitario, concretamente antes da inmunidade adaptativa. Os PRRs tam\u00e9n son mediadores na iniciaci\u00f3n de respostas inmunes adaptativas espec\u00edficas de ant\u00edxeno e a liberaci\u00f3n de citocinas inflamatorias.\nMol\u00e9culas reco\u00f1ecidas.\nAs mol\u00e9culas espec\u00edficas de microbio que son reco\u00f1ecidas por un determinado PRR denom\u00ednanse padr\u00f3ns moleculares asociados a pat\u00f3xenos (PAMPs) e comprenden carbohidratos bacterianos (como os lipopolisac\u00e1ridos ou LPS, manosa), \u00e1cidos nucleicos (como o ADN ou ARN bacterianos ou virais), p\u00e9ptidos bacterianos (flaxelina, factores de elongaci\u00f3n dos microt\u00fabulos), peptidoglicanos e \u00e1cidos lipoteicoicos (de bacterias grampositivas), \"N\"-formilmetionina, lipoprote\u00ednas e glucanos de fungos e quitina.\nOs sinais de estr\u00e9s end\u00f3xenos denom\u00ednanse padr\u00f3ns moleculares asociados a danos (DAMPs) e incl\u00faen o \u00e1cido \u00farico e o ATP extracelular, entre moitos outros compostos.\nClasificaci\u00f3n.\nExisten varios subgrupos de PRRs. Clasif\u00edcanse de acordo coa s\u00faa especificidade de ligando, funci\u00f3n, localizaci\u00f3n e/ou relaci\u00f3ns evolutivas. Base\u00e1ndose nas s\u00faas localizaci\u00f3ns, os PRRs poden dividirse en PRRs unidos a membrana e PRRs citopl\u00e1smicos.\nTipos e localizaci\u00f3n de PRRs.\nPRRS unidos a membranas.\nQuinases receptoras.\nOs PRRs descubr\u00edronse primeiro en plantas. Desde ent\u00f3n predic\u00edronse moitos PRRs de plantas por an\u00e1lise xen\u00f3mica (por exemplo, 370 no arroz e 47 en \"Arabidopsis\"). A diferenza dos PRRs animais, que est\u00e1n asociados con quinases intracelulares por medio de prote\u00ednas adaptadoras (v\u00e9xanse m\u00e1is abaixo as quinases non-RD), os PRRs de plantas est\u00e1n compostos dun dominio extracelular, un dominio transmembrana, un domino xustamembrana e un dominio quinase intracelular, formando unha soa prote\u00edna.\nReceptores de tipo Toll (TLR).\nO reco\u00f1ecemento de padr\u00f3ns moleculares asociados a pat\u00f3xenos endos\u00f3micos ou extracelulares \u00e9 mediado por prote\u00ednas transmembrana denominadas receptores de tipo Toll (TLRs). Os TLRs comparten un motivo estrutural t\u00edpico, as repetici\u00f3ns ricas en leucina (LRR), que lles dan a s\u00faa aparencia espec\u00edfica e son tam\u00e9n responsables da funcionalidade TLR. Os receptores de tipo Toll foron dscubertos en \"Drosophila\" e desencadean a s\u00edntese e secreci\u00f3n de citocinas e a activaci\u00f3n doutros programas de defensa do h\u00f3spede que son necesarios para as respostas inmunitarias innatas e adaptativas. Describ\u00edronse 10 membros funcionais da familia TLR en humanos ata agora. Realiz\u00e1ronse estudos tam\u00e9n co TLR11, e demostrouse en ratos que reco\u00f1ece as prote\u00ednas flaxelina e a prote\u00edna simialr \u00e1 profilina. Non obstante, en humanos o TLR11 \u00e9 s\u00f3 un pseudoxene sen funci\u00f3n directa ou expresi\u00f3n dunha prote\u00edna funcional. Cada TLR interacciona cun PAMP espec\u00edfico.\nSinalizaci\u00f3n dos TLR.\nOs TLRs tenden a dimerizarse, as\u00ed o TLR4 forma homod\u00edmeros e o TLR6 pode dimerizarse con TLR1 ou con TLR2. A interacci\u00f3n dos TLRs cos seus PAMPs espec\u00edficos \u00e9 mediada ou ben pola v\u00eda dependente de MyD88 que desencadea a sinalizaci\u00f3n a trav\u00e9s das v\u00edas NF-\u03baB e da quinase MAP e, por tanto, a secreci\u00f3n de citocinas proinflamatorias e mol\u00e9culas coestimuladoras, ou ben pola v\u00eda de sinalizaci\u00f3n dependente de TRIF. A v\u00eda dependente de MyD88 \u00e9 inducida por varios PAMPs que estimulan os TLRs dos macr\u00f3fagos e c\u00e9lulas dendr\u00edticas. MyD88 atrae a mol\u00e9cula IRAK4, IRAK4 recruta IRAK1 e IRAK2 para formar un complexo de sinalizaci\u00f3n. O complexo de sinalizaci\u00f3n reacciona con TRAF6, o que causa a activaci\u00f3n de TAK1 e consecuentemente a induci\u00f3n de citocinas inflamatorias. A v\u00eda dependente de TRIF \u00e9 inducida polos macr\u00f3fagos e c\u00e9lulas dendr\u00edticas despois da estimulaci\u00f3n de TLR3 e TLR4. As mol\u00e9culas liberadas despois da activaci\u00f3n do TLR sinalizan a outras c\u00e9lulas do sistema inmunitario, o que fai que os TLRs sexan elementos clave das inmunidades innata e adaptativa.\nReceptoes de lectina de tipo C (CLR).\nMoitas c\u00e9lulas diferentes do sistema inmunitario innato expresan unha gran cantidade de CLRs que conforman a inmuidade innata pola s\u00faa capacidade de reco\u00f1ecemento de padr\u00f3ns. A\u00ednda as\u00ed, a maior\u00eda das clases dos pat\u00f3xenos humanos est\u00e1n cubertos de CLRs, os CLRs son o principal receptor para o reco\u00f1ecemento dos fungos. Por\u00e9n, identific\u00e1ronse outros PAMPs como dianas de CLRs, as\u00ed como, por exemplo, a manosa \u00e9 o motivo para o reco\u00f1ecemento de moitos virus, fungos e micobacterias; de maneira similar a fucosa representa o mesmo para certas bacterias e vermes; e os glucanos est\u00e1n presentes en micobacterias e fungos. Ademais, moitas das superficies alleas adquiridas, por exemplo, os neoant\u00edxenos de tipo carcinoembri\u00f3nico/oncofetal que levan o padr\u00f3n pat\u00f3xeno de tipo \"fonte de perigo interna\"/\"propio convertido en non propio\" son tam\u00e9n identificadas e destru\u00eddas (por exemplo, pola fixaci\u00f3n do complemento ou outros ataques citot\u00f3xicos) ou secuestradas (fagocitadas ou encapsuladas) polo sistema inmunitario por medio dos CLRs. O nome lectina aqu\u00ed pode causar confusi\u00f3n porque a familia incl\u00fae prote\u00ednas con polo menos un dominio de lectina de tipo C (CTLD), que \u00e9 un tipo espec\u00edfico de dominio de reco\u00f1ecemento de carbohidrato. O CTLD \u00e9 un motivo de uni\u00f3n a ligando que se encontra en m\u00e1is de 1000 prote\u00ednas co\u00f1ecidas (m\u00e1is de 100 en humanos) e os ligandos non adoitan ser azucres. Cando o ligando \u00e9 un azucre necesitan a presenza de Ca2+, de a\u00ed o nome de \"tipo C\", pero moitos deles nin sequera te\u00f1en un ligando azucre co\u00f1ecido malia teren unha estrutura de pregamento de tipo lectina, alg\u00fans deles non son tecnicamente desde un punto de vista funcional \"lectinas\".\nSinalizaci\u00f3n dos CLR.\nAs respostas inmunes inducidas por CLRs poden presentar varios tipos de sinalizaci\u00f3n, e identificouse en moitos casos unha importante conexi\u00f3n entre a sinalizaci\u00f3n dos TLR e dos CLR, polo que c\u00f3mpre diferenciar entre sinalizaci\u00f3n dependente de TLR e independente de TLR. Pertencen \u00e1 sinalizaci\u00f3n dependente de TLR DC-SIGN, que orixina unha fervenza de RAF1-MEK-ERK, a sinalizaci\u00f3n de BDCA2 v\u00eda ITAM e a sinalizaci\u00f3n a trav\u00e9s de ITIM. A sinalizaci\u00f3n independente de TLR, como a sinalizaci\u00f3n de Dectin 1 e Dectin 2-mincle conducen \u00e1 activaci\u00f3n da quinase MAP e NF-\u03baB.\nOs receptores de membrana CLRs divid\u00edronse en 17 grupos base\u00e1ndose na estrutura e orixe filoxen\u00e9tica. Xeralmente hai un gran grupo, que reco\u00f1ece e se une a carbohidratos, denominados dominios de reco\u00f1ecemento de carbohidratos (CRDs) e os previamente mencionados CTLDs.\nOutra clasificaci\u00f3n posible dos CLRs pode ser en receptores de manosa e receptores de asialoglicoprote\u00ednas.\nCLRs do grupo I: Os receptores de manosa.\nO receptor de manosa \u00e9 un PRR presente principalmente na superficie de macr\u00f3fagos e c\u00e9lulas dendr\u00edticas. Pertence ao grupo CRD m\u00faltiple dependente do calcio. O receptor de manosa pertence ao grupo de prote\u00ednas receptoras de multilectina e, igual que os TLRs, proporciona un v\u00ednculo entre a inmunidade innata e a adaptativa. Reco\u00f1ece e \u00fanese a unidades de manosa repetidas situadas na superficie de axentes infecciosos e a s\u00faa activaci\u00f3n desencadea a endocitose e a fagocitose do microbio con intervenci\u00f3n do sistema do complemento. Especificamente, a uni\u00f3n da manosa causa o recrutamento de serina proteases asociadas a MBL (MASPs). As serina proteases act\u00edvanse a si mesmas en fervenza, amplificando a resposta inmune: a MBL interacciona con C4, un\u00edndose \u00e1 sbunidade C4b e liberando C4a no torrente sangu\u00edneo; de xeito similar, a uni\u00f3n de C2 causa a liberaci\u00f3n de C2b. Xuntos, MBL, C4b e C2a denom\u00ednanse convertase de C3. C3 \u00e9 clivado nas s\u00faas subunidades a e b, e C3b \u00fanese \u00e1 convertase. Estes en conxunto forman a convertase de C5. Igual que antes, \u00fanese C5b e lib\u00e9rase C5a. Pola s\u00faa parte, C5b recruta C6, C7, C8 e m\u00faltiples unidades de C9s. O conxunto de C5, C6, C7, C8 e as C9 forman o chamado complexo de ataque \u00e1 membrana.\nCLRs do grupo II: familia do receptor de asialoglicoprote\u00edna.\nEsta \u00e9 outra gran superfamilia de CLRs, entre a que est\u00e1n:\nA nomenclatra (manosa fronte a asialoglicoprote\u00edna) leva e parte \u00e1 confusi\u00f3n, xa que nestes os receptores de asialoglicoprote\u00edna non son necesariamente receptores espec\u00edficos de galactosa (un dos residuos externos m\u00e1is com\u00fans das asialoglicoprote\u00ednas) e incluso moitos dos membros desta familia poden unirse tam\u00e9n \u00e1 manosa, pola cal o grupo recibe o seu nome.\nPRRs citopl\u00e1smicas.\nReceptores de tipo NOD (NLR).\nOs receptores de tipo NOD (NLRs) son prote\u00ednas citopl\u00e1smicas, que reco\u00f1ecen peptidoglicanos bacterianos e organizan unha resposta proinflamatoria e antimicrobiana. Atop\u00e1ronse unhas 20 destas prote\u00ednas nos xenomas de mam\u00edferos e conte\u00f1en o dominio de oligomerizaci\u00f3n de uni\u00f3n a nucle\u00f3tidos (ou NOD, do ingl\u00e9s \"nucleotide-binding oligomerization domain\"), que se une a nucle\u00f3sido trifosfato. Entre outras prote\u00ednas, as m\u00e1is importantes son: o transactivador do MHC de clase II (CIITA), IPAF, BIRC1 etc.\nSinalizaci\u00f3n de NLR.\nAlgunhas destas prote\u00ednas reco\u00f1ecen prote\u00ednas end\u00f3xenas ou mol\u00e9culas microbianas ou respostas ao estr\u00e9s e forman olig\u00f3meros que en animais activan caspases inflamatorias (por exemplo, a caspase 1) causando a clivaxe e activaci\u00f3n de importantes citocinas inflamatorias como a IL-1, e/ou activan a v\u00eda de sinalizaci\u00f3n NF-\u03baB para inducir a produci\u00f3n de mol\u00e9culas inflamatorias.\nA familia NLR co\u00f1\u00e9cese por diversos nomes, como a familia CATERPILLER (ou CLR) ou familia NOD-LRR. Os membros m\u00e1is significativos dos NLRs son NOD1 e NOD2. Detectan os peptidoglicanos microbianos conservados no citoplasma da c\u00e9lula e, por tanto, representan outro nivel de resposta inmune ademais dos receptores unidos a membrana como os TLRs e CLRs. Esta familia de prote\u00ednas est\u00e1 moi espallada en plantas e constit\u00fae un compo\u00f1ente central do sistemas inmunitarios das plantas.\nReceptores de tipo RIG-I (RLR).\nAta agora describ\u00edronse tres helicases RLR, que son: RIG-I e MDA5 (que reco\u00f1ecen o 5'trifosfato-ARN e o ARN bicatenario, respectivamente), que activa a sinalizaci\u00f3n antiviral, e LGP2, que parece actuar como inhibidor dominante negativo. Os RLRs inician a liberaci\u00f3n de citocinas inflamatorias e o interfer\u00f3n de tipo I (IFN I).\nSinalizaci\u00f3n dos RLRs.\nOs RLRs, son RNA helicases, que participan no reco\u00f1ecemento intracelular de ARNs virais bicatenarios e monocatenarios, que recrutan factores a trav\u00e9s dos dominios CARD N-terminais xemelgos para activaren programas x\u00e9nicos antivirais, que poden ser aproveitados na terapia de infecci\u00f3ns virais. Suxeriuse que o principal programa antiviral inducido por RLRs est\u00e1 baseado na actividade ATPase. Os RLRs a mi\u00fado interaccionan e crean unha comunicaci\u00f3n cruzada cos TLRs nas respostas inmunitarias innatas e na regulaci\u00f3n da resposta inmunitaria adaptativa.\nPRRs de plantas.\nAs plantas conte\u00f1en uha cantidade significativa de PRRs que comparten unha notable semellanza estrutural e funcional co TOLL da dros\u00f3fila e os TLRs de mam\u00edferos. O primeiro PRR identificado en plantas ou animais foi aprote\u00edna Xa21, que confire resistencia ao pat\u00f3xeno gramnegativo \"Xanthomonas oryzae\" pv. oryzae. Desde ent\u00f3n ill\u00e1ronse outros dous PRRs de plantas, a FLS2 de \"Arabidopsis\" (flaxelina) e o EFR (receptor do factor de elongaci\u00f3n Tu). Identific\u00e1ronse os PAMPs correspondentes a FLS2 e EFR. Ao reco\u00f1ecer o ligando os PRRs de plantas transducen a \"inmunidade desencadeada por PAMP\" (PTI). Os sistemas inmunitarios das plantas tam\u00e9n codifican prote\u00ednas de resistencia que lembran receptores de tipo NOD (v\u00e9xase m\u00e1is arriba), que presentan os dominios NBS e LRR e poden tam\u00e9n posu\u00edr outros dominios de interacci\u00f3n conservados como o dominio citopl\u00e1smico TIR que se atopa nos receptores de interleucina e Toll. As prote\u00ednas NBS-LRR son necesarias para a inmunidade causada por efector.\nQuinases non-RD.\nOs PRRs as\u00f3cianse comunmente con ou conte\u00f1en membros dun grupo monofil\u00e9tico de quinases chamado quinase asociada coa familia do receptor de interleucina 1 (IRAK) que incl\u00fae a Pelle da dros\u00f3fila, os IRAKs humanos, o XA21 do arroz e o FLS2 de \"Arabidopsis\". En mam\u00edferos, os PRRs poden tam\u00e9n asociarse con membros da familia de quinases da prote\u00edna que interacciona con receptor (RIP), que son parentes distantes da familia IRAK. Algunha quinases das familias IRAK e RIP son da mesma clase funcional que as quinases denominadas non-RD, moitas das cales non autofosforilan o bucle de activaci\u00f3n. Un exame feito dos quinomas de l\u00e9vedos, moscas, vermes, humanos, \"Arabidopsis\" e o arroz (unhas 3723 quinases) revelou que a pesar do pequeno n\u00famero de quinases non-RD nestes xenomas (9%\u201329%), 12 das 15 quinases co\u00f1ecidas ou preditas que funcionar\u00edan na sinalizaci\u00f3n dos PRR son da clase non-RD. En plantas, todos os PRRs caracterizados ata hoxe pertencen \u00e1 clase non-RD. Estes datos indican que as quinases asociadas con PRRs poden en gran medida ser preditas pola falta dun s\u00f3 residuo conservado e revelan novas posibles subfamilias de PRR de plantas.\nPRRs segregados.\nVarios PRRs non permanecen asociados coa c\u00e9lula que os produce. Os receptores de complemento, colectinas, ficolinas, pentraxinas como o amiloide s\u00e9rico, a prote\u00edna C reactiva, as l\u00edpido transferases, as prote\u00ednas de reco\u00f1ecemento do peptidoglicano (PGRs) e o LRR, XA21D son todas prote\u00ednas segregadas. Unha colectina moi importante \u00e9 a lectina que se une ao manano (MBL), un PRRF importante do sistema inmunitario innato que se une a unha ampla variedade de bacterias, virus, fungos e protozoos. A MBL reco\u00f1ece predominantemente certos grupos de azucres na superficie de microorganismos pero tam\u00e9n se une a fosfol\u00edpidos, \u00e1cidos ncleicos e prote\u00ednas non glicosiladas. Unha vez que se une aos ligandos, a MBL e olig\u00f3meros de ficolina recrutan MASP1 e MASP2 e inician a v\u00eda da lectina da activaci\u00f3n do complemento, que \u00e9 algo similar \u00e1 v\u00eda do complemento cl\u00e1sica.\nOs PRRs en medicina.\nVarios rupos de investigadores realizaron recentemente amplos traballos sobre a implicaci\u00f3n e posible uso do sistema inmunitario do paciente na terapia de varias doenzas, o que se denomina inmunoterapia, como o uso de anticorpos monoclonais, inmunoterapias non espec\u00edficas, terapia de virus oncol\u00edticos, terapia de c\u00e9lulas T e vacinas contra o cancro. O NOD2 foi asociado por medio da s\u00faa perda ou ganancia de funci\u00f3n co desenvolvemento da enfermidade de Crohn e o comezo temper\u00e1n da sarcoidose. As mutaci\u00f3ns en NOD2 en cooperaci\u00f3n con factores ambientais levan ao desenvolvemento dunha inflamaci\u00f3n cr\u00f3nica no intestino. Por tanto, suxeriuse tratar a enfermidade inhibindo as pequenas mol\u00e9culas que poden modular a sinalizaci\u00f3n de NOD2, especialmente RIP2. A FDA dos Estados Unidos aprobou d\u00faas terapias ata agora para inhibir a fosforilaci\u00f3n de RIP2, que \u00e9 necesaria para o correcto funcionamento de NOD2, que usan gefitinib e erlotinib. Ademais, realiz\u00e1ronse investigaci\u00f3ns sobre GSK583, un inhibidor altamente espec\u00edfico de RIP2, que parece moi prometedor na inhibici\u00f3n de NOD1 e NOD2 e, por tanto, limitando a inflamaci\u00f3n causada polas v\u00edas de sinalizaci\u00f3n de NOD1 e NOD2. Outra posibilidade \u00e9 eliminar o sensor para NOD2, que demostrrou ser unha estratexia eficaz en modelos murinos nun intento de suprimir os s\u00edntomas da enfermidade de Crohn. Os inhibidores da quinase de tipo II, que son moi espec\u00edficos, mostraron resultados prometedores \u00e1 hora de bloquear o TNF que se orixina de v\u00edas dependentes de NOD, que mostra un alto potencial no tratamento de tumores asociados a inflamaci\u00f3n.\nOutro posible aproveitamento dos PRRs en medicina est\u00e1 relacionado tam\u00e9n cos tumores malignos intestinais. A bacteria \"Helicobacter pylori\" correlaci\u00f3nase signifcativamente co desenvolvemento de tumores gastrointestinais. Nun individuo san a infecci\u00f3n por \"Helicobacter pylori\" \u00e9 abordada pola combinaci\u00f3n de PRRs, concretamente TLRs, NLRs, RLRs e CLR DC-SIGN. En caso do seu mal funcionamento, estes receptores tam\u00e9n foron vinculados \u00e1 carcinox\u00e9xenese. Cando a infecci\u00f3n por \"Helicobacter pylori\" se deixa progresar nos intestinos, desenv\u00f3lvese unha inflamaci\u00f3n cr\u00f3nica, atrofia e finalmente displasia que conduce o desenvolvemento dun cancro. Como todos os tipos de PRRs xogan un papel na identificaci\u00f3n e erradicaci\u00f3n da infecci\u00f3n, os seus agonistas espec\u00edficos desencadean unha forte resposta inmunitaria a cancros e outras doenzas relacionadas con PRRs. A inhibici\u00f3n do TLR2 correlaci\u00f3nase significativamente coa mellora do estado do paciente e a supresi\u00f3n do adenocarcinoma g\u00e1strico.\nOs PRRs est\u00e1n tam\u00e9n estreitamente asociados co correcto funcionamento das redes e tecidos neuronais, especialmente debido \u00e1 s\u00faa implicaci\u00f3n no proceso de inflamaci\u00f3n, xa que son esenciais para o seu adecuado funcionamento, pero poden causar danos irreparables se non est\u00e1n baixo control. Os TLRs exp\u00e9resanse na maior\u00eda das c\u00e9lulas do sistema nervioso central e xogan un papel crucial na inflamaci\u00f3n est\u00e9ril. Despois dunha lesi\u00f3n, causan a alteraci\u00f3n do crecemento axonal e fan m\u00e1is lenta ou dete\u00f1en a recuperaci\u00f3n. Outra importante estrutura implicada nunha terapia potencialmente aproveitable despois dunha lesi\u00f3n \u00e9 o inflamasoma. Debido \u00e1 s\u00faa induci\u00f3n de citocinas proinflamatorias (propux\u00e9ronse IL-1\u03b2 e IL-18), a inhibici\u00f3n do inflamasoma pode tam\u00e9n servir como un m\u00e9todo terap\u00e9utico eficiente. A intervenci\u00f3n do inflamasoma foi tam\u00e9n investigada noutras doenzas como a encefalite autoinmune experimental, o alzh\u00e9imer e o p\u00e1rkinson e na aterosclerose ligada con pacientes con diabetes de tipo II. Entre as terapias suxeridas est\u00e1n a degradaci\u00f3n de NLRP3 ou inhibir as citocinas proinflamatorias."}
{"id": "499624", "revid": "27155", "url": "https://gl.wikipedia.org/wiki?curid=499624", "title": "Receptor de reco\u00f1ecemento de padr\u00f3n primitivo", "text": ""}
{"id": "499627", "revid": "22570", "url": "https://gl.wikipedia.org/wiki?curid=499627", "title": "Egito Gon\u00e7alves", "text": "Jos\u00e9 Egito de Oliveira Gon\u00e7alves, m\u00e1is co\u00f1ecido como Egito Gon\u00e7alves, nado en Matosinhos o 8 de abril de 1920 e finado no Porto o 28 de xaneiro de 2001, foi un poeta, editor e tradutor portugu\u00e9s.\nPublicou os primeiros libros en 1950. Tivo como actividade profesional a administraci\u00f3n dunha editora e tam\u00e9n foi xefe do Despacho de M\u00e1rketing dunha Compa\u00f1\u00eda de Seguros. \nA s\u00faa intensa actividade de divulgaci\u00f3n cultural e literaria concretouse, a partir dos anos 50, na fundaci\u00f3n e/ou direcci\u00f3n de diversas revistas literarias, como \"A Serpente\" (1951), \"\u00c1rvore\" (1951-53), \"Notic\u00edas do Bloqueio\" (1957-61), \"Plano\" (1965-68, publicada polo Cineclube do Porto) e \"Limiar\". \nParticipou en movementos antifascistas, no plano cultural e na pol\u00edtica. Pertenceu ao M.U.D. e \u00e1s Comisi\u00f3ns Nacional e Executiva do III Congreso de Aveiro, e desenvolveu actividades de animaci\u00f3n cultural no Porto, tendo pertencido \u00e1 direcci\u00f3n do Teatro Experimental do Porto, do Cineclube do Porto, da Cooperativa \u00c1rvore e da Associaci\u00f3n de Jornalistas e Homens de Letras do Porto. Pertenceu tam\u00e9n \u00e1 Sociedade Portuguesa de Escritores, \u00e1 Associaci\u00f3n Portuguesa de Escritores, \u00e1 Sociedade Portuguesa de Autores e o PEN Clube Portugu\u00e9s. Tam\u00e9n ao \"Congreso para a Liberdade da Cultura\" (Francia) e \u00e1 \"Comunit\u00e1 Europea degli Scrittori\" (Italia). Foi membro da \"Hispanic Society of America\" (Nova York) e correspondente do \"Centre International d'\u00c9tudes Po\u00e9tiques\" (B\u00e9lxica). \nA s\u00faa obra enc\u00f3ntrase traducida ao franc\u00e9s, polaco, b\u00falgaro, ingl\u00e9s, turco, roman\u00e9s, catal\u00e1n e castel\u00e1n.\nFaleceu en 2001, e o seu \u00faltimo libro, \"Entre Mim e a Minha Morte H\u00e1 Ainda um Copo de Crep\u00fasculo,\" foi editado cinco anos despois.\nCo\u00f1ecida polo seu cunho combativo e intencionalidade social, a poes\u00eda de Egito Gon\u00e7alves encontra moitas veces no di\u00e1logo e chamamento a un interlocutor non nomeado a situaci\u00f3n comunicativa privilexiada para aludir de forma ir\u00f3nica ou diferida a contextos hist\u00f3ricos, encontrando nesa mediaci\u00f3n o distanciamento preciso para que a s\u00faa voz non ceda \u00e1 expresi\u00f3n sentimental dun lirismo motivado por situaci\u00f3ns tr\u00e1xicas."}
{"id": "499628", "revid": "72314", "url": "https://gl.wikipedia.org/wiki?curid=499628", "title": "Mar\u00eda Rosal\u00eda Rita Exp\u00f3sito", "text": ""}
{"id": "499629", "revid": "89787", "url": "https://gl.wikipedia.org/wiki?curid=499629", "title": "Gato Studio", "text": "Gato Studio ou Gato Salvaje Studio \u00e9 unha empresa galega fundada no ano 2010 na Coru\u00f1a e dedicada ao desenvolvemento de videoxogos. O seu director \u00e9 Sergio Prieto. Os primeiro videoxogos desenvolvidos foron as aventuras gr\u00e1ficas \"AR-K: Point and Click Adventure\" (2014) e \"\" (2015), seguidas polo videoxogo de acci\u00f3n e plataformas \"Bullshot\" (2016). \"The Waylanders\", un videoxogo de rol que se lanzou no ver\u00e1n de 2020, est\u00e1 baseado nas lendas galegas e na mitolox\u00eda celta e cuxa acci\u00f3n est\u00e1 ambientada en dous momentos temporais: o per\u00edodo celta e a Idade Media, nos inicios do Cami\u00f1o de Santiago, e ser\u00e1 posible que o personaxe principal viaxe no tempo entre os dous per\u00edodos."}
{"id": "499630", "revid": "23204", "url": "https://gl.wikipedia.org/wiki?curid=499630", "title": "Gato Salvaje Studio", "text": ""}
{"id": "499631", "revid": "1131", "url": "https://gl.wikipedia.org/wiki?curid=499631", "title": "A Venda da Capela, Parada da Serra, A Gudi\u00f1a", "text": ""}
{"id": "499632", "revid": "1131", "url": "https://gl.wikipedia.org/wiki?curid=499632", "title": "A Venda da Capela, Veigas de Camba, Vilari\u00f1o de Conso", "text": ""}
{"id": "499634", "revid": "23204", "url": "https://gl.wikipedia.org/wiki?curid=499634", "title": "Pau Don\u00e9s", "text": "Pau Don\u00e9s Cirera, nado en Barcelona o 11 de outubro de 1966 e finado na mesma cidade o 9 de xu\u00f1o de 2020, foi un cantante, guitarrista e compositor espa\u00f1ol co\u00f1ecido por ser o vocalista da banda musical Jarabe de Palo.\nTraxectoria.\nO m\u00fasico aragon\u00e9s, nado e criado en Barcelona, comezou a s\u00faa andaina con 12 anos. A esa idade tivo a s\u00faa primeira guitarra e adquiriu os seus primeiros discos.\nAos 15 anos, co seu irm\u00e1n Marc, quen tocaba a bater\u00eda, formou o seu primeiro grupo, J. &amp; Co. Band, e m\u00e1is tarde, Dentaduras Postizas. Compaxinaba desta maneira concertos en locais de Barcelona co traballo nunha axencia de publicidade. Con ese salario adquiriu o seu primeiro equipo, composto por unha gravadora, un sintetizador, unha mesa de mesturas e unha guitarra el\u00e9ctrica Fender Stratocaster. Con estes medios gravou os seus primeiros temas.\nPosteriormente formou Jarabe de Palo, grupo que empezou a ser co\u00f1ecido no outono de 1996. O seu primeiro tema, \"La flaca\", f\u00edxose famoso por un anuncio de Ducados para a campa\u00f1a publicitaria de Car\u00e1cter Latino. O \u00e9xito do grupo naceu tras a campa\u00f1a desta publicidade en plena primavera de 1997.\nSa\u00fade e pasamento.\nO 1 de setembro de 2015 anunciou que o operaran dun cancro colorrectal, polo que se viu obrigado a cancelar os concertos programados en Espa\u00f1a e en Am\u00e9rica a partir de ent\u00f3n. O 5 de abril de 2016 anunciou na s\u00faa conta de Twitter que estaba limpo de cancro. O 8 de febreiro de 2017 comunicou unha reca\u00edda do cancro. Por\u00e9n, manifestou a s\u00faa intenci\u00f3n de afrontar a enfermidade sen parar os seus proxectos profesionais, que inclu\u00edan unha xira, novo disco e libro durante o 2017.\nEn outubro de 2018 anunciou que deixaba a m\u00fasica de maneira indefinida, inclu\u00edndo o retiro temporal de Jarabe de Palo, a partir do 4 de xaneiro de 2019. O 13 de abril de 2020 informouse que o grupo volv\u00eda gravar disco coa previsi\u00f3n de publicalo en setembro. Por\u00e9n, a publicaci\u00f3n do que ser\u00eda o seu \u00faltimo traballo \"Tragas o escupes\" realizouse o 28 de maio por sorpresa.\nO 9 de xu\u00f1o de 2020 a s\u00faa familia comunicou o falecemento do cantante aos 53 anos por causa do tumor. En setembro dese ano estreouse no cinema a pel\u00edcula \"Eso que t\u00fa me das\". Nela, Pau \u00e9 entrevistado d\u00faas semanas antes do seu pasamento polo xornalista catal\u00e1n Jordi \u00c9vole, e fala da s\u00faa visi\u00f3n sobre a vida. A finais de 2020 conced\u00e9uselle a Medalla de Ouro ao m\u00e9rito nas Belas Artes de xeito p\u00f3stumo.\nDiscograf\u00eda.\nCon Jarabe de Palo:\nDiscograf\u00eda adicional:"}
{"id": "499635", "revid": "23204", "url": "https://gl.wikipedia.org/wiki?curid=499635", "title": "Pau Don\u00e9s Cirera", "text": ""}
{"id": "499636", "revid": "88215", "url": "https://gl.wikipedia.org/wiki?curid=499636", "title": "2\u00ba Rally Botafumeiro", "text": ""}
{"id": "499637", "revid": "27155", "url": "https://gl.wikipedia.org/wiki?curid=499637", "title": "Padr\u00f3n molecular asociado a pat\u00f3xeno", "text": ""}
{"id": "499640", "revid": "89787", "url": "https://gl.wikipedia.org/wiki?curid=499640", "title": "Sigrid Kaag", "text": "Sigrid Agnes Maria Kaag, nada en Rijswijk o 2 de novembro de 1961, \u00e9 unha pol\u00edtica e diplom\u00e1tica neerlandesa. \nTraxectoria.\nFilla dun pianista, medrou en Zeist e en 1980 foi \u00e1 Universidade de Utrecht para estudar filolox\u00eda \u00e1rabe pero acabou mudando de idea e licenciouse en 1985 en estudos de Oriente Medio pola Universidade Americana no Cairo. Conta cun mestrado en pol\u00edtica e econom\u00eda do Oriente Medio da Universidade de Exeter (1987) e outro de relaci\u00f3ns internacionais do St Antony's College de Oxford (1988). En 1990 realizou un curso de relaci\u00f3ns internacionais no Instituto Clingendael.\nEntre 1988 e 1990 traballou como analistapara a Shell en Londres. En 1990 volveu aos Pa\u00edses Baixos e entrou a traballar no departamento de relaci\u00f3ns pol\u00edticas coa ONU do ministerio de asuntos exteriores, posto no que permaneceu ata 1993. En 1994 comezou a traballar para as Naci\u00f3ns Unidas e ata 1997 foi xefa de proxectos e directora de relaci\u00f3ns cos doadores da UNRWA, a axencia da ONU para os refuxiados palestinos en Oriente Medio, con sede en Xerusal\u00e9n. Entre 1998 e 2004 traballou na Organizaci\u00f3n Internacional para as Migraci\u00f3ns en Xenebra e en 2004 e 2005 foi conselleira principal da ONU en Khart\u00fan e Nairobi. De 2007 a 2010 foi un directora rexional para o Oriente Medio e \u00c1frica do Norte de UNICEF en Am\u00e1n. Dende 2010 a 2013 foi subsecretaria xeral, do Programa das Naci\u00f3ns Unidas para o Desenvolvemento (PNUD) con sede en Nova York. Entre outubro de 2013 e setembro de 2014 encabezou a misi\u00f3n conxunta da Organizaci\u00f3n para a Prohibici\u00f3n das Armas Qu\u00edmicas e da ONU en Siria coordinando un equipo composto por un cento de expertos co encargo de aseguraren a destruci\u00f3n das armas qu\u00edmicas nese pa\u00eds e tras completar o seu labor en Siria a partir de decembro de 2014 e ata outubro de 2017 foi coordinadora especial da ONU no L\u00edbano.\nA proposta do partido dos Dem\u00f3cratas 66 o 26 de outubro de 2017 incorporouse ao gabinete Rutte III como ministra de Comercio Exterior e Cooperaci\u00f3n para o Desenvolvemento. Ao reducir o presidente estadounidense, Donald Trump \u00e1 metade a axuda \u00e1 UNRWA, Kaag transferiulle \u00e1 maior brevidade 13 mill\u00f3ns de euros \u00e1 organizaci\u00f3n, feito que creou malestar cos socios da coalici\u00f3n: VVD, CDA e ChristenUnie ao consideraren pouco transparente a comunicaci\u00f3n sobre o asunto \nTras a destituci\u00f3n do ministro de Asuntos Exteriores, Halbe Zijlstra, o 13 de febreiro de 2018, Kaag asumiu interinamente as s\u00faas funci\u00f3ns ata o nomeamento de Stef Blok o 7 de marzo. Kaag \u00e9 unha das favoritas para asumir o liderado do seu partido, vacante dende outubro de 2018."}
{"id": "499641", "revid": "1131", "url": "https://gl.wikipedia.org/wiki?curid=499641", "title": "Estrella Castrill\u00f3n", "text": "Estrella Castrill\u00f3n Vidal, nada en Irixoa, \u00e9 unha empresaria, pol\u00edtica e excopiloto galega de rally. \nGa\u00f1ou xunto a Germ\u00e1n Castrill\u00f3n seis t\u00edtulos do Campionato de Galicia de Rally entre 1990 e 2000. Ademais competiu no Campionato de Espa\u00f1a e en 1990 ga\u00f1ou o campionato de copilotos da Copa de Espa\u00f1a de Rally.\n\u00c9 a copiloto m\u00e1is laureada do Campionato de Galicia de Rally (6 t\u00edtulos), do Rally de Ferrol (10 vitorias), do Rally de Noia (7 vitorias), do Rally San Froil\u00e1n (empatada a 6 vitorias con Marcos Burgo), do Rally de Nar\u00f3n (empatada a 5 vitorias con Faustino Su\u00e1rez) e do Rally da Coru\u00f1a (3 vitorias).\nTraxectoria.\nInicios e primeiro subcampionato.\nDebutou nos rallys en 1984 no Rally Villa de Tineo como copiloto de Germ\u00e1n Castrill\u00f3n (ao que non une ning\u00fan parentesco a pesar do apelido). En 1986 remataron terceiros no Campionato de Galicia de Rally, a bordo dun Renault 5 GT Turbo, s\u00f3 por detr\u00e1s de Jos\u00e9 Mora e Alfonso Pav\u00f3n. Comezaron a tempada 1987 con dous podios nas d\u00faas primeiras probas, cos que se colocaron l\u00edderes, posici\u00f3n que perderon nas seguintes carreiras. En setembro lograron a s\u00faa primeira vitoria, no Rally de Ferrol, e chegaron l\u00edderes do campionato \u00e1 \u00faltima proba, o Rally das Pontes. Con todo, tiveron que conformarse co subcampionato despois de quedar segundos no rally por detr\u00e1s de Carlos Pi\u00f1eiro, que consegu\u00eda as\u00ed o seu quinto t\u00edtulo galego. \nEn 1988 disputaron o Campionato de Espa\u00f1a de Rallys, encadrados na Copa Renault, da que remataron subcampi\u00f3ns. Ademais quedaron segundos no Rally de Ferrol. Na seguinte tempada os problemas econ\u00f3micos e mec\u00e1nicos provocaron a s\u00faa ausencia de varios rallys e o abandono noutros. Con todo, conseguiron o cuarto posto no Rally R\u00edas Baixas e subiron ao podio en segunda posici\u00f3n no San Froil\u00e1n, chegando ao \u00faltimo rally do campionato galego (Ferrol) con opci\u00f3ns, a\u00ednda que escasas, de ser campi\u00f3ns, pero o abandono en dita proba deulle finalmente o t\u00edtulo a Arturo Rial e Wenceslao Blanco. Nun primeiro momento a Federaci\u00f3n Galega de Automobilismo declarou como subcampi\u00f3n do campionato a Carlos Pi\u00f1eiro, o que provocou duras cr\u00edticas de Estrella Castrill\u00f3n ao presidente da federaci\u00f3n, Iv\u00e1n Corral, que finalmente rectificou a clasificaci\u00f3n. Tam\u00e9n ese ano Estrella competiu como piloto no 2\u00ba Rally de Nar\u00f3n, que naqueles anos era un rally de terra, a bordo dun Seat 124 e con Germ\u00e1n como copiloto. Abandonou tras sufrir unha rotura no veh\u00edculo.\nPrimeiro t\u00edtulo e accidente no Rally R\u00edas Baixas.\nNa tempada 1990 non participaron nos primeiros rallys por falta de patrocinadores. Reapareceron na quinta proba, o 26\u00ba Rally R\u00edas Baixas, a bordo dun Ford Sierra Cosworth que pertencera anteriormente a Carlos Pi\u00f1eiro. Con este veh\u00edculo superaron ao BMW M3 de \"Culebra\" e lograron a vitoria. A partir de ent\u00f3n ga\u00f1aron todos os restantes rallys (Cidade de Cristal, San Froil\u00e1n, Coru\u00f1a e Ferrol) e proclam\u00e1ronse campi\u00f3ns galegos con m\u00e1is de 300 puntos de vantaxe sobre o berciano Antonio Garrido e o ourens\u00e1n Peitos. Ademais, dado que alg\u00fans dos rallys galegos puntuaban tam\u00e9n para a Copa de Espa\u00f1a, Estrella sumou os puntos suficientes para proclamarse campioa da Copa de Espa\u00f1a de copilotos. \nNa seguinte tempada ga\u00f1aron o Rally de Noia e o do Lac\u00f3n, e quedaron sextos no Rally de Ourense, pero a s\u00faa boa xeira de resultados cortouse na quinta proba, o Rally Botafumeiro, onde abandonaron tras unha sa\u00edda da estrada no \u00faltimo treito cando estaban l\u00edderes, e estragouse completamente no seguinte rally, o R\u00edas Baixas, no que sufriron un duro accidente, tras o cal o seu Ford Sierra Cosworth comezou a arder quedando totalmente calcinado. Estrella sufriu queimaduras de segundo e terceiro grao e foi trasladada ao hospital Povisa. Permaneceu ingresada varias semanas e non puido competir durante os seguintes meses, nos que foi substitu\u00edda polo seu sobri\u00f1o Jos\u00e9 Manuel L\u00f3pez Castrill\u00f3n. Reapareceu no Rally de Ferrol, \u00faltima cita do calendario, para lograr a s\u00faa terceira vitoria na proba. O t\u00edtulo foi para Arturo Rial e Mario Pazos.\nSegundo t\u00edtulo e novos subcampionatos.\nEn 1992, de novo cun Sierra Cosworth, ga\u00f1aron o seu segundo t\u00edtulo de campi\u00f3ns galegos, despois dunha dura loita co Peugeot 309 GTI de Manuel Senra e Jos\u00e9 Maceiras, e de vencer en Noia, Ferrol e na Coru\u00f1a e quedar segundos no Albari\u00f1o e o Lac\u00f3n. O seu sobri\u00f1o L\u00f3pez Castrill\u00f3n substitu\u00eduna no Rally R\u00edas Baixas, lugar do accidente o ano anterior, e no que non volveu correr ata 1994. En 1993, a pesar de lograr xunto a Germ\u00e1n Castrill\u00f3n catro vitorias (Albari\u00f1o, Noia, Ferrol e Mil Vistas, ademais da vitoria no R\u00edas Baixas, onde a volveu substitu\u00edr L\u00f3pez Castrill\u00f3n), s\u00f3 puideron ser subcampi\u00f3ns, debido \u00e1 maior regularidade dos vencedores: Arturo Rial e Juan Carlos Arias. \nComezaron 1994 cun 5\u00ba posto no Rali Internacional Sopete en P\u00f3voa de Varzim e logo centr\u00e1ronse no Campionato de Espa\u00f1a, correndo cun Ford Escort RS Cosworth, ao igual que o ano anterior, e conseguindo subir ao podio nas tres probas celebradas en Galicia. Correron tam\u00e9n os rallys asturianos e remataron o campionato como campi\u00f3ns do grupo N e quintos na clasificaci\u00f3n absoluta. Ao ano seguinte quedaron cuartos no Rali Sopete e alternaron o campionato espa\u00f1ol co galego, ga\u00f1ando no auton\u00f3mico os rallys Botafumeiro, Nar\u00f3n e por sexta vez o de Ferrol. Germ\u00e1n venceu tam\u00e9n no R\u00edas Baixas, onde Estrella se volveu ausentar, ao igual que far\u00eda nos seguintes anos. A pesar destes triunfos e do podio no San Froil\u00e1n, non sumaron os puntos suficientes para lograr o campionato, que foi parar \u00e1s mans de Miguel Dopico e \u00c1lvaro Louro, sendo os Castrill\u00f3n segundos.\nTerceiro t\u00edtulo.\nNa tempada 1996 venceron en Noia, Nar\u00f3n e Ferrol e tras o terceiro posto na \u00faltima proba, o Rally da Coru\u00f1a, proclam\u00e1ronse campi\u00f3ns galegos por terceira vez. Ademais quedaron quintos no Rali Sopete en Portugal. Na proba portuguesa quedaron sextos en 1997, nun ano no que disputaron poucas carreiras, por problemas cos veh\u00edculos. No Rally de Nar\u00f3n pilotaron un Subaru Impreza e quedaron segundos por detr\u00e1s do Renault Maxi Clio de Javier Pi\u00f1eiro, que acabou ga\u00f1ando ese ano o campionato galego. \nTres novos t\u00edtulos.\nEn 1998 correron cun Mitsubishi Lancer Evo IV, co que se proclamaron de novo campi\u00f3ns galegos tras ga\u00f1ar en Noia, no Botafumeiro e Nar\u00f3n. Non puideron ga\u00f1ar na s\u00faa proba predilecta, o Rally de Ferrol, onde quedaron segundos por detr\u00e1s do Peugeot 306 Maxi de Manolo Senra e Faustino Su\u00e1rez, mesma posici\u00f3n que obtiveron no Albari\u00f1o. Revalidaron o t\u00edtulo na tempada seguinte, na que se produciu un novo duelo con Senra e Su\u00e1rez, que remataron en segunda posici\u00f3n. Os Castrill\u00f3n venceron en cinco rallys (Cocido, Nar\u00f3n, San Froil\u00e1n, Ferrol e Noia), mentres que o equipo de Dumbr\u00eda venceu no Botafumeiro e no Albari\u00f1o e quedou segundo noutras tres probas. \nNa tempada 2000 foron Senra e Su\u00e1rez os que comezaron liderando tras ga\u00f1ar a primeira proba, o Rally do Cocido, mentres que os Castrill\u00f3n remataron segundos, cun novo Mitsubishi Lancer Evo VI. A segunda proba foi o 13\u00ba Rally de Nar\u00f3n, onde o Mitsubishi non tivo rivais despois do abandono por avar\u00eda de Manuel Senra. Foi a s\u00faa quinta vitoria na proba naronesa e a terceira consecutiva. No Botafumeiro a vitoria foi de novo para Senra-Su\u00e1rez, con m\u00e1is dun minuto de vantaxe sobre Germ\u00e1n e Estrella. Venceron na cuarta proba, o Albari\u00f1o, mentres que Senra foi descualificado por exceso de penalizaci\u00f3ns. No Rally de Ferrol repetiron a s\u00faa particular loita, sendo Senra e Su\u00e1rez os vencedores, con s\u00f3 11 segundos de vantaxe sobre Germ\u00e1n e Estrella Castrill\u00f3n. Impux\u00e9ronse na pen\u00faltima proba, un chuvioso Rally San Froil\u00e1n, por diante de Sergio e Diego Vallejo, segundos, e Senra e Su\u00e1rez, terceiros. Con esta vitoria proclam\u00e1ronse por sexta vez campi\u00f3ns de Galicia.\nAbandono do campionato.\nA tempada 2001 comezou de novo no Rally do Cocido e de novo con Manuel Senra e Faustino Su\u00e1rez superando na proba lalinesa a Germ\u00e1n e Estrella Castrill\u00f3n. O segundo rally do campionato foi o Rally de Noia. Os Castrill\u00f3n lograron a vitoria na pista, facilitada pola roda picada de Senra que o atrasou ata a cuarta posici\u00f3n. Con todo, tras a chegada foron descualificados polos comisarios da carreira, pola falta dunha folla no carn\u00e9 de ruta de Estrella Castrill\u00f3n, mentres que o portugu\u00e9s Filipe Ara\u00fajo foi declarado vencedor. Isto provocou o seu enfado e fixo que abandonasen o campionato. Posteriormente, en setembro dese mesmo ano, o tribunal de apelaci\u00f3n da Federaci\u00f3n Galega de Automobilismo fallou a favor deles, e en 2004 a Audiencia provincial declarou a Germ\u00e1n e a Estrella Castrill\u00f3n como vencedores de dito rally. \nTras deixar o campionato auton\u00f3mico quedaron segundos no Rally Villa de Tineo e disputaron ese ano probas do Campionato de Espa\u00f1a, subindo ao podio en terceira posici\u00f3n no Rally da Coru\u00f1a e ga\u00f1ando o Rally San Froil\u00e1n. En novembro correron o Rally de Ferrol, ga\u00f1\u00e1ndoo por novena vez, tras superar a Julio Doce e Manuel Senra.\nNon volveron disputar o campionato galego, a\u00ednda que si correron algunha proba solta durante os seguintes dous anos. En febreiro do 2002 quedaron terceiros no Rali Casino da P\u00f3voa portugu\u00e9s e en abril quintos no Rally do Bierzo, do campionato de Castela e Le\u00f3n, mentres que en xu\u00f1o correron o Rally de Ourense, rematando cuartos. En setembro disputaron o Rally de Ferrol, mantendo un novo duelo con Manuel Senra e Faustino Su\u00e1rez at\u00e9 o \u00faltimo treito, ao que os Castrill\u00f3n chegaron con cinco segundos de vantaxe que non conseguiron manter, quedando finalmente en segunda posici\u00f3n. En outubro ga\u00f1aron o seu quinto Rally San Froil\u00e1n, por diante de Roberto Blach e To\u00f1o Villar.\nO 2003 foi o seu \u00faltimo ano de competici\u00f3n e comez\u00e1rono ga\u00f1ando o Rally do Bierzo. A continuaci\u00f3n disputaron o Rally R\u00edas Baixas, no que Estrella non corr\u00eda dende 1994, pero tiveron que abandonar por avar\u00eda. En xu\u00f1o quedaron d\u00e9cimos no Rally de Ourense e en outubro ga\u00f1aron o Rally San Froil\u00e1n por sexta vez, estando acompa\u00f1ados no podio por Bamarti e Manuel Campos (segundos) e os irm\u00e1ns Sergio e Diego Vallejo (terceiros). O seu \u00faltimo rally foi o Rally de Ferrol de 2003, no que lograron a vitoria por d\u00e9cima vez.\nOutras actividades.\nTras deixar de competir foi directiva da Escuder\u00eda Ferrol, responsable de seguridade do Rally de Ferrol, e sacou a licenza de comisario deportiva da Real Federaci\u00f3n Espa\u00f1ola de Automobilismo, sendo nomeada en 2015 presidenta nacional dos Comisarios Deportivos. Foi comisario do Campionato de Espa\u00f1a de Rallys de Terra e do Campionato de Espa\u00f1a de Rallys. \u00c9 copropietaria xunto a Germ\u00e1n Castrill\u00f3n dunha empresa de venda de autom\u00f3biles e dunha administraci\u00f3n de lotar\u00eda en Nar\u00f3n.\nEn 2019 presentouse \u00e1s elecci\u00f3ns municipais de Nar\u00f3n, como n\u00famero 6 da lista do Partido Popular, sendo elixida concelleira."}
{"id": "499642", "revid": "89787", "url": "https://gl.wikipedia.org/wiki?curid=499642", "title": "Jungle (grupo musical)", "text": "Jungle \u00e9 un grupo musical ingl\u00e9s de x\u00e9nero soul moderno xurdido no ano 2013. Est\u00e1 composto por Tom McFarland e Josh Lloyd-Watson. Jungle lanzou dous \u00e1lbums, \"Jungle\" en 2014 e \"For Ever\" en 2018. O grupo reside en Londres."}
{"id": "499643", "revid": "15490", "url": "https://gl.wikipedia.org/wiki?curid=499643", "title": "Iadovos", "text": "Os iadovos (en ) ou adovos eran unha antiga tribo celta de Gallaecia, un pobo galaico lucense que viviu na costa norte da actual Galicia, arredor do territorio de Viveiro e Ortigueira. Segundo o franc\u00e9s A. Tranoy \u00e9 posible que o seu territorio ocupase o val do Masma e a rexi\u00f3n de Mondo\u00f1edo.\nDe acordo o \"Naturalis historia\" de Plinio o Vello, ocupaban a \u00e1rea do norte de Lugo, sendo veci\u00f1os doutros pobos como os cibarcos, os egobarros e os albi\u00f3ns, ocupando a \u00e1rea entre os arr\u00f3ns (no cabo Ortegal) e os egobarros que se estend\u00edan por Foz ata Viveiro."}
{"id": "499644", "revid": "23204", "url": "https://gl.wikipedia.org/wiki?curid=499644", "title": "Iadovi", "text": ""}
{"id": "499646", "revid": "27155", "url": "https://gl.wikipedia.org/wiki?curid=499646", "title": "PAMP", "text": ""}
{"id": "499647", "revid": "23204", "url": "https://gl.wikipedia.org/wiki?curid=499647", "title": "Adovos", "text": ""}
{"id": "499649", "revid": "27155", "url": "https://gl.wikipedia.org/wiki?curid=499649", "title": "Fixaci\u00f3n do complemento", "text": ""}
{"id": "499650", "revid": "23204", "url": "https://gl.wikipedia.org/wiki?curid=499650", "title": "Baeduos", "text": "Os baeduos (en ) eran unha antiga tribo celta de Gallaecia, un pobo galaico que viviu no norte da actual Galicia. S\u00f3 \u00e9 mencionado por Tolomeo (II, 6, 26). A localizaci\u00f3n deste pobo \u00e9 moi dubidosa, mais crese que eran veci\u00f1os dos \u00e1rtabros cara \u00f3 interior, probablemente en Betanzos e seguindo o r\u00edo Lambre. Ti\u00f1an unha cidade co\u00f1ecida como Flavia Lambris identificada co actual top\u00f3nimo de Lambre (Ambroa), cinco quil\u00f3metros \u00f3 noroeste de Irixoa."}
{"id": "499651", "revid": "23204", "url": "https://gl.wikipedia.org/wiki?curid=499651", "title": "Baedui", "text": ""}
{"id": "499652", "revid": "51526", "url": "https://gl.wikipedia.org/wiki?curid=499652", "title": "R\u00edo Sir Daria", "text": "O r\u00edo Sir Daria (en ; en taxiko, \u0421\u0438\u0440\u0434\u0430\u0440\u0451; en uzbeko, \"Sirdaryo\"; en \u00e1rabe, \u0633\u064a\u062d\u0648\u0646 - \"Si\u02d0\u0127u\u02d0n\") \u00e9 un r\u00edo de Asia Central, que fl\u00fae en direcci\u00f3ns O e NO a trav\u00e9s de Uzbekist\u00e1n, Taxiquist\u00e1n e Kazakhst\u00e1n at\u00e9 desaugar no mar de Aral Norte. \u00c9 o Orexartes ou Yaxartes das fontes cl\u00e1sicas grecorromanas.\nNace no extremo leste de Uzbekist\u00e1n, pola confluencia dos r\u00edos Naryn e Kara Daria. Ten unha lonxitude de 2212\u00a0km, mais co r\u00edo Naryn, alcanza os 3078 km que o sit\u00faan entre os 30 r\u00edos m\u00e1is longos da Terra. Drena unha ampla conca de 782\u00a0669\u00a0km\u00b2, a\u00ednda que actualmente apenas 200\u00a0000\u00a0km\u00b2 contrib\u00faen realmente coas s\u00faas augas \u00e1 corrente principal.\nHistoria e etimolox\u00eda.\nOs antigos gregos co\u00f1ec\u00edano cos nomes de \"Jaxartes\" (este nome foi transmitido logo aos romanos a trav\u00e9s dos autores gregos) e \"Orexartes\". Delimitaba o l\u00edmite setentrional das conquistas de Alexandre o Grande, que chegou \u00e1s s\u00faas ribeiras e fundou en 329\u00a0a.C. a cidade de Alexandr\u00eda Escate (literalmente, \u00aba Alexandr\u00eda m\u00e1is afastada\u00bb) como gornici\u00f3n permanente. Na realidade, soamente mudou o nome (e, posiblemente, ampliou) \u00e1 cidade de Ciropolis, fundada polo rei Ciro o Grande de Persia m\u00e1is de dous s\u00e9culos antes. A cidade \u00e9 actualmente co\u00f1ecida como Khujand.\nO nome actual prov\u00e9n do idioma persa (\u0633\u06cc\u0631\u062f\u0631\u06cc\u0627, \"Yakhsha Arta\", que significa o \u00abGrande anacarado\u00bb, unha referencia \u00e1 cor da auga do r\u00edo) e foi empregado dende hai moito tempo en Oriente. Por\u00e9n, \u00e9 m\u00e1is recente na literatura occidental: antes do s\u00e9culo XX, o r\u00edo era co\u00f1ecido por varias versi\u00f3ns do seu antigo nome en grego.\nEn escritos isl\u00e1micos medievais, o r\u00edo era co\u00f1ecido como Sayhoun (\u0633\u064a\u062d\u0648\u0646), un dos catro r\u00edos do Para\u00edso (o Amu Daria era co\u00f1ecido tam\u00e9n como Khayhoun, o nome doutro dos catro).\nXeograf\u00eda.\nO Sir Daria, correspondente \u00e1 conca endorreica do mar de Aral, ten d\u00faas fontes na monta\u00f1a de Tian Shan (en mandar\u00edn, a \u00abmonta\u00f1a celeste\u00bb): o r\u00edo Naryn (807 km), en Kirguizist\u00e1n, e o r\u00edo Kara Daria (177\u00a0km), no leste de Uzbekist\u00e1n. O r\u00edo percorre uns 2\u00a0212 quil\u00f3metros a trav\u00e9s de Kazakhst\u00e1n, en direcci\u00f3n oeste e norte-sur, ata desembocar no mar de Aral. O seu caudal anual \u00e9 moi modesto, soamente uns 37\u00a0km\u00b3 por ano, a metade do Amu Daria.\nNo cami\u00f1o rega os cultivos de algod\u00f3n m\u00e1is f\u00e9rtiles de toda Asia central e pasa polas cidades de Kokand, Khujand, Kyzylorda e Turkestan.\nUn extenso sistema de canles, alg\u00fans constru\u00eddo no s\u00e9culo XVIII polos kans de Kokand, discorren a trav\u00e9s das rexi\u00f3ns por onde fl\u00fae o r\u00edo. A masiva expansi\u00f3n da rega durante o per\u00edodo sovi\u00e9tico para regar o algod\u00f3n reduciu o caudal do r\u00edo e foi a causa dun desastre ecol\u00f3xico na rexi\u00f3n: o desecamento do mar de Aral. Con mill\u00f3ns de persoas agora establecidas nestas \u00e1reas de algod\u00f3n, non est\u00e1 claro como se poder\u00e1 rectificar a situaci\u00f3n.\nAo longo do seu percorrido, enche o encoro de Kayrakum, en Taxiquist\u00e1n, o encoro de Chardara, en Kazakhst\u00e1n, e o m\u00e1is pequeno encoro de Farkhad, en Uzbekist\u00e1n. No r\u00edo Naryn, o seu tributario m\u00e1is importante, at\u00f3pase o grande encoro de Toktogul e os m\u00e1is pequenos de Kambarata. No seu outro tributario, o r\u00edo Kara Daria, at\u00f3pase o encoro de Andij\u00e1n, en Uzbekist\u00e1n."}
{"id": "499653", "revid": "47401", "url": "https://gl.wikipedia.org/wiki?curid=499653", "title": "Sir Daria", "text": ""}
{"id": "499654", "revid": "5132", "url": "https://gl.wikipedia.org/wiki?curid=499654", "title": "Zoran Erceg", "text": "Zoran Erceg, nado o 11 de xaneiro de 1985 en Pakrac, na actual Croacia, \u00e9 un ex xogador profesional de baloncesto internacional serbio. Cunha altura de 2,11 m, xogaba na posici\u00f3n de ala-pivote.\nTraxectoria.\nEn xu\u00f1o de 2008, Erceg asinou un contrato de 5 anos co Olympiacos BC grego. En decembro de 2009 foi cedido ata final de tempada \u00f3 Panionios BC.\nEn agosto de 2011, fichou por unha tempada co Be\u015fikta\u015f turco.\nO 29 de xu\u00f1o de 2012, Erceg asinou un contrato de tres tempadas co PBC CSKA Moscova ruso, co que ga\u00f1ou a liga rusa e a VTB United League en 2013.\nTras un ano no CSKA, Erceg decidiu deixar o equipo ruso para fichar por dous anos co Galatasaray SK en xullo de 2013."}
{"id": "499655", "revid": "47401", "url": "https://gl.wikipedia.org/wiki?curid=499655", "title": "Syr Darya", "text": ""}
{"id": "499657", "revid": "1131", "url": "https://gl.wikipedia.org/wiki?curid=499657", "title": "Sindicato OTRAS", "text": "O sindicato OTRAS (acr\u00f3nimo de \"Organizaci\u00f3n de TRAbajadoras Sexuales\"; en galego, \"Organizaci\u00f3n de TRAballadoras Sexuais\") \u00e9 un sindicato espa\u00f1ol do ramo do traballo sexual, cuxos estatutos foron invalidados en novembro de 2018 por decisi\u00f3n da Audiencia Nacional de Espa\u00f1a. Malia esta decisi\u00f3n, que foi recorrida polo sindicato, a organizaci\u00f3n contin\u00faa activa a d\u00eda de hoxe; segundo a s\u00faa secretaria xeral, Conxa Borrell, OTRAS representa m\u00e1is de 600 mulleres.\nIdeolox\u00eda e organigrama.\nA \"Organizaci\u00f3n de Trabajadoras Sexuales\" decl\u00e1rase coma un colectivo \"abolicionista de todas as formas de explotaci\u00f3n\", e \"pro-dereitos\": reclama os dereitos \"lex\u00edtimos\" desde o seu \"lugar como traballadoras na estrutura desta sociedade de mercado\", e apoian \"unha intervenci\u00f3n na superestrutura (simb\u00f3lica) que de-constr\u00faa a organizaci\u00f3n social e dom\u00e9stica heteronormativa, binaria e androc\u00e9ntrica, para introducir e normalizar as m\u00faltiples diversidades sexuais e afectivas.\"\nDeclaran como valores propios a horizontalidade, a transparencia, o antiracismo, o respecto polos Dereitos Humanos e a aprendizaxe e a formaci\u00f3n constantes, abogando por unha educaci\u00f3n universal para favorecer e apoderar aos suxeitos vulner\u00e1beis \u00e1s inxustizas.\nO sindicato OTRAS def\u00ednese coma dividido en varias secci\u00f3ns de actuaci\u00f3n: a do traballo sexual de r\u00faa, a do traballo sexual online/telef\u00f3nico, a do traballo sexual independente, a do traballo sexual a terceiros, a do traballo sexual \"indoor\", a do traballo sexual \"outdoor\", e a do traballo sexual audiovisual.\nReivindicaci\u00f3ns.\nO sindicato OTRAS entende o traballo sexual coma un intercambio consensuado de servizos sexuais entre persoas adultas, adscritas a todos os x\u00e9neros (mulleres, homes e non binarias), que deben ter os mesmos dereitos laborais lex\u00edtimos que os traballadores de calquera outro sector (inclu\u00edndo aqueles dereitos derivados das particularidades do traballo sexual), para o que c\u00f3mpre reco\u00f1ecer o dereito contractual para cos seus clientes e para cos seus empregadores, se os houbese.\u200b Partindo desta definici\u00f3n de traballo sexual, as s\u00faas principais reclamaci\u00f3ns son as seguintes:\nCasos xur\u00eddico-laborais.\nEn febreiro de 2019, o Tribunal Superior de Xustiza de Madrid determinou nunha sentenza a existencia dunha relaci\u00f3n laboral entre o propietario dun club de alterne e Evelyn Rochel, traballadora sexual afiliada ao Sindicato OTRAS,\u200b\u200b\u200b sendo a primeira vez que isto ocorre na historia recente de Espa\u00f1a. Esta sentenza implicou o inicio dunha inspecci\u00f3n de traballo no \"Flower's\", definido coma \"un dos maiores bordeis de Madrid\"\u200b\u200b. Por\u00e9n, a inspecci\u00f3n foi paralizada at\u00e9 a resoluci\u00f3n do recurso (a\u00ednda non finalizada en xu\u00f1o de 2020) presentado polo bordel ante o Tribunal Supremo de Espa\u00f1a.\u200b"}
{"id": "499658", "revid": "89787", "url": "https://gl.wikipedia.org/wiki?curid=499658", "title": "\u00c1cido carm\u00ednico", "text": "O \u00e1cido carm\u00ednico \u00e9 unha substancia qu\u00edmica complexa utilizada como colorante vermello, que se extrae principalmente da cochinilla (\"Dactylopius coccus\"), e tam\u00e9n doutros insectos. \nUtil\u00edzase como colorante en cosm\u00e9ticos (lapis de labios, coloretes etc.) e, como E-120, na industria alimentaria para dar cor vermella a alimentos e a bebidas. Ademais de polo c\u00f3digo citado, E-120, co\u00f1\u00e9cese tam\u00e9n como C.I. 75470 e Natural Red 004.\nA primeira produci\u00f3n sint\u00e9tica do \u00e1cido carm\u00ednico por parte dos qu\u00edmicos org\u00e1nicos data de 1991. Pero na actualidade, debido ao seu alto prezo, est\u00e1 a ser substitu\u00eddo por colorantes sint\u00e9ticos m\u00e1is baratos. \nUn dos substitutos do carm\u00edn de orixe animal m\u00e1is amplamente utilizado \u00e9 o vermello cochinilla A, Ponceau 4R ou escarlata Victoria 4R, un colorante identificado co n\u00famero E-124. Tr\u00e1tase dun derivado azoico do petr\u00f3leo, m\u00e1is barato que o carm\u00edn natural.\nEn Europa util\u00edzase o \u00e1cido carm\u00ednico obtido a partir de insectos aut\u00f3ctonos polo menos desde a Idade do Ferro, segundo se deduce de roupas encontradas en tumbas da cultura de Hallstatt tinguidas de vermello probalelmente con tinuras obtidas das especies cochinilla das aci\u00f1eiras (\"Kermes vermilio\"), propia do Mediterr\u00e1neo, da cochinilla de Polonia (\"Porphyrophora polonica\"), end\u00e9mica del nordeste de Europa, e da cochinilla de Armenia (\"Porphyrophora hamelii\"), das rexi\u00f3ns achegadas ao monte Ararat.\nEtimolox\u00eda.\nA ra\u00edz \"carmin-\" deriva do \u00e1rabe persa \"qirmiz\", \"carmes\u00ed\", e este do s\u00e1nscrito \"krimiga\", \"producido por insectos\", de \"krmi\", \"verme, insecto\".\nA cochinilla.\nA cochinilla \u00e9 un insecto de moi pequeno tama\u00f1o que vive como h\u00f3spede parasito da chumbeira, aliment\u00e1ndose da saiba dos cladodios ou pencas deste cacto.\nO macho non ten aparato bucal, pero pos\u00fae un par de \u00e1s que lle serven para moverse e fecundar \u00e1 femia; o macho vive tres d\u00edas unicamente.\nOs insectos que producen esta substancia son moi pequenos (a femia ten un tama\u00f1o duns 6 mm, e o macho non supera os 2,5 mm) pero as femias son moi ricas en colorante, alcanzando as adultas at\u00e9 o 21 % de produto no seu peso seco.\nDespois do descubrimento de Am\u00e9rica conseguiuse m\u00e1is facilmente que as femias da cochinilla \"Dactylopius coccus\", insecto local que vive sobre todo en plantas suculentas do x\u00e9nero \"Opuntia\", chegasen \u00e1 s\u00faa idade adulta aos 200 d\u00edas de vida.\nEspa\u00f1a importou grandes cantidades deste produto desde a Nova Espa\u00f1a entre os s\u00e9culos XVI e XVIII, que se distribu\u00eda a toda Europa. Foi un des produtos m\u00e1is rend\u00edbeis de Am\u00e9rica.\nPara a cr\u00eda deste insecto introduc\u00edronse as chumbeiras nas illas Canarias e na Espa\u00f1a peninsular.\nExtracci\u00f3n.\nO colorante f\u00f3rmase en realidade ao unirse a substancia extra\u00edda dos insectos cun metal como o aluminio ou o calcio e, para algunhas aplicaci\u00f3ns (especialmente bebidas) con amon\u00edaco. \nPara a obtenci\u00f3n do pigmento carm\u00edn (o complexo do \u00e1cido carm\u00ednico con aluminio) s\u00e9canse as cochinillas e despois f\u00e9rvense a 100 \u00b0C en auga acidulada con algo de \u00e1cido sulf\u00farico. \nDespois precip\u00edtase o pigmnto engadindo alume e cal. O \u00e1cido carm\u00ednico \u00fanese ao i\u00f3n Al+3 como axente quelante. \n1 kg de insectos produce aproximadamente 50 g de carm\u00edn.\nA primeira s\u00edntese total do composto consiguiuse en 1991 por parte de P. Allevi e colaboradores.\nMercado.\nDurante o s\u00e9culo XIX o principal centro de produci\u00f3n foron as illas Canarias, pero actualmente obtense principalmente no Per\u00fa, cunha participaci\u00f3n de m\u00e1is do 85 % do mercado mundial, seguido de Chile, Canarias, Ecuador, M\u00e9xico, e Bolivia.\nUtilizaci\u00f3n.\nO \u00e1cido carm\u00ednico \u00e9 o pigmento carm\u00edn, usado para pintar. P\u00f3dese usar para dosificar o boro en soluci\u00f3n entre 1 e 10 mg\u00b7l-1.\nO \u00e1cido carm\u00ednico \u00e9 comest\u00edbel, pero non \u00e9 un nutriente. Est\u00e1 autorizado como colorante alimentario. O c\u00f3digo E-120 agrupa aos extractos de cochinilla, o \u00e1cido carm\u00ednico e o pigmento carm\u00edn.\nComo aditivo alientario.\nEste colorante \u00e9 utilizado como aditivo en alimentos, medicamentos e cosm\u00e9ticos. O c\u00f3digo E-120 designa na Uni\u00f3n Europea os colorantes vermellos de alimentos vermellos a base de \u00e1cido carminico e carm\u00edn, autorizado pola lista restritiva de produtos alimentarios indicada no \"Codex Alimentarius\".\nNon t\u00f3xico, o aditivo \u00e1cido carm\u00ednico est\u00e1 autorizado nos alimentos, pero excl\u00faee dos produtos que te\u00f1an a \"Label Bio\" (Etiqueta de certificaci\u00f3n ecol\u00f3xica).\nOs estudos de toxicidade conclu\u00edron que unha dose diaria acept\u00e1bel era de 5 mg por d\u00eda por kg de masa corporal. A Autoridade Europea de Seguridade Alimentaria realizou unha nova avaliaci\u00f3n, publicada en 2015. Non atopou toxicidade de \u00e1cido carm\u00ednico, pero sinala que a dose diaria admis\u00edbel est\u00e1 relacionada co \u00e1cido carminico puro, mentres que constit\u00fae en media s\u00f3 a metade da masa do aditivo alimentario E-120, no que se asocia xeralmente a residuos, cuxo efecto, en particular al\u00e9rxeno, non foi explorado con rigor. A nova avaliaci\u00f3n, polo tanto, reduce o consumo diario acept\u00e1bel de 2,5 mg por d\u00eda por kg de masa corporal. A estimaci\u00f3n da exposici\u00f3n da poboaci\u00f3n, asumindo que non \u00e9 fiel a unha determinada marca, permanece por debaixo deste l\u00edmite.\nTras esta avaliaci\u00f3n, a Direcci\u00f3n Xeral de Competencia, Consumo e Represi\u00f3n do Fraude en Francia examinou a composici\u00f3n precisa dos aditivos E-120. Detectou, en case 1/5 das mostras, a presenza de \u00e1cido 4-amino-carm\u00ednico, non autorizado en Europa, a doses que non prexudican a seguridade dos alimentos. Por outra banda, a lexislaci\u00f3n obriga desde 2014 a indicar o contido de aluminio no caso de que o colorante E-120 sexa un pigmento cun quelato complexo de aluminio.\nO \u00e1cido carm\u00ednico \u00e9 probabelmente o colorante con mellores caracter\u00edsticas tecnol\u00f3xicas de entre os naturais, pero se utiliza cada vez menos debido ao seu alto prezo. Confire aos alimentos aos que se engade unha cor vermella moi agrad\u00e1bel, utiliz\u00e1ndose en conservas vexetais e marmeladas (at\u00e9 100 mg/kg), xeados, produtos c\u00e1rnicos e l\u00e1cteos, como o iogur e o queixo fresco (20 mg/kg de produto) e bebidas, tanto alcoh\u00f3licas como non alcoh\u00f3licas. \nUso en biolox\u00eda molecular.\nO \u00e1cido carm\u00ednico util\u00edzase mesturado con \u00e1cido ac\u00e9tico (0,1 % Rojo Ponceau, 5 % \u00e1cido ac\u00e9tico) para visualizar prote\u00ednas sobre membranas de nitrocelulosa. \u00c9 un colorante moi usado, xa que logo pode decolorarse con facilidade con \u00e1cido ac\u00e9tico e metanol, e as prote\u00ednas poden seren visualizadas posteriormente cun anticorpo (Western blot). \nA\u00ednda que ten menor sensibilidade de detecci\u00f3n que outros colorantes permanentes, como o Coomassie blue ou a prata, \u00e9 un m\u00e9todo que permite unha detecci\u00f3n r\u00e1pida.\nReacci\u00f3ns al\u00e9rxicas ao \u00e1cido carm\u00ednico.\nComo colorante alimentario, s\u00e1bese que pode xerar certas reacci\u00f3ns al\u00e9rxicas e anafilaxe a certas persoas.\nOs alimentos que pos\u00faen este colorante poden ser un problema para certos grupos da poboaci\u00f3n humana que seguen dietas, non s\u00f3 para aquelas persoas que te\u00f1en alergia ao carm\u00edn. Pode ser o caso dos vexetarianos, os veganos (que non comen produtos animais, e os seguidores de relixi\u00f3ns con dietas culinarias espec\u00edficas (como por exemplo os alimentos kosher no xuda\u00edsmo e os halal no islam)."}
{"id": "499659", "revid": "23204", "url": "https://gl.wikipedia.org/wiki?curid=499659", "title": "Inon Zur", "text": "Inon Zur (en ), nado o 4 de xullo de 1965, \u00e9 un compositor israel\u00ed-estadounidense. Orixinalmente compo\u00f1\u00eda para filmes e produci\u00f3ns de televisi\u00f3n, e m\u00e1is tarde comezou a compo\u00f1er para videoxogos. Foi descrito por ser \"internacionalmente reco\u00f1ecido como un dos compositores orquestrais A-list da industria dos videoxogos\". Zur compuxo a m\u00fasica de m\u00e1is de 50 videoxogos, 15 produci\u00f3ns de televisi\u00f3n e 10 filmes, as\u00ed como tr\u00e1ileres de filmes. Foi nomeado a numerosos premios, ga\u00f1ando tres galard\u00f3ns, un premio Telly en 1997 \u00e1 mellor banda sonora en ', un premio Game Audio Network Guild en 2004 \u00e1 mellor composici\u00f3n instrumental orixinal por \"Men of Valor\", e un premio Hollywood Music in Media en 2009 \u00e1 mellor canci\u00f3n orixinal nun videoxogo por '.\n\u00c9 co\u00f1ecido por ser o autor de temas musicais para as sagas de videoxogos \"Prince of Persia\", \"\" ou \"Fallout\", ademais de ser autor da m\u00fasica do videoxogo de rol galego \"The Waylanders\"."}
{"id": "499660", "revid": "75439", "url": "https://gl.wikipedia.org/wiki?curid=499660", "title": "Reencarnaci\u00f3n", "text": "A reencarnaci\u00f3n \u00e9 a crenza filos\u00f3fica ou relixiosa de que a esencia non f\u00edsica dun ser vivente comeza unha nova vida nunha forma f\u00edsica ou corpo diferente ap\u00f3s a morte biol\u00f3xica. Tam\u00e9n \u00e9 chamada renacemento ou transmigraci\u00f3n.\nA reencarnaci\u00f3n \u00e9 tema central nas relixi\u00f3ns indias, principalmente no xainismo, no budismo, no sikhismo e no hindu\u00edsmo, malia que hai grupos hind\u00fas que non cren na reencarnaci\u00f3n mais si cren na outra vida. \u00c9 unha crenza esot\u00e9rica en moitas correntes do xuda\u00edsmo ortodoxo e tam\u00e9n est\u00e1 presente (en formas diferentes) nas crenzas dos ind\u00edxenas de Am\u00e9rica do Norte e nalg\u00fans grupos aborixes australianos (a\u00ednda que a maior\u00eda cre na outra vida ou no mundo dos esp\u00edritos). A crenza no renacemento/metempsicose foi recollida por figuras hist\u00f3ricas gregas como Pit\u00e1goras, S\u00f3crates e Plat\u00f3n. Tam\u00e9n \u00e9 unha crenza com\u00fan en varias relixi\u00f3ns modernas. Malia que a maior\u00eda das denominaci\u00f3ns dentro do cristianismo e do islam non cren que os indiviudos se reencarnen, existen grupos particulares dentro desas relixi\u00f3ns que si se refiren \u00e1 reencarnaci\u00f3n; estes grupos incl\u00faen os principais seguidores hist\u00f3ricos e contempor\u00e1neos do catarismo, o alau\u00edsmo, o drusismo, e o rosacrucianismo. As relaci\u00f3ns hist\u00f3ricas entre estes grupos e as crenzas sobre a foron caracter\u00edsticas do neoplatonismo, o orfismo, o hermetismo, o manique\u00edsmo e o gnosticismo da era romana, as\u00ed como nas relixi\u00f3ns indias que foron obxecto de investigaci\u00f3ns acad\u00e9micas recentes. Nas d\u00e9cadas recentes, moitos europeos e norteamericanos desenvolveron un interese na reencarnaci\u00f3n, e moitas obras contempor\u00e1neas menci\u00f3nana."}
{"id": "499663", "revid": "23204", "url": "https://gl.wikipedia.org/wiki?curid=499663", "title": "Guerreiro (clase de personaxe)", "text": "Guerreiro \u00e9 unha clase de personaxe com\u00fan en moitos xogos de rol. Esta clase tam\u00e9n \u00e9 co\u00f1ecida popularmente como \"Loitador\" en \"Dungeons &amp; Dragons\". ou tam\u00e9n como \"Cabaleiro\" ou \"Mat\u00f3n\", a\u00ednda que nalg\u00fans xogos \"cabaleiro\" \u00e9 unha clase separada cun aspector m\u00e1is defensivo ou de apoio. As habilidades do personaxe do \"guerreiro\" c\u00e9ntranse na s\u00faa forza e na loita f\u00edsico cunha ampla variedade de armas de combate, e a habilidade de sobrevivir na s\u00faa funci\u00f3n como protector do grupo, xeralmente a costa de axilidade ou alcance. Ademais, potencialmente pode utilizar as armadura ou armas m\u00e1is poderosas do xogo. Como tal, un guerreiro \u00e9 un combatente f\u00edsico completo, pero por mor da dependencia de armaduras pesadas e armamento custoso, o custo de administrar o equipo do guerreiro \u00e9 polo xeral moi alto. Nalg\u00fans xogos, o guerreiro pode aprender maxia a nivel b\u00e1sico, mais as s\u00faas capacidades neste eido son algo limitadas."}
{"id": "499665", "revid": "1093", "url": "https://gl.wikipedia.org/wiki?curid=499665", "title": "Xos\u00e9 Carlos Bermejo Barrera", "text": ""}
{"id": "499667", "revid": "7523", "url": "https://gl.wikipedia.org/wiki?curid=499667", "title": "Spirou BC", "text": ""}
{"id": "499668", "revid": "89787", "url": "https://gl.wikipedia.org/wiki?curid=499668", "title": "Albert Bridge", "text": " \nA Albert Bridge (en galego: \"Ponte de Alberte\") \u00e9 unha ponte para o tr\u00e1nsito vehicular situado sobre o r\u00edo T\u00e1mese en Londres Oeste, que conecta Chelsea, situado na ribeira norte, con Battersea no sur, e est\u00e1 clasificado como \"Grao II\"* no cat\u00e1logo de monumentos do Reino Unido. Recibe o seu nome de Alberte de Saxonia-Coburgo-Gotha, pr\u00edncipe consorte da ra\u00ed\u00f1a Vitoria. Foi dese\u00f1ado e constru\u00eddo por Rowland Mason Ordish en 1873 como unha modificaci\u00f3n de ponte atirantado, que resultou ser estruturalmente err\u00f3nea, polo que entre 1884 e 1887 \"sir\" Joseph Bazalgette incorporou alg\u00fans dos elementos de dese\u00f1o dunha ponte colgante. O Consello do Gran Londres levou a cabo un novo traballo de reestruturaci\u00f3n en 1973, mediante a adici\u00f3n de dous alicerces de formig\u00f3n que transformaron o tramo central nunha ponte viga simple. Como resultado destas modificaci\u00f3ns a ponte actual \u00e9 un h\u00edbrido infrecuente de tres estilos de dese\u00f1o distintos. \nConstru\u00eddo como unha ponte de peaxe, comercialmente foi un fracaso, polo que seis anos despois da s\u00faa inauguraci\u00f3n pasou a ser propiedade p\u00fablica e elimin\u00e1ronse os pagos. Con todo as cabinas de peaxe mantiv\u00e9ronse no seu lugar, sendo as \u00fanicas que se mante\u00f1en nunha ponte de Londres. Foi alcumado \"The Trembling Lady\" (\"a dama tremente\") pola s\u00faa tendencia a vibrar cando un gran n\u00famero de persoas cami\u00f1aban sobre ela.\nAsucada por unha estrada de s\u00f3 8,2 m de ancho, e con graves deficiencias estruturais, a ponte estaba mal equipada para facer fronte \u00e1 chegada do veh\u00edculo de motor durante o s\u00e9culo XX. A pesar das numerosas petici\u00f3ns para a s\u00faa demolici\u00f3n ou peonalizaci\u00f3n, a Albert Bridge mant\u00edvose aberta ao paso de veh\u00edculos durante toda a s\u00faa existencia, con excepci\u00f3n de breves per\u00edodos durante as reparaci\u00f3ns, e \u00e9 unha das d\u00faas pontes de estrada sobre o T\u00e1mese no centro de Londres que nunca foron substitu\u00eddas. Os traballos levados a cabo para o seu fortalecemento por Bazalgette e o Consello do Gran Londres foron incapaces de evitar a deterioraci\u00f3n da estrutura da ponte. Unha serie de medidas cada vez m\u00e1is estritas de control de tr\u00e1fico foron introducidas para limitar o seu uso, e por tanto, prolongar a s\u00faa vida, o que o converte, con excepci\u00f3n do Southwark Bridge, no menos utilizado da cidade.\nContexto.\nEn 1771 a hist\u00f3rica e industrial cidade de Chelsea (na beira norte do r\u00edo T\u00e1mese, a 4,8 km ao oeste de Westminster) e a importante aldea agr\u00edcola de Battersea estaban comunicadas unicamente pola modesta ponte de madeira de Battersea (Battersea Bridge). En 1842 a Comisi\u00f3n de Bosques recomendou a construci\u00f3n dun terrapl\u00e9n en Chelsea para proporcionar novos terreos para o seu desenvolvemento, e propuxo a creaci\u00f3n dunha nova ponte r\u00edo abaixo da ponte de Battersea, ademais da substituci\u00f3n desta por unha estrutura m\u00e1is moderna. Os traballos do terrapl\u00e9n de Chelsea comezaron en 1862, e os de Victoria Bridge (despois chamado Chelsea Bridge), a curta distancia augas abaixo da ponte de Battersea, comezaron en 1851 e finalizaron en 1858. Mentres, a proposta de demolici\u00f3n do Battersea Bridge foi desestimada.\nA\u00ednda que Chelsea e Battersea pasaron a estar comunicados por d\u00faas pontes, a antiga ponte de madeira de Battersea converteuse nunha ru\u00edna; crecera en impopularidade e era considerada perigosa. O tr\u00e1fico da nova Victoria Bridge, pola s\u00faa banda, sufr\u00eda unha severa conxesti\u00f3n. En 1860, o Pr\u00edncipe Alberte suxeriu que a construci\u00f3n dunha ponte de peaxe entre as d\u00faas existentes poder\u00eda ser rendible, e na d\u00e9cada de 1860 constitu\u00eduse a Albert Bridge Company, co obxectivo de constru\u00edr este novo paso. Un proxecto de 1863 foi bloqueado pola forte oposici\u00f3n dos operadores do Battersea Bridge, que se atopaba a menos de 460 m do sitio proposto para a nova ponte, o que consideraban un prexu\u00edzo para os seus intereses. Alcanzouse un compromiso e en 1864 unha nova lei do Parlamento foi aprobada, autorizando a construci\u00f3n da nova ponte a condici\u00f3n de que fose finalizada no prazo de cinco anos. Esta lei tam\u00e9n obrigaba \u00e1 Albert Bridge Company a mercar o Battersea Bridge unha vez que se abrise a nova ponte e compensar aos seus propietarios pag\u00e1ndolles 3.000 libras esterlinas ao ano (ao redor de 221.000 libras de 2010), no \u00ednterim.\nRowland Mason Ordish foi elixido como dese\u00f1ador da nova ponte. Ordish era un enxe\u00f1eiro l\u00edder en arquitectura que traballara no Royal Albert Hall, a Estaci\u00f3n de St. Pancras, The Crystal Palace e o Holborn Viaduct. A ponte foi constru\u00edda utilizando o principio Ordish-Lefeuvre, unha antiga forma de dese\u00f1o de ponte atirantada que Ordish patentara en 1858. O dese\u00f1o de Ordish asemell\u00e1base a unha ponte colgante convencional, empregando un cable parab\u00f3lico para suxeitar o centro da ponte, pero diferenciado polo uso de 32 tirantes inclinados que suxeitaban o resto da carga. Cada tirante consist\u00eda nunha barra de ferro forxado unida \u00e1 cuberta da ponte e un cable de aceiro composto por 1.000 cables de 2,5 mm, que un\u00eda a barra de ferro a unha das catro columnas octogonais de apoio.\nDese\u00f1o e construci\u00f3n.\nA\u00ednda que a s\u00faa construci\u00f3n foi autorizada en 1864, o inicio dos traballos atrasouse debido \u00e1s negociaci\u00f3ns sobre a proposta do terrapl\u00e9n de Chelsea, xa que o dese\u00f1o da ponte non puido finalizarse ata que o trazado exacto das estradas que se deb\u00edan constru\u00edr na beira norte do r\u00edo estivese finalizado. Mentres se debat\u00edan os plans para o terrapl\u00e9n de Chelsea, Ordish constru\u00edu a ponte de Francisco Xos\u00e9 sobre o r\u00edo Moldava en Praga, co mesmo dese\u00f1o que o previsto para a Albert Bridge.\nEn 1869 venc\u00eda o prazo concedido pola Lei de 1864 para constru\u00edr a ponte. Os atrasos causados polo proxecto do terrapl\u00e9n de Chelsea provocaron que os traballos na ponte non comezasen a\u00ednda, polo que se solicitou ao parlamento unha nova lei para prorrogar o prazo. A construci\u00f3n iniciouse finalmente en 1870, e calculouse que se completar\u00eda en aproximadamente un ano, cun custo previsto de 70.000 \u00a3 (ao redor de 4,99 mill\u00f3ns \u00a3 de 2010). En realidade o proxecto durou m\u00e1is de tres anos e o seu custo final ascendeu a 200.000 \u00a3 (uns 13,1 mill\u00f3ns de 2010). A intenci\u00f3n era abrir a ponte e o terrapl\u00e9n de Chelsea nunha cerimonia conxunta en 1874, pero a Albert Bridge Company quer\u00eda empezar a recuperar o substancial aumento dos custos, polo que a ponte abriuse sen cerimonia formal o 23 de agosto de 1873, case dez anos despois da s\u00faa autorizaci\u00f3n. Por esixencias da lei, a sociedade Albert Bridge Company comprou ent\u00f3n o Battersea Bridge.\nA ponte de Ordish ti\u00f1a 41 p\u00e9s (12 m) de ancho e 710 p\u00e9s (220 m) de longo, cun van central de 384 p\u00e9s e 9 polgadas (117,27 m). O chan estaba suxeito por 32 varas r\u00edxidas de aceiro suspendidas de catro torres octogonais de ferro fundido, que \u00e1 s\u00faa vez descansaban sobre alicerces de ferro fundido. Os catro alicerces foron levados desde Battersea e transportados flotando r\u00edo abaixo at\u00e9 a posici\u00f3n final, unha vez al\u00ed foron enchidos con formig\u00f3n, constitu\u00edron nesa \u00e9poca as maiores pezas de fundici\u00f3n xamais realizadas. A diferenza da maior\u00eda das outras pontes colgantes da \u00e9poca, as torres coloc\u00e1ronse no exterior da ponte para non obstru\u00edr a estrada. En cada entrada hab\u00eda d\u00faas cabinas de peaxe cunha barra entre elas, para evitar que ningu\u00e9n accedese \u00e1 ponte sen pagar.\nA ponte ga\u00f1ou o alcume de \"The Trembling Lady\" (\"a dama tremente\") pola s\u00faa tendencia a vibrar, sobre todo cando era utilizada polas tropas do pr\u00f3ximo cuartel de Chelsea. A preocupaci\u00f3n sobre os riscos dos efectos da resonancia mec\u00e1nica nas pontes colgantes, tralo colapso da Broughton Bridge de Broughton en 1831 e da Pont de la Basse-Cha\u00eene de Angers en 1850, levou \u00e1 colocaci\u00f3n de anuncios nas entradas da ponte alertando \u00e1s tropas para romper o paso (non ir todos \"ao paso\") ao cruzar a ponte. A\u00ednda que o cuartel foi pechado en 2008, os sinais de advertencia contin\u00faan colocados na actualidade.\nPaso a propiedade p\u00fablica.\nA Albert Bridge resultou un desastre econ\u00f3mico. Cando se produciu a s\u00faa apertura, a Albert Bridge Company levaba nove anos pagando unha indemnizaci\u00f3n \u00e1 Battersea Bridge Company, e trala realizaci\u00f3n da nova ponte, converteuse en responsable dos custos de reparaci\u00f3n da estrutura da ent\u00f3n ruinosa e perigosa ponte de Battersea. O custo de subsidiar a Battersea Bridge diminu\u00edu os fondos destinados \u00e1 construci\u00f3n de v\u00edas de acceso \u00e1 nova ponte, polo que esta quedou mal comunicada. Situada un pouco m\u00e1is lonxe do centro de Londres que a pr\u00f3xima Vitoria Bridge (Chelsea Bridge), a utilizaci\u00f3n da nova ponte foi menor da esperada e nos primeiros nove meses do seu funcionamento s\u00f3 se recadaron 2.085 \u00a3 (ao redor de 144.000 \u00a3 de 2010) nas peaxes.\nEn 1877 aprobouse a Lei de Pontes de Peaxe da Metr\u00f3pole, o que permitiu \u00e1 Metropolitan Board of Works (Xunta Metropolitana de Obras) comprar todas as pontes de Londres entre as pontes de Hammersmith e Waterloo, e liberalas das peaxes. En 1879, a Albert Bridge, cuxa construci\u00f3n custara 200.000 \u00a3, foi comprada pola Xunta de Obras xunto coa Battersea Bridge por un prezo combinado de 170.000 \u00a3 (ao redor de 12,8 mill\u00f3ns \u00a3 de 2010). As peaxes foron suprimidas nas d\u00faas pontes o 24 de maio de 1879, pero as casetas octogonais da Albert Bridge mantiv\u00e9ronse, e actualmente son as \u00fanicas cabinas de peaxe que existen nunha ponte de Londres.\nProblemas estruturais.\nEn 1884, o enxe\u00f1eiro da Xunta de Obras, \"sir\" Joseph Bazalgette, realizou unha inspecci\u00f3n da ponte e atopouse que as varas de ferro xa amosaban signos de corrosi\u00f3n. Nos seguintes tres anos as barras de suxeici\u00f3n reforz\u00e1ronse con cadeas de aceiro, dando un aspecto m\u00e1is parecido a unha ponte colgante convencional, e instalouse ademais unha nova cuberta de madeira, cun custo total de 25.000 \u00a3 (ao redor de 1,93 mill\u00f3ns \u00a3 de 2010). A pesar destas melloras, Bazalgette a\u00ednda estaba preocupado pola s\u00faa integridade estrutural, e foi imposto un l\u00edmite de peso de cinco toneladas aos veh\u00edculos que utilizaban a ponte.\nCunha estrada de s\u00f3 27 p\u00e9s (8,2 m) de ancho e suxeita a restrici\u00f3ns de peso, a Albert Bridge non se axeitaba \u00e1 chegada do transporte motorizado no s\u00e9culo XX. En 1926, a comisi\u00f3n encargada de xestionar o tr\u00e1fico fluvial recomendou a demolici\u00f3n e reconstruci\u00f3n da ponte para incorporar catro carr\u00eds de tr\u00e1fico, pero o plan non se levou a cabo debido \u00e1 escaseza de fondos durante a Gran Depresi\u00f3n. A ponte continuou deterior\u00e1ndose, e en 1935 o l\u00edmite de peso reduciuse a d\u00faas toneladas.\nDebido \u00e1s s\u00faas debilidades estruturais, en 1957 o goberno do Condado de Londres propuxo que se substitu\u00edse a Albert Bridge por outra cun dese\u00f1o m\u00e1is convencional. Unha campa\u00f1a de protesta encabezada por John Betjeman deu lugar \u00e1 retirada da proposta, pero segu\u00edan existindo serias d\u00fabidas sobre a integridade da ponte. En 1964 introduciuse un sistema experimental de carr\u00eds reversibles, no que s\u00f3 se permit\u00eda o tr\u00e1fico pola ponte en direcci\u00f3n norte durante a ma\u00f1\u00e1 e cara ao sur polas noites. Con todo, o estado da ponte non deixou de empeorar, e en 1970 o Greater London Council (GLC) solicitou e obtivo autorizaci\u00f3n para levar a cabo os traballos para reforzalo. En abril de 1972 a ponte foi pechada para levar a cabo as reparaci\u00f3ns pertinentes.\nProposta de peonalizaci\u00f3n.\nA soluci\u00f3n aplicada \u00e1s deficiencias observadas foi engadir dous alicerces de formig\u00f3n no centro do r\u00edo para apoiar o van central, transformando a secci\u00f3n central da ponte nunha ponte viga. A viga principal da ponte tam\u00e9n se reforzou e colocouse unha cuberta lixeira de reforzo. As modificaci\u00f3ns pretend\u00edan ser unha soluci\u00f3n provisional para alongar a vida \u00fatil da ponte cinco anos m\u00e1is, mentres se analizaba a s\u00faa substituci\u00f3n; e segundo as estimaci\u00f3ns do CGL, as obras efectuadas garant\u00edan o seu mantemento durante un m\u00e1ximo de 30 anos, pero ter\u00eda que ser pechado ou renovado moito antes de chegar a ese prazo.\nA principios de 1973, a revista \"Architectural Review\" presentou unha proposta para converter a Albert Bridge en parque p\u00fablico e paso peonil a trav\u00e9s do r\u00edo. A proposta conseguiu moita popularidade entre os residentes da zona, e en maio de 1973, unha campa\u00f1a dirixida por John Betjeman, Sandra Lee Thorndike e Laurie Lee expuxo unha petici\u00f3n con 2.000 firmas para que a ponte fose pechada ao tr\u00e1fico de forma permanente trala s\u00faa reapertura. A\u00ednda que o GLC reabriu a ponte ao tr\u00e1fico en xullo de 1973, tam\u00e9n anunciou a s\u00faa intenci\u00f3n de levar a cabo o proxecto de \"Architectural Review\" unha vez que as cuesti\u00f3ns xur\u00eddicas fosen tratadas.\nContra a proposta de peonalizaci\u00f3n xurdiu unha vigorosa campa\u00f1a levada a cabo polo Real Autom\u00f3bil Club. Este movemento inclu\u00edu unha campa\u00f1a publicitaria liderada pola actriz Diana Dors en favor da reapertura da ponte, mentres que un grupo de residentes locais dirixidos polo poeta Robert Graves mobilizouse en apoio do plan do GLC. Graves colleitou m\u00e1is de mil sinaturas de apoio, pero foi atacado con dureza pola British Road Federation, que se burlou de que a aparente evidencia de apoio p\u00fablico ao proxecto deb\u00edase \"ao env\u00edo dunha gran cantidade de enquisadores a vivendas sociais, onde a maior\u00eda da xente asina todo sen saber de que se trata\". Unha enquisa p\u00fablica de 1974 recomendou que a ponte permanecese aberta para evitar a conxesti\u00f3n das pontes pr\u00f3ximas, polo que se mantivo aberta ao tr\u00e1fico co sistema de carr\u00eds reversibles e a limitaci\u00f3n de peso de d\u00faas toneladas para os veh\u00edculos que o cruzasen.\n\u00c9poca moderna.\nEn 1990 o sistema de carr\u00eds reversibles foi retirado e a Albert Bridge volveu permitir o tr\u00e1fico en ambos os sentidos. Ademais, instalouse unha mediana no acceso sur da ponte para evitar que fose utilizada por veh\u00edculos de gran tama\u00f1o. Nos primeiros anos do s\u00e9culo XXI a \u00e1rea de Chelsea experimentou un importante crecemento no uso de veh\u00edculos 4x4, moitos dos cales exced\u00edan o l\u00edmite de peso de d\u00faas toneladas, e calculouse que 1/3 do total dos veh\u00edculos que utilizan a ponte estaban por riba dese l\u00edmite. En xullo de 2006, a estrada que atravesa a ponte, de 8,2 m de ancho, reduciuse a un s\u00f3 carril en cada direcci\u00f3n para reducir a carga soportada. Ademais coloc\u00e1ronse a ambos os dous lados da mesma, barreiras de sinalizaci\u00f3n, nun esforzo por protexer a estrutura dos danos causados polos autom\u00f3biles.\nEntre 1905 e 1981, a Albert Bridge foi pintada dunha cor verde uniforme, e en 1981 foi repintada amarela, pero en 1992 sufriu unha remodelaci\u00f3n que inclu\u00eda cambios na s\u00faa decoraci\u00f3n e cableado. Como resultado converteuse nun importante punto de referencia do oeste de Londres. Na actualidade a ponte est\u00e1 pintada nun esquema de cores rosa, azul e verde, destinado a aumentar a visibilidade en d\u00edas de n\u00e9boa ou de pouca luz, e por tanto reducir os riscos para a navegaci\u00f3n de chocar coa s\u00faa fr\u00e1xil estrutura durante o d\u00eda. Pola noite unha rede de 4.000 l\u00e1mpadas hal\u00f3xenas de baixa voltaxe iluminan a ponte. En 1993, o innovador uso de iluminaci\u00f3n de longa duraci\u00f3n e baixo consumo de enerx\u00eda foi eloxiado por Mary Archer, naquel momento presidenta da National Energy Foundation. O seu aspecto actual, distintivo e sorprendente, propiciou o seu uso como pano de fondo de numerosas pel\u00edculas ambientadas na zona de Chelsea, como \"Absolute Beginners\" (1986), \"Sliding Doors\" (1998) e \"Maybe Baby\" (2000).\nA excepci\u00f3n da Tower Bridge, constru\u00edda en 1894, a Albert Bridge \u00e9 a \u00fanica ponte de estrada sobre o T\u00e1mese no centro de Londres que nunca foi substitu\u00edda. A pesar de ser proxectados como unha medida temporal, os dous alicerces centrais de formig\u00f3n permanecen no seu lugar, e a\u00ednda que en 1974 a s\u00faa esperanza de vida estimouse nun m\u00e1ximo de 30 anos, a ponte segue en p\u00e9 e a\u00ednda en funcionamento. En 1975, a Albert Bridge foi declarada obxecto de protecci\u00f3n como estrutura de grao II*, o que lle proporciona protecci\u00f3n contra novas modificaci\u00f3ns significativas sen previa consulta. A pesar diso, a s\u00faa deterioraci\u00f3n contin\u00faa. A\u00ednda que foron elaboradas propostas polo goberno do distrito de Kensington e Chelsea para levar a cabo a s\u00faa reparaci\u00f3n, en marzo de 2008 informouse de que non hab\u00eda fondos dispo\u00f1ibles para realizar as obras. As m\u00faltiples medidas destinadas a reducir o fluxo de tr\u00e1fico e prolongar a vida \u00fatil da ponte, levaron a que en 2009 o tr\u00e1fico pola Albert Bridge sexa duns 19.000 veh\u00edculos por d\u00eda, o que o converte na segunda ponte sobre o r\u00edo T\u00e1mese menos transitada de Londres, s\u00f3 por detr\u00e1s da Southwark Bridge.\nA ponte foi pechada ao tr\u00e1fico o 15 de febreiro de 2010 para levar a cabo obras de reacondicionamento e reforzo, estim\u00e1ndose nuns 18 meses o tempo que permanecer\u00eda pechada."}
{"id": "499670", "revid": "88215", "url": "https://gl.wikipedia.org/wiki?curid=499670", "title": "Partido Comunista dos Traballadores da Galiza", "text": ""}
{"id": "499671", "revid": "5863", "url": "https://gl.wikipedia.org/wiki?curid=499671", "title": "Candidaturas \u00e1s elecci\u00f3ns ao Parlamento de Galicia de 2020", "text": "Esta \u00e9 a lista completa das candidaturas \u00e1s elecci\u00f3ns ao Parlamento de Galicia de 2020 e dos cabezas de lista de cada unha delas."}
{"id": "499673", "revid": "27155", "url": "https://gl.wikipedia.org/wiki?curid=499673", "title": "Receptor de reco\u00f1ecemento de padr\u00f3ns", "text": ""}
{"id": "499674", "revid": "1131", "url": "https://gl.wikipedia.org/wiki?curid=499674", "title": "Casa Balud\u00edo", "text": "A casa Balud\u00edo \u00e9 unha casa grande galega situada no lugar da Texosa (parroquia de Ma\u00f1ufe, Gondomar), actualmente en ru\u00ednas. A casa, con terras de labranza, pertenceu orixinariamente ao mosteiro de Santa Baia de Donas, e sobre ela fundou morgado o capit\u00e1n \u00c1lvaro P\u00e9rez de Ceta y Figueroa en 1623.\nCasa e capela.\nAo igual que o veci\u00f1o pazo de Font\u00e1n, esta propiedade est\u00e1 en ru\u00ednas, e non existe de momento documentaci\u00f3n que permita colocar data certa aos seus orixes. Jos\u00e9 Espinosa Rodr\u00edguez indica que cando no s\u00e9culo XVII se fundou morgado sobre ela a trav\u00e9s do capit\u00e1n \u00c1lvaro P\u00e9rez de Ceta y Figueroa, estas terras foron con anterioridade propiedade do mosteiro de Santa Baia de Donas. Esta orde feminina baixo a regra de San Bieito desapareceu sobre o s\u00e9culo XV, polo que se pode afirmar que polo menos \u00e9 anterior a esas datas. Tivo capela baixo advocaci\u00f3n de Santa Catarina.\nDa casa e capela pouco queda e os seus restos est\u00e1n en boa parte cubertos pola vexetaci\u00f3n. Un muro de cachoter\u00eda percorre o per\u00edmetro da propiedade, e un canizo (h\u00f3rreo) amosa como \u00fanico sobrevivente da antiga propiedade. \nDo relato feito por Espinosa Rodr\u00edguez, queda unha descrici\u00f3n da capela que a sit\u00faa a car\u00f3n da casa principal. Sinala que no frontal o pequeno templo ti\u00f1a o bras\u00f3n de armas do fundador do morgado, no ano 1623, o xa mencionado capit\u00e1n \u00c1lvaro P\u00e9rez de Ceta. O escudo foi trasladado no s\u00e9culo XX a unha casa da vila de Gondomar situada no cruzamento das r\u00faas Elduayen, Urzaiz e Eduardo Iglesias por decisi\u00f3n de Sergio Espinosa Baladr\u00f3n (pai de Jos\u00e9 Espinosa Rodr\u00edguez), descendente directo da casa de Balud\u00edo.\n\u00c1 devandita capela pertenc\u00eda unha imaxe de Santa Catarina m\u00e1rtir (\"talla de boa man\"), que foi tam\u00e9n trasladada por decisi\u00f3n da familia Espinosa, \u00e1 capela da Virxe da Soidade na Mourisca, parroquia de Cha\u00edn.\nP\u00f3dese engadir, relativo a este templo, que figura no Interrogatorio da fregres\u00eda de San Vicente de Ma\u00f1ufe, no libro do Catastro de Ensenada, como propiedade do fidalgo, Juan Antonio Arias de Saavedra, herdeiro do morgado.\nAs terras da Casa Balud\u00edo.\nNo s\u00e9culo XXI, xa case sen rastros das antigas construci\u00f3ns, o traballo de campo do historiador Anxo Rodr\u00edguez Lemos para a recollida de toponimia na Texosa, permitiu rescatar microtop\u00f3nimos vencellados \u00e1s terras de Balud\u00edo, que orientan na posible extensi\u00f3n deste morgado. \u00a0Ao norte salienta As Tomadas de Balu\u00eddo sobre o monte do Crasto de Penalba contiguo ao de Eir\u00f3 nos lindes entre as parroquias de Ma\u00f1ufe e San Pedro da Ramallosa (Nigr\u00e1n). A Granxa, outra tomada ao oeste da casa Balud\u00edo, recostada \u00e1s escolas Hispano-Americanas Pro-Val Mi\u00f1or. Ao sur, e segundo se desprende do traballo de Espinosa Rodr\u00edguez, as terras chegaban polo menos at\u00e9 a ribeira norte do r\u00edo Mi\u00f1or, leiras que foron cortadas de leste a oeste pola estrada Guillarei - A Ramallosa, trazado do s\u00e9culo XIX. Feito que foi aproveitado para o posterior parcelamento destas terras, a construci\u00f3n de novos edificios e a formaci\u00f3n de novas terras de labor co achegamento de nova veci\u00f1anza \u00e1 zona. \nA xeito de confirmaci\u00f3n, no traballo antes citado de Rodr\u00edguez Lemos, foi recollido o top\u00f3nimo Balud\u00edo como terras de labor nos terreos situados entre a fronte das escolas Pro Val e o r\u00edo Mi\u00f1or. Sen datos concretos dos l\u00edmites ao leste, cabe supo\u00f1er que ser\u00edan pr\u00f3ximos \u00e1s terras veci\u00f1as do Pazo de Font\u00e1n, casa coa que comparte \u00e9poca.\nAs terras de Balud\u00edo formaron parte dos terreos beneficiados pola obra de enxe\u00f1er\u00eda civil m\u00e1is importante de Gondomar no s\u00e9culo XVII, o Acueduto do Bravo. Constru\u00eddo sobre o r\u00edo Zam\u00e1ns, permit\u00eda a trav\u00e9s dunha canle p\u00e9trea, o rego dos campos de cultivos da zona. Como parte da s\u00faa estrutura estaba a chamada Levada do Bravo que atravesaba as terras da Baixa Redonda, Font\u00e1n at\u00e9 o morgado de Balud\u00edo, trazado que segu\u00eda en paralelo \u00e1 beira norte do r\u00edo Mi\u00f1or. Para o arquitecto Soli\u00f1o Troncoso \u00e9 posible pensar que o morgado estivese detr\u00e1s da s\u00faa construci\u00f3n, a\u00ednda que advirte a falla de documentaci\u00f3n para comprobar esta teor\u00eda. \nSinala o mesmo autor que esta tra\u00edda de augas ti\u00f1a unha pequena presa, a\u00ednda existente no r\u00edo Mi\u00f1or, que permit\u00eda o rego das terras do morgado. Engade que as augas eran tra\u00eddas por unha desviaci\u00f3n da canle principal, que baixaba cara o barrio da Ponte, pasando polo lugar do Acordo e grazas \u00e1 devandita presa, pod\u00edanse regar tam\u00e9n as terras pr\u00f3ximas da ribeira sur do Mi\u00f1or.\nO morgado.\nA historia do morgado est\u00e1 ampriamente reflectida na obra de Espinosa Rodr\u00edguez polo seu vencello familiar \u00e1 casa. Tam\u00e9n \u00e9 posible de consultar no libro sobre pazos do Val Mi\u00f1or de Carmen P\u00e9rez P\u00e9rez, de m\u00e1is recente publicaci\u00f3n. \nA fundaci\u00f3n, como ven dito no limiar do artigo, ten data de 1623 e correspondeu ao capit\u00e1n \u00c1lvaro P\u00e9rez de Ceta y Figueroa, pertencente \u00e1 casa de Ceta orixinaria de Baiona, \"a de maior avoengo do Val Mi\u00f1or\", segundo Espinosa Rodr\u00edguez. \nO tecido asociativo da fidalgu\u00eda e parte da nobreza afincada na comarca do Val Mi\u00f1or ten un claro exemplo nas vinculaci\u00f3ns que no correr dos s\u00e9culos tiveron as li\u00f1axes que ocuparon a casa de Balud\u00edo. Comezando polo fundador do morgado, fillo de Esteban P\u00e9rez de Ceta (rexedor de Baiona) e Constanza de Abreu y Z\u00fa\u00f1iga. \u00c1lvaro casou en primeiras nupcias con Aldonza V\u00e1zquez coa que non tivo sucesi\u00f3n. \nNo momento de fundaci\u00f3n do morgado, a s\u00faa muller era Mar\u00eda Su\u00e1rez de Castro. A s\u00faa vez, esta muller estivo en primeiras nupcias casada con Manuel Pereira de Castro, da casa Pereira de Nigr\u00e1n. Mar\u00eda Su\u00e1rez de Castro era ademais \u00a0filla do inquisidor G\u00f3mez Correa de Ara\u00fajo e neta por li\u00f1a materna do se\u00f1or de Torres Brancas de Camos, e rexedor de Baiona, Pedro Arines Troncoso y Sotomayor. \nNo intre da fundaci\u00f3n do morgado de Balud\u00edo, os Arines Troncoso \u00a0tam\u00e9n estaban presentes no veci\u00f1o Pazo de Font\u00e1n, a trav\u00e9s de San Juan, fillo de Pedro e a s\u00faa muller Mayor Fern\u00e1ndez de Acu\u00f1a, inda que a titularidade do devandito pazo era de Mar\u00eda Alonso de Castro, muller de San Juan.\nDo matrimonio de \u00c1lvaro e Mar\u00eda nacer\u00e1n dous fillos na casa de Balud\u00edo. En 1609, Catalina Su\u00e1rez de Castro, que levar\u00e1 os apelidos da nai; e en 1611 Gonzalo P\u00e9rez de Ceta, que herdar\u00e1 o morgado e ser\u00e1 tam\u00e9n capit\u00e1n. A maiores, nesta tradici\u00f3n de casamento con vencello \u00e1 acumulaci\u00f3n patrimonial das familias fidalgas, ambos os dous casar\u00e1n con irm\u00e1ns da casa de Cadaval de Budi\u00f1o que m\u00e1is adiante fundar\u00e1n as li\u00f1axes de Cadaval vinculadas a Santa Cristina da Ramallosa e Nigr\u00e1n.\nNo transcurso do s\u00e9culo XVII, Gonzalo casar\u00e1 con Blanca Correa Ozores, da casa Cadaval, coa que tivo tres fillas que ingresaron \u00e1 vida relixiosa en Baiona. E m\u00e1is tarde, en segundas nupcias con Juana Mari\u00f1o de Castro (descendente da casa dos Salgado de Baiona), matrimonio de onde naceu Mar\u00eda de Ceta, que herdar\u00e1 o morgado.\nPor esta li\u00f1a continuar\u00e1 a herdanza do morgado, xa que Mar\u00eda de Ceta casar\u00e1 con Alonso Arias de Saavedra y Sotomayor, se\u00f1or do pazo da Gulpilleira do Porri\u00f1o. \nNo s\u00e9culo XVIII, a casa \u00e9 reedificada por este matrimonio, segundo consta no testamento outorgado por Alonso Arias en 1704, e recollido no libro citado de Camen P\u00e9rez P\u00e9rez. \u00a0Desta uni\u00f3n nacer\u00e1 un fillo que levar\u00e1 o mesmo nome que o seu pai, Alonso Arias Saavedra. Este novo herdeiro quedar\u00e1 cos morgados de Balud\u00edo e do Pazo de Gulpilleira. Destacar\u00e1 como caudillo das milicias do Val da Louri\u00f1a. \nPosteriormente, casar\u00e1 con \u00darsula de Castro Ozores, filla do capit\u00e1n de Corazas e comisario xeral , Gregorio de Castro. Desta uni\u00f3n nacer\u00e1 o novo herdeiro, Juan Antonio Arias Saavedra, que aparece como fidalgo de Ma\u00f1ufe no libro do Catastro do Marqu\u00e9s de Ensenada.\nJuan Antonio casar\u00e1 con Mar\u00eda Jacinta Ochoa e Orcasitas coa que vivir\u00e1 ao igual que os seus pais por moitos anos na casa Balud\u00edo. Nela nacer\u00e1 a seguinte herdeira, Mar\u00eda Francisca Arias Saavedra. \nMar\u00eda Francisca casar\u00e1 con Juan Antonio Pati\u00f1o de la Chica, duque de Pati\u00f1o, t\u00edtulo adquirido en cuarta xeraci\u00f3n da distinci\u00f3n outorgada no ent\u00f3n reino de N\u00e1poles a seu bisav\u00f3 Baltasar Pati\u00f1o Saavedra y Moscoso por Filipe V. \nDeste matrimonio\u00a0 naceu tam\u00e9n en Balud\u00edo Mar\u00eda del Pilar Pati\u00f1o y Saavedra, seguinte herdeira do morgado que casar\u00e1 con Joaqu\u00edn Espinosa de los Monteros, tenente do nav\u00edo da Real Armada.\nFinalmente, desta uni\u00f3n nacer\u00e1 o derradeiro herdeiro do morgado, Jos\u00e9 Mar\u00eda Espinosa de los Monteros y Pati\u00f1o quen ver\u00e1 a derrogaci\u00f3n deste privilexio coa lei de 1836. A casa seguir\u00e1 na familia polo nova lei sucesoria, neste caso o herdeiro da propiedade ser\u00e1 Sergio Espinosa, pai do historiador xa mencionado. \nCoa partici\u00f3n dos terreos no s\u00e9culo XIX, para a construci\u00f3n da estrada Guillarei - A Ramallosa, as novas parcelas foron adquiridas por moitos propietarios e as\u00ed at\u00f3panse as terras do Balu\u00eddo at\u00e9 de agora, coas antigas edificaci\u00f3ns orixinais en ru\u00ednas."}
{"id": "499675", "revid": "55340", "url": "https://gl.wikipedia.org/wiki?curid=499675", "title": "Kseniia Kachalina", "text": "Kseniia Mikhailovna Kachalina, nada en Saratov o 3 de maio de 1971, \u00e9 unha actriz de cinema rusa.\nTraxectoria.\nEn 1987 entrou na facultade de interpretaci\u00f3n do Conservatorio Sobinov de Saratov pero s\u00f3 permaneceu dous cursos deixando o centro en 1988 para marchar a Moscova para formarse no Instituto Gerasimov de Cinematograf\u00eda con Sergei Solovev e Valerii Rubinchink como os seus mestres. \nDebutou no cinema en 1991 como protagonista do filme \"Neliubov\" e ao longo da d\u00e9cada de 1990 e primeiros anos do s\u00e9culo XXI protagonizou diversas pel\u00edculas, entre elas \"Arbitr\" (1992), \"Dikaia Liubov\" (1993) \"Nad Temnoi Vodoi\" (1993), \"Tri Sestry\" (1994), \"Tot, kto Nezhnee\" (1996), \"Tsirk sgorel, i klouny razbezhalis\" (1998), \"Romanovy: Ventsenosnaia semia\" (2000), \"Prazdnik\" (2001). \nCasou co actor Mikhail Efremov e en 2007 logo da s\u00faa ruptura deixou de actuar, marchou \u00e1 India durante varios anos e tras volver a Moscova viviu reclu\u00edda na casa, con problemas de adicci\u00f3n ao alcol . \nNotas.\n "}
{"id": "499676", "revid": "25871", "url": "https://gl.wikipedia.org/wiki?curid=499676", "title": "Padr\u00f3n molecular asociado a danos", "text": "Os padr\u00f3ns moleculares asociados a danos (DAMPs, do ingl\u00e9s \"damage-associated molecular patterns\"), tam\u00e9n chamados padr\u00f3ns moleculares asociados a perigo, sinais de perigo ou alarminas, son biomol\u00e9culas do h\u00f3spede que poden iniciar e perpetuar unha resposta inflamatoria non infecciosa. A diferenza deles, os padr\u00f3ns moleculares asociados a pat\u00f3xeno (PAMPs) inician e perpet\u00faan a resposta inflamatoria inducida por un pat\u00f3xeno \"infeccioso\". Os DAMPs poden ser prote\u00ednas nucleares ou citos\u00f3licas, que cando se liberan da c\u00e9lula ou quedan expostas na s\u00faa superficie (despois dun dano nos tecidos) m\u00f3vense desde un ambiente redutor a outro oxidante, o que ten como resultado a s\u00faa desnaturalizaci\u00f3n. Despois dunha necrose (un tipo de morte celular), lib\u00e9rase o ADN da c\u00e9lula do tumor, que pode ser reco\u00f1ecida como un DAMP.\nHistoria.\nDous artigos que apareceron en 1994 serviron para ter un co\u00f1ecemento m\u00e1is profundo da reactividade inmunitaria, sinalando a natureza do sistema inmunitario adquirido. O primeiro foi escrito por cururxi\u00e1ns de transplantes que realizaron un ensaio aleatorizado de dobre cego e controlado por placebo prospectivo. A administraci\u00f3n de super\u00f3xido dismutase humana recombinante (rh-SOD) en receptores de aloenxertos renais procedentes de cad\u00e1veres demostrou que hab\u00eda unha supervivencia do paciente e do enxerto cunha mellora dos eventos de rexeitamento agudos e cr\u00f3nicos. Especularon que o efecto estaba relacionado coa s\u00faa acci\u00f3n antioxidante nos danos por isquema inicial/reperfusi\u00f3n do aloenxerto renal, reducindo as\u00ed a inmunoxenicidade dos aloenxertos e as c\u00e9lulas estresadas.\nO segundo artigo suxer\u00eda a posibilidade de que o sistema inmune detectaba o \"perigo\", por medio dunha serie do que agora chamariamos padr\u00f3ns moleculares asociados a danos (DAMPs), traballando en contacto con sinais tanto positivos coma negativos derivados doutros tecidos. As\u00ed, estes dous artigos predixeron o sentido moderno do papel dos DAMPs e mol\u00e9culas redox que se exp\u00f3n aqu\u00ed, aparentemente importante para a resistencia de plantas e de animais a pat\u00f3xenos e a resposta \u00e1s lesi\u00f3ns ou danos celulares. A\u00ednda que moitos inmun\u00f3logos se decataran xa antes de que varios \"sinais de perigo\" pod\u00edan iniciar as respostas inmnes, os \"DAMP\" foron descritos primeiramente por Seong e Matzinger en 2004.\nExemplos.\nOs DAMPs var\u00edan moito dependendo do tipo de c\u00e9lula (epitelial ou mesenquimal) e os tecidos danados. Entre os DAMPs proteicos est\u00e1n prote\u00ednas intracelulares, como as prote\u00ednas de shock t\u00e9rmico ou HMGB1 (caixa do grupo de alta mobilidade 1), e materiais derivados da matriz extracelular que se xeran despois de danos nos tecidos, como os fragmentos de hialurona. Exemplos de DAMPs non proteicos son o ATP, \u00e1cido \u00farico, heparina sulfato e ADN.\nHMGB1.\nA caixa do grupo de alta mobilidade (HMGB1, do ingl\u00e9s \"high-mobility group box 1\") \u00e9 unha prote\u00edna segregada sen secuencia l\u00edder (LSP) asociada a cromatina protot\u00edpica, segregada en particular polas c\u00e9lulas hematopo\u00e9ticas por medio dunha v\u00eda mediada polos lisosomas. HMGB1 \u00e9 un importante mediador do shock por endotoxinas e \u00e9 reco\u00f1ecida como un DAMP por certas c\u00e9lulas inmunes, causando unha resposta inflamatoria. Receptores co\u00f1ecidos de HMGB1 son TLR2, TLR4 e RAGE (receptor para endoprodutos de glicaci\u00f3n avanzados). HMGB1 pode inducir a maduraci\u00f3n de c\u00e9lulas dendr\u00edticas por regulaci\u00f3n \u00e1 alza de CD80, CD83, CD86 e CD11c, pode inducir a produci\u00f3n doutras citocinas proinflamatorias en c\u00e9lulas mieloides (como IL-1, TNF-a, IL-6, IL-8), e pode levar a un incremento da expresi\u00f3n de mol\u00e9culas de adhesi\u00f3n celular (ICAM-1, VCAM-1) en c\u00e9lulas endoteliais.\nADN e ARN.\nA presenza de ADN noutros sitios distintos do n\u00facleo celular ou a mitocondria perc\u00edbese como un DAMP e desencadea respostas mediadas por TLR9 e DAI que impulsan a activaci\u00f3n celular e a inmunorreactividade. De xeito similar, o ARN danado e liberado pola exposici\u00f3n dos queratinocitos aos raios UVB activa o TLR3 en queratinocitos intactos. A activaci\u00f3n de TLR3 estimula a produci\u00f3n de TNF-alfa e IL-6, que inicia a inflamaci\u00f3n cut\u00e1nea asociada coas queimaduras solares.\nProte\u00ednas S100.\nA S100 \u00e9 unha familia multix\u00e9nica de prote\u00ednas moduladas por calcio implicadas en actividades regulatorias intracelulares e extracellares cunha conexi\u00f3n co cancro e con lesi\u00f3ns nos tecidos, especialmente os neuronais.\nMetabolitos de purina.\nOs nucle\u00f3tidos (por exemplo, o ATP) e nucle\u00f3sidos (como a adenosina) que chegaron ao espazo extracelular poden servir como sinais de \"perigo\" ao sinalizar a trav\u00e9s de receptores purin\u00e9rxicos. O ATP e a adenosina son liberados en altas concentraci\u00f3ns despois da alteraci\u00f3n catastr\u00f3fica da c\u00e9lula, como ocorre na morte celular necr\u00f3tica. O ATP extracelular causa que a desgranulaci\u00f3n das c\u00e9lulas mastoides por sinalizaci\u00f3n por medio dos receptores P2X7. Igualmente, a adenosina desencadea a desgranulaci\u00f3n a trav\u00e9s de receptores P1. O \u00e1cido \u00farico \u00e9 tam\u00e9n un sinal de perigo end\u00f3xeno liberado por c\u00e9lulas danadas.\nMonosac\u00e1ridos e polisac\u00e1ridos.\nA capacidade do sistema inmnitario para reco\u00f1ecer fragmentos de hialurona \u00e9 un exemplo de como os DAMPs poden ser carbohidratos.\nDianas cl\u00ednicas en varios trastornos.\nTeoricamente, a aplicaci\u00f3n de terap\u00e9uticas nesta \u00e1rea para tratar desordes como artrite, cancro, isquemia-reperfusi\u00f3n, infarto de miocardio e ataque cerebral pode inclu\u00edr opci\u00f3ns como: "}
{"id": "499677", "revid": "27155", "url": "https://gl.wikipedia.org/wiki?curid=499677", "title": "DAMP", "text": ""}
{"id": "499678", "revid": "27155", "url": "https://gl.wikipedia.org/wiki?curid=499678", "title": "Padr\u00f3n molecular asociado a perigo", "text": ""}
{"id": "499679", "revid": "27155", "url": "https://gl.wikipedia.org/wiki?curid=499679", "title": "Alarmina", "text": ""}
{"id": "499681", "revid": "23204", "url": "https://gl.wikipedia.org/wiki?curid=499681", "title": "Norn", "text": ""}
{"id": "499684", "revid": "27155", "url": "https://gl.wikipedia.org/wiki?curid=499684", "title": "C\u00e9lula mastoide", "text": ""}
{"id": "499685", "revid": "5863", "url": "https://gl.wikipedia.org/wiki?curid=499685", "title": "XXI dinast\u00eda exipcia", "text": "A XXI Dinast\u00eda de Exipto (XXI Dinast\u00eda), adoita clasificarse como a primeira dinast\u00eda do Terceiro Per\u00edodo Intermedio do Antigo Exipto, que durou desde o 1069 a.C ata o 945 a.C.\nHistoria.\nDespois do reinado de Rams\u00e9s III, seguiu un longo e lento declive do poder real en Exipto. Os fara\u00f3ns da XXI Dinast\u00eda gobernaban desde Tanis, pero estiveron activos principalmente no Baixo Exipto, que controlaban. Esta dinast\u00eda \u00e9 descrita como \"tanita\" porque a s\u00faa capital pol\u00edtica estaba baseado en Tan\u00eds. Mentres tanto, os Sumos Sacerdotes de Am\u00f3n en Tebas gobernaban de facto o Alto e Medio Exipto en todo menos no nome. O posterior sacerdote exipcio Manet\u00f3n de Sebennytos afirma no seu ep\u00edtome sobre a historia real exipcia que \"a XXI dinast\u00eda de Exipto durou 130 anos\"."}
{"id": "499686", "revid": "27155", "url": "https://gl.wikipedia.org/wiki?curid=499686", "title": "\u00c1cido lipoteicoico", "text": "O \u00e1cido lipoteicoico \u00e9 un dos principais compo\u00f1entes da parede celular das bacterias grampositivas. A s\u00faa estrutura \u00e9 variable segundo a especies de bacteria e pode conter cadeas longas de ribitol ou de fosfato de glicerol. O \u00e1cido lipoteicoico est\u00e1 ancorado \u00e1 membrana celular a trav\u00e9s do diacilglicerol. Act\u00faa como regulador dos enzimas autol\u00edticos da parede (muramidase). Ten propiedades antix\u00e9nicas e pode estimular a resposta inmune. \nO \u00e1cido lipoteicoico \u00e9 o mesmo pol\u00edmero que o \u00e1cido teicoico, pero nun extremo est\u00e1 unido ao fosfato dun fosfol\u00edpido. Esa parte lip\u00eddica est\u00e1 inserida na bicapa lip\u00eddica da membrana plasm\u00e1tica.\nA funci\u00f3n do \u00e1cido lipoteicoico \u00e9 regular ou modular a bios\u00edntese da mure\u00edna.\nO \u00e1cido lipoteicoico pode ser considerado un factor de virulencia."}
{"id": "499690", "revid": "15490", "url": "https://gl.wikipedia.org/wiki?curid=499690", "title": "Moeda longobarda", "text": "A moeda longobarda \u00e9 a producida de xeito aut\u00f3nomo polos longobardos, un dos pobos xerm\u00e1nicos que se estableceron no territorio do Imperio Romano na Pen\u00ednsula It\u00e1lica para crear un reino romano-b\u00e1rbaro. As cu\u00f1axes longobardas tiveron lugar en d\u00faas \u00e1reas e en dous momentos diferentes: na chamada Longobardia Maior, nas derradeiras d\u00e9cadas do s\u00e9culo VI d. de C. e ata 774, e na Longobardia Minor, no Ducado de Benevento, entre 680 e finais do s\u00e9culo IX.\nAs primeiras cu\u00f1axes imitaban as moedas bizantinas e s\u00f3 m\u00e1is tarde comezaron a figurar nelas os nomes dos reis longobardos. No norte cu\u00f1\u00e1ronse case exclusivamente \"tremissis\", entanto que os longobardos de Benevento emitiron tam\u00e9n s\u00f3lidos, ambas as moedas de ouro. As moedas da Italia meridional te\u00f1en caracter\u00edsticas propias que as singularizan con respecto \u00e1s do norte: cando no norte, cara \u00e1 fin do s\u00e9culo VII, con Cuniperto, as moedas pasaron a amosar os t\u00edtulos reais e unha nova tipolox\u00eda, as emisi\u00f3ns de Benevento, do mesmo xeito que as de Salerno, continuaban a inspirarse nos modelos bizantinos.\nLogo da ca\u00edda do reino longobardo pola s\u00faa derrota ante os francos, na Longobardia Maior os novos dominadores mantiveron durante un tempo nas s\u00faas cu\u00f1axes os motivos das emisi\u00f3ns monetarias dos soberanos longobardos. Esta situaci\u00f3n mant\u00edvose a\u00ednda m\u00e1is na Longobardia Minor, onde as caracter\u00edsticas da moeda anterior se mantiveron durante aproximadamente un s\u00e9culo.\nAs cu\u00f1axes en prata apareceron baixo a influencia dos francos, cara \u00e1 fin do s\u00e9culo VIII, circulando xunto cos \"tremissis\" e os s\u00f3lidos de ouro. No s\u00e9culo IX, o metal maioritario en circulaci\u00f3n foi a prata.\nContexto hist\u00f3rico.\nOs longobardos invadiron Italia en 568-569. De xeito diferente aos ostrogodos, que gobernaran a Pen\u00ednsula antes ca eles, non mantiveron o seu dominio en nome do Imperio Bizantino, sen\u00f3n que conquistaron eses territorios no seu propio nome, loitando contra o Imperio.\nA s\u00faa conquista, no entanto, nunca chegou a ser completa, e a autonom\u00eda de diversos ducados, xunto coa soberan\u00eda bizantina exercida en parte do territorio peninsular, en Sicilia e en Sarde\u00f1a, fragmentou Italia durante m\u00e1is dun milenio, xa que a uni\u00f3n non se volveu restablecer ata entrado o s\u00e9culo XIX.\nA Italia longobarda divid\u00edase en Longobardia Maior \u2014que abrangu\u00eda a Italia setentrional e o Ducado de Tuscia\u2014 e Longobardia Minor \u2014que abarcaba o Ducado de Spoleto e o Ducado de Benevento. Dentro da Longobardia Maior, o Ducado del Friuli, que defend\u00eda as fronteiras orientais dos territorios longobardos, gozaba dunha autonom\u00eda particular.\nA consolidaci\u00f3n da conquista tivo lugar arredor de 584, co rei Autario. O reino longobardo era unha entidade electiva, a\u00ednda que durante un longo per\u00edodo reinaron os descendentes de Garibaldo I ou outros individuos que estableceran relaci\u00f3n coa dinast\u00eda b\u00e1vara mediante o matrimonio. Esta dinast\u00eda reinou ata Ariperto II en 712, e segu\u00edrona os duques de Asti, con Ansprando e Liutprando, un dos m\u00e1is senlleiros reis longobardos.\nA partir de mediados do s\u00e9culo VIII, a presi\u00f3n dos francos sobre o reino longobardo foise facendo m\u00e1is forte ata se tornar insostible: Carlomagno cunha abafante campa\u00f1a militar que durou un ano, esnaquizou o ex\u00e9rcito longobardo e fixo prisioneiro o rei Desiderio en 774. O Ducado de Benevento non seguiu a mesma sorte que o Ducado de Spoleto e que a Italia centro-setentrional longobarda, e mant\u00edvose vixente, a\u00ednda que debilitado, ata a conquista normanda de mediados do s\u00e9culo XI.\nNa Pen\u00ednsula Italiana, ademais dos longobardos, os bizantinos a\u00ednda manti\u00f1an a s\u00faa presenza no territorio do Exarcado de R\u00e1vena, en Venecia, no Ducado de N\u00e1poles, en Salento e no extremo sur de Calabria. O Imperio Bizantino tam\u00e9n exerceu un poder nominal (\"de iure\") sobre a cidade de Roma e o territorio veci\u00f1o do Ducado Romano, onde, no entanto, a autoridade do bispo local se afianzaba cada vez m\u00e1is, co apoio dos soberanos francos. O poder pontificio consolidouse nas primeiras d\u00e9cadas do s\u00e9culo VIII, grazas \u00e1 chamada Doaz\u00f3n de Sutri e, posteriormente, en virtude da \"Promissio Carisiaca\".\nMesmo os ducados longobardos, a\u00ednda formando parte do reino, gozaban dunha ampla autonom\u00eda.\nMoedas.\nAs emisi\u00f3ns de moeda longobardas desenvolv\u00e9ronse inicialmente en tres li\u00f1as diferentes, nas \u00e1reas xeogr\u00e1ficas onde este pobo se asentou: o norte de Italia, a Toscana e o sur da Pen\u00ednsula, no Ducado de Benevento.\nA moeda da Toscana foi absorbida pola da Italia setentrional durante o s\u00e9culo VIII e, de feito, serviu de modelo para os dous derradeiros reis e para as moedas de tipo longobardo cu\u00f1adas por Carlomagno logo da s\u00faa conquista do \"Regnum Italiae\". O Ducado de Spoleto, no entanto, non cu\u00f1ou as s\u00faas propias moedas. Segundo Philip Grierson, non est\u00e1 claro se utilizaron as moedas bizantinas cu\u00f1adas en Roma ou as moedas longobardas cu\u00f1adas tanto no norte de Italia como en Benevento ou mesmo nos seus territorios. A moeda longobarda de Benevento foi diferente, tam\u00e9n, por mor da separaci\u00f3n xeogr\u00e1fica do Ducado con respecto ao norte de Italia e pola interposici\u00f3n do Ducado de Spoleto e do Ducado Romano, o n\u00facleo do nacente Estado Pontificio. Estas emisi\u00f3ns comezaron m\u00e1is tarde, continuaron durante moito tempo logo da fin do reino longobardo e, normalmente, tr\u00e1tanse por separado na literatura numism\u00e1tica.\nAs moedas que circulaban en Italia no s\u00e9culo VI eran os s\u00f3lidos e os \"tremissis\" cu\u00f1ados a nome do Imperio Romano de Oriente. A cantidade de cu\u00f1axes con lendas directamente atribu\u00edbles aos gobernantes longobardos \u00e9 relativamente baixa, mais c\u00f3mpre agregar a esta unha gran cantidade de moedas que, a\u00ednda que imitaban as imperiais, non eran realmente imperiais, e te\u00f1en unha orixe italiana, avalada ademais polas s\u00faas caracter\u00edsticas estil\u00edsticas.\nDo mesmo xeito que os restantes pobos xermanos, os longobardos tam\u00e9n iniciaron as s\u00faas cu\u00f1axes imitando as moedas do Imperio Romano. Estas emisi\u00f3ns, denominadas pseudoimperiais polos numism\u00e1ticos, imitaban as que estaban en circulaci\u00f3n en cada \u00e1rea conquistada. Esta moeda pseudoimperial durou, igual que a doutros pobos xerm\u00e1nicos, arredor dun s\u00e9culo. S\u00f3 a partir de a\u00ed, no caso dos longobardos, con Cuniperto, comezaron as cu\u00f1axes a nome dos seus propios reis.\nAs moedas cu\u00f1adas a nome de Cuniperto e polos seus sucesores foron case exclusivamente \"tremissis\", en discos moi delgados e case bracteadas. Esta caracter\u00edstica indica que tomaron como modelo as moedas que estaban en circulaci\u00f3n procedentes da ceca de R\u00e1vena. As moedas cu\u00f1adas a nome dos reis longobardos levaban o nome do rei e, no derradeiro per\u00edodo, o da ceca, a\u00ednda que, de xeito diferente \u00e1s dos francos, non amosaban indicaci\u00f3n do monetario, \u00e9 dicir, do maxistrado responsable da cu\u00f1axe.\nTr\u00e1tase de emisi\u00f3ns case exclusivamente \u00e1ureas e, con excepci\u00f3n de Benevento, as moedas cu\u00f1adas eran unicamente \"tremissis\" (terzos de s\u00f3lido). As emisi\u00f3ns en prata foron tard\u00edas e case marxinais, e non substitu\u00edron as de ouro, como sucedeu cos francos. Por outra banda, as imitaci\u00f3ns dos \"nummus\", a moeda de bronce bizantina, foi moi rara. Os \"follis\" de bronce cu\u00f1ados por Aistolfo foron consecuencia da conquista de R\u00e1vena en 751. \nO padr\u00f3n monetario utilizado para as moedas de ouro foi o mesmo que se utilizou no Imperio Romano de Oriente, cun s\u00f3lido de 4,55 gramos e, xa que logo, un \"tremissis\" de aproximadamente 1,45 gramos. A pureza do ouro era, como no caso da moeda bizantina, de boa lei.\nA ausencia de s\u00f3lidos, com\u00fan tam\u00e9n \u00e1 moeda visigoda, \u00e1 franca e \u00e1 de Benevento, expl\u00edcase, segundo Grierson e Blackburn, polo feito de que os longobardos ti\u00f1an a posibilidade de usar os s\u00f3lidos do exarcado de R\u00e1vena que recibiron (por varias raz\u00f3ns mais, de feito, como tributo), e deste xeito s\u00f3 cu\u00f1aron a moeda que realmente lles cumpr\u00eda, que eran os \"tremissis\".\nEmisi\u00f3ns pseudoimperiais.\nOs \"tremissis\" longobardos pseudoimperiais div\u00eddense en dous tipos. Un deles imita os \"tremissis\" do emperador Mauricio, coa imaxe da Vitoria nos reversos, e o outro imita os dos emperadores Heraclio e Constante II, coa cruz potenzada.\nNos \"tremissis\" coa Vitoria, no anverso repres\u00e9ntase o busto do soberano de lado, cun diadema na cabeza e cunha armadura con capa. No reverso am\u00f3sase a Vitoria cami\u00f1ando cara \u00e1 dereita e ollando atr\u00e1s, cunha coroa na s\u00faa man dereita e un orbe na esquerda, e no exergo a lenda .\nO outro \"tremissis\", coa cruz potenzada, tam\u00e9n presenta no anverso o busto diademado e acoirazado do monarca, en tanto que no reverso figura unha cruz potenzada e a lenda no exergo. Existen s\u00f3lidos bizantinos cunha tipolox\u00eda similar; neles, a cruz est\u00e1 sobre tres ou catro chanzos, en tanto que nos \"tremissis\" s\u00f3 hai un chanzo.\nEstas d\u00faas moedas son moi diferentes entre si, tanto en tama\u00f1o como en aparencia. Os \"tremissis\" coa Vitoria foron cu\u00f1ados sobre discos m\u00e1is delgados e, en consecuencia, m\u00e1is anchos que o resto, ata o punto de semellar moedas bracteadas. Pola contra, os \"tremissis\" coa cruz potenzada eran m\u00e1is grosos e, co tempo, f\u00f3ronse cu\u00f1ando a\u00ednda con m\u00e1is grosor e con mellor lei. Ao final das emisi\u00f3ns longobardas, este tipo monetario da cruz chegou a ter un di\u00e1metro de 12 mil\u00edmetros, fronte aos 20 mil\u00edmetros do tipo da Vitoria.\nEn ambos os tipos, \u00e9 caracter\u00edstica a presenza dun relevo circular particularmente resaltado. Nas moedas da cruz at\u00f3pase m\u00e1is preto do bordo da moeda, en tanto que nas da Vitoria est\u00e1 m\u00e1is cara a dentro e deixa un contorno meirande no exterior.\nA\u00ednda a principios do s\u00e9culo XX, autores como Warwick Wroth (1958-2011), editor a cargo do cat\u00e1logo do British Museum, consideraban que estes dous tipos representaban d\u00faas emisi\u00f3ns que se suced\u00edan no tempo: os da Vitoria ter\u00edan sido cu\u00f1ados baixo os reinados de Autario e Axilulfo (584-616), en tanto que a imitaci\u00f3n de Heraclio corresponder\u00eda aos per\u00edodos de Adaloaldo, Arioaldo e Rotario (616-652), e a de Constante II asociar\u00edase a un per\u00edodo entre o reinado de Rodoaldo e o de Perctarito (652-688). Esta hip\u00f3tese foi refutada sobre a base de evidencias numism\u00e1ticas: as primeiras moedas co nome do rei (os \"tremissis\" de Cuniperto), son similares en temas e en estilo \u00e1s imitaci\u00f3ns de Mauricio, e non resulta crible a hip\u00f3tese de que imiten modelos producidos preto de oitenta anos antes, en lugar de cu\u00f1axes m\u00e1is pr\u00f3ximas.\nP. Grierson e M. Blackburn soste\u00f1en que os dous tipos representan d\u00faas emisi\u00f3ns paralelas cronoloxicamente: o tipo da cruz ser\u00eda cu\u00f1ado en cecas toscanas, en particular en Lucca, en tanto que o da Vitoria se ter\u00eda producido en obradoiros monetarios do norte de Italia.\nEmisi\u00f3ns pseudoimperiais da Lombard\u00eda.\nAs moedas pseudoimperiais do norte de Italia cu\u00f1\u00e1ronse nun per\u00edodo abranguido aproximadamente entre 568 e 680. Trat\u00e1base de \"tremissis\" que imitaban os cu\u00f1ados na ceca de R\u00e1vena a nome do emperador Mauricio. As moedas presentaban o mesmo estilo epigr\u00e1fico nas lendas e o c\u00edrculo caracter\u00edstico das emisi\u00f3ns de R\u00e1vena. Co tempo, a\u00ednda que mantendo o mesmo peso, o espesor foi diminu\u00edndo progresivamente e o seu di\u00e1metro aumentou desde os 14 aos 21 mil\u00edmetros. Algunhas destas moedas amosan a letra ou unha estrela no seu campo. As lendas son do tipo m, e as s\u00faas letras pres\u00e9ntanse \u00e1s veces estilizadas e s\u00f3 vagamente reco\u00f1ecibles con respecto \u00e1s dos orixinais.\nAntes de 574 tam\u00e9n houbo imitaci\u00f3ns das moedas de Xustiniano I e de Xustino II. Estas moedas bizantinas circulaban en grandes cantidades no norte de Italia no momento da invasi\u00f3n dos longobardos.\nExisten tam\u00e9n moedas a nome de Ariperto I (653-661) coa lenda , co\u00f1ecidas pola s\u00faa aparici\u00f3n en varias poxas a principios do s\u00e9culo XX. Segundo Bernareggi tr\u00e1tase de falsificaci\u00f3ns modernas, en tanto que Grierson e Blackburn lles atrib\u00faen autenticidade. Neste caso, tratar\u00edase de moedas cu\u00f1adas a nome do rei uns trinta anos antes da fixaci\u00f3n desa caracter\u00edstica, que tivo lugar arredor do ano 690.\nAdemais dos \"tremissis\", tam\u00e9n existen moedas de prata pseudoimperiais, que imitan as \"siliquas\" de R\u00e1vena. A atribuci\u00f3n non \u00e9 segura e est\u00e1 determinada principalmente pola mala execuci\u00f3n da lenda. As siliquas e as medias siliquas presentan no anverso o busto do emperador e no reverso unha cruz cun cristograma na parte superior, con d\u00faas estrelas aos lados, todo isto circundado por unha coroa. As lendas, con variaci\u00f3ns, son relativas aos t\u00edtulos do emperador Tiberio II.\nMoedas do Ducado de Tuscia.\nEmisi\u00f3ns pseudoimperiais.\nNa Toscana longobarda hab\u00eda un ducado, o Ducado de Tuscia, con capital en Lucca e que abrangu\u00eda gran parte da actual Toscana. Foi establecido en 574 e, despois de 774, coa conquista de Carlomagno, transformouse na Marca de Tuscia.\nTam\u00e9n na Toscana se cu\u00f1aron exclusivamente \"tremissis\", e o tipo propio foi o da cruz potenzada no reverso. A tipolox\u00eda e as lendas utilizadas indican que o modelo foron as moedas de Heraclio e de Constante II. Os orixinais destas moedas levaban no anverso o busto imperial cara \u00e1 dereita, co nome do emperador, e no reverso a cruz potenzada, rodeada pola lenda e con no exergo. Estes \"tremissis\" aumentaron inicialmente o seu di\u00e1metro desde 14 ata 18 mm, e nun segundo momento diminu\u00edrono ata os 10 ou 11 mm, co que pasaron a ser m\u00e1is grosos.\nAo principio estas moedas levaban lendas imperiais, escritas con m\u00e1is ou menos exactitude, mais na segunda metade do s\u00e9culo VII convert\u00e9ronse nunha secuencia desordenada de letras, con preferencia de , , , e . Con frecuencia \u00e9 posible que se ache unha letra solta no campo, frecuentemente o , cuxo significado non est\u00e1 claro.\nGrierson e Blackburn datan estas emisi\u00f3ns no per\u00edodo abranguido entre ca. 620 e 700.\nEmisi\u00f3ns aut\u00f3nomas.\nNos inicios do s\u00e9culo VIII, en Lucca cu\u00f1\u00e1ronse d\u00faas series de \"tremissis\" con caracter\u00edsticas propias. Nos dous modelos o reverso era o mesmo da moeda pseudoimperial, coa cruz potenzada circundada pola secuencia de letras do tipo .\nO primeiro tipo presentaba no anverso, en lugar do busto imperial, o monograma ocupando todo o campo.\nO segundo tipo, pola contra, presentaba no anverso unha flor son seis p\u00e9talos rodeada pola lenda +. O termo \"Flavia\" est\u00e1 presente nas moedas emitidas tam\u00e9n noutras cidades: \"Flavia Pita\" (Pisa), \"Flavia Ticino\" (Pavia), Flavia Sibrio (Castelseprio) ou \"Flavia Placentia Aug.\" (Piacenza). O seu significado non est\u00e1 claro e as hip\u00f3teses son diversas. Tanto Wroth como Grierson e Blackburn salientan que a referencia \u00e1 \"gens Flavia\" \u00e9 tomada adoito como \"praenomen\" na familia de Constantino I e m\u00e1is tarde tam\u00e9n por outros emperadores de Oriente como Anastasio I. Xa que logo, usouse a modo de t\u00edtulo para indicar a dignidade imperial. Tam\u00e9n hai moedas de Odoacro nas que o nome do rei est\u00e1 precedido polo t\u00edtulo de \"Flavio\". As\u00ed mesmo, foi usado a partir de Autario como t\u00edtulo dos soberanos longobardos. Tam\u00e9n hai moedas coa lenda (Mil\u00e1n) dentro das emisi\u00f3ns de tipo longobardo de Carlomagno, cu\u00f1adas logo da conquista franca de 774.\nEmisi\u00f3ns reais.\nAs emisi\u00f3ns reais comezaron arredor de 690 e conclu\u00edron en 774, ano en que Carlomagno derrotou a Desiderio e se converteu en \"Gratia Dei Rex Francorum et Langobardorum.\" Estas series consisten fundamentalmente en \"tremissis\", en paralelo aos cales se cu\u00f1aron, nalg\u00fan per\u00edodo, moedas de prata de baixo peso, introducidas por Perctarito e cu\u00f1adas ata o reinado de Liutprando. Os \"tremissis\" reais foron cu\u00f1ados por primeira vez a nome de Cuniperto.\nOuro.\nOs grupos de \"tremissis\", con base nos tipos usados, foron catro:\nO primeiro grupo, co busto de perfil no anverso e a Vitoria no reverso, imitaba as cu\u00f1axes imperiais, a\u00ednda que amosaban o nome do monarca (Cuniperto): a lenda do anverso era , seguida do monograma RX (\"Dominus Cunincpertus Rex\"\"), en tanto que no reverso a Vitoria estaba circundada por unha lenda do tipo . As moedas deste tipo, cu\u00f1adas exclusivamente durante o reinado de Cuniperto, son particularmente raras e faltan tanto na colecci\u00f3n do Gabinete de Moedas e Medallas do Museo Brit\u00e1nico como na do Museo Fitzwilliam, de Cambridge.\nNo segundo grupo, no reverso a Vitoria foi substitu\u00edda polo arcanxo Miguel, protector do pobo longobardo e obxecto dun culto particular. Tam\u00e9n ti\u00f1a unha relevancia particular para Cuniperto, xa que este monarca lle atribu\u00eda ao arcanxo a s\u00faa vitoria na batalla de Coronate, na que derrotara o usurpador Alahis, duque de Trento. Estas moedas cu\u00f1\u00e1ronse aproximadamente entre os anos 690 e 740, durante os reinados de Cuniperto, de Ariperto II e de Liutprando. O dese\u00f1o dos reversos destas moedas, que representa o arcanxo, dist\u00ednguese non s\u00f3 pola lenda (e similares), sen\u00f3n tam\u00e9n polos seus atributos (no caso da Vitoria: a coroa na man dereita; No caso do arcanxo: o escudo tna man esquerda e a cruz longa na dereita).\nO terceiro grupo est\u00e1 composto polos \"tremissis\" que amosan no anverso o busto de fronte e o monograma (\"cruz\"). Grierson e Blackburn especulan que este novo tipo se introduciu para diferenciar esta emisi\u00f3n das precedentes, xa que a lei da aliaxe deste \u00faltimo era m\u00e1is baixa. Este grupo de moedas foi cu\u00f1ado a partir do reinado de Rachis tam\u00e9n se emitiu baixo os reinados de Aistolfo e Desiderio.\nNo per\u00edodo en que se cu\u00f1ou este tipo de \"tremissis\", tam\u00e9n houbo unha emisi\u00f3n de moedas cu\u00f1adas en R\u00e1vena. En 751 Aistolfo conquistou a cidade e mant\u00edvoa baixo o seu control ata 756, cando o rei dos francos Pipino o Breve o obrigou a venderlla ao Papa. Nese per\u00edodo ti\u00f1a ao seu dispor as instalaci\u00f3ns da ceca de R\u00e1vena e emitiu moedas coas denominaci\u00f3ns bizantinas (s\u00f3lidos, \"tremissis\" e \"follis\"). Estas moedas, ademais de seren cu\u00f1adas consonte o sistema monetario bizantino, tam\u00e9n imitaban a s\u00faa tipolox\u00eda, e amosaban a Aistolfo cunha longa barba e un cabelo caracter\u00edstico. Ademais, as moedas estaban datadas, o que era unha caracter\u00edstica das emisi\u00f3ns bizantinas, a\u00ednda que unha pr\u00e1ctica ata ent\u00f3n desco\u00f1ecida na moeda longobarda. Nas poucas moedas co\u00f1ecidas, apr\u00e9cianse d\u00faas datas, que se marcan, respectivamente, coas letras gregas Z (que corresponde ao n\u00famero 7) e \u0397 (correspondente ao n\u00famero 8). No primeiro caso ind\u00edcanse os anos 753 ou 754, e no segundo 754 ou 755. Existen tam\u00e9n \"follis\" que indican no reverso o ano de emisi\u00f3n acompa\u00f1ado da palabra .\nAo cuarto grupo corresponde a derradeira innovaci\u00f3n, introducida durante o reinado de Aistolfo. Cu\u00f1\u00e1ronse moedas similares \u00e1s que xa eran caracter\u00edsticas da ceca de Lucca, mais coa inclusi\u00f3n do nome do monarca. No anverso represent\u00e1base unha flor con seis p\u00e9talos rodeada pola lenda +, en tanto que no reverso, arredor da cruz, aparec\u00eda a lenda + (ou similar).\nPrata.\nSemella que as moedas de prata se introduciron durante o reinado de Perctarito, xa que as moedas amosan o monograma .\nUnha gran cantidade destas moedas, preto de 1.600 exemplares, apareceu en 1833 nas proximidades de Biella e a maior\u00eda dos exemplares hoxe co\u00f1ecidos prov\u00e9n dese achado, que acabou sendo esparexido antes de que se realizase un estudo en profundidade do seu contido. Outro grupo de seis exemplares foi atopado en 1966 na C\u00f3rsega oriental, en Linguizzetta. Este tesouro foi descrito por Jean Laufarie.\nNo tesouro de Biella, a prata apareceu asociada a \"tremissis\" cu\u00f1ados a nome de Liutprando, o que leva \u00e1 hip\u00f3tese de que a emisi\u00f3n de moedas de prata continuou ata o reinado deste rei. Estas moedas eran particularmente delgadas e na s\u00faa fase final acabaron sendo bracteadas; \u00e9 dicir, cu\u00f1adas por unha soa face, de xeito que na outra face aparece o mesmo motivo cu\u00f1ado en negativo.\nSegundo a clasificaci\u00f3n de \"Medieval European Coinage\" (MEC), consid\u00e9ranse tres clases:\nAs primeiras moedas da primeira clase presentaban no anverso o busto cara \u00e1 dereita e no reverso o monograma entre unha coroa. O anverso desta primeira clase semella o dos \"tremissis\" de Mauricio ou dos de Cuniperto. As da segunda clase amosaban as mesmas caracter\u00edsticas das da primeira, mais o monograma estaba circunscrito por un bordo ancho. A terceira clase corresponde \u00e1s moedas bracteadas, que presentan un monograma totalmente diferente no anverso e o mesmo incuso no reverso. \nNon se conserva documentaci\u00f3n que aclaren o momento utilizado naquel momento para designar estas moedas de prata, nin cal era a s\u00faa relaci\u00f3n de valor con respecto \u00e1s moedas de ouro.\nTam\u00e9n existe un grupo moi reducido de moedas de prata con outros monogramas e outra tipolox\u00eda, a\u00ednda que a escaseza dos exemplares co\u00f1ecidos non permitiu unha an\u00e1lise detallada.\nDucado e Principado de Benevento.\nOs longobardos do Ducado de Benevento \u2013que se converteu en principado no s\u00e9culo VIII\u2013 emitiron moeda propia desde ca. 680 ata a fin do s\u00e9culo IX. Ao principio cu\u00f1aron s\u00f3lidos e \"tremissis\", ambas as moedas de ouro, de imitaci\u00f3n ou de inspiraci\u00f3n dos modelos do Imperio Romano de Oriente.\nAs moedas dos longobardos da Italia meridional ti\u00f1an as s\u00faas propias caracter\u00edsticas, que as distingu\u00edan das cu\u00f1adas no norte de Italia: cando no norte, cara \u00e1 fin do s\u00e9culo VII con Cuniperto, as moedas pasaron a amosar os t\u00edtulos reais e os novos tipos, en Benevento, no entanto, mant\u00edvose a produci\u00f3n consonte os modelos bizantinos.\nLogo da ca\u00edda do reino longobardo, durante aproximadamente un s\u00e9culo, as moedas mantiveron esas caracter\u00edsticas. As cu\u00f1axes en prata apareceron coa influencia do Sacro Imperio Romano, cara \u00e1 fin do s\u00e9culo VIII: inicialmente coexistindo cos \"tremissis\" e cos s\u00f3lidos que se cu\u00f1aran anteriormente, e cara \u00e1 metade do s\u00e9culo IX pasou a ser o metal predominante na circulaci\u00f3n monetaria.\nPrincipado de Salerno.\nA ceca longobarda de Salerno iniciou a s\u00faa produci\u00f3n de moeda cara a 851, ano da fundaci\u00f3n do principado logo das loitas de sucesi\u00f3n polo trono de Beneventano entre Siconulfo e Radelchi. O choque entrambos os pretendentes durou m\u00e1is de dez anos e, durante ese per\u00edodo, Siconulfo trasladou a Salerno a capital do principado de Benevento. \nLogo do establecemento do principado aut\u00f3nomo longobardo de Salerno, Siconulfo comezou a cu\u00f1ar s\u00f3lidos de electro e di\u00f1eiros de prata nos que amosaba a inscrici\u00f3n \"Princeps Benebenti\" como mostra de reclamaci\u00f3n do trono. Inicialmente, por tanto, cu\u00f1\u00e1ronse os dous tipos monetarios antes mencionados, ata o per\u00edodo abranguido entre o ascenso ao trono de Xisulfo I e a ca\u00edda do principado con Xisulfo II, cen anos despois. Nese per\u00edodo comezaron a cu\u00f1arse taris de ouro a imitaci\u00f3n das moedas isl\u00e1micas dese metal en circulaci\u00f3n no sur de Italia e na veci\u00f1a Amalfi. Inicialmente estes taris eran reproduci\u00f3ns en maior ou menor medida fieis \u00e1s orixinais, con lendas pseudoc\u00faficas que sucesivamente se foron substitu\u00edndo por lendas en loanza dos soberanos cat\u00f3licos do principado. \nEsta elecci\u00f3n tivo o seu fundamento en motivos econ\u00f3micos. De feito, durante varios anos no sur de Italia circulaban moedas bizantinas e isl\u00e1micas como as dos emires sicilianos ou as do norte de \u00c1frica. Con Xisulfo II comeza a cu\u00f1axe de \"follis\" (\"follari\") de boa factura, seguindo a tipolox\u00eda bizantina, alg\u00fans deles coa lenda . Desde os primeiros anos do novo milenio, Salerno xogou un papel cada vez m\u00e1is importante, tanto con respecto a Benevento como en relaci\u00f3n a todo o sur de Italia. En 1077 a cidade foi conquistada polo normando Robert Guiscard. As cu\u00f1axes na cidade mantiv\u00e9ronse ininterrompidamente ata que se suprimiu a s\u00faa casa de moeda en 1198.\n\"Tremissis\" carolinxios.\nEntre 773 e 774 Carlomagno chegou a Italia, conquistou Pav\u00eda, capital do reino longobardo, e asumiu o t\u00edtulo de rei dos francos e dos longobardos: \"Gratia Dei Rex Francorum et Langobardorum\".\nAs emisi\u00f3ns monetarias francas naquel momento base\u00e1banse na prata, cuxa principal manifestaci\u00f3n era o di\u00f1eiro (\"denier\"). A \u00fanica excepci\u00f3n era a moeda de ouro cu\u00f1ada en Italia, onde durante o breve per\u00edodo de 774-781 se emitiron moedas \u00e1ureas de tipo longobardo a nome de Carlomagno.\nEsas moedas eran, como anteriormente, \"tremissis\" cu\u00f1ados cunha moi baixa lei (aproximadamente 10 quilates), e nas s\u00faas lendas inclu\u00edase o nome .\nO tesouro de Ilanz.\nEstes \"tremissis\" son particularmente co\u00f1ecidos polos corenta exemplares deste tipo achados nun tesouro en Ilanz, Su\u00edza, en 1904, e que se conservan no \"Rh\u00e4tisches Museum\" de Coira. En 1983, Bernareggi fixo unha descrici\u00f3n detallada destas moedas de Carlomagno.\nA ocultaci\u00f3n deste tesouro data de ca. 795, xa que a maior parte das moedas que o compo\u00f1en datan dos anos precedentes a 794. As moedas de ouro (40 \"tremissis\" a nome de Carlomagno) d\u00e1tanse antes de 781. O tesouro cont\u00e9n ademais dous di\u00f1eiros carolinxios e outras moedas de prata \u00e1rabes (\"dirham\") datadas no ano 173 da h\u00e9xira (ou sexa, os anos 789-790). Os di\u00f1eiros carolinxios deste achado pertencen \u00e1 considerada como terceira clase, cu\u00f1ados entre 793 e 812, caracterizados por amosaren un monograma de menores dimensi\u00f3ns e circundado dunha lenda circular.\nOs \"tremissis\" de Carlomagno presentan os mesmos tipos que os anteriormente cu\u00f1ados en tempos de Desiderio, coa cruz potenzada e a lenda + (ou similar) no reverso, en tanto que nos reversos reproducen unha estrela, rodeada por unha lenda con indicaci\u00f3n da ceca (por exemplo: + ou outra. As cecas do tesouro de Ilanz son as de Mil\u00e1n (), Pavia (), B\u00e9rgamo (), Coira (), Lucca () e Castelseprio ().\nOutras emisi\u00f3ns de \"tremissis\".\nAdemais destes corenta \"tremissis\" de Ilanz, hai outros dez publicados, entre eles un da ceca de Pisa (), outro de Lucca coa mesma tipolox\u00eda e outro tam\u00e9n de Lucca, mais que amosa o busto no anverso e unha estrela con indicaci\u00f3n da ceca no reverso.\nCatalogaci\u00f3n e fontes.\nMoedas longobardas.\nPara as moedas cu\u00f1adas polos longobardos, a referencia m\u00e1is recente \u00e9 o estudo publicado por Philip Grierson e Mark Blackburn, como primeiro volume da serie \"Medieval European Coinage\" (MEC). Deste xeito, \u00e1 hora de catalogar estas pezas son frecuentes as referencias de tipo \"MEC 1, 274\", onde \"MEC\" remite ao t\u00edtulo da obra, \"1\" ao primeiro volume e \"274\" \u00e1 moeda catalogada nel con ese n\u00famero. As moedas pertencentes \u00e1s cecas longobardas, todas elas nese primeiro volume, est\u00e1n catalogadas entre os n\u00fameros 274 e 331. As moedas individuais analizadas nese estudo e utilizadas para as s\u00faas ilustraci\u00f3ns pertencen \u00e1 colecci\u00f3n numism\u00e1tica do Museo Fitzwilliam, de Cambridge.\nOutro estudo, algo menos recente, a\u00ednda que m\u00e1is espec\u00edfico, \u00e9 o de Ernesto Bernareggi, publicado en Mil\u00e1n en 1983 co t\u00edtulo de \"Moneta Langobardorum\". En particular, recolle os resultados de varios estudos publicados polo mesmo autor desde 1960. Neste caso, as referencias ind\u00edcanse como \"Bernareggi\" seguido do n\u00famero de clasificaci\u00f3n. \nUnha terceira fonte de catalogaci\u00f3n utilizada \u00e9 o \"BMC \"Vand\"\", \u00e9 dicir, o cat\u00e1logo das moedas dos v\u00e1ndalos e doutros pobos pertencentes ao Departamento de Moedas e Medallas do Museo Brit\u00e1nico, a cargo de Warwick William Wroth e publicado en Londres en 1911.\nOutra colecci\u00f3n salientable \u00e9 a de \"Civiche raccolte Archeologiche e Numismatiche\" de Mil\u00e1n, con sede no castelo Sforzesco e cuxa descrici\u00f3n se publicou en 1978 a cargo de Ermanno Arslan. Neste caso, a referencia m\u00e1is habitual \u00e9 a do apelido do editor seguido do n\u00famero de clasificaci\u00f3n.\nFinalmente, menos usado a nivel internacional a\u00ednda que igualmente salientable, \u00e9 o \"Corpus Nummorum Italicorum\" (CNI), que ilustra a colecci\u00f3n que pertenceu a V\u00edtor Manuel III. As moedas longobardas est\u00e1n presentes nos volumes IV (\"Pavia e le altre zecche minori della Lombardia\"), V (\"Milano\") e XI (\"zecche della Toscana\").\nMoedas imperiais.\nNa catalogaci\u00f3n das primeiras moedas cu\u00f1adas polos longobardos, imitaci\u00f3n das realizadas polos emperadores do Imperio Bizantino, util\u00edzanse como referencias dous traballos de publicaci\u00f3n relativamente recente: dunha banda o cat\u00e1logo da colecci\u00f3n Dumbarton Oaks (abreviado DOC) e doutra banda o estudo do numism\u00e1tico austr\u00edaco Wolfgang Hahn titulado \"Moneta Imperii Byzantini\" (abreviado MIB). As moedas a imitaci\u00f3n dos orixinais de Mauricio catal\u00f3ganse no primeiro volume do DOC e no segundo do MIB, entanto que as cu\u00f1adas a imitaci\u00f3n das de Heraclio e de Constante est\u00e1n no segundo volume do DOC e no terzo do MIB.\nAchados e tesouros.\nCo\u00f1\u00e9cense s\u00f3 cinco tesouros que incl\u00faan entre as s\u00faas moedas pezas\"nacionais\" longobardas, \u00e9 dicir, \"tremissis\" non pseudoimperiais. Destas cinco, s\u00f3 d\u00faas tiveron unha descrici\u00f3n precisa do seu contido:\nDos outros tres tesouros apenas se co\u00f1ecen datos:\nA maiores est\u00e1 o co\u00f1ecido como \"tesouro dr Lucca\", no que, ademais de moitas moedas locais, tam\u00e9n hab\u00eda algunha de Aistolfo e de Desiderio. Semella que se descubriu arredor de 1840, a\u00ednda que se esparexeu inmediatamente, polo que se desco\u00f1ecen m\u00e1is detalles.\nCecas longobardas.\nAs moedas dos longobardos baixo os dous derradeiros reis e baixo Carlomagno foro cu\u00f1adas en diversas cecas. Para algunhas, que supo\u00f1en un n\u00famero pequeno de exemplares, a identificaci\u00f3n da ceca \u00e9 incerta.\nO feito de que as moedas fosen cu\u00f1adas en diversas cecas testem\u00fa\u00f1ase en documentos que indican os nomes de diferentes maxistrados monetarios. \nPor outra banda, semella que a produci\u00f3n dos cu\u00f1os foi centralizada. Jecklin, citado no MEC, ao describir o tesouro de Ilanz indicou que hab\u00eda analox\u00edas moi pr\u00f3ximas entre cu\u00f1os provenientes de cecas diferentes e, nalg\u00fans casos, foi quen de identificar secuencias de cu\u00f1os. Bernareggi afondou nestas secuencias na s\u00faa an\u00e1lise das mesmas moedas publicada en 1977, traballo tam\u00e9n citado no MEC. Estes estudos tenderon a demostrar que s\u00f3 estaba activo un n\u00famero limitado de gravadores de cu\u00f1os e que nas outras cecas se limitaba ao labor de cu\u00f1axe mediante a t\u00e9cnica do martelo.\nA descentralizaci\u00f3n foi causada, para Grierson e Blackburn, pola vantaxe de producir moeda al\u00ed onde fose m\u00e1is doada a extracci\u00f3n do metal de cu\u00f1axe. Segundo o \"Honorantie civitatis Papie\", nos r\u00edos dos Alpes Peninos a\u00ednda se atopaba ouro durante a dinast\u00eda saxoa ou otoniana (s\u00e9culos IX a XI), o que explicar\u00eda a presenza de cecas en asentamentos menores de poboaci\u00f3n, como Castelnovate, Pombia e Castelseprio.\nDesco\u00f1\u00e9cense as cecas que estaban activas antes de Desiderio. Desde Cuniperto en adiante hai letras ou ligaduras nos campos das moedas que indican a s\u00faa ceca, entre as que son frecuentes M, S ou SE, e V, que se pensa que poder\u00edan corresponder, respectivamente, a Mil\u00e1n, Castelseprio e Vercelli. Existen tam\u00e9n outras letras (LD, H ou G) \u00e1s que non \u00e9 hoxe posible a asignaci\u00f3n dunha ceca, entre as cales o B \u00e9 o que aparece con m\u00e1is frecuencia na zona toscana. As\u00ed as cousas, calquera tentativa de identificaci\u00f3n destas cecas \u00e9 sumamente incerta.\nAs cecas longobardas identificadas con certeza son:\nPesos e lei.\nOs longobardos utilizaron inicialmente para as s\u00faas emisi\u00f3ns de moeda o padr\u00f3n monetario bizantino da s\u00faa \u00e9poca, baseado nun s\u00f3lido dividido en tres \"tremissis\", cada un deles composto por oito siliquas. O peso te\u00f3rico dos \"tremissis\" era de 1,52 gramos, a\u00ednda que o peso medio dos exemplares co\u00f1ecidos das emisi\u00f3ns pseudoimperiais non pasa de 1,45 gramos (un peso m\u00e1is en li\u00f1a coas cu\u00f1axes bizantinas do s\u00e9culo VIII).\nXa no caso das moedas reais cu\u00f1adas a nome de Cuniperto e de Ariperto II, o peso tendeu a ascender ata os 1,35 gramos con respecto aos 1,45 gramos das emisi\u00f3ns inmediatamente precedentes. Coas moedas de Liutprando deuse unha nova ca\u00edda do peso, ata arredor de 1,25 gramos. Isto suxerir\u00eda que un \"tremissis\" cun peso te\u00f3rico de 1,24 gramos corresponder\u00eda aun s\u00f3lido de 20 siliquas, en lugar das 24 dos s\u00f3lidos anteriores. A hip\u00f3tese poder\u00edase confirmar cunha glosa ao artigo 346 do Edicto de Rothari presente no manuscrito da \"Biblioteca Cavense\" (da Abad\u00eda de Cava) citado por Grierson. Por outra banda, este peso supor\u00eda un ali\u00f1amento co peso da moeda bizantina desa \u00e9poca cu\u00f1ada en Italia.\nAs moedas longobardas do tesouro de Ossi te\u00f1en un peso medio de 1,23 graos, e var\u00edan entre un m\u00ednimo de 1,17 e un m\u00e1ximo de 1,27 gramos, en tanto que as moedas bizantinas presentes no mesmo tesouro te\u00f1en un peso medio de 1,20 gramos, con valores que oscilan entre 1,10 e 1,24 gramos.\nBaixo o mandato de Rachis houbo unha nova diminuci\u00f3n do peso e o \"tremissis\" baixou a 1,05 gramos, un peso que foi asumido polas posteriores emisi\u00f3ns dos seus sucesores.\nO \u00fanico estudo acerca da lei do ouro utilizado nas cu\u00f1axes longobardas foi o publicado por Andrew Oddy, citado por Grierson e Blackburn e baseado na an\u00e1lise dun n\u00famero limitado de moedas: as do Museo Brit\u00e1nico e as da que aquela era a colecci\u00f3n do propio Grierson, agora no Fitzwilliam Museum. O m\u00e9todo utilizado foi o da densidade relativa, baseado no principio de Arqu\u00edmedes. Da an\u00e1lise de Oddy que as moedas pseudoimperiais do norte de Italia e da Toscana se distribu\u00edron en dous grupos: o primeiro cun ouro dunha pureza do 90 % e o segundo cunha lei do 80 %. Coas primeiras emisi\u00f3ns reais, a lei alcanzou o 95 %, mais despois de Ariperto II parece que houbo d\u00faas reduci\u00f3ns sucesivas: a primeira ata unha lei do 70 % e a segunda mesmo ata o 50 %. Xa que logo, as derradeiras emisi\u00f3ns monetarias de ouro do reino longobardo posu\u00edan un contido neto de ouro de s\u00f3 un terzo, con respecto \u00e1s primeiras cu\u00f1axes."}
{"id": "499692", "revid": "65337", "url": "https://gl.wikipedia.org/wiki?curid=499692", "title": "Moedas longobardas", "text": ""}
{"id": "499693", "revid": "1131", "url": "https://gl.wikipedia.org/wiki?curid=499693", "title": "Veigas de Camba", "text": ""}
{"id": "499694", "revid": "15490", "url": "https://gl.wikipedia.org/wiki?curid=499694", "title": "Tuscia", "text": ""}
{"id": "499698", "revid": "23204", "url": "https://gl.wikipedia.org/wiki?curid=499698", "title": "Heleni", "text": ""}
{"id": "499699", "revid": "23204", "url": "https://gl.wikipedia.org/wiki?curid=499699", "title": "Arrotrebos", "text": ""}
{"id": "499700", "revid": "89787", "url": "https://gl.wikipedia.org/wiki?curid=499700", "title": "Red Sparowes", "text": "Red Sparowes \u00e9 unha banda estadounidense de post-rock procedente dos \u00c1nxeles formada por membros pasados e actuais dos grupos Isis, Marriages, The Nocturnes, Halifax Pier, Angel Hair e Pleasure Forever. O seu son \u00e9 un rock experimental influenciado polas paisaxes sonoras, cun uso pouco com\u00fan da pedal steel guitar."}
{"id": "499701", "revid": "5863", "url": "https://gl.wikipedia.org/wiki?curid=499701", "title": "Miguel P\u00e9rez Romero", "text": "Miguel P\u00e9rez Romero, nado en Madrid en 1948, \u00e9 un profesor e tradutor ao galego e especialista na obra de William Shakespeare.\nTraxectoria.\nFillo de pais ori\u00fandos da comarca do Ribeiro, P\u00e9rez Romero dedicouse profesionalmente \u00e1 docencia.\nDestaca como tradutor do ingl\u00e9s ao galego dunha parte importante das obras do dramaturgo William Shakespeare. S\u00faas foron as primeiras traduci\u00f3ns publicadas en galego de \"Hamlet\", \"Otelo\", \"Macbeth\", \"Noite de reis\", \"Romeo e Xulieta\" ou \"A tempestade\"."}
{"id": "499702", "revid": "102241", "url": "https://gl.wikipedia.org/wiki?curid=499702", "title": "Lingua nuraga", "text": "O nurago, tam\u00e9n co\u00f1ecido como paleosardo ou protosardo, \u00e9 unha lingua extinta, ou quizais un conxunto de linguas, falada na illa mediterr\u00e1nea de Sarde\u00f1a polo antigo pobo sardo durante a era nuraga. Despois da conquista romana e do estabelecemento dunha provincia espec\u00edfica, produciuse un proceso de cambio de lingua no cal o lat\u00edn se converteu pouco a pouco na \u00fanica lingua falada polos habitantes da illa. Crese que o nurago deixou a s\u00faa pegada na onom\u00e1stica da illa, as\u00ed como nos top\u00f3nimos, os cales semellan preservar sufixos gramaticais, e un n\u00famero de palabras na lingua sarda moderna."}
{"id": "499703", "revid": "23204", "url": "https://gl.wikipedia.org/wiki?curid=499703", "title": "Paleosardo", "text": ""}
{"id": "499704", "revid": "23204", "url": "https://gl.wikipedia.org/wiki?curid=499704", "title": "Lingua paleosarda", "text": ""}
{"id": "499705", "revid": "23204", "url": "https://gl.wikipedia.org/wiki?curid=499705", "title": "Protosardo", "text": ""}
{"id": "499706", "revid": "23204", "url": "https://gl.wikipedia.org/wiki?curid=499706", "title": "Lingua protosarda", "text": ""}
{"id": "499707", "revid": "1131", "url": "https://gl.wikipedia.org/wiki?curid=499707", "title": "Mar\u00eda Fe Gonz\u00e1lez", "text": "Mar\u00eda Fe Gonz\u00e1lez Fern\u00e1ndez \u00e9 unha tradutora galega.\nTraxectoria.\nTen unha dilatada traxectoria profesional como tradutora do ingl\u00e9s para o galego. Foi a responsable de verter \u00e1 lingua galega obras de autores como Mary Wollstonecraft, Mary Beard, Margaret Cavendish, Jonathan Swift ou Laurie Lee. Ten traballado con editoriais como Trifolium, H\u00e9rcules, Hugin e Munin, Rinoceronte, Galaxia, Kalandraka ou Sotelo Blanco.\nDe xeito puntual, traduciu en t\u00e1ndem con Armando Requeixo, como foi o caso da obra \"Don Ram\u00f3n Mar\u00eda del Valle-Incl\u00e1n\", de Ram\u00f3n G\u00f3mez de la Serna."}
{"id": "499709", "revid": "6939", "url": "https://gl.wikipedia.org/wiki?curid=499709", "title": "Mar\u00eda Fe Gonz\u00e1lez Fern\u00e1ndez", "text": ""}
{"id": "499710", "revid": "88215", "url": "https://gl.wikipedia.org/wiki?curid=499710", "title": "Estrella Castrill\u00f3n Vidal", "text": ""}
{"id": "499711", "revid": "23204", "url": "https://gl.wikipedia.org/wiki?curid=499711", "title": "Rexeneraci\u00f3n", "text": "En biolox\u00eda, a rexeneraci\u00f3n \u00e9 o proceso de renovaci\u00f3n, restauraci\u00f3n, e crecemento que fai aos xenomas, c\u00e9lulas, organismos, e ecosistemas resilientes a acontecementos ou flutuaci\u00f3ns naturais que causan perturbaci\u00f3n ou dano. T\u00f3dalas especies te\u00f1en capacidade de rexeneraci\u00f3n, dende as bacterias at\u00e9 os humanos. A rexeneraci\u00f3n pode ser ora completa onde o novo tecido \u00e9 o mesmo que o tecido perdido, ora incompleta onde despois do tecido necr\u00f3tico v\u00e9n a fibrose. No seu nivel m\u00e1is elemental, a rexeneraci\u00f3n est\u00e1 mediada por procesos moleculares de regulaci\u00f3n x\u00e9nica. Por\u00e9n, a rexeneraci\u00f3n en biolox\u00eda adoita facer referencia a procesos morfox\u00e9nicos que caracterizan os trazos de plasticidade fenot\u00edpica que permiten aos organismos multicelulares reparar e manter a integridade dos seus estados fisiol\u00f3xicos e morfol\u00f3xicos. Por enriba do nivel xen\u00e9tico, a rexeneraci\u00f3n est\u00e1 fundamentalmente regulada por procesos celulares asexuais. A rexeneraci\u00f3n \u00e9 diferente da reproduci\u00f3n. Por examplo, o x\u00e9nero hydra realiza a rexeneraci\u00f3n mais reprod\u00facese polo m\u00e9todo da xemaci\u00f3n."}
{"id": "499712", "revid": "23204", "url": "https://gl.wikipedia.org/wiki?curid=499712", "title": "Rexeneraci\u00f3n (biolox\u00eda)", "text": ""}
{"id": "499713", "revid": "4817", "url": "https://gl.wikipedia.org/wiki?curid=499713", "title": "Iridium", "text": "Iridium \u00e9 un sistema de comunicaci\u00f3ns por sat\u00e9lite que proporciona servizos de voz e datos por todo o mundo.\nCaracter\u00edsticas.\nOs sat\u00e9lites Iridium est\u00e1n distribu\u00eddos en planos orbitais de 86,4\u00ba de inclinaci\u00f3n e 780 km de altura e intercon\u00e9ctanse entre si para reenviar os sinais ao punto do planeta que sexa necesario. Foron constru\u00eddos por Motorola e Lockheed Martin usando o bus LM-700A e eran lanzados en grupos de varios con cada foguete. A constelaci\u00f3n Iridium foi substitu\u00edda por Iridium-NEXT a partir de 2016."}
{"id": "499715", "revid": "27155", "url": "https://gl.wikipedia.org/wiki?curid=499715", "title": "Inmunidade causada por efector", "text": "A inmunidade causada por efector ou inmunidade desencadeada por efector (abreviada na literatura inglesa como ETI, de \"Effector-triggered immunity\") \u00e9 unha propiedade do sistema inmunitario innato. A inmunidade causada por efector foi identificada primeiramente en plantas, pero tam\u00e9n se identificou en c\u00e9lulas animais.\nO sistema inmunitario innato \u00e9 com\u00fan a todos os organismos multicelulares e forma a primeira li\u00f1a de defensa contra os pat\u00f3xenos. As c\u00e9lulas infectadas reco\u00f1ecen que est\u00e1n sufrindo un ataque ao detectaren o pat\u00f3xeno directamente por medio dos padr\u00f3ns moleculares asociados a pat\u00f3xenos (PAMPs) que ten este, que se unen a receptores de reco\u00f1ecemento de padr\u00f3n (PRRs) das c\u00e9lulas do h\u00f3spede. As c\u00e9lulas do h\u00f3spede tam\u00e9n reco\u00f1ecen o pat\u00f3xeno por inmunidade causada por efector, na cal as c\u00e9lulas do h\u00f3spede son alertadas da presenza do pat\u00f3xeno polos danos causados polas toxinas ou mol\u00e9culas efectoras do pat\u00f3xeno."}
{"id": "499716", "revid": "25871", "url": "https://gl.wikipedia.org/wiki?curid=499716", "title": "Inmunidade desencadeada por efector", "text": ""}
{"id": "499719", "revid": "65337", "url": "https://gl.wikipedia.org/wiki?curid=499719", "title": "Ceca de Lugo", "text": ""}
{"id": "499720", "revid": "1131", "url": "https://gl.wikipedia.org/wiki?curid=499720", "title": "Alume", "text": "Alume \u00e9 o nome xen\u00e9rico dunha clase importante de compostos qu\u00edmicos -os sulfatos duplos dodecahidratados\u2014 formados polo sulfato dun metal trivalente, especialmente o aluminio (pero tam\u00e9n cromo ou ferro, ou amonio), e outro dun metal monovalente (sodio, potasio ou prata), de f\u00f3rmula xeral AB(SO4)2\u00b712H2O. \nXeralmente o termo alume ref\u00edrese ao alume pot\u00e1sico, KAl(SO4)2\u00b712H2O, ou ao seu equivalente natural, a pedra alume.\nUnha caracter\u00edstica destac\u00e1bel dos alumes \u00e9 que son equimoleculares, porque por cada mol\u00e9cula de sulfato trivalente hai unha mol\u00e9cula de sulfato do outro metal, e cristalizan hidratados con doce mol\u00e9culas de auga.\nO alume pot\u00e1sico \u00e9 un adstrinxente, e antis\u00e9ptico. Os antigos gregos e romanos xa o empregaban como adstrinxente e fixador para as tinguiduras.\nA pedra alume tam\u00e9n se usa, despois de humedecida, como coagulante en pequenas feridas. Ademais, o alume \u00fasase na composici\u00f3n de desodorizantes, xa que as s\u00faas propiedades antis\u00e9pticas eliminan as bacterias que causan mal cheiro, e permiten unha transpiraci\u00f3n inodora."}
{"id": "499724", "revid": "27155", "url": "https://gl.wikipedia.org/wiki?curid=499724", "title": "TRIF", "text": "O TRIF ou TICAM1 \u00e9 un adaptador que responde \u00e1 activaci\u00f3n de receptores de tipo Toll (TLRs). \u00c9 un mediador nunha fervenza bastante atrasada de reacci\u00f3ns dun conxunto de d\u00faas fervenzas de sinalizaci\u00f3n asociadas a TLRs, das que a outra \u00e9 dependente dun adaptador MyD88.\nOs receptores de tipo Toll (TLRs) reco\u00f1ecen compo\u00f1entes espec\u00edficos de invsaores microbianos e activan unha resposta inmune a eses pat\u00f3xenos. Despois de que eses receptores reco\u00f1ecen padr\u00f3ns patoxenicos altamente conservados, act\u00edvase unha fervenza de sinalizaci\u00f3n augas abaixo para estimular a liberaci\u00f3n de citocinas inflamatorias e quimiocinas, as\u00ed como regula \u00e1 alza a expresi\u00f3n de c\u00e9lulas inmunes. Todos os TLRs te\u00f1en un dominio TIR que inicia a fervenza de sinalizaci\u00f3n por medio de adaptadores TIR. Os adaptadores son plataformas que organizan fervenzas de sinalizaci\u00f3n augas abaixo que orixinan unha resposta celular espec\u00edfica despois da exposici\u00f3n a un determinado pat\u00f3xeno.\nNome.\nTRIF son as siglas coas que se co\u00f1ece tradicionalmente esta mol\u00e9cula, procedentes do ingl\u00e9s \"TIR-domain-containing adapter-inducing interferon-\u03b2\", \u00e9 dicir, interfer\u00f3n beta indutor do adaptador que cont\u00e9n un dominio TIR. Non obstante, actualmente o seu s\u00edmbolo oficial \u00e9 TICAM1, do ingl\u00e9s \"TIR-domain-containing adapter molecule 1\" ou mol\u00e9cula adaptadora que cont\u00e9n un dominio TIR. O seu nome aprobado para o HGNC \u00e9 mol\u00e9cula adaptadora do receptor de tipo Toll 1 (ver HUGO cadro de datos).\nEstrutura.\nO TRIF est\u00e1 primeirmente activo no bazo e a mi\u00fado est\u00e1 regulado cando MyD88 \u00e9 deficiente no f\u00edgado, indicando unha regulaci\u00f3n espec\u00edfica de \u00f3rgano de v\u00edas de sinalizaci\u00f3n. Curiosamente, hai unha falta de redundancia na v\u00eda de sinalizaci\u00f3n de TLR4 que causa a evasi\u00f3n microbiana da resposta inmune no h\u00f3spede cando ocorren mutaci\u00f3ns nos intermediarios da v\u00eda. Tres motivos de uni\u00f3n a TRAF presentes na rexi\u00f3n amino terminal do TRIF son necesarios para a asociaci\u00f3n con TRAF6. A destruci\u00f3n destes motivos reduce a activaci\u00f3n de NF-\u03baB, un factor de transcrici\u00f3n que \u00e9 tam\u00e9n activado polo dominio carboxilo terminal de TRIF na regulaci\u00f3n \u00e1 alza de citocinas e mol\u00e9culas inmunes coestimuladoras. Este dominio recruta a prote\u00edna que interacciona co receptor (RIP1) e tam\u00e9n con RIP3 por medio do motivo de interacci\u00f3n homot\u00edpico RIP. As c\u00e9lulas deficientes no xene RIP1 mostran unha activaci\u00f3n atenuada feita por TLR3 de NF-\u03baB, o que indica o uso do xene RIP1 na activaci\u00f3n de TRIF augas abaixo, a diferenza doutros TLRs que usan prote\u00ednas IRAK para a activaci\u00f3n de NF-\u03baB.\n\u00c1reas de investigaci\u00f3n.\nAs investigaci\u00f3ns sobre a funci\u00f3n do TRIF son de grande importancia en varios campos de investigaci\u00f3n biom\u00e9dica. A patox\u00e9nese de enfermidades infecciosas, shock s\u00e9ptico, crecemento de tumores e artrite reumatoide te\u00f1en estreitos v\u00ednculos coas v\u00edas de sinalizaci\u00f3n de TLR, especificamente coa de TRIF. Comprender mellor a v\u00eda de TRIF ser\u00e1 \u00fatil terapeuticamente no desenvolvemento de vacinas e tratamentos que poden controlar a inflamaci\u00f3n asociada e as respostas antivirais. Os experimentos con ratos de tipo silvestre e deficientes en TRIF son cruciais para entender as respostas coordinadas das v\u00edas dos TLRs. C\u00f3mpre estudar os efectos coordinados destas v\u00edas para comprendermos as complexas respostas iniciadas por TRIF."}
{"id": "499725", "revid": "27155", "url": "https://gl.wikipedia.org/wiki?curid=499725", "title": "TICAM1", "text": ""}
{"id": "499727", "revid": "55340", "url": "https://gl.wikipedia.org/wiki?curid=499727", "title": "Lisbeth Palme", "text": "Anna \"Lisbeth\" Christina Palme, nada Beck-Friis en Estocolmo o 14 de marzo de 1931 e finada na mesma cidade o 18 de outubro de 2018 , foi unha psic\u00f3loga infantil sueca, presidenta da UNICEF (1990-1991) e muller do primeiro ministro, Olof Palme dende 1956 ata a s\u00faa morte en 1986.\nTraxectoria.\nProced\u00eda dunha familia da nobreza sueca, os Beck-Friis. Seu pai era o enxe\u00f1eiro civil Christian Beck-Friis e s\u00faa nai Anna-Lisa, de solteira Boll\u00edng. Tras rematar os seus estudos na \"Nya Elementarskolan f\u00f6r flickor\" en 1950 cursou estudos na Universidade de Estocolmo ata licenciarse en 1955. Ao ano seguinte casou co pol\u00edtico Olof Palme o 9 de xu\u00f1o de 1956, que se converteu en primeiro ministro sueco, primeiro entre 1969 e 1976 e de novo de 1982 a 1986., con quen tivo tres fillos: Joakim, M\u00e5rten e Mattias.\nLisbeth Palme traballou como psic\u00f3loga infantil, durante un tempo para o Consello do Condado de Estocolmo e despois na Administraci\u00f3n social de Estocolmo. Foi presidenta do Comit\u00e9 da UNICEF sueca entre 1987 e 1999 e presidenta internacional de UNICEF de 1990 a 1991. Entre outras tarefas internacionais, foi membro do Comit\u00e9 das Naci\u00f3ns Unidas para os Dereitos do Neno en 1998 e formou parte do comit\u00e9 da Uni\u00f3n Africana que investigou o xenocidio de Ruanda e que presentou as s\u00faas conclusi\u00f3ns no ano 2000. Lisbeth Palme tam\u00e9n estivo implicada na expansi\u00f3n dos xard\u00edns de infancia suecos. \nNo asasinato de Olof Palme en 1986, Lisbeth Palme foi a testemu\u00f1a do asasinato, o 28 de febreiro de 1986, do seu marido m\u00e1is pr\u00f3xima e durante unha dilixencia de reco\u00f1ecemento, sinalou que fora Christer Pettersson o asasino. Mais, segundo un detective presente, tam\u00e9n comentou que era evidente que Pettersson era alc\u00f3lico o que se poder\u00eda interpretar que xa se informarara previamente e sab\u00eda que esa persoa ti\u00f1a problemas co alcol mais as drogas o que se consideraba que deterioraba a credibilidade do seu testemu\u00f1o. Ao longo dos anos, diversos expertos, apuntaron a posibilidade que Lisbeth identificara o home errado."}
{"id": "499729", "revid": "89787", "url": "https://gl.wikipedia.org/wiki?curid=499729", "title": "Anafilaxe", "text": "A anafilaxe \u00e9 unha reacci\u00f3n inmunitaria severa, xeneralizada, de r\u00e1pida instalaci\u00f3n e potencialmente mortal, ante o contacto do organismo cunha substancia que provoca alerxia. \nCaracter\u00edsticas.\nCon maior frecuencia \u00e9 o resultado de reacci\u00f3ns inmunol\u00f3xicas aos alimentos, medicamentos e picadas de insectos, pero p\u00f3dea inducir un axente capaz de producir unha desgranulaci\u00f3n espont\u00e1nea, sist\u00e9mica, de mastocitos ou bas\u00f3filos.\nA anafilaxe difer\u00e9nciase da alerxia pola extensi\u00f3n da reacci\u00f3n inmunitaria que compromete particularmente ao sistema respiratorio e ao cardiovascular. Cando nas manifestaci\u00f3ns da anafilaxe se pon en risco inmediato e repentino a vida do paciente, util\u00edzase o termo choque anafil\u00e1ctico.\nO risco de choque anafil\u00e1ctico pode ocorrer cando se utilizan medios de contraste en radiolox\u00eda, ou se aplican alg\u00fans f\u00e1rmacos terap\u00e9uticos que se comportan como al\u00e9rxenos aos cales o suxeito est\u00e1 sensibilizado.\nO termo anafilaxe foi acu\u00f1ado por Charles Robert Richet, que foi galardoado co Premio Nobel de Medicina de 1913, en reco\u00f1ecemento aos seus traballos sobre a anafilaxe."}
{"id": "499730", "revid": "22795", "url": "https://gl.wikipedia.org/wiki?curid=499730", "title": "Choque anafil\u00e1ctico", "text": ""}
{"id": "499732", "revid": "27155", "url": "https://gl.wikipedia.org/wiki?curid=499732", "title": "Shock", "text": ""}
{"id": "499736", "revid": "98629", "url": "https://gl.wikipedia.org/wiki?curid=499736", "title": "Segundo Pampill\u00f3n Rodr\u00edguez", "text": "Segundo Pampill\u00f3n Rodr\u00edguez, nado en Tameiga (Mos) o 24 de marzo de 1907 e finado en 1980, foi un empresario e pol\u00edtico galego.\nTraxectoria.\nFillo de Anacleto Pampill\u00f3n S\u00edo. Cursou estudos primarios e secundarios nos Salesianos de Vigo e f\u00edxose perito mercantil. Foi administrador da empresa madeireira da s\u00faa familia en Sangui\u00f1eda. Na II Rep\u00fablica fundou en Mos Acci\u00f3n Republicana. Integrouse despois en Izquierda Republicana. Logo do triunfo do Frente Popular foi nomeado membro da xestora de Mos e elixido alcalde en marzo de 1936. Co golpe de Estado do 18 de xullo de 1936 foi detido e estivo preso no c\u00e1rcere de Tui e logo en Vigo. Logrou fuxir a Portugal onde foi reclamado polo seu irm\u00e1n que viv\u00eda na Arxentina. Xulgado en Vigo por rebeli\u00f3n militar, foi sobresido provisionalmente. Chegou a Buenos Aires en 1937 e integrouse no Centro Republicano Espa\u00f1ol. En 1960 foi membro do Consello de Galicia. Foi o impulsor do Instituto de Cultura Galega do Centro Galego de Buens Aires. Dedicouse ao xornalismo radial participando do programa \"Galiza en Am\u00e9rica\" de Radio Nacional de Buenos Aires e colaborou con Lu\u00eds Seoane no programa \"Galicia Emigrante\". Retornou a Galicia en 1958 para dirixir a f\u00e1brica familiar. Volveu a Arxentina en 1962.\nReco\u00f1ecementos.\nO 2 de agosto de 1997 o concello de Mos tributoulle unha homenaxe p\u00f3stuma, e p\u00faxolle o seu nome a unha r\u00faa.\nVida persoal.\nCasou no Porri\u00f1o con Mar\u00eda del Carmen Paz Dom\u00ednguez, filla do m\u00e9dico Manuel Paz Varela, en 1932."}
{"id": "499737", "revid": "1888", "url": "https://gl.wikipedia.org/wiki?curid=499737", "title": "Anacleto Pampill\u00f3n S\u00edo", "text": "Anacleto Pampill\u00f3n S\u00edo, nado en Mos e finado en Sangui\u00f1eda o 28 de decembro de 1947, foi un empresario e pol\u00edtico galego.\nTraxectoria.\nFillo de Francisco Pampill\u00f3n e Juana S\u00edo de Petelos. Creou en 1904 a empresa madeireira Serrer\u00edas Pampill\u00f3n en Sangui\u00f1eda. Na II Rep\u00fablica foi elixido alcalde de Mos en 1931. Permaneceu no cargo at\u00e9 1934. Finou en Mos o 28 de decembro de 1947.\nVida persoal.\nCasou con Claudina Rodr\u00edguez Lira e foi pai de Segundo Pampill\u00f3n Rodr\u00edguez."}
{"id": "499738", "revid": "27155", "url": "https://gl.wikipedia.org/wiki?curid=499738", "title": "Kanamicina", "text": ""}
{"id": "499741", "revid": "102241", "url": "https://gl.wikipedia.org/wiki?curid=499741", "title": "Lingua p\u00fanica", "text": "A lingua p\u00fanica, tam\u00e9n chamada cananeo ou fenicio-p\u00fanico, \u00e9 unha variedade extinta da lingua fenicia, unha lingua cananita da familia sem\u00edtica. Foi falada no noroeste de \u00c1frica e en varias illas mediterr\u00e1neas polos p\u00fanicos durante a antig\u00fcidade cl\u00e1sica, dende o s\u00e9culo -VIII at\u00e9 o s\u00e9culo VI."}
{"id": "499742", "revid": "23204", "url": "https://gl.wikipedia.org/wiki?curid=499742", "title": "Pobo susu", "text": "Os susu son un pobo mand\u00e9 de \u00c1frica Occidental que vive principalmente na Guinea e no noroeste de Serra Leoa, particularmente no distrito de Kambia. Un grupo moi influente na Guinea, existen pequenas comunidades de susu nos estados veci\u00f1os de Guinea-Bissau e o Senegal.\nOs susu son unha sociedade patrilineal, predominante musulm\u00e1, que favorece os matrimonios end\u00f3xenos entre curm\u00e1s con fogares polix\u00ednicos com\u00fans. Te\u00f1en un sistema de castes como t\u00f3dolos pobos de fala mandinga de \u00c1frica Occidental, onde os artes\u00e1ns como os ferreiros, os carpinteiros, os m\u00fasicos, os xoieiros e encoiradores son castes separados que se cre que descenden da escravitude da \u00e9poca medieval."}
{"id": "499743", "revid": "23204", "url": "https://gl.wikipedia.org/wiki?curid=499743", "title": "Lingua susu", "text": "A lingua susu (cuxo end\u00f3nimo \u00e9 \"Sosoxi\") \u00e9 a lingua do pobo susu falada na Guinea e Serra Leoa, en \u00c1frica occidental. Forma parte da familia ling\u00fc\u00edstica mand\u00e9.\n\u00c9 unhas das linguas nacionais da Guinea e \u00e9 falada principalmente na rexi\u00f3n litoral do pa\u00eds.\nHistoria.\nA lingua foi usada historicamente polos pobos costeiros da Guinea e Serra Leoa como lingua franca. A primeira mostra de literatura en lingua susu foi unha traduci\u00f3n dos sete primeiros cap\u00edtulos do Evanxeo de Mateu, traducidos por John Godfrey Wilhelm da Church Mission Society. Foi publicada en Londres como \"Lingjili Matthew\" no ano 1816. J.G. Wilhelm traduciu tam\u00e9n unha parte considerable do Novo Testamento, mais semella que s\u00f3 unha poucas partes foron finalmente publicadas."}
{"id": "499745", "revid": "88215", "url": "https://gl.wikipedia.org/wiki?curid=499745", "title": "David V\u00e1zquez", "text": ""}
{"id": "499746", "revid": "23204", "url": "https://gl.wikipedia.org/wiki?curid=499746", "title": "Zvizdan", "text": "Zvizdan \u00e9 un filme croata de 2015 dirixido por Dalibor Matani\u0107. Estreouse na secci\u00f3n Un Certain Regard do Festival Internacional de Cinema de Cannes de 2015, onde ga\u00f1ou o Premio de Xurado. \u00c9 o primeiro filme croata en ser estreado en Cannes dende a independencia do pa\u00eds en 1991. O filme foi escollido como candidato de Croacia para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "499749", "revid": "32797", "url": "https://gl.wikipedia.org/wiki?curid=499749", "title": "Turodos", "text": "Os turodos (en ) ou aquiflavienses eran unha antiga tribo celta de Gallaecia, un pobo galaico bracarense que viv\u00eda no norte do actual Portugal, na rexi\u00f3n de Tras os Montes arredor de Chaves, e nas \u00e1reas fronteirizas da actual Galicia. \nO seu centro ou capital era \"Aquae Laiae\" (identificado co castro de San Cibrao de Las), situado no tramo medio do r\u00edo Mi\u00f1o, a 18 quil\u00f3metros da cidade de Ourense. O castro ocupa terreos pertencentes aos concellos de Punx\u00edn e de San Amaro, nas parroquias de San Xo\u00e1n de Ourantes e San Cibrao de Las, identificado por Hidacio como \"municipium Lais\" na s\u00faa Cr\u00f3nica.\nPadr\u00f3n dos pobos.\nO nome deste pobo aparece nomeado como aquiflavienses no padr\u00f3n dos pobos, unha columna conmemorativa da construci\u00f3n da ponte romana de Chaves (Portugal), colocada sobre da mesma obra, que salva o r\u00edo T\u00e1mega. A ep\u00edgrafe dedicatoria cont\u00e9n unha lista de dez dos pobos ind\u00edxenas galaicos bracarenses (citados como \"civitates\" no orixinal) da Gallaecia que colaboraran no erguemento da citada ponte.\nEp\u00edgrafe.\nIMP CAES VESP AVG PONT / MAX TRIB POT X IMP XX PROCOS IX / IMP VESP CAES AVG F PONT TRIB / POT VIII IMP XIIII COS VI / ... / C CALPETANO RANTIO QUIRINALI VAL FESTO LEG AVG PR PR / D CORNELIO MECIANO LEG AVG / L ARRVNTIO MAXIMO PROC AVG / LEG VII GEM FEL / CIVITATES X / AQUEFLAVIENSES AOBRIGENS / BSALI COELERNI EQUAESI / INTERAMICE LIMICI AEBISOC / QUARQUERNI TAMAGANI\n\"Sendo Emperador C\u00e9sar Vespasiano Augusto, Pont\u00edfice M\u00e1ximo, con poder tribunicio por d\u00e9cima vez, Emperador vix\u00e9simo, pai da patria, c\u00f3nsul por novena vez, sendo emperador tam\u00e9n Tito Vespasiano C\u00e9sar, fillo do Augusto, Pont\u00edfice, con poder tribunicio por oitava vez, Emperador D\u00e9cimo cuarto, c\u00f3nsul por s\u00e9tima (...) sendo legado de Augusto o Propretor Caio Calpetano Rancio Quirinal Valerio Festo e sendo Legado do Augusto, Decio Cornelio Meciano e procurador do mesmo Augusto, Lucio Arruncio Maximo, a Lexi\u00f3n S\u00e9tima X\u00e9mina F\u00e9lix e dez cidades, a saber: os Aquiflavienses, os Avobriguenses, os Bibalos, os Coelernos, os Equaesos, os Interamnicos, os L\u00edmicos, os Nebisocos, os Quarquernos e os Tamaganos (...).\"\nA respecto das li\u00f1as que faltan hai acordo entre os especialistas en considerar que foran eliminadas referencias ao Emperador Domiciano en virtude de \"damnatio memoriae\"."}
{"id": "499751", "revid": "23204", "url": "https://gl.wikipedia.org/wiki?curid=499751", "title": "Aquiflavienses", "text": ""}
{"id": "499752", "revid": "23204", "url": "https://gl.wikipedia.org/wiki?curid=499752", "title": "Turodi", "text": ""}
{"id": "499754", "revid": "89787", "url": "https://gl.wikipedia.org/wiki?curid=499754", "title": "Faustino Su\u00e1rez", "text": "Faustino Su\u00e1rez Moledo, nado en Olveira, Dumbr\u00eda, o 11 de outubro de 1968, \u00e9 un copiloto galego de rallys. Ga\u00f1ou cinco veces xunto a Manuel Senra o Campionato de Galicia de Rally, sendo o segundo copiloto m\u00e1is laureado, s\u00f3 por detr\u00e1s de Estrella Castrill\u00f3n.\nTraxectoria.\nInicios (1991-1994).\nSoldador de profeso\u00f3n, iniciouse como copiloto correndo con Jes\u00fas Manuel Campos, de Senra Sport, en 1991 por recomendaci\u00f3n do xefe da escudar\u00eda e veci\u00f1o seu, Manuel Senra. Correu con Campos ata 1994 e en 1995 pasou a ser o copiloto de Senra, despois de que o copiloto deste, Pepe Maceiras, deixase os rallys. Anteriormente xa disputara con Senra un rally de terra, o Rally de Terra de Ourense de 1992.\nPrimeiros anos con Senra (1995-2000).\nEn 1995 logrou a s\u00faa primeira vitoria, o Rally de Porri\u00f1o, a bordo dun Peugeot 306 Maxi, e ao ano seguinte ga\u00f1ou o Rally Villa de Luarca asturiano. En 1997 conseguiu a s\u00faa primeira vitoria no Campionato de Galicia de Rally, o Rally do Albari\u00f1o. En 1998 venceron no Rally de Ferrol e en 1999 proclam\u00e1ronse subcampi\u00f3ns galegos por detr\u00e1s de Germ\u00e1n e Estrella Castrill\u00f3n, despois de ga\u00f1ar o Rally Botafumeiro e o Albari\u00f1o e quedaren segundos por detr\u00e1s dos Castrill\u00f3n no Cocido, en Nar\u00f3n e en Ferrol. Chegaron \u00e1 \u00faltima proba, o Rally de Noia con s\u00f3 15 puntos menos que Castrill\u00f3n e lideraron a carreira ata o \u00faltimo treito onde o coche sufriu un fallo el\u00e9ctrico, tendo que abandonar e perdendo o campionato a falta de s\u00f3 catro quil\u00f3metros. A tempada 2000 foi un novo duelo entre eles e os Castrill\u00f3n, repart\u00edndose as vitorias das sete probas, sendo catro delas para o equipo Senra-Su\u00e1rez. Con todo, o seu abandono por avar\u00eda en Nar\u00f3n e descualificaci\u00f3n por exceso de penalizaci\u00f3ns no Albari\u00f1o impediulles ga\u00f1ar o seu primeiro t\u00edtulo. \nPentacampi\u00f3n de Galicia (2001-2005).\nComezaron 2001 cunha vitoria no Rali do Cocido, e cun terceiro posto no Rally de Noia. Na proba noiesa Germ\u00e1n Castrill\u00f3n, que chegara en primeiro lugar, foi descualificado pola falta dun libro de ruta da s\u00faa copiloto, Estrella Castrill\u00f3n. Como protesta os Castrill\u00f3n abandonaron o campionato (anos despois a xustiza proclamounos vencedores daquel rally). Sen Castrill\u00f3n achandouse o cami\u00f1o de Senra e Su\u00e1rez ao t\u00edtulo. Ga\u00f1aron a continuaci\u00f3n no Botafumeiro e quedaron cuartos no Rally da Coru\u00f1a, este \u00faltimo do Campionato de Espa\u00f1a de Rallys. Tras a proba coru\u00f1esa e despois de que Senra lle vendese o seu Peugeot 306 a To\u00f1o Villar, comezaron a utilizar outro Peugeot 306 Maxi Kit Car, comprado en Francia e que fora utilizado por Fran\u00e7ois Delecour e por Gilles Panizzi no Campionato de Francia de Rally e no Campionato do Mundo de Rally. Con este coche lograr\u00edan os seus maiores \u00e9xitos durante as seguintes d\u00faas d\u00e9cadas. Ga\u00f1aron as seguintes probas do rexional en Nar\u00f3n, no Rally do Lac\u00f3n e no Albari\u00f1o, e proclam\u00e1ronse por primeira vez vencedores do Campionato de Galicia de Rally. Revalidaron o t\u00edtulo ao ano seguinte, tras ga\u00f1ar no Cocido, en Nar\u00f3n, no Albari\u00f1o, e lograren a s\u00faa terceira vitoria no Rally de Ferrol. En 2003 venceron no Cocido, Noia, Albari\u00f1o e San Marti\u00f1o, abandonaron por avar\u00eda en Nar\u00f3n e Ferrol, e non participaron no Rally San Froil\u00e1n por diferenzas coa organizaci\u00f3n, chegando ao Rally Botafumeiro, \u00faltima proba do campionato, con Bamarti e o copiloto Manuel Campos como \u00fanicos rivais para o t\u00edtulo. A Senra e Su\u00e1rez bast\u00e1balles con quedar entre os cinco primeiros para proclamarse tricampi\u00f3ns galegos e consegu\u00edrono de forma c\u00f3moda subindo ao podio en terceira posici\u00f3n, por detr\u00e1s de Bamarti e Campos (primeiros) e Pedro e Marcos Burgo (segundos).\nA tempada 2004 comezou para Senra e Su\u00e1rez cun terceiro posto no Rally do Cocido, un abandono en Noia e a s\u00faa ausencia no 1\u00ba Rally Sal\u00f3n Autom\u00f3bil de Vigo, sendo a vitoria nas tres probas para o piloto To\u00f1o Villar, tam\u00e9n do equipo Senra Sport. Con todo, lograron a vitoria nas seguintes catro probas do calendario, Albari\u00f1o, Nar\u00f3n, Baixa Limia e Botafumeiro, proclam\u00e1ndose por cuarta vez campi\u00f3ns de Galicia, con 53 puntos de vantaxe sobre o segundo, Bamarti. Comezaron a tempada 2005 con d\u00faas vitorias nos tres primeiros rallys (Cocido e Sur do Condado). No terceiro rally, o Albari\u00f1o, a vitoria foille concedida inicialmente a Bamarti, pero horas despois e tras revisar os tempos Senra e Su\u00e1rez foron proclamados campi\u00f3ns. En xu\u00f1o Bamarti comproulle a To\u00f1o Villar o 306 que pertencera a Senra anos atr\u00e1s, co obxectivo de derrocar ao dumbri\u00e9s. Estreouse con el na cuarta proba, o Rally Cidade de Nar\u00f3n, que comezaron liderando Senra e Su\u00e1rez, cando o rally foi suspendido tras a morte do copiloto Alberto Gonz\u00e1lez Lamigueiro. Renunciaron a participar no Rally de Ourense e no Rally San Froil\u00e1n e proclam\u00e1ronse campi\u00f3ns de Galicia por quinta vez tras ga\u00f1ar o Rally Botafumeiro.\nDerrota fronte a Bamarti e Campos (2006-2008).\nA tempada 2006 comezou cun desastroso Rally do Cocido, no que Senra e Su\u00e1rez tiveron que empezar empurrando o seu coche na sa\u00edda, antes de picar unha roda, recibir unha sanci\u00f3n de medio minuto e sufrir unha sa\u00edda de pista, co que s\u00f3 puideron ser sextos. A vitoria foi para Bamarti e Manuel Campos. Na segunda proba do campionato, o Rally de Noia, unha avar\u00eda e unha sanci\u00f3n por chegar tarde ao terceiro tramo fixeron que s\u00f3 puideran ser quintos, sendo a vitoria para Pedro Burgo e seu irm\u00e1n, con Bamarti e Campos segundos. No Albari\u00f1o, terceira cita do galego, tiveron que abandonar cando \u00edan terceiros tras sa\u00edrse na segunda pasada por Mora\u00f1a, indo parar a vitoria \u00e1s mans de Bamarti. Volveron ao podio nos dous seguintes rallys, en Nar\u00f3n, onde conseguiron a vitoria na proba por diante de Burgo e Bamarti, e no Sur do Condado, onde quedaron segundos tras Bamarti, que se proclamou campi\u00f3n na seguinte proba (Rally Ourense-Baixa Limia), \u00e1 que Senra e Su\u00e1rez non se presentaron. En 2008 s\u00f3 apareceron esporadicamente nalg\u00fan rally como o de Noia, onde quedaron sextos, ou o Rally Comarca da Ulloa, no que quedaron segundos.\nPer\u00edodo de menos actividade (2009-actualidade).\nEn 2009 competiron no Rally de Noia, onde non puideron rematar ao romper o motor do seu Peugeot 306, cando rodaban en segunda posici\u00f3n. Participaron tam\u00e9n no Rally Botafumeiro de 2009 subindo ao podio en segunda posici\u00f3n por detr\u00e1s de Pedro Burgo e Marcos Burgo. Nos seguintes catro anos as s\u00faas participaci\u00f3ns en competici\u00f3n foron escasas. Ga\u00f1ou o Rally de Noia de 2010 e participou tam\u00e9n en varias competici\u00f3ns de Portugal como o CAM Rali Festival en Braga, ao que subiu ao podio en 2012 (3\u00ba). En 2014 disputou varios rallys en Portugal, quedando segundo no Rali S\u00e3o Jo\u00e3o de Braga e cuarto no CAM Rali Festival. Competiu tam\u00e9n con Senra en varias probas da primeira edici\u00f3n do Campionato de Galicia de Rallymix, que combina asfalto con terra, cun mellor resultado dun cuarto posto no Rallymix A Gudi\u00f1a (1\u00ba da clase 3), onde participaron co Peugeot 309 GTI de Senra.\nComezou o 2015 cun cuarto posto no CAM Rali Festival portugu\u00e9s e co segundo lugar final no Rally de Noia. En setembro participou no tr\u00e1xico Rally da Coru\u00f1a de 2015, onde ocupaba xunto a Senra a terceira posici\u00f3n cando a proba foi cancelada despois de que o accidente dun piloto causara a morte de sete espectadores. Logo participaron co Peugeot 306 no I Rallye R\u00edas Altas Hist\u00f3rico, do Campionato de Espa\u00f1a de Rallys para Veh\u00edculos Hist\u00f3ricos, logrando a vitoria absoluta, con case dous minutos de vantaxe sobre o segundo. En novembro quedou segundo no Rallymix Concello de Barbad\u00e1s (1\u00ba entre os carrozados) e en decembro s\u00e9timo nunha nova edici\u00f3n do CAM Rali Festival. En xu\u00f1o de 2016 participou no berciano Rallysprint Villa de Fabero, quedando en terceiro lugar.\nEn xaneiro de 2017 quedou cuarto no CAM Rali Festival e en febreiro obtivo o oitavo posto no Rally da Coru\u00f1a. Participaou en setembro en Asturias no Gr. A Legend Rally, onde quedou en quinta posici\u00f3n e pechou o ano coa vitoria no segundo CAM Rali Festival do ano, en Braga. En febreiro de 2018 participou con Senra no Rally da Coru\u00f1a, mais abandonaron no tramo de Cerceda. En abril competiron no Rally de Noia, rematando en 16\u00aa posici\u00f3n. No ano 2019 correron de novo o Rally da Coru\u00f1a, logrando a oitava posici\u00f3n final. En abril quedaron cuartos no Rally de Noia, \u00e1s portas dun podio culminado por V\u00edctor Senra."}
{"id": "499757", "revid": "10599", "url": "https://gl.wikipedia.org/wiki?curid=499757", "title": "Marta Solano", "text": "Marta Solano Heredia, nada en Madrid o 6 de xullo de 1979, \u00e9 unha xornalista e presentadora de televisi\u00f3n espa\u00f1ola.\nTraxectoria.\nLicenciada en Xornalismo pola Universidade Complutense de Madrid, Marta debutou na televisi\u00f3n nos programas de deportes de Localia TV, pero actualmente traballa en TVE, onde desde 2005 comezou como redactora do \"Telediario\" na secci\u00f3n de Nacional, a\u00ednda que pronto pasou a Deportes. Desde ent\u00f3n e ata 2013 presentou Deportes en todas as edici\u00f3ns do \"Telediario\". Durante d\u00faas tempadas (2011-2013) foi a copresentadora de \"Estudio Estadio\" e \"Desaf\u00edo Champions\". \nDesde o 15 de xullo de 2013 ata o 15 de xullo de 2014 presentou o programa de actualidade \"Espa\u00f1a Directo\". \nO 29 de xu\u00f1o de 2014 an\u00fanciase que Marta pasa a presentar a secci\u00f3n de deportes, xunto a Arseni Ca\u00f1ada, no espazo informativo \"Telediario\" da fin de semana en substituci\u00f3n de Mar\u00eda Escario. Con todo, rexeitou a oferta por motivos persoais.\nDesde xu\u00f1o do 2015 ata febreiro de 2018 presentou o programa de servizo p\u00fablico \"Seguridad vital\" en La 1 de TVE.\nDesde o 13 de xaneiro de 2018 substit\u00fae a Lara Siscar no \"Telediario Matinal de Fin de semana\" no Canal 24 h, copresentando xunto a Mercedes Martel."}
{"id": "499758", "revid": "10599", "url": "https://gl.wikipedia.org/wiki?curid=499758", "title": "Canal 24 h", "text": ""}
{"id": "499759", "revid": "32797", "url": "https://gl.wikipedia.org/wiki?curid=499759", "title": "Bibalos", "text": "Os bibalos (en ) eran unha antiga tribo celta de Gallaecia, un pobo galaico bracarense que viviu no oeste da actual comarca de Ver\u00edn.\nOs bibalos son citados por Tolomeo, \"Geographia\", 6, 38 e 43, que os nomeao entre os galaicos br\u00e1caros, cit\u00e1ndoos entre os l\u00edmicos e os grovios. O seu principal centro era o castro de San Millao, co\u00f1ecido como \"Forum Bibalorum\", dentro do \"Conventus bracarensis\". Os seus habitantes adic\u00e1banse principalmente \u00e1 gandar\u00eda ovina, oler\u00eda e comercio con outros castros ou aldeas da zona, aproveitando a v\u00eda romana que percorr\u00eda a zona pr\u00f3xima \u00e1 Xironda.\nEtimolox\u00eda.\nSegundo consta no Padr\u00f3n dos pobos da ponte de Chaves, o seu nome poder\u00eda ter relaci\u00f3n co r\u00edo B\u00fabal, que transcorre polos concellos ourens\u00e1ns de Cualedro, Monterrei e Ver\u00edn.\nPadr\u00f3n dos pobos.\nO nome deste pobo aparece nomeado no padr\u00f3n dos pobos, unha columna conmemorativa da construci\u00f3n da ponte romana de Chaves (Portugal), colocada sobre da mesma obra, que salva o r\u00edo T\u00e1mega. A ep\u00edgrafe dedicatoria cont\u00e9n unha lista de dez dos pobos ind\u00edxenas galaicos bracarenses (citados como \"civitates\" no orixinal) da Gallaecia que colaboraran no erguemento da citada ponte.\nEp\u00edgrafe.\nIMP CAES VESP AVG PONT / MAX TRIB POT X IMP XX PROCOS IX / IMP VESP CAES AVG F PONT TRIB / POT VIII IMP XIIII COS VI / ... / C CALPETANO RANTIO QUIRINALI VAL FESTO LEG AVG PR PR / D CORNELIO MECIANO LEG AVG / L ARRVNTIO MAXIMO PROC AVG / LEG VII GEM FEL / CIVITATES X / AQUEFLAVIENSES AOBRIGENS / BSALI COELERNI EQUAESI / INTERAMICE LIMICI AEBISOC / QUARQUERNI TAMAGANI\n\"Sendo Emperador C\u00e9sar Vespasiano Augusto, Pont\u00edfice M\u00e1ximo, con poder tribunicio por d\u00e9cima vez, Emperador vix\u00e9simo, pai da patria, c\u00f3nsul por novena vez, sendo emperador tam\u00e9n Tito Vespasiano C\u00e9sar, fillo do Augusto, Pont\u00edfice, con poder tribunicio por oitava vez, Emperador D\u00e9cimo cuarto, c\u00f3nsul por s\u00e9tima (...) sendo legado de Augusto o Propretor Caio Calpetano Rancio Quirinal Valerio Festo e sendo Legado do Augusto, Decio Cornelio Meciano e procurador do mesmo Augusto, Lucio Arruncio Maximo, a Lexi\u00f3n S\u00e9tima X\u00e9mina F\u00e9lix e dez cidades, a saber: os Aquiflavienses, os Avobriguenses, os Bibalos, os Coelernos, os Equaesos, os Interamnicos, os L\u00edmicos, os Nebisocos, os Quarquernos e os Tamaganos (...).\"\nA respecto das li\u00f1as que faltan hai acordo entre os especialistas en considerar que foran eliminadas referencias ao Emperador Domiciano en virtude de \"damnatio memoriae\"."}
{"id": "499760", "revid": "23204", "url": "https://gl.wikipedia.org/wiki?curid=499760", "title": "Bibali", "text": ""}
{"id": "499761", "revid": "23204", "url": "https://gl.wikipedia.org/wiki?curid=499761", "title": "Seurri", "text": ""}
{"id": "499763", "revid": "88215", "url": "https://gl.wikipedia.org/wiki?curid=499763", "title": "Faustino Su\u00e1rez Moledo", "text": ""}
{"id": "499764", "revid": "1131", "url": "https://gl.wikipedia.org/wiki?curid=499764", "title": "Juan Carlos Arias", "text": "Juan Carlos Arias Lorenzo, nado en Lousame, \u00e9 un excopiloto galego de rallys. Foi campi\u00f3n de Galicia xunto a Arturo Rial en 1993 e ga\u00f1ou a Copa de Espa\u00f1a de copilotos en 1992."}
{"id": "499765", "revid": "88215", "url": "https://gl.wikipedia.org/wiki?curid=499765", "title": "Juan Carlos Arias Lorenzo", "text": ""}
{"id": "499766", "revid": "89787", "url": "https://gl.wikipedia.org/wiki?curid=499766", "title": "Marcos Burgo", "text": "Marcos Burgo Vilanova, nado en Lugo o 4 de decembro de 1977, \u00e9 un copiloto galego de rallys.\nXunto a seu irm\u00e1n Pedro Burgo foi tres veces campi\u00f3n de Galicia de Rally (en 2008, 2009 e 2012) e d\u00faas veces subcampi\u00f3n de Espa\u00f1a (en 2016 e 2017). Ademais foi tres veces campi\u00f3n do grupo N do Campionato de Espa\u00f1a (en 2004, 2006 e 2008).\nEn 2020 disputou o Rally Dakar xunto a seu irm\u00e1n, integrados no equipo Galimplant Team, a\u00ednda que non conseguiu finalizar a carreira.\nTraxectoria.\nDesaf\u00edo Peugeot Galicia (1997-1998).\n\u00c9 sobri\u00f1o do piloto lucense dos anos 70 e 80 Jos\u00e9 Luis Vilanova. En 1997 comezou a competir como copiloto de seu irm\u00e1n Marcos, que xa levaba uns tres anos correndo rallys. Xunto a el ga\u00f1ou a primeira edici\u00f3n do Desaf\u00edo Peugeot Galicia, ademais de quedar terceiro na clasificaci\u00f3n absoluta e primeiro do grupo N. En 1998 volveron ga\u00f1ar o Desaf\u00edo Peugeot Galicia, as\u00ed como o campionato do grupo N e finalizaron segundos o campionato galego por detr\u00e1s de Germ\u00e1n Castrill\u00f3n e Estrella Castrill\u00f3n.\nTrofeo Citro\u00ebn e Copa Renault (1999-2003).\nEn 1999 deron o salto ao Campionato de Espa\u00f1a, competindo cun Citro\u00ebn Saxo VTS no Trofeo Citro\u00ebn, onde finalizaron segundos por detr\u00e1s de Miguel Fuster. No ano 2000 conseguiron de novo o segundo posto en dita copa, esta vez por detr\u00e1s de Javier Pi\u00f1eiro, e ademais lograron a vitoria no Rally de los Oscos do Campionato de Asturias. Repetiron subcampionato do Trofeo Citro\u00ebn no 2001 por detr\u00e1s de Rantur e finalmente lograron alzarse co trofeo no 2002.\nNo ano 2003 pilotaron un Renault Clio Sport co que participaron na Copa Renault nacional, rematando en quinta posici\u00f3n. Ademais disputaron as tres \u00faltimas probas do campionato galego a bordo dun Mitsubishi Lancer Evo VII, quedando cuartos no Rally San Froil\u00e1n e no Rally de Ferrol e segundos no Botafumeiro, por diante de Manuel Senra e Faustino Su\u00e1rez e s\u00f3 por detr\u00e1s de Bamarti e Manuel Campos.\nCampi\u00f3n nacional do grupo N e primeiras vitorias (2004-2007).\nNa seguinte tempada comezaron co mesmo veh\u00edculo, que cambiaron logo por un Evo VIII, co que se proclamaron campi\u00f3ns de Espa\u00f1a do grupo N. En decembro lograron a s\u00faa primeira vitoria en Galicia, no Rally de Ferrol, por diante de Bamarti e Fernando Rico e unha semana despois fixo historia con seu irm\u00e1n ao se converteren nos primeiros lucenses en ga\u00f1ar o Rally San Froil\u00e1n. Na tempada seguinte tiveron numerosos problemas co seu veh\u00edculo, polo que non puideron conseguir bos resultados. Con todo, repetiron vitoria en Lugo, superando a Bamarti de novo e aos irm\u00e1ns Sergio e Diego Vallejo.\nEn 2006 competiron co Evo VIII en Galicia, co que lograron catro vitorias (Noia, Baixa Limia, San Froil\u00e1n e Botafumeiro), proclam\u00e1ndose por segunda vez subcampi\u00f3ns de Galicia, por detr\u00e1s s\u00f3 da dupla Bamarti-Campos. Ao mesmo tempo disputaron o Campionato de Espa\u00f1a cun Mitsubishi Lancer Evo IX, conseguindo a s\u00faa primeira vitoria nacional ao ga\u00f1ar o Rally de Ferrol por diante de Sergio e Diego Vallejo e de Rantur e \u00c1lex Cid. Rematou como quinto clasificado do nacional, campi\u00f3n da Mitsubishi Evo Cup e campion do grupo N por segunda vez. Na seguinte tempada ga\u00f1aron os rallys de Noia, Nar\u00f3n e Sur do Condado, rematando o ano como terceiros clasificado do campionato galego, por detr\u00e1s de Bamarti-Campos e Luis Vilari\u00f1o-Moncho L\u00f3pez. Ademais conseguiron dous terceiros postos no Campionato de Espa\u00f1a, nos rallys de Cantabria e R\u00edas Baixas, clasific\u00e1ndose como oitavos na xeral final e cuartos do grupo N.\nTricampi\u00f3n de Galicia (2008-2012).\nEn 2008, xunto a seu irm\u00e1n Pedro, ga\u00f1ou o seu primeiro Campionato de Galicia de Rally, despois de dominar con absoluta autoridade co Evo VIII, ga\u00f1ando sete dos oito rallys, coa \u00fanica excepci\u00f3n do Rally do Albari\u00f1o, onde abandonaron por rotura. Ademais co Evo IX disputaron con bos resultados o Campionato de Espa\u00f1a, destacando o segundo posto no Rally de Ferrol, e proclamouse campi\u00f3n do grupo N por terceira vez. En 2009 repetiron t\u00edtulo no certame galego, de novo con Mitsubishi Lancer Evo VIII, despois de lograr cinco vitorias e rematar con m\u00e1is de 200 puntos de vantaxe sobre os segundos clasificados, Alberto Meira e \u00c1lvaro Ba\u00f1obre.. En 2010 quedaron segundo no Rally Comarca da Ulloa, por detr\u00e1s de Meira e Ba\u00f1obre, centr\u00e1ndose a continuaci\u00f3n no Campionato de Espa\u00f1a, a bordo dun Mistubishi Lancer Evo X. Lograronu ga\u00f1ar na derradeira proba, o Rally Comunidad de Madrid, despois de quedaren segundos en Ferrol, terceiros en Serra Morena e de obter catro cuartos postos. Remataron terceiros absolutos e segundos do grupo N. En 2011 competiron en Galicia, cun Ford Focus. Ga\u00f1aron os rallys de Nar\u00f3n, San Froil\u00e1n e Ourense-Baixa Limia e quedaron segundo no Cocido, pero s\u00f3 puideron ser quintos na xeral final, a m\u00e1is de 800 puntos do campi\u00f3n, Iv\u00e1n Ares. En 2012 ga\u00f1ou o Rally de Noia, o Comarca da Ulloa, o Sur do Condado e a primeira edici\u00f3n do Ribeira Sacra, mentres que quedou segundo no Rally San Froil\u00e1n, resultados que lle valeron para proclamarse campi\u00f3n galego por terceira vez. En 2013 participou en poucas probas e con numerosos problemas.\nPorsche 997 e subcampionatos de Espa\u00f1a (2014-2017).\nEn 2014 venderon o Focus e adquiriron un Porsche 997. Debutaron con el no 25\u00ba Rally Botafumeiro, pero tiveron que retirarse pola rotura da carcasa da caixa de cambios. A continuaci\u00f3n abandonaron tam\u00e9n no 50\u00ba Rally R\u00edas Baixas. En xu\u00f1o quedaron segundos por detr\u00e1s de Iv\u00e1n Ares, no Rally Cidade de Nar\u00f3n e terceiros no Rally de Ourense. A continuaci\u00f3n abandonaron no Rally do Bierzo, subiron ao podio en segunda posici\u00f3n no Rally de Ferrol, e quedaron terceiro sno San Froil\u00e1n e no Ourense-Ribeira Sacra. Remataron a tempada como sextos no campionato galego e en 13\u00ba lugar no campionato de Espa\u00f1a (4\u00ba entre os GT).\nComezaron a tempada 2015 nas Illas Canarias, onde disputaron tres rallys seguidos: o Rally Villa de Santa Br\u00edgida, o Rally Villa de Adeje e o Rally Illas Canarias, os dous \u00faltimos puntuables para o Campionato de Espa\u00f1a. Remataron segundos nos dous primeiros e terceiros no \u00faltimo. A continuaci\u00f3n quedaron cuartos no Rally Serra Morena e cuartos tam\u00e9n no R\u00edas Baixas, nos dous casos por detr\u00e1s de Miguel Fuster, Iv\u00e1n Ares e Sergio Vallejo nesa orde, e abandonaron no Rally de Ourense por problemas mec\u00e1nicos. En agosto quedaron terceiro no Rally de Ferrol e non participaron nas tres \u00faltimas citas do campionato, polo que remataron na quinta posici\u00f3n final. Na parte final do ano disputaron o Rally Ourense-Ribeira Sacra, rematando en segunda posici\u00f3n tras Iv\u00e1n Ares e \u00c1lvaro Ba\u00f1obre.\nNo 2016 quedaron terceiros co Porsche nos tres primeiros rallys do campionato espa\u00f1ol, ga\u00f1ados os tres por Cristian Garc\u00eda, mentres que nas seguintes d\u00faas probas levaron un Peugeot 208 T16, quedando quintos en Ferrol e abandonando en Santander logo dunha sa\u00edda de pista. Volveron ao Porsche no Rally de Ourense, onde volveron subir ao podio en terceira posici\u00f3n, sendo a vitoria para Christian Garc\u00eda e o segundo posto para Iv\u00e1n Ares. Na seguinte cita, o Rally Princesa de Asturias, sufriron unha dobre picada de roda, polo que perderon todas as opci\u00f3ns de rematar arriba, quedando finalmente en 36\u00ba lugar. A continuaci\u00f3n venderon o Porsche 997 e disputaron o Rally Villa de Llanes cun Mitsubishi Lancer Evo X, co que quedaron en sexta posici\u00f3n. Correron o Rally de La Nuc\u00eda-Mediterr\u00e1neo, pen\u00faltima proba do calendario nacional, de novo co Porsche 997, que lles foi cedido polo equipo ao que llo venderan. Remataron o rally na terceira posici\u00f3n e campionato na segunda.\nEn 2017 correron a bordo dun \u0160koda Fabia R5, co que quedaron segundos nos rallys Princesa de Asturias e Santander e terceiros nos de Ourense e Ferrol, resultados que sumados a catro cuartos postos noutros tantos rallys e a outro noveno posto, val\u00e9ronlle para se proclamaren subcampi\u00f3ns de Espa\u00f1a por segundo ano consecutivo, esta vez por detr\u00e1s do cambr\u00e9s Iv\u00e1n Ares e o seu copiloto Jos\u00e9 Antonio Pintor. A principios de 2018 anunciou a s\u00faa retirada dos rallys.\nRally Dakar (2020).\nA principios de 2019 anunciou que participar\u00eda con seu irm\u00e1n Pedro na seguinte edici\u00f3n do Rally Dakar. Acudiron a Arabia Saudita da man do Galimplant Team, cun veh\u00edculo do fabricante canadense BRP co que competiron na categor\u00eda dos SSV. Despois de d\u00faas boas primeiras etapas, coas que se colocaron no 15\u00ba lugar da clasificaci\u00f3n xeral, sufriron unha avar\u00eda no turbo na terceira etapa e non puideron pasar polos puntos de control, polo que quedaron descualificados. Con todo, puideron seguir correndo o rally, a\u00ednda que sen contaren os seus tempos para a clasificaci\u00f3n. Na sexta etapa falloulles o radiador, polo que tiveron que parar no medio da etapa e pasar a noite no deserto, para finalmente abandonar o rally."}
{"id": "499767", "revid": "88215", "url": "https://gl.wikipedia.org/wiki?curid=499767", "title": "Marcos Burgo Vilanova", "text": ""}
{"id": "499768", "revid": "88215", "url": "https://gl.wikipedia.org/wiki?curid=499768", "title": "Pedro Burgo Vilanova", "text": ""}
{"id": "499769", "revid": "89787", "url": "https://gl.wikipedia.org/wiki?curid=499769", "title": "Kauboji", "text": "Kauboji \u00e9 un filme croata de 2013 dirixido por Tomislav Se\u00f1or\u0161i\u0107 e baseado na obra de Sasa Anocic. Foi escollido como candidato de Croacia para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "499770", "revid": "23204", "url": "https://gl.wikipedia.org/wiki?curid=499770", "title": "Halimin put", "text": "Halimin put \u00e9 un filme de 2012 coproducido e dirixido por Arsen Anton Ostoji\u0107 e rodado en lingua bosn\u00edaca. \u00c9 unha coproduci\u00f3n entre Croacia, Bosnia e Hercegovina e Eslovenia. Conta a historia de Halima, muller bosn\u00edaca aflixida mais cunha forte vontade, que debe atopar \u00e1 s\u00faa sobri\u00f1a para recuperar os \u00f3sos do seu fillo perdido durante a guerra de Bosnia na d\u00e9cada de 1990. O filme foi escollido como candidato de Croacia para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "499771", "revid": "23204", "url": "https://gl.wikipedia.org/wiki?curid=499771", "title": "Ljudo\u017eder vegetarijanac", "text": "Ljudo\u017eder vegetarijanac \u00e9 un filme croata de 2012 dirixido por Branko Schmidt. Estreouse o 1 de marzo de 2012 e est\u00e1 protagonizado por Rene Bitorajac no papel dun doutor inmoral. Foi escollido como candidato de Croacia para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "499773", "revid": "108464", "url": "https://gl.wikipedia.org/wiki?curid=499773", "title": "Matr\u00edcula de honra", "text": "A matr\u00edcula de honra \u00e9, nun sentido amplo, unha distinci\u00f3n especial que se lle engade \u00e1 m\u00e1xima cualificaci\u00f3n. As\u00ed mesmo, \u00e9 un reco\u00f1ecemento outorgado en Espa\u00f1a que premia o rendemento acad\u00e9mico dos alumnos que obte\u00f1en a m\u00e1xima cualificaci\u00f3n nunha determinada disciplina acad\u00e9mica ou materia. No aspecto universitario, leva a un desconto ou anulaci\u00f3n das taxas de matr\u00edcula do curso seguinte correspondente ao cr\u00e9dito acad\u00e9mico nos que se conseguiu esta menci\u00f3n.\nTipos en Espa\u00f1a.\nEntre as matr\u00edculas de honra en Espa\u00f1a difer\u00e9ncianse tres \u00e1mbitos: ESO, bacharelato e universidade.\nEn Bacharelato.\nEn Bacharelato, pr\u00e9miase con matr\u00edcula de honra ao mellor expediente de toda a promoci\u00f3n, reco\u00f1ecendo o rendemento acad\u00e9mico do alumno premiado e levando un desconto nas taxas da universidade do ano posterior. A lexislaci\u00f3n establece que cada centro pode conceder unha matr\u00edcula de honra por cada vinte estudantes, se un centro, nunha promoci\u00f3n, tivese 100 alumnos ser\u00edan 5 as matr\u00edculas de honra a \"repartir\".\nEn Bacharelato, a Matr\u00edcula de Honra \u00e9 regulada pola Orde ECD/334/2012, do 15 de febreiro, coa que se modifica a Orde ESD/3725/2008, de 12 de decembro, sobre avaliaci\u00f3n en Bacharelato no \u00e1mbito de xesti\u00f3n do Departamento e establ\u00e9cese a distinci\u00f3n \u00abMatr\u00edcula de Honra\u00bb no segundo curso de bacharelato.\nConseguir menci\u00f3ns de \"Matr\u00edcula de Honra\" ou outras altas cualificaci\u00f3ns poder\u00e1 supor, \u00e1 finalizaci\u00f3n dos estudos, a obtenci\u00f3n dos \"Premios Extraordinarios\" de titulaci\u00f3n, o acceso \u00e1s \"Bolsas de Excelencia Acad\u00e9mica\" do Goberno Auton\u00f3mico e aos \"Premios Nacionais de Excelencia\" do Ministerio de Educaci\u00f3n, Cultura e Deporte Ministerio de Educaci\u00f3n (previa solicitude da persoa interesada).\nOs estudantes que acceden \u00e1 universidade dende estudos de bacharelato ter\u00e1n gratuidade de taxas de matr\u00edcula o primeiro curso se obtiveron Matr\u00edcula de Honra global en 2\u00ba de Bacharelato ou se obtiveron \"Premio Extraordinario de Bacharelato\". Igualmente, ter\u00e1n dereito a exenci\u00f3n de taxas de inscrici\u00f3n na proba de acceso (Selectividade). Esta gratuidade de matr\u00edcula non \u00e9 incompatible coa obtenci\u00f3n doutras axudas contempladas na convocatoria de bolsas do Ministerio de Educaci\u00f3n.\nNa universidade.\nA matr\u00edcula de honra na universidade conc\u00e9dese en cada materia matriculada do grao, ao alumno que obte\u00f1a unha cualificaci\u00f3n igual ou superior a 9 e ademais mereza esa cualificaci\u00f3n, reco\u00f1ecendo o rendemento acad\u00e9mico do alumno premiado e isto leva un desconto nas taxas da universidade do ano posterior igual ao n\u00famero de cr\u00e9ditos nos que se obtivo dita distinci\u00f3n. A lexislaci\u00f3n establece que cada centro pode conceder unha matr\u00edcula de honra por cada vinte estudantes.\nAs matr\u00edculas de honra universitarias reg\u00falaas cada comunidade aut\u00f3noma e cada universidade. Por exemplo, na UNED est\u00e1 regulada pola Orde ECD/1097/2016, de 5 de xullo, pola que se fixan os prezos p\u00fablicos polos servizos acad\u00e9micos universitarios na Universidade Nacional de Educaci\u00f3n a Distancia para o curso 2016-2017.\nOs estudantes co mellor expediente de cada promoci\u00f3n ser\u00e1n reco\u00f1ecidos co Premio Extraordinario de Fin de Carreira. Os centros (que poden ser as Facultades ou as Escolas Polit\u00e9cnicas) propo\u00f1en ao Consello da Universidade a concesi\u00f3n dos premios extraordinarios por cada titulaci\u00f3n da universidade. A concesi\u00f3n dos premios extraordinarios real\u00edzase de oficio, non \u00e9 necesaria a solicitude por parte do interesado.\nA obtenci\u00f3n do premio extraordinario notif\u00edcaselle por escrito ao alumno ou alumna, sup\u00f3n unha menci\u00f3n no Expediente e t\u00edtulo do alumno e d\u00e1 dereito \u00e1 devoluci\u00f3n das taxas pagas pola expedici\u00f3n do t\u00edtulo."}
{"id": "499774", "revid": "23204", "url": "https://gl.wikipedia.org/wiki?curid=499774", "title": "Sedamdeset i dva dana", "text": "Sedamdeset i dva dana \u00e9 un filme serbo-croata de 2010 dirixido por Danilo \u0160erbed\u017eija e protagonizado por Rade \u0160erbed\u017eija. O filme foi escollido como candidato de Croacia para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "499775", "revid": "23204", "url": "https://gl.wikipedia.org/wiki?curid=499775", "title": "72 dana", "text": ""}
{"id": "499776", "revid": "124634", "url": "https://gl.wikipedia.org/wiki?curid=499776", "title": "Giant Bomb", "text": "Giant Bomb \u00e9 un sitio web de videoxogos e unha wiki estadounidense que incl\u00fae noticias sobre a industria, recensi\u00f3ns, comentarios e v\u00eddeos. Foi creado polos ex-editores de GameSpot Jeff Gerstmann e Ryan Davis, en colaboraci\u00f3n con Whiskey Media. O sitio web foi votado pola revista Time como uno dos 50 mellores sitios web do ano 2011. Actualmente \u00e9 propiedade de CBS Interactive, quen comprou a Giant Bomb en marzo de 2012.\nLogo de ser despedido de forma controvertida do seu posto como redactor xefe de GameSpot, Gerstmann comezou a traballar cun equipo de cinco dese\u00f1adores web para crear un novo sitio de videoxogos. A s\u00faa intenci\u00f3n era crear un \"sitio web de videoxogos que fose divertido\" e que non se enfoque tanto no sector do negocio da industria.\nO n\u00facleo do equipo editorial incl\u00fae aos ex-editores de GameSpot Gerstmann, Alex Navarro, Brad Shoemaker e Vinny Caravella, ademais de Patrick Klepek, que anteriormente formaba parte da canle de televisi\u00f3n G4, Drew Scanlon, Dan Ryckert, Jason Oestreicher e Ryan Davis ata a s\u00faa morte en 2013. Giant Bomb foi lanzado o 6 de marzo do 2008 como un blog. O sitio completo foi feito p\u00fablico o 21 de xullo do 2008. Nun principio, as oficinas de Giant Bomb estaban situadas en Sausalito, California, pero o 26 de xu\u00f1o de 2010 foron trasladadas a San Francisco.\nO contido en Giant Bomb est\u00e1 dividido entre o seu pequeno persoal que prov\u00e9 artigos escritos e v\u00eddeos como xornalistas especializados e a s\u00faa comunidade que expande sobre os mesmos expandindo e interactuando coas ferramentas e funci\u00f3ns socialmente progresivas, principalmente unha base de datos wiki de videoxogos, aberta para que calquera usuario rexistrado poida editar e crear contido. O equipo de Giant Bomb sobre noticias escribe recensi\u00f3ns sobre novos lanzamentos. \nO seu \"podcast\" semanal, o \"Giant Bombcast\", \u00e9 publicado os martes e cobre noticias recentes e lanzamentos na industria dos videoxogos, do mesmo xeito que historias da oficina. Giant Bomb produce un n\u00famero de v\u00eddeos regulares, entre eles \"Quick Looks\", 20-60 minutos de v\u00eddeo sen editar deles xogando xogos recentemente lanzados.\nRecepci\u00f3n.\nAo votar o sitio web nos seus 50 sitios web principais de 2011, Harry McCracken da revista Time describiu a Giant Bomb como \"noticias, recensi\u00f3ns e videos, todo m\u00e1is suelto, m\u00e1is divertido e m\u00e1is obstinado que moitas das cousas en sitios de xogos propiedade de grandes compa\u00f1\u00edas de medios\". En xaneiro de 2012 se anunci\u00f3 que Vox Media hab\u00eda contratado varios nomes do periodismo de xogos para lanzar Polygon, inclu\u00eddos os editores xefe de Joystiq e Kotaku , Chris Grant e Brian Crecente. Cando se le pregunt\u00f3 por qu\u00e9 pensaba que hab\u00eda espazo para outro sitio web de videoxogos, Grant dixo que \"o \u00fanico sitio que realmente mirar\u00eda e dir\u00eda que ten tecnolox\u00eda envidiable \u00e9 Giant Bomb; nada m\u00e1is al\u00e1 fora ten algo que sexa realmente atractivo\"."}
{"id": "499777", "revid": "23204", "url": "https://gl.wikipedia.org/wiki?curid=499777", "title": "Crnci", "text": "Crnci \u00e9 un filme croata de 2009 dirixido por Goran Devi\u0107 e Zvonimir Juri\u0107. O filme foi escollido como candidato de Croacia para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "499778", "revid": "23204", "url": "https://gl.wikipedia.org/wiki?curid=499778", "title": "Kenjac", "text": "Kenjac \u00e9 un filme croata de 2009 dirixido por Antonio Nui\u0107. Foi escollido como candidato de Croacia para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado. Ga\u00f1ou tres premios Golden Arena no Festival de Cinema de Pula de 2009, as\u00ed como o premio Oktavijan da Sociedade de Cr\u00edtica Croata \u00f3 mellor filme do ano."}
{"id": "499779", "revid": "89787", "url": "https://gl.wikipedia.org/wiki?curid=499779", "title": "\u00c1cido querm\u00e9sico", "text": "O \u00e1cido querm\u00e9sico \u00e9 un \u00e1cido monocarbox\u00edlico e unha tetrahidroxiantraquinona, concretamente a 3,5,6,8-tetrahidroxi-9,10-antraquinona, substitu\u00edda por grupos metilo e carboxilo nas posici\u00f3ns 1 e 2, respectivamente.\nEtimolox\u00eda.\nA ra\u00edz \"quernes-\" deriva do \u00e1rabe \"qirmiz\", \"cochinilla\". \nF\u00f3rmula qu\u00edmica.\nA s\u00faa f\u00f3mula molecular \u00e9 C16H10O8, e o seu nome na IUPAC \u00e9 \u00e1cido 3,5,6,8-tetrahidroxi-1-metilo-9,10-dioxoantraceno-2-carbox\u00edlico.\nPropiedades.\n\u00c9 unha tintura natural vermella intensa, illada nas especies de insectos hem\u00edpteros da superfamilia dos cocoideos (cochinillas) pertencentes ao x\u00e9nero \"Kermes\", especialmente de \"Kermes vermilio\", a cochinilla do carrasco, as\u00ed chamada porqie vive como parasito no carballo carrasco.\nTen un papel como metabolito animal e como colorante para tinguir."}
{"id": "499781", "revid": "89787", "url": "https://gl.wikipedia.org/wiki?curid=499781", "title": "Nguy\u1ec5n Th\u1ecb Kim Ng\u00e2n", "text": "Nguy\u1ec5n Th\u1ecb Kim Ng\u00e2n, nada en Ch\u00e2u H\u00f2a o 12 de abril de 1954, \u00e9 unha pol\u00edtica vietnamita. Presidenta da Asemblea Nacional de Vietnam dende o 31 de marzo de 2016 e membro do Politbur\u00f3 do Partido Comunista de Vietnam como segunda en rango despois do secretario xeral Nguy\u1ec5n Ph\u00fa Tr\u1ecdng.\nTraxectoria.\nNg\u00e2n naceu nunha pequena vila do distrito de Gi\u1ed3ng Tr\u00f4m na provincia de B\u1ebfn Tre. Seus pais eran membros da Fronte Nacional de Liberaci\u00f3n de Vietnam en territorio controlado poa Rep\u00fablica de Vietnam, e debido \u00e1 ausencia do seu pai, que participaba en operaci\u00f3ns da organizaci\u00f3n, educouse coa nai. En 1973 foi a Saig\u00f3n para estudar na s\u00faa universidade pero a ca\u00edda de Vietnam do Sur en 1975 interrompeu os seus estudos. Tam\u00e9n realizou estudos de xesti\u00f3n financeira e de xesti\u00f3n de cr\u00e9dito na Universidade de Finanzas. Coa asunci\u00f3n do poder en Vietnam do Sur polo Goberno Revolucionario Provisorio de Vietnam do Sur entrou a traballar na administraci\u00f3n con destino no departamento financeiro e econ\u00f3mico da 8\u00aa Rexi\u00f3n entre agosto de 1975 e febreiro de 1976. Dende marzo de 1976, e xa co Vietnam unificado en xullo, traballou no departamento de finanzas da provincia de B\u1ebfn Tre. O 9 de decembro de 1981 entrou no Partido Comunista de Vietnam, efectivo un ano despois. Ao longo dos anos foi ascendendo no seu traballo ata chegar a dirixir o departamento en outubro de 1991. En abril de 1995 recibiu o nomeamento de viceministra de finanzas e permaneceu no posto ata agosto de 2002, e en abril de 2001 entrou no comit\u00e9 central do PCV. En marzo de 2006 volveu asumir o posto pero en maio converteuse na nova viceministra de comercio. En maio de 2007 entrou como deputada na Asemblea Nacional e en agosto dese ano f\u00edxose cargo do ministerio de traballo, inv\u00e1lidos e asuntos sociais, posto que mantivo ata xullo de 2011, durante os \u00faltimos meses do seu mandato tivo que facer fronte ao rescate dos traballadores vietnamitas en Libia. En xullo de 2011 elix\u00edrona vicepresidenta da Asemblea Nacional e en maio de 2013 entrou no Politbur\u00f3 do PCV. O 31 de marzo de 2016 xurou como presidenta da Asemblea Nacional."}
{"id": "499784", "revid": "1888", "url": "https://gl.wikipedia.org/wiki?curid=499784", "title": "Segundo Pampill\u00f3n", "text": " "}
{"id": "499786", "revid": "98629", "url": "https://gl.wikipedia.org/wiki?curid=499786", "title": "Kermes vermilio", "text": "Kermes vermilio ou cochinilla do carrasco, \u00e9 un insecto hem\u00edptero da superfamilia dos cocoideos e familia dos querm\u00e9sidos, unha das sete integrantes do x\u00e9nero \"Kermes\".\n\u00c9 un parasito de plantas, sendo os seus hospedeiros varias especies do x\u00e9nero \"Quercus\", principalmente en \"Quercus coccifera\" (do que toma o seu nome vulgar, do \"carrasco\"), especie que se distrib\u00fae polas rexi\u00f3ns costeiras da parte occidental e central da conca do Mediterr\u00e2neo.\nAspecie \u00fasase para obter o colorante natural chamado carmes\u00ed ou quermes, semellante ao carm\u00edn.\nTaxonom\u00eda.\nDescrici\u00f3n.\nA especie foi escrita en 1864 polo m\u00e9dico, farmac\u00e9utico e entom\u00f3logo franc\u00e9s Gustave Planchon.\nEtimolox\u00eda.\nPara o do x\u00e9nero, v\u00e9xase \"Kermes\".\nO epitero espec\u00edfico, \"vermilio\", \u00e9 unha adaptaci\u00f3n do ingl\u00e9s \"vermilion\", que designa esta tonalidade particular do vermello, e que \u00e9 un pr\u00e9satamo do franc\u00e9s \"vermeillon\", co mesmo significado, e que procede do frenc\u00e9s antigo \"vermeil\", que significa \"carmes\u00ed\", e que deriva do lat\u00edn \"vermiculus\", que \u00e9 un diminutivo de \"vermis\", \"verme\". \nSin\u00f3nimos.\nAdemais de polo seu nome v\u00e1lido na actualidade, a especie co\u00f1eceuse tam\u00e9n polos sin\u00f3nimos: \nCaracter\u00edsticas.\nEste insecto presenta un claro diformismo sexual, sendo os machos alados e as femias \u00e1pteras. As femias te\u00f1en o aspecto de cochinillas coa cut\u00edcula brillante de cor vermello uniforme. A principios do ver\u00e1n comeza a posta de ovos, aproximadamente uns 1 500, que son de forma oval e cor alaranxada. A cut\u00edculo das femias mortas queda fixado nas poli\u00f1as afectadas, cun aspecto engurrado e amourado. As larvas son de contorno oval, de cor vermello intenso, e est\u00e1n recubertas por unha pel\u00edcula c\u00e9rea que segregan por uns tub\u00e9rculos dispostos na cut\u00edcula da rexi\u00f3n ventral. As pupas dos machos son como abrochos sedosos brancos de aproximadamente 1,4 mm de lonxitude e, despois da metamorfose aparecen os machos aadultos, que presentan un par de \u00e1s ben desenvolvidas e outro par transdormados en hapterios que lle serven para o equilibro no voo; ao final do abdome xorden dous filamentos de lonxitude superior \u00e1 do corpo; a s\u00faa boca non \u00e9 funcional, tendo os seus ap\u00e9ndices maxilares pouco desenvolvidos, o que lle impide alimentarse, plo que a s\u00faa vida \u00e9 fugaz, morrendo aos poucos d\u00edas, despois de fecundaren \u00e1s femias.\nDas femias fecundadas deste parasito obtenese \u00e1cido querm\u00e9sico, que se utillza como colorante natural p\u00farpura, usado para tinguir sedas e incluso como colorante alimentario. Est\u00e1 citado na bibliograf\u00eda xa no s\u00e9culo XII.\nCiclo biol\u00f3xico.\nEn Espa\u00f1a seguiuse o ciclo biol\u00f3xico deste insecto en diferentes altitudes, comprob\u00e1ndose que completa unha xeraci\u00f3n nun ano. Unha vez realizada a posta e eclosionados os ovos, as larvas saen do interior do recept\u00e1culo que forma a femia no mes de xullo, e mostran unha grande actividade na primeira quincena da s\u00faa vida. Transcorrido este tempo, f\u00edxanse \u00e1 codia do carballo carrasco, preferentemente na base do pec\u00edolo das follas, nos abrochos ou nas gallas das p\u00f3las, cravando un estilete para a s\u00faa alimentaci\u00f3n. Unha vez fixadas as larvas, comenzan o seu crecemento, que se interrompe polas baixas temperaturas do inverno e se retoma cando estas son m\u00e1is favor\u00e1beis, a comezos da primavera.\nNo caso dos machos, a metamorfose \u00e9 completa. A pupaci\u00f3n ten lugar a mediados de maio, e os primeiros machos alados obs\u00e9rvanse ao final dese mesmo mes. As femias presentan unha metamorfose sixela, at\u00e9 alcanzar o aspecto de femia adulta \u00e1poda a mediados de maio. As femias podene reproduirse tam\u00e9n de forma partenoxen\u00e9tica, dando lugar \u00e1s larvas femias, que completan o ciclo biol\u00f3xico.\nEcolox\u00eda.\nO incremento da presenza deste insecto parece estar relacionado coas condici\u00f3ns climatol\u00f3xicas existentes, que poden favorecer o seu desenvolvemento, as\u00ed como afectar aos inimigos naturais desta cochinilla e \u00e1s condici\u00f3ns vexetativas da \u00e1rbore, fac\u00e9ndoo m\u00e1is vulner\u00e1bel ao ataque.\nComo no resto dos cocoideos, provoca danos directos sobre \u00e1s \u00e1rbores colonizadas, debidos \u00e1 succi\u00f3n do zume. Mediante as picadas producidas polas larvas e as femias adultas ocasi\u00f3nase un debilitamento da \u00e1rbore.\nUso.\nA designaci\u00f3n de varias tonaidades de vermello derivan directamente do nome deste insecto, \"quermes\", \"vermilio\": carm\u00edn, carmes\u00ed, vermello escarlata, vermell\u00f3n. \nUnicamente a femia de \"Kermes vermilio\" \u00e9 utilizada para producir esta substancia tintoria vermella viva.\nA cochinilla permanece a\u00ednda hoxe en d\u00eda na relaci\u00f3n dos colorantes alimentarios, co c\u00f3digo E-120, pero esta cochinills \u00e9 unha especie mexicana (\"Dactylopius coccus\", que ten \u00e1cido carm\u00ednico) que substitu\u00edu \u00e1 pequena cochinilla mediterr\u00e1nea. \nO principio activo tintorio deste cochinilla \u00e9 o \u00e1cido querm\u00e9sico.\nHistoria.\nNo sur de Francia (Languedoc e Provenza) e no sueste de Espa\u00f1a (hoxe Castela-A Mancha), o parasito, de forma esf\u00e9rica, pequeno tama\u00f1o (de 6 a 8 mm) e inm\u00f3bil na s\u00faa planta hospedeira, colleit\u00e1base de \"Quercus coccifera\" para secalo e despois moelo para obter unha tintura vermella escarlata, \u00e1s veces cunhas tonalidades rosa ou mourada. Colleit\u00e1base pola por ma\u00f1\u00e1; de 1 kg das chamadas \"sementes escarlatas\" obt\u00ed\u00f1ase de 10 a 15 g de pigmento puro.\nDetectouse a s\u00faa presenza nos pigmentos das pinturas rupestres neol\u00edticas. Desde a antig\u00fcidade, o seu uso estendeuse desde o Extremo Oriente cara ao oeste, porque a s\u00faa produci\u00f3n era motio menos traballosa e custosa que a da p\u00farpura. Esta \u00faltima, que se obti\u00f1a nun complexo proceso de extracci\u00f3n de moluscos do x\u00e9nero \"Murex\", sereserv\u00e1base exclusivamente para o simbolismo do poder entre os antigos exipcios, ao igual que entre os hititas, persas, gregos e romanos. Foi utilizado polos monxes copistas para usar na tinta nas iluminaci\u00f3ns dos manuscritos medievais. Fixo ricos aos tintureiros de Montpellier, chegando ao seu apoxeo no s\u00e9culo XIV grazas \u00e1s magn\u00edficas teas escarlatas que compet\u00edan co vermello da rubia de Avi\u00f1\u00f3n. O prezo, alto, depend\u00eda da abundancia do insecto, suxeito aos caprichos do clima, da s\u00faa coletita traballosa e da estabilidade da tintura obtida nos tecidos e nas sedas. Para tinguir un tecido fino era necesario colleitar de 1 a 1,5 mill\u00f3ns de insectos e o seu prezo era o equivalente ao custe de case tres anos de traballo dun mestre albalnel."}
{"id": "499787", "revid": "5863", "url": "https://gl.wikipedia.org/wiki?curid=499787", "title": "XXII dinast\u00eda exipcia", "text": "A XXII Dinast\u00eda de Exipto (XXII Dinast\u00eda), tam\u00e9n \u00e9 co\u00f1ecida como a \"Dinast\u00eda Bubastita\", xa que os fara\u00f3ns gobernaron desde a cidade de Bubastis. Fundouna Shoshenq I.\nAs XXI, XXII, XXIII, XXIV e XXV dinast\u00edas do antigo Exipto comb\u00ednanse a mi\u00fado baixo a designaci\u00f3n grupal de Terceiro Per\u00edodo Intermedio.\nGobernantes da XXII dinast\u00eda.\nOs fara\u00f3ns da Vix\u00e9simo Segunda dinast\u00eda foi unha serie de Meshwesh (membros dunha antiga tribo de b\u00e9rberes libios) da antiga Libia, que gobernaron desde c. 943 a.C. ata o 716 a.C. Establec\u00e9ranse en Exipto durante a XX Dinast\u00eda. Manet\u00f3n afirma que esta dinast\u00eda B\u00e9rber tivo a s\u00faa orixe en Bubastis, pero os seus fara\u00f3ns gobernaron case con seguridade desde Tanis, que era a s\u00faa capital e a cidade onde escavaron as s\u00faas tumbas.\nOutro fara\u00f3n que pertence a este grupo \u00e9 Tutkheperre Shoshenq. O seu per\u00edodo de goberno nesta dinast\u00eda \u00e9 actualmente incerto, a\u00ednda que se cre que gobernou Exipto a principios do s\u00e9culo IX a.C. durante un curto per\u00edodo de tempo entre Osorkon I e Takelot I. O seguinte gobernante en Tanis despois de Shoshenq V foi Osorkon IV. \u00c1s veces non se cre que este fara\u00f3n sexa membro da XXII Dinast\u00eda xa que s\u00f3 controlaba unha pequena porci\u00f3n do Baixo Exipto xunto con Tefnakhte de Sais, cuxa autoridade foi reco\u00f1ecida en Memfis, e Iuput II de Leontopolis. \nFara\u00f3ns.\nOs gobernantes co\u00f1ecidos da XXII Dinast\u00eda son:\nVix\u00e9sima terceira dinast\u00eda\nA chamada XXIII Dinast\u00eda foi unha rama desta dinast\u00eda quizais baseada no Alto Exipto, a\u00ednda que hai moito debate sobre esta cuesti\u00f3n. Todos os seus fara\u00f3ns reinaron no Alto e Medio Exipto inclu\u00eddo os oasis do deserto occidental.\nCronolox\u00eda da XXII dinast\u00eda.\nCronolox\u00eda estimada polos seguintes exipt\u00f3logos: "}
{"id": "499788", "revid": "25871", "url": "https://gl.wikipedia.org/wiki?curid=499788", "title": "Querm\u00e9sidos", "text": "A dos querm\u00e9stidos (\"Kermesidae\") \u00e9 unha familia de insectos hem\u00edpteros sa superfamilia dos cocoideos (cochinillas).\nO seu x\u00e9nero tipo, \"Kermes\", incl\u00fae a especie \"Kermes vermilio\", a cochinilla do carrasco ou querme, da que se obt\u00e9n o colorante vermello chamado querme.\nEstas cochinillas presentan un gran dimorfismo sexual, cos machos alados e as femias \u00e1pteras.\nTaonom\u00eda.\nDescrici\u00f3n.\nA familia foi descrita en 1875 polo m\u00e9dico e entom\u00f3logo franc\u00e9s Victor Antoine Signoret.\nEtimolox\u00eda.\nO nome da familia est\u00e1 formado, como marcan as normas, polo nome do seu x\u00e9nero tipo, \"Kermes\", coa adici\u00f3n do sufixo do lat\u00edn cient\u00edfico \"-\u012ddae\", propio dos nomes das familias de animais.\nX\u00e9neros.\nNa familia reco\u00f1\u00e9cense os x\u00e9neros seguintes:"}
{"id": "499789", "revid": "72012", "url": "https://gl.wikipedia.org/wiki?curid=499789", "title": "Kermesidae", "text": ""}
{"id": "499790", "revid": "89787", "url": "https://gl.wikipedia.org/wiki?curid=499790", "title": "Espazos protexidos de Galiza", "text": "Os espazos protexidos de Galiza, ou a rede galega de espazos protexidos, son o conxunto de \u00e1reas protexidas pola lexislaci\u00f3n vixente no territorio galego. O conxunto de espazos est\u00e1 catalogado baixo figuras estatais, auton\u00f3micas, da comunidade europea ou reco\u00f1ecidas por figuras internacionais. En 2020 os diferentes espazos naturais amparaban un 12% da superficie do territorio terrestre e mari\u00f1o, que van desde as fragas e serras interiores, lagoas, r\u00edos, esteiros e r\u00edas ou augas abertas.\nA norma galega est\u00e1 definida na \"Lei 5/2019, do 2 de agosto, do patrimonio natural e da biodiversidade de Galiza\".\n=Lexislaci\u00f3n=\nGaliza ten, por orde do artigo 149.1.23\u00aa da constituci\u00f3n espa\u00f1ola, potestade para aplicar a pol\u00edtica de protecci\u00f3n do seu territorio. Iso queda reflectido a trav\u00e9s do Artigo 27.30 do estatuto galego. Eses puntos establecen que o goberno galego ten a potestade para declarar e rexer a protecci\u00f3n de \u00e1reas de interese do seu territorio, sempre dentro do marco lexislativo estatal. \nEn 2020 a lei que regula os espazos protexidos galegos \u00e9 a \"Lei 5/2019, do 2 de agosto, do patrimonio natural e da biodiversidade de Galiza\", e a cal traslada o novo marco lexislativo establecido pola lei estatal \"Lei 42/2007, do 13 de decembro, do Patrimonio Natural e da Biodiversidade\".\n=Clasificaci\u00f3n=\nA lexislaci\u00f3n galega define as seguintes categor\u00edas de espazos protexidos\nIso sup\u00f3n trasladar todas as figuras da lexislaci\u00f3n estatal, integrar a Rede Natura 2000 dentro da normativa auton\u00f3mica, e engadir os espazos naturais de interese local e espazos privados de interese natural \u00e1 lista. \nA maiores dos considerados pola lexislaci\u00f3n auton\u00f3mica, c\u00f3mpre subli\u00f1ar que a lei estatal suma \u00e1 lista a categor\u00eda de \"\u00c1reas Mari\u00f1as Protexidas.\"\nAdemais das figuras concibidas dentro da lexislaci\u00f3n estatal, existen convenios internacionais de protecci\u00f3n de dinamizaci\u00f3n de \u00e1reas con interese de conservaci\u00f3n. Os tratados que foron asinados polo estado espa\u00f1ol en convenci\u00f3ns internacionais e que afectan ao territorio galego son os seguintes\n \nDestas, as Zonas h\u00famidas de importancia internacional, os Xeoparques e as Reservas da Biosfera foron integradas ao completo dentro da lei galega do Lei 5/2019, do 2 de agosto.\nCon isto, as categor\u00edas baixo as cales se declaran os espazos naturais protexidos galegos, a s\u00faa equivalencia dentro do sistema UICN e o seu n\u00famero son:\n=Lista da rede galega de espazos protexidos=\nReservas naturais.\nA data de 2020 non exist\u00eda ning\u00fan espazo declarado dentro desta categor\u00eda.\nParques.\nOs parques, estatais e naturais, declarados no territorio galego son:\nMonumentos naturais.\nOs Monumentos Naturais declarados no territorio galego son:\nPaisaxes protexidas.\nAs paisaxes protexidas declaradas no territorio galego son:\nZonas h\u00famidas protexidas.\nAs zonas h\u00famidas protexidas, e que tam\u00e9n son lugares da convensi\u00f3n Ramsar, declaradas no territorio galego son:\n \nRede Natura 2000.\nA lista de espazos da Rede Natura 2000 galega \u00e9:\nC\u00f3mpre indicar, que o estado espa\u00f1ol, que ten dominio sobre das augas abertas das costas galegas, declarou ademais as seguintes ZEPA:\nEspazos naturais de interese local e Espazos privados de interese natural.\nOs ENIL e EPIN declarados no territorio galego son:\n \nFiguras internacionais.\nReservas da Biosfera.\nAs Reservas da Biosfera declaradas na s\u00faa totalidade no territorio galego, ou con parte neste, son:\n\u00c1reas OSPAR.\nAs \u00e1reas OSPAR do litoral da costa galega, ou pr\u00f3ximas a esta, son:"}
{"id": "499791", "revid": "89787", "url": "https://gl.wikipedia.org/wiki?curid=499791", "title": "Cromatograf\u00eda en columna", "text": "A cromatograf\u00eda en columna en qu\u00edmica \u00e9 un m\u00e9todo de cromatograf\u00eda usado para illar un s\u00f3 composto qu\u00edmico dunha mestura. A cromatograf\u00eda pode separar substancias base\u00e1ndose na adsorci\u00f3n diferencial de compostos ao adsorbente; os compostos m\u00f3vense a trav\u00e9s da columna a diferentes velocidades, o que permite separalas en fracci\u00f3ns. A t\u00e9cnica ten moitas aplicaci\u00f3ns, xa que se poden utilizar moitos adsorbentes diferentes (fase normal, fase inversa ou doutros modos) cunha ampla variedade de solventes. A t\u00e9cnica pode usarse a escalas desde microgramos a quilogramos. A principal vantaxe da columna cromatogr\u00e1fica \u00e9 o custo relativamente baixo e a facilidade para desbotar a fase estacionaria usada no proceso. Isto \u00faltimo impide a contaminaci\u00f3n cruzada e a degradaci\u00f3n da fase estacionaria debido \u00e1 reciclaxe. Para mover o solvente na columna cromatogr\u00e1fica pode usarse a gravidade ou comprirse cun gas para que este empurre o solvente a trav\u00e9s da columna.\nUn cromat\u00f3grafo en capa fina pode mostrar como se comporta unha mestura de compostos cando se purifican nunha columna de cromatograf\u00eda. A separaci\u00f3n \u00e9 optimizada primeiramente usando cromatograf\u00eda en capa fina antes de realizar unha cromatograf\u00eda en columna.\nPreparaci\u00f3n da columna.\nUnha columna prep\u00e1rase empaquetando un absorbente s\u00f3lido nun cristal cil\u00edndrico ou tubo de pl\u00e1stico. O seu tama\u00f1o depender\u00e1 da cantidade de composto que se debe illar. A base do tubo cont\u00e9n un filtro, que pode ser de algod\u00f3n ou un tap\u00f3n de la de vidro ou frita de vidro (moi porosa) para manter a fase s\u00f3lida no seu sitio. Pode colocarse un dep\u00f3sito de solvente na parte superior da columna.\nXeralmente util\u00edzanse dous m\u00e9todos para preparar a columna: o m\u00e9todo seco e o h\u00famido. No m\u00e9todo seco a columna \u00e9nchese primeiro cun po seco da fase estacionaria, seguido da adici\u00f3n da fase m\u00f3bil, que fl\u00fae a trav\u00e9s da columna ata que est\u00e1 completamente h\u00famida, e desde este momento nunca se permite que quede seca. No m\u00e9todo h\u00famido, prep\u00e1rase unha soluci\u00f3n do eluente co po da fase estacionaria e despois v\u00e9rtese coidadosamente na columna. A parte superior do s\u00edlice deber\u00eda ser plano e pode protexerse por unha capa de area. O eluente pasa lentamente a trav\u00e9s da columna para que avance o material org\u00e1nico.\nOs distintos compo\u00f1entes quedan retidos pola fase estacionaria de maneira diferente e sep\u00e1ranse uns doutros a medida que discorren a distintas velocidades a trav\u00e9s da columna xunto co eluente. Ao final da columna el\u00faen cada un en distinto momento. Durante o proceso completo da cromatograf\u00eda, o eluente rec\u00f3llese nunha serie de fracci\u00f3ns. As fracci\u00f3ns poden recollerse automaticamente por medio de colectores de fracci\u00f3ns. A produtividade da cromatograf\u00eda pode incrementarse po\u00f1endo a funcionar varias columnas \u00e1 vez. Nese caso utilizanse colectores de multifluxos. A composici\u00f3n do fluxo eluente pode monitorizarse e cada fracci\u00f3n \u00e9 analizada para detectar os compostos disoltos, por exemplo, por cromatograf\u00eda anal\u00edtica, espectroscopia ultravioleta-visible ou espectroscopia fluorescente. Os compostos coloreados (ou que son fluorescentes co uso dunha l\u00e1mpada UV) poden verse a trav\u00e9s da parede de cristal como bandas en movemento.\nFase estacionaria.\nA \"fase estacionaria\" ou \"adsorbente\" na cromatograf\u00eda en columna \u00e9 un s\u00f3lido. A fase estacionaria m\u00e1is com\u00fan para a cromatograf\u00eda en columna \u00e9 o xel de s\u00edlice, o segundo m\u00e1is com\u00fan \u00e9 a al\u00famina. O po de celulosa era utilizado a mi\u00fado no pasado. Disponse dunha gran variedade de fases estacionarias para realizar a cromatograf\u00eda de intercambio i\u00f3nico, a cromatograf\u00eda de fase inversa, a cromatograf\u00eda de afinidade ou a adsorci\u00f3n en cama expandida. As fases estacionarias son xeralmente pos finamente mo\u00eddos ou xeles e/ou son microporosos para que aumente a s\u00faa superficie, a\u00ednda que na adsorci\u00f3n en cama expandida util\u00edzase unha cama flu\u00edda. Hai unha importante desproporci\u00f3n entre o peso da fase estacionaria e o peso seco da mestura do analito que pode aplicarse \u00e1 columna. Para a cromatograf\u00eda en columna de s\u00edlice, a proporci\u00f3n entre eles vai desde 20:1 a 100:1, dependendo do pr\u00f3ximos entre si que estean elu\u00edndose os compo\u00f1entes do analito.\nFase m\u00f3bil (eluente).\nA \"fase m\u00f3bil\" ou \"eluente\" \u00e9 un solvente ou unha mestura de solventes utilizados para mover os compostos a trav\u00e9s da columna. \u00c9 elixido de modo que o valor do factor de retenci\u00f3n do composto de interese estea aproximadamente arredor de 0,2 - 0,3 para minimizar o tempo e a cantidade de eluente necesario para realizar a cromatograf\u00eda. O eluente debe escollerse axeitadamente tam\u00e9n para que os diferentes compostos se poida separar con efectividade. O eluente optim\u00edzase en tests previos a pequena escala, xeralmente usando cromatograf\u00eda en capa fina coa mesma fase estacionaria.\nHai unha velocidade de fluxo \u00f3ptima para cada separaci\u00f3n concreta. Unha velocidade de fluxo m\u00e1is r\u00e1pida do eluente minimiza o tempo necesario para que estea en funcionamento a columna e minimiza a difusi\u00f3n, o que ten como resultado unha mellor separaci\u00f3n. Por\u00e9n, a velocidade de fluxo m\u00e1xima est\u00e1 limitada porque c\u00f3mpre un tempo finito para que o analito se equilibre entre a fase estacionaria e a fase m\u00f3bil (ver a ecuaci\u00f3n de Van Deemter). Unha columna de laboratorio simple funciona por fluxo de gravidade. A velocidade de fluxo desas columnas pode incrementarse alongando a columna chea de eluente fresco que est\u00e1 sobre a parte superior da fase estacionaria ou pode diminu\u00edrse polos controis das chaves reguladoras. Poden conseguirse velocidades de fluxo m\u00e1is r\u00e1pidas usando unha bomba ou con gas comprimido (por exemplo, aire, nitr\u00f3xeno ou argon) para impulsar o solvente ao longo da columna (cromatograf\u00eda en columnan flash).\nO tama\u00f1o da part\u00edcula da fase estacionaria \u00e9 xeralmente m\u00e1is fina na cromatograf\u00eda en columna flash que na cromatograf\u00eda en columna de gravidade. Por exemplo, un dos graos de xel de s\u00edlice m\u00e1is amplamente utilizados na primeira t\u00e9cnica ten unha malla de 230 \u2013 400 (40 \u2013 63\u00a0\u00b5m), mentres que na \u00faltima t\u00e9cnica normalmente c\u00f3mpren xeles de s\u00edlice de mallas de 70 \u2013 230 (63 \u2013 200\u00a0\u00b5m).\nDesenvolveuse unha folla de c\u00e1lculo que axuda ao desenvolvemento exitoso de columnas flash. A folla de c\u00e1lculo estima o volume de retenci\u00f3n e volume de banda dos analitos, o n\u00famero de fracci\u00f3ns que se espera que conte\u00f1an cada analito e a resoluci\u00f3n entre picos adxacentes. Esta informaci\u00f3n permite aos usuarios seleccionar par\u00e1metros \u00f3ptimos para as separaci\u00f3ns a escala preparativa antes de que se realice a propia columna flash.\nSistemas automatizados.\nA cromatograf\u00eda en columna \u00e9 unha t\u00e9cnica que consome moito tempo en calquera laboratorio e pode rapidamente converterse nun colo de botella en calquera proceso de laboratorio. Moitos fabricantes como Biotage, Buchi, Interchim e Teledyne Isco desenvolveron sistemas de cromatograf\u00eda flash automatizados (normalmente denominados LPLC, \u00e9 dicir, cromatograf\u00eda l\u00edquida a baixa presi\u00f3n polas s\u00faas siglas en ingl\u00e9s, duns 350 a 525 kPa (50.8-76,1 psi) que minimizan a implicaci\u00f3n humana no proceso de purificaci\u00f3n. Os sistemas automatizados utilizan compo\u00f1entes que normalmente se encontran en sistemas m\u00e1is caros como a cromatograf\u00eda l\u00edquida de alto rendemento (HPLC) como unha bomba de gradiente, portos de inxecci\u00f3n da mostra, un detector de UV e un colector de fracci\u00f3ns para recoller o eluente. Tipicamente estes sistemas automatizados poden separar mostras desde uns poucos miligramos ata unha escala industrial de moitos quilogramos e ofrece unha soluci\u00f3n moito m\u00e1is barata e r\u00e1pida para facer inxecci\u00f3ns m\u00faltiples nos sistemas prep-HPLC.\nA resoluci\u00f3n (ou capacidade de separar unha mestura) nun sistema LPLC ser\u00e1 sempre menor comparado co HPLC, xa que o material de empaquetado nunha columna de HPLC pode ser moito m\u00e1is pequeno, normalmente de s\u00f3 5 micr\u00f3metros incrementando as\u00ed a \u00e1rea superficial da fase estacionaria, aumentando as interacci\u00f3ns de superficie e conseguindo unha mellor separaci\u00f3n. Por\u00e9n, o uso deste pequeno medio de empaquetdo causa a alta presi\u00f3n traseira e por iso se denomina cromatografia l\u00edquida de alta presi\u00f3n. As columnas de LPLC est\u00e1n normalmente empaquetadas con s\u00edlice duns 50 micr\u00f3metros, reducindo as\u00ed a presi\u00f3n traseira e a resoluci\u00f3n, pero tam\u00e9n evita a necesidade de bombas de alta presi\u00f3n de alto prezo. Os fabricantes est\u00e1n agora empezando a cambiar a sistemas de cromatograf\u00eda flash a maior presi\u00f3n e denom\u00ednanse sistemas de cromatograf\u00eda l\u00edquida a media presi\u00f3n (MPLC), que funcionan a aproximadamente 1 MPa (150 psi).\nC\u00e1lculo da resoluci\u00f3n do cromatograma en columna.\nTipicamente, a cromatograf\u00eda en columna inst\u00e1lase con bombas perist\u00e1lticas, facendo flu\u00edr tamp\u00f3ns e a mostra en soluci\u00f3n desde a parte superior da columna. As soluci\u00f3ns e tamp\u00f3n pasan a trav\u00e9s da columna, onde un colector de fracci\u00f3ns ao final da columna recolle as mostras elu\u00eddas. Antes da recollida das fracci\u00f3ns, as mostras que son elu\u00eddas pola columna pasan por un detector como un espectrofot\u00f3metro ou espectr\u00f3metro de masas para que se poida determinar a concentraci\u00f3n das mostras separadas na mestura da soluci\u00f3n da mostra.\nPor exemplo, se o que se quere \u00e9 separar d\u00faas prote\u00ednas diferentes con distintas capacidades de uni\u00f3n \u00e1 columna dunha mostra en soluci\u00f3n, un bo tipo de detector ser\u00eda un espectr\u00f3metro que use unha lonxitude de onda de 280\u00a0nm. Canto maior \u00e9 a concentraci\u00f3n de prote\u00ednas que pasan pola soluci\u00f3n elu\u00edda pola columna, maior \u00e9 a absorbancia da lonxitude de onda.\nComo a cromatograf\u00eda en columna ten un fluxo constante de soluci\u00f3n elu\u00edda que pasa a trav\u00e9s do detector a concentraci\u00f3ns que var\u00edan, o detector debe facer unha gr\u00e1fica da concentrci\u00f3n da mostra elu\u00edda durante un per\u00edodo de tempo. Esta gr\u00e1fica da concentraci\u00f3n de mostra fronte ao tempo denom\u00ednase cromatograma.\nO obxectivo \u00faltimo da cromatograf\u00eda \u00e9 separar diferentes compo\u00f1entes dunha mestura en soluci\u00f3n. A resoluci\u00f3n expresa o grao de separaci\u00f3n entre os compo\u00f1entes da mestura. Canta maior \u00e9 a resoluci\u00f3n do cromatograma, maior \u00e9 o grao de separaci\u00f3n das mostras que proporciona a columna. Estes datos son unha boa maneira de determinar as propiedades de separaci\u00f3n da columna desa determinada mostra. A resoluci\u00f3n pode calcularse a partir do cromatograma.\nAs curvas separadas do diagrama representan perf\u00eds de concentraci\u00f3n de eluci\u00f3n de mostra diferentes sobre o tempo base\u00e1ndose na s\u00faa afinidade coa resina da columna. Para calcular a resoluci\u00f3n son necesarios o tempo de retenci\u00f3n e a anchura da curva.\nO tempo de retenci\u00f3n \u00e9 o tempo desde o inicio do sinal de detecci\u00f3n polo detector \u00e1 altura do pico do perfil de concentraci\u00f3n de eluci\u00f3n de cada unha das mostras.\nA anchura da curva \u00e9 a anchura do perfil da curva de concentraci\u00f3n das diferentes mostras do cromatograma en unidades de tempo.\nUn m\u00e9todo simplificado de calcular a resoluci\u00f3n do cromatograma \u00e9 usar un modelo de pratos. O modelo de pratos asume que a columna se pode dividir nun certo n\u00famero de secci\u00f3ns ou pratos e o equilibrio de masas pode calcularse a partir de cada un dos pratos. Esta estratexia aproxima unha curva de cromatograma t\u00edpica a unha curva de distribuci\u00f3n de Gauss. Ao facer isto, a anchura da curva est\u00edmase como 4 veces a desviaci\u00f3n est\u00e1ndar da curva, 4\u03c3. O tempo de retenci\u00f3n \u00e9 o tempo desde o comezo da detecci\u00f3n do sinal ao tempo da altura do pico da curva de Gauss.\nA partir das variables da figura de arriba a resoluci\u00f3n, n\u00famero de pratos e altura de pratos do modelo de pratos da columna poden calcularse usando as seguintes ecuaci\u00f3ns:\nResoluci\u00f3n (Rs)\n Rs = 2(tRB \u2013 tRA)/(wB + wA)\nonde\n tRB = tempo de retenci\u00f3n do soluto B\n tRA = tempo de retenci\u00f3n do soluto A\n wB = anchura da curva de Gauss do soluto B\n wA = anchura da curva de Gauss do soluto A\nN\u00famero de pratos (N):\n N = (tR)2/(w/4)2\nAltura de pratos (H):\n H = L/N\nonde L \u00e9 a lonxitude da columna.\nEquilibrio de adsorci\u00f3n da columna.\nPara unha columna de adsorci\u00f3n a resina da columna (a fase estacionaria) est\u00e1 composta de microesferas. Incluso part\u00edculas m\u00e1is pequenas como prote\u00ednas, carbohidratos, i\u00f3ns met\u00e1licos ou outros compostos qu\u00edmicos poden ser conxugados sobre as microesferas. Cada part\u00edcula ligadora que se adhira \u00e1s microesferas pode considerarse que se une nunha proporci\u00f3n de 1:1 coa mostra de soluto que se fai pasar pola columna que necesita ser purificada e separada.\nA uni\u00f3n entre a mol\u00e9cula diana que debe ser separada e a mol\u00e9cula ligadora situada sobre as esferi\u00f1as da columna pode ser modelada usando unha simple reacci\u00f3n de equilibrio Keq = [CS]/([C][S]), onde Keq \u00e9 a constante de equilibrio, [C] e [S] son as concentraci\u00f3ns da mol\u00e9cula diana e a mol\u00e9cula ligadora situada sobre a resina da columna, respectivamente. [CS] \u00e9 a concentraci\u00f3n do complexo da mol\u00e9cula diana unida \u00e1 resina da columna.\nUsando isto como unha base, poden utilizarse tres isotermas para describir a din\u00e1mica de uni\u00f3n dunha columna de cromatograf\u00eda: linear, Langmuir e Freundlich.\nA isoterma linear ocorre cando a concentraci\u00f3n de soluto necesaria para ser purificada \u00e9 moi pequena en relaci\u00f3n coa mol\u00e9cula ligadora. As\u00ed, o equilibrio pode definirse como:\n[CS] = Keq[C].\nPara usos a escala industrial, as mol\u00e9culas ligadoras totais sobre as esferas da resina da columna deben ser tidas en conta porque os sitios desocupados deben considerarse. A isoterma de Langmuir e a de Freundlich son \u00fatiles para describir este equilibrio.\nIsoterma de Langmuir:\n[CS] = (KeqStot[C])/(1 + Keq[C]), onde Stot \u00e9 o total de mol\u00e9culas ligadoras situadas sobre as esferas.\nIsoterma de Freundlich:\n[CS] = Keq[C]1/n\nA isoterma de Freundlich \u00e9 utilizada cando a columna pode unirse a moitas mostras diferentes da soluci\u00f3n que deben ser purificadas. Como as diferentes mostras te\u00f1en constantes de uni\u00f3n \u00e1s esferas diferentes, hai moitas Keq distintas. Por tanto, a isoterma de Langmuir non \u00e9 un bo modelo para a uni\u00f3n neste caso."}
{"id": "499792", "revid": "25871", "url": "https://gl.wikipedia.org/wiki?curid=499792", "title": "Kermes", "text": "Kermes \u00e9 un x\u00e9nero de insectos hem\u00edpteros da superfamilia dos cocoideos, que \u00e9 o tipo da familia dos querm\u00e9sidos (cochinillas).\nTaonom\u00eda.\nDescrici\u00f3n.\nO x\u00e9nero foi descrito en 1798 polo entom\u00f3logo franc\u00e1s Pierre Andr\u00e9 Latreille.\nEtimolox\u00eda.\nO nome \"Kermes\" procede do \u00e1rabe persa \"qirmiz\", \"carmes\u00ed\", e este do s\u00e1nscrito \"krimiga\", \"producido por insectos\", de \"krmi\", \"verme, insecto\".\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1ecuese tam\u00e9n polos sin\u00f3nimos:\nEspecies.\nReco\u00f1\u00e9cense no x\u00e9nero unhas 20 especies, entre elas:\nO Sistema Integrado de Informaci\u00f3n Taxon\u00f3mica, na actualidade, reco\u00f1ece 18, e \"ScaleNet\", 65.\nNota taxon\u00f3mica.\nNon todos os autores admiten a autor\u00eda do x\u00e9nero por parte de Latreille, e adxud\u00edcanlla a Pierre Boitard en 1828, admit\u00edndo, por\u00e9n ambos os sin\u00f3nimos. A raz\u00f3n \u00e9 que opinan que o uso que Latreille, en 1798, lle d\u00e1 ao nome \"Kermes\", present\u00e1ndoo como un nome com\u00fan de grupo, o que non invalida o seu uso posterior por Boitard, en 1828, nun sentido m\u00e1i t\u00e9cnico.\nCaracter\u00edsticas.\nTodas as especies de \"Kermes\" comparten os seguintes trazos anat\u00f3micos nas femias adultas: \nRstudis recentes suxiren que moitas especies inclu\u00eddas actualmente no x\u00e9nero \"Kermes\" te\u00f1en unha morfolox\u00eda moi variada, o que dificulta o diagn\u00f3stico xen\u00e9rico, polo que \u00e9 necesario realizar m\u00e1is trablljos, en particular sobre as femias postreprodutoras.\nBiolox\u00eda.\nA maior\u00eda destes insectos son parasitos das \u00e1rbores do x\u00e9nero \"Quercus\", alim\u00e9ntanse do seu zume. Os individuos desenv\u00f3lvense principalmente en fendas de casca e en pequenas poli\u00f1as. \u00b7 \nAs femias producen un pigmento vermello, chamado quermes, que \u00e9 a fonte natural do colorante carmes\u00ed.\nHistoria.\nNa \u00e9poca romana o m\u00e9dico Diosc\u00f3rides escribiu que o mellor carmes\u00ed provi\u00f1a do quermes das provincias de Galacia e Armenia. "}
{"id": "499793", "revid": "72012", "url": "https://gl.wikipedia.org/wiki?curid=499793", "title": "Sternorrhyncha", "text": ""}
{"id": "499794", "revid": "1410", "url": "https://gl.wikipedia.org/wiki?curid=499794", "title": "Esternorrincos", "text": "A dos esternorrincos (\"Sternorrhyncha\") \u00e9 unha suborde de insectos hem\u00edpteros. \nComprende os pulg\u00f3ns, as moscas brancas e as cochinillas, grupos que tradicionalmente se inclu\u00edan na suborde dos hom\u00f3pteros, hoxe obsoleto.\nTaxonom\u00eda.\nDescrici\u00f3n.\nA suborde foi descrita en 1806 polo zo\u00f3logo franc\u00e9s Andr\u00e9 Marie Constant Dum\u00e9ril.\nEtimolox\u00eda.\nO nome cient\u00edfico \"Sternorrhyncha\" est\u00e1 formado polos elementos do lat\u00edn cient\u00edfico \"sterno-\", e \"-rhyncha\", derivados das voces do grego antigo \u03c3\u03c4\u03ad\u03c1\u03bd\u03bf\u03bd \"st\u00e9rnon\", \"esterno\", e \u1fe5\u03cd\u03b3\u03c7\u03bf\u03c2 rh\u00fdnchos, \"foci\u00f1o\", \"rostro\", respectivamente.\nSuperfamilias.\nA suborde comprende as cinco superfamilias seguintes:\nPor\u00e9n, alg\u00fans autores reco\u00f1ecen seis:\nCaracter\u00edsticas.\nDistribu\u00eddos por todo o mundo, os membros deste grupo alim\u00e9ntanse de plantas, e moitos deles son son graves pragas para os cultivos. \nMoitas especies modificaron a s\u00faa morfolox\u00eda e os seus ciclos de vida, inclu\u00edndo fen\u00f3menos como a partenox\u00e9nese, o dimorfismo sexual, e incluso a eusocialidade.\nFiloxenia.\nA filoxenia dos esternorrincos, baseada na an\u00e1lise da subunidade 18S do ARN ribos\u00f3mico, est\u00e1 indicada no cladograma seguinte."}
{"id": "499795", "revid": "89787", "url": "https://gl.wikipedia.org/wiki?curid=499795", "title": "Al\u00e9n Space", "text": "Al\u00e9n Space \u00e9 unha empresa galega do sector do NewSpace, localizada en Vigo. Est\u00e1 dedicada \u00f3 desenvolvemento en todas as etapas, software e hardware, dese\u00f1o e construci\u00f3n de sat\u00e9lites artificiais.\nHistoria.\nA historia de Al\u00e9n Space comeza no 2007 por medio dunha iniciativa do Instituto Nacional de T\u00e9cnica Aeroespacial (INTA) para o lanzamento dun nanosat\u00e9lite. Grazas a isto fundar\u00edase a Agrupaci\u00f3n Estrat\u00e9xica Aeroespacial da Universidade de Vigo, composta por un equipo de varios departamentos e liderada por Fernando Aguado, e dar\u00eda inicio o dese\u00f1o e a fabricaci\u00f3n de Xatcobeo, que no ano 2012 converteuse no primeiro nanosat\u00e9lite espa\u00f1ol.\nIsto marcar\u00eda o inicio de novos proxectos como os sat\u00e9lites Humsat-D lanzado no 2013 e o Serpens lanzado no 2015 en colaboraci\u00f3n coa Oficina de Naci\u00f3ns Unidas para Asuntos do Espazo Exterior (UNOOSA) e pola Axencia Espacial Europea (ESA).\nNo 2017 co financiamento do Programa Ignicia da Axencia Galega de Innovaci\u00f3n (GAIN) da Xunta de Galicia fund\u00e1sese a empresa aeroespacial Al\u00e9n Space.\nNo ano 2018 entrou na clasificaci\u00f3n das 100 startups m\u00e1is importantes do 2018 segundo a organizaci\u00f3n South Summite ga\u00f1ou o premio Cinco D\u00edas \u00e1 innovaci\u00f3n.\nNo ano 2019 recibiu unha rolda de investimento de 1 mill\u00f3n de euros por parte de CDTI e BeAble Capital.\nNo ano 2020 foi elixida como Best Space Startup nos Premios South Europe Startup Awards (SESA).\nNeste mesmo ano 2020 Sateliot, operador de telecomunicaci\u00f3ns satelital baixo unha arquitectura 5G, anunciou unha alianza con Al\u00e9n Space para o desenvolvemento da carga \u00fatil dos seus primeiros nanosat\u00e9lites co obxectivo de realizar o primeiro lanzamento a fin\u00e1is do ano 2020 A tecnolox\u00eda que ir\u00e1 a bordo deste nanosat\u00e9lite est\u00e1 composta por unha tarxeta SDR (Radio Definida por Software), onde se procesan os sinais recibidos e x\u00e9ranse a que se transmiten a terra. Ademais dunha placa de acondicionamento de radiofrecuencia e unha antena despregable que permitir\u00e1 a comunicaci\u00f3n cos dispositivos terrestres..\nNo 2021 forma parte dunha colaboraci\u00f3n coa Universidade de Oviedo e a Universidade de Vigo cun proxecto para a ESA para explorar as covas lunares."}
{"id": "499797", "revid": "54336", "url": "https://gl.wikipedia.org/wiki?curid=499797", "title": "Lugo, Lugo", "text": "Lugo \u00e9 unha entidade singular, a efectos censuais, e unha cidade do concello de Lugo, capital da comarca e provincia de Lugo. \nDemograf\u00eda.\nSegundo o IGE, en 2022 ti\u00f1a 89.386 habitantes (41.015 homes e 48.371 mulleres).\nNomencl\u00e1tor de Galicia.\nA cidade de Lugo non aparece no Nomencl\u00e1tor de Galicia, por\u00e9n si que o fai no Nomencl\u00e1tor estat\u00edstico de Galicia."}
{"id": "499798", "revid": "10599", "url": "https://gl.wikipedia.org/wiki?curid=499798", "title": "Cota de pantalla", "text": "A cota de pantalla (en ingl\u00e9s: \"share\") \u00e9 a porcentaxe de espectadores dun programa de televisi\u00f3n con respecto \u00e1 totalidade dos que est\u00e1n vendo a televisi\u00f3n nese per\u00edodo de tempo.\n\u00c9 unha cifra que resulta da multiplicaci\u00f3n do alcance (individuos ou fogares) pola fidelidade (tempo investido). A suma das audiencias dan como resultado a cota total, que representa o total de aparellos receptores acesos cara a un programa nun momento dado en diferentes canles. Por tanto, a cota total indica o total de audiencia que se reparte entre as diferentes cadeas de televisi\u00f3n. E a cota de pantalla representa a parte da cota total que cada cadea consegue. Este dato m\u00eddese con aud\u00edmetros."}
{"id": "499799", "revid": "98629", "url": "https://gl.wikipedia.org/wiki?curid=499799", "title": "Ni\u010diji sin", "text": "Ni\u010diji sin \u00e9 un filme croata de 2008 dirixido por Arsen Anton Ostoji\u0107. Bas\u00e9ase na obra de Mate Mati\u0161i\u0107. O filme ga\u00f1ou o Premio Arena de Ouro \u00f3 mellor filme no Festival de Cinema de Pula de 2008. Foi escollido como candidato de Croacia para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "499800", "revid": "89787", "url": "https://gl.wikipedia.org/wiki?curid=499800", "title": "Armin (filme)", "text": "Armin \u00e9 un filme croata-bosn\u00edaco de 2007 dirixido por Ognjen Svili\u010di\u0107 que se estreou no Festival Internacional de Cinema de Berl\u00edn de 2007. Foi escollido como candidato de Croacia para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "499802", "revid": "27155", "url": "https://gl.wikipedia.org/wiki?curid=499802", "title": "Af\u00eddidos", "text": ""}
{"id": "499803", "revid": "23204", "url": "https://gl.wikipedia.org/wiki?curid=499803", "title": "Libertas (filme)", "text": "Libertas \u00e9 un filme croata-italiano de 2006 dirixido por Veljko Bulaji\u0107. \u00c9 un filme biogr\u00e1fico sobre o dramaturgo do s\u00e9culo XVI Marin Dr\u017ei\u0107 e o seu conflito coas autoridades da Rep\u00fablica de Ragusa. Foi escollido como candidato de Croacia para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado.\nO filme marcado o regreso do director veterano Veljko Bulaji\u0107 ap\u00f3s unha pausa de 17 anos. Logo dunha produci\u00f3n longa e problem\u00e1tica, estreouse cunhas expectativas altas, mais non recibiu unha acollido favor\u00e1bel por parte da cr\u00edtica ou o p\u00fablico."}
{"id": "499806", "revid": "89787", "url": "https://gl.wikipedia.org/wiki?curid=499806", "title": "Bodhidharma", "text": "Bodhidharma foi un semilendario monxe budista que viviu durante os s\u00e9culos V ou VI. Est\u00e1 considerado tradicionalmente como o tranmisor do budismo chan \u00e1 China, e como o primeiro patriarca chin\u00e9s. Segundo a lenda chinesa, tam\u00e9n comezou a adestrar fisicamente os monxes do mosteiro shaolin que levou \u00e1 creaci\u00f3n do kungfu shaolin. No Xap\u00f3n \u00e9 co\u00f1ecido como Daruma. O seu nome significa \"\"dharma\" do espertar (bodhi)\" en s\u00e1nscrito.\nExiste escasa informaci\u00f3n biogr\u00e1fica contempor\u00e1nea sobre Bodhidharma, e os textos posteriores ench\u00e9ronse de lendas e detalles incribles.\nSegundo as principais fontes chinesas, Bodhidharma era orixinario das rexi\u00f3ns occidentais, que se refire \u00e1 Asia Central, mais pode inclu\u00edr tam\u00e9n o subcontinente indio, e era \"persa da Asia Central\" ou \"indio do sur [...] terceiro fillo dun gran rei indio\".\nNa arte budista, Bodhidharma \u00e9 representado como unha persoa non chinesa irritable, con gran barba e ollos profundos. Nos textos Chan \u00e9 mencionado como \"O b\u00e1rbaro de ollos azuis\" (\u78a7\u773c\u80e1, B\u00ecy\u01cenh\u00fa).\n\u00c1 parte dos relatos chineses, existen varias tradici\u00f3ns sobre as orixes de Bodhidharma.\nAs fontes tam\u00e9n difiren na data da s\u00faa chegada, coa m\u00e1is antiga indicando que chegou durante a dinast\u00eda Liu Song (420\u2013479) e outras durante a dinast\u00eda Liang (502\u2013557). Bodhidharma estivo activo principalmente no territorio de Wei Setentrional (386\u2013534). Os estudosos modernos d\u00e1tano arredor do principio do s\u00e9culo V.\nAs ensinanzas e as pr\u00e1cticas de Bodhidharma centr\u00e1ronse na meditaci\u00f3n e no \"La\u1e45k\u0101vat\u0101ra S\u016btra\". A \"Antolox\u00eda do Sal\u00f3n Patriarcal\" (952) identif\u00edcao como o 28.\u00ba patriarca do budismo nunha li\u00f1a ininterrompida que se estende ata o propio Gautama Buda. Bodhidharma tam\u00e9n \u00e9 co\u00f1ecido como \"O brahmin do grande ollar\"."}
{"id": "499807", "revid": "23204", "url": "https://gl.wikipedia.org/wiki?curid=499807", "title": "Ta divna splitska no\u0107", "text": "Ta divna splitska no\u0107 \u00e9 un filme croata de 2004 dirixido por Arsen Anton Ostoji\u0107 e protagonizado por Dino Dvornik, Marija \u0160kari\u010di\u0107, Coolio e Mladen Vuli\u0107. Foi escollido como candidato de Croacia para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado."}
{"id": "499808", "revid": "27155", "url": "https://gl.wikipedia.org/wiki?curid=499808", "title": "Columna cromatogr\u00e1fica", "text": ""}
{"id": "499810", "revid": "27155", "url": "https://gl.wikipedia.org/wiki?curid=499810", "title": "Columna de cromatograf\u00eda", "text": ""}
{"id": "499811", "revid": "23204", "url": "https://gl.wikipedia.org/wiki?curid=499811", "title": "Duga mra\u010dna no\u0107", "text": "Duga mra\u010dna no\u0107 \u00e9 un filme croata de 2004 dirixido por Antun Vrdoljak e protagonizado por Goran Vi\u0161nji\u0107. Foi escollido como candidao de Croacia para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado."}
{"id": "499813", "revid": "1131", "url": "https://gl.wikipedia.org/wiki?curid=499813", "title": "Mosteiro da Visitaci\u00f3n das Salesas Reais", "text": "O mosteiro da Visitaci\u00f3n das Salesas Reais \u00e9 un edificio relixioso dese\u00f1ado polo arquitecto galego Antonio Palacios, situado en Teis (Vigo).\nCaracter\u00edsticas.\nO edificio \u00e9 de estilo rexionalista, igual que outras do arquitecto do Porri\u00f1o. As\u00ed, segundo a visi\u00f3n de Palacios, recupera certas trazas da arquitectura galega tradicional, especialmente da Idade Media."}
{"id": "499815", "revid": "23204", "url": "https://gl.wikipedia.org/wiki?curid=499815", "title": "Svjedoci", "text": "Svjedoci \u00e9 un filme croata de 2003 dirixido por Vinko Bre\u0161an. Foi escollido como candidato de Croacia para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "499816", "revid": "23204", "url": "https://gl.wikipedia.org/wiki?curid=499816", "title": "Fine mrtve djevojke", "text": "Fine mrtve djevojke \u00e9 un filme croata de 2002 dirixido por Dalibor Matani\u0107. Foi escollido como candidato de Croacia para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado. Estreouse no Festival de Cinema de Pula. Foi considerado como un dos mellores filmes croatas dende a independencia do pa\u00eds."}
{"id": "499817", "revid": "89787", "url": "https://gl.wikipedia.org/wiki?curid=499817", "title": "\u00c9douard Philippe", "text": "\u00c9douard Philippe, nado en Ru\u00e1n o 28 de novembro de 1970, \u00e9 un pol\u00edtico franc\u00e9s. Ocupou o cargo de primeiro ministro de Francia dende o 15 de maio de 2017 ata o 3 de xullo de 2020. \nFormado do Instituto de Estudos Pol\u00edticos de Par\u00eds e na Escola Nacional de Administraci\u00f3n (ENA), apoiou nos anos 90 ao Partido Socialista de Michel Rocard, dando m\u00e1is tarde un xiro \u00e1 dereita. En 2002 participou na creaci\u00f3n da Uni\u00f3n por un Movemento Popular (UMP), despois de ser chamado por Alain Jupp\u00e9. Foi membro do equipo deste \u00faltimo no Ministerio de Ecolox\u00eda dende maio de 2007 e incorporouse \u00e1 compa\u00f1\u00eda Areva tras a derrota de Alain Jupp\u00e9 nas elecci\u00f3ns lexislativas de xu\u00f1o. \nDespois de exercer varios mandatos locais, foi elixido alcalde de Le Havre e presidente da Comunidade da Aglomeraci\u00f3n de Le Havre (CODAH) en 2010, e en 2012 foi elixido deputado da Asemblea Nacional. \nFoi portavoz de Alain Jupp\u00e9 durante as primarias da dereita e do centro de 2016, apoiando a Fran\u00e7ois Fillon, pero retirouse da campa\u00f1a presidencial cando foi acusado de empregos ficticios. Foi ent\u00f3n elixido polo novo presidente, Emmanuel Macron, para liderar un primeiro goberno, e un segundo despois das elecci\u00f3ns lexislativas de 2017. \nTraxectoria.\nOrixes, estudos e familia.\n\u00c9douard Philippe naceu en Ru\u00e1n, sendo seus pais profesores de franc\u00e9s e creceu nos arredores da s\u00faa cidade natal. Ten unha irm\u00e1, tam\u00e9n profesora de franc\u00e9s. Afirma ser bisneto dun estibador membro da CGT en Le Havre e ser un produto puro da meritocracia. Este bisav\u00f3 ter\u00eda sido un dos primeiros membros do Partido Comunista Franc\u00e9s.\nFoi alumno da escola Michelet de Ru\u00e1n e logo da escola Jean-Texcier en Le Grand-Quevilly. Foi despois ao instituto de ensino secundario Bruy\u00e8res en Sotteville-l\u00e8s-Rouen, e completou o bacharelato en 1988 en Bonn, onde seu pai era ent\u00f3n director do liceo franc\u00e9s. Formouse no Instituto de Estudos Pol\u00edticos de Par\u00eds (secci\u00f3n de servizo p\u00fablico, promoci\u00f3n de 1992) e na Escola Nacional de Administraci\u00f3n (promoci\u00f3n Marc-Bloch, 1995-1997), onde ingresou despois de exercer o seu servizo militar como oficial de artillar\u00eda (1994). \nCarreira profesional.\nDespois de abandonar a ENA en 1997, ingresou no servizo p\u00fablico e foi nomeado para o Consello de Estado, onde se especializou no dereito de contrataci\u00f3n p\u00fablica. En 2004 converteuse en avogado no bufete Debevoise &amp; Plimpton. Uniuse despois \u00e1 multinacional francesa Areva en 2007 como director de asuntos p\u00fablicos (2007-2010). Segundo o Observatorio Nuclear, a s\u00faa funci\u00f3n principal a\u00ed era \"asegurar a colaboraci\u00f3n dos parlamentarios adquiridos polo \"lobby\" nuclear\". \nEntrada na pol\u00edtica.\nDurante os seus estudos en Sciences Po, militou dous anos en clubs rocardianos e no Partido Socialista apoiando a Michel Rocard, antes de darse de baixa do partido e achegarse \u00e1 dereita. \nEn 2001 uniuse ao equipo municipal de Antoine Rufenacht, alcalde de Le Havre, do que pasou a ser o responsable de asuntos xur\u00eddicos. \nFoi candidato nas elecci\u00f3ns lexislativas de 2002 na 8\u00aa circunscrici\u00f3n de Seine-Maritime. Ese mesmo ano, Alain Jupp\u00e9 prop\u00faxolle participar na fundaci\u00f3n da UMP, un partido que pretend\u00eda reunir a todos os partidos pol\u00edticos da dereita e do centro nun gran movemento popular. Aceptou e ocupou o cargo de director xeral de servizos ata a dimisi\u00f3n de Alain Jupp\u00e9 en 2004. \nEntre 2004 e 2008 ocupou un escano no consello rexional da Alta Normand\u00eda. \nDo 18 de maio ao 18 de xu\u00f1o de 2007 foi membro do gabinete de Alain Jupp\u00e9 no Ministerio de Ecolox\u00eda, Desenvolvemento e Planificaci\u00f3n Sostible, ata que perderon o ministerio co comezo do goberno de Fillon. \n\u00c9douard Philippe foi elixido conselleiro xeral de Seine-Maritime no cant\u00f3n de Havre-5 en 2008. Tam\u00e9n foi nomeado tenente de alcalde, responsable de desenvolvemento econ\u00f3mico e portuario, emprego, formaci\u00f3n, educaci\u00f3n superior e relaci\u00f3ns internacionais. En 2009 converteuse en tenente de alcalde encargado de urbanismo, vivenda, do Gran Par\u00eds e desenvolvemento portuario. Conxuntamente con estes mandatos foi o encargado da defensa dos intereses de Areva ata 2010. \nO 24 de outubro de 2010, o consello municipal elixiuno alcalde de Le Havre trala dimisi\u00f3n de Antoine Rufenacht. O 18 de decembro converteuse en presidente da comunidade de aglomeraci\u00f3n de Le Havre. Durante o seu mandato, o seu concello tirou ao lixo 8.500 raci\u00f3ns de mousse de chocolate destinadas a comedores escolares en decembro de 2012 debido \u00e1 presenza de xelatina de porco, prohibida para o consumo por varias relixi\u00f3ns. Ata o 1 de agosto de 2012 foi avogado rexistrado no colexio. \nFoi suplente de Jean-Yves Besselat, deputado da Asemblea Nacional pola 7\u00aa circunscrici\u00f3n de Seine-Maritime (Le Havre oeste), desde 2007. Tras a morte deste o 23 de marzo de 2012, converteuse en deputado pero non tomou posesi\u00f3n do escano, pois a Asemblea suspendeu o seu traballo durante a campa\u00f1a das elecci\u00f3ns presidenciais. Foi elixido nas seguintes elecci\u00f3ns lexislativas, en xu\u00f1o. \nDespois de opo\u00f1erse \u00e1s leis sobre transparencia da vida p\u00fablica adoptadas en reacci\u00f3n ao caso Cahuzac, atopouse en 2014 entre os 23 deputados ou senadores (de 1048) cuxa declaraci\u00f3n de bens foi acompa\u00f1ada dunha \"reprimenda\" da Alta Autoridade para a Transparencia da Vida P\u00fablica (HATVP), unha menci\u00f3n reservada aos \"incumprimentos de certa gravidade\", pola s\u00faa negativa a dar a informaci\u00f3n esixida pola lei. Na s\u00faa declaraci\u00f3n, escribiu \"nin idea\" na secci\u00f3n correspondente ao valor dos seus inmobles. O HATVP sinalou que estes baleiros minan o \"car\u00e1cter exacto\" do documento pero non se puxo en marcha ning\u00fan proceso xudicial. Ademais, rexeitou declarar o importe da s\u00faa remuneraci\u00f3n como avogado en Areva. . A declaraci\u00f3n de patrimonio foi logo actualizada. \nO 23 de marzo de 2014 a lista que lideraba \u00e1s elecci\u00f3ns municipais foi elixida na primeira volta, co 52,0% dos votos emitidos, o que lle permitiu ser reelixido polo novo consello municipal o 29 de marzo. Tam\u00e9n foi re-elixido para dirixir a comunidade de aglomeraci\u00f3n de Le Havre o 29 de marzo. Foi elixido presidente da axencia de urbanismo para a rexi\u00f3n de Le Havre e a r\u00eda de Sena o 5 de xu\u00f1o de 2014. Un informe da c\u00e1mara rexional de contas de Normand\u00eda publicado en 2018 indicaba que a d\u00e9beda da cidade de Le Havre aumentara drasticamente entre 2012 e 2017, mentres que Edouard Philippe foi alcalde. \nEn xu\u00f1o de 2016 participou na reuni\u00f3n do grupo Bilderberg. \nFoi, xunto a Benoist Apparu, voceiro de Alain Jupp\u00e9 durante a s\u00faa candidatura \u00e1s primarias presidenciais de Les R\u00e9publicains de 2016. O 2 de marzo de 2017 como parte do caso Fillon, abandonou o equipo de campa\u00f1a de Fran\u00e7ois Fillon para as elecci\u00f3ns presidenciais, e escribiu unha cr\u00f3nica da campa\u00f1a en \"Liberaci\u00f3n\". \nDebido \u00e1 lei sobre a non acumulaci\u00f3n de mandatos, que fai incompatible as funci\u00f3ns de alcalde e deputado, e que entrou en vigor en xullo de 2017, renunciou a presentarse \u00e1s elecci\u00f3ns lexislativas de 2017. Rematou o seu mandato como deputado o 15 de xu\u00f1o de 2017, un mes despois do seu nomeamento en Matignon. Foi un dos membros menos activos da XIV lexislatura.\nPrimeiro ministro.\nNomeamento.\nO 15 de maio de 2017, un d\u00eda despois da toma de posesi\u00f3n de Emmanuel Macron, foi nomeado primeiro ministro polo novo presidente da Rep\u00fablica. Converteuse no terceiro primeiro ministro m\u00e1is novo da V Rep\u00fablica, por detr\u00e1s de Jacques Chirac e Laurent Fabius. \u00c9douard Philippe criticara a Emmanuel Macron varias veces no pasado, defin\u00edndoo en 2014 como un ex banqueiro dos Rothschild, facendo unha comparaci\u00f3n en 2016 entre o \"Macron dos actos\" e o \"Macron dos discursos\", ou denunciando a principios de 2017 o feito de que \"Macron non asume nada mais promete todo\" e que \"ten o cinismo dun vello camioneiro\". Foi a primeira vez durante Quinta Rep\u00fablica, f\u00f3ra do per\u00edodo de convivencia, en que un primeiro ministro levou a cabo unha pol\u00edtica que el non apoiara durante a campa\u00f1a presidencial e que non proced\u00eda dunha movemento pol\u00edtico que apoiaba oficialmente o xefe do Estado. \nO secretario xeral de Les R\u00e9publicains, Bernard Accoyer, considera que con este nomeamento, \u00c9douard Philippe \"botouse el mesmo f\u00f3ra da nosa familia pol\u00edtica\". O 31 de outubro de 2017, a oficina pol\u00edtica dos republicanos \"tomou nota da s\u00faa partida\", que el mesmo non anunciara, pero sen expulsalo formalmente do partido. O 18 de novembro de 2017, no congreso de La R\u00e9publique en marche, declarou que Les R\u00e9publicains \"finxen tomar nota de que xa non serei membro\". En marzo de 2018, citando fontes pr\u00f3ximas ao primeiro ministro, \"Le Journal du dimanche\" (JDD) afirmou que xa non estaba afiliado a ning\u00fan partido.\n\"Mediapart\" sinalou que a maior\u00eda dos membros do seu gabinete proceden do o seu c\u00edrculo de amigos, que traballaron durante bastante tempo, coma el, dentro dos equipos de Alain Jupp\u00e9. De feito in\u00e9dito, o presidente e o primeiro ministro comparten unha ducia de conselleiros, o que \"Mediapart\" percibe como \"un xeito de que Macron se asegure manter unha presenza directa no gabinete do seu primeiro ministro, cousa que non ocurrira no mandato de Hollande\". Emmanuel Macron tentou impo\u00f1erlle como director do gabinete a Nicolas Revel, pero \u00c9douard Philippe elixiu a Beno\u00eet Ribadeau-Dumas. O seu subdirector de persoal \u00e9 Thomas Fatome, exconselleiro de sa\u00fade de Nicolas Sarkozy no Elisio. Finalmente, pola s\u00faa antiga actividade dentro de Areva e as posici\u00f3ns que sostivo no pasado, o seu nomeamento preocupou aos movementos ecoloxistas, que recordaron que votou en contra da lei de transici\u00f3n enerx\u00e9tica e contra a lei sobre a biodiversidade. \nNa casa consistorial de Le Havre, foi substitu\u00eddo polo seu antigo primeiro axudante, Luc Lemonnier, o 28 de maio de 2017. Segue sendo concelleiro municipal.\nO 31 de xaneiro de 2020, anunciou que ser\u00eda de novo candidato como cabeza de lista nas elecci\u00f3ns municipais de 2020 en Le Havre, descartando a posibilidade de converterse en alcalde sempre que seguise sendo primeiro ministro, pero sen descartar exercer esta funci\u00f3n a longo prazo. Foi o cuarto primeiro ministro da Quinta Rep\u00fablica que se presentou \u00e1s elecci\u00f3ns municipais cando ocupaba o seu cargo en Matignon, e o primeiro desde Alain Jupp\u00e9 en Bordeos en 1995. As s\u00faas funci\u00f3ns de primeiro ministro forz\u00e1rono a limitar as s\u00faas viaxes de campa\u00f1a. O seu programa incl\u00faiu a remodelaci\u00f3n do estadio Yuri Gagarin, unha terceira li\u00f1a de tranv\u00eda, o cultivo de \u00e1rbores, o desenvolvemento da universidade e a a ampliaci\u00f3n de prazas de garder\u00eda. Foi o m\u00e1is votado na primeira volta co 43,6% dos votos, por diante de Jean-Paul Lecoq, do Partido Comunista Franc\u00e9s, que obtivo o 35,88% dos votos.\nEstado de emerxencia.\nEntre os primeiros proxectos de lei previstos polo goberno, \"Le Monde\" revelou, o 7 de xu\u00f1o de 2017, que Emmanuel Macron e \u00c9douard Philippe pretend\u00edan inclu\u00edr o estado de emerxencia no dereito ordinario. Este proxecto de lei foi duramente criticado polo \"New York Times,\" que considerou que \"legalizar\u00eda permanentemente o estado de emerxencia decretado por Fran\u00e7ois Hollande\" e xulgou que as medidas inclu\u00eddas neste texto \"contrib\u00faen pouco para combater o terrorismo, sen mellorar as leis existentes, ao tempo que ameazan os dereitos dos cidad\u00e1ns. Para o diario estadounidense, \u00e9 \"alarmante\" que o poder executivo busque consagrar o estado de emerxencia no dereito ordinario e forxar as\u00ed un freo permanente aos dereitos constitucionais dos cidad\u00e1ns franceses. \nMovemento dos chalecos amarelos.\nEn novembro e decembro de 2018, o seu goberno tivo que afrontar o movemento dos chalecos amarelos, nacidos da oposici\u00f3n ao aumento dos impostos sobre o combustible. A implicaci\u00f3n persoal do primeiro ministro na limitaci\u00f3n velocidade da rede viaria aos 80 km/h (ag\u00e1s nas autoestradas, v\u00edas r\u00e1pidas e zonas urbanizadas), fronte aos desexos de Emmanuel Macron, tam\u00e9n ter\u00eda xogado un papel no fortalecemento do movemento. \nA s\u00faa actitude durante o conflito recibiu cr\u00edticas e provocou unha forte ca\u00edda na s\u00faa popularidade, que se achegou \u00e1 do xefe de Estado. Despois de prometer manter o aumento de impostos, anunciou o 4 de decembro unha moratoria de seis meses sobre a medida. Non obstante, ao d\u00eda seguinte o Elisio anunciou que o aumento se cancelaba para todo o 2019. Os medios de comunicaci\u00f3n falaron de tensi\u00f3ns emerxentes entre o xefe do goberno e o presidente da Rep\u00fablica. \nReforma das pensi\u00f3ns.\nEn febreiro de 2020, como parte da reforma das pensi\u00f3ns e mentres a esquerda multiplicaba as emendas \u00e1 Asemblea Nacional, usou o artigo 49-3 da Constituci\u00f3n para adoptar o texto sen votalo, o que foi criticado pola oposici\u00f3n. \nPandemia da covid-19.\nEn 2020 estivo \u00e1 fronte da xesti\u00f3n da pandemia por coronavirus, que interrompeu o debate da reforma das pensi\u00f3ns. O 13 de marzo reiterou na TF1 que usar unha m\u00e1scara protectora non serv\u00eda para a poboaci\u00f3n xeral, antes de dicir o contrario ao comezo do mes seguinte. A\u00ednda que o consello cient\u00edfico da COVID-19 recomendou deixar as escolas pechadas ata setembro, anunciou a s\u00faa apertura gradual a partir do 11 de maio. \nComo durante a crise dos chalecos amarelos, evocouse a mi\u00fado nos medios de comunicaci\u00f3n a posibilidade de que fora relevado, debido \u00e1s diverxencias co presidente da Rep\u00fablica, que se queixar\u00eda de demasiada \"rixidez\" do primeiro ministro, en particular sobre a cuesti\u00f3n da xesti\u00f3n do desconfinamento. Ao mesmo tempo, a s\u00faa popularidade superou \u00e1 do presidente a un nivel sen precedentes desde o inicio do quinquenio.\nPosici\u00f3ns pol\u00edticas.\nEcolox\u00eda.\nA s\u00faa reputaci\u00f3n como antiecoloxista comezou co seu traballo en Areva e viuse reforzada pola s\u00faa oposici\u00f3n \u00e1 lei relativa \u00e1 transici\u00f3n enerx\u00e9tica para o crecemento verde (2015) e \u00e1 lei para a recuperaci\u00f3n da biodiversidade, a natureza e paisaxes (2016). Tam\u00e9n se lle criticou o seu apoio ao mantemento dunha central de carb\u00f3n en Le Havre, sendo Francia un dos pa\u00edses europeos m\u00e1is afectados pola contaminaci\u00f3n por carb\u00f3n.\nReproduci\u00f3n asistida.\nA\u00ednda que se supo\u00f1\u00eda que o seu goberno aprobar\u00eda a reproduci\u00f3n asistida para mulleres solteiras e lesbianas, prometido por Emmanuel Macron durante a s\u00faa campa\u00f1a presidencial, Edouard Philippe declarou ter \"evolucionado sobre esa cuesti\u00f3n\". Nunha columna de 2013, expresou a s\u00faa posici\u00f3n en contra de dita medida. \nVida persoal.\nEst\u00e1 casado con \u00c9dith Chabre, que ocupa o cargo de directora executiva da escola de dereito do Instituto de Estudos Pol\u00edticos de Par\u00eds. A parella ten tres fillos: Anatole, L\u00e9onard e Sarah.\nObras.\n\u00c9douard Philippe \u00e9 autor dun ensaio e coautor de d\u00faas obras de ficci\u00f3n: \nEn 2015, escribiu o prefacio do libro de Danielle Knapp, \"Promenades avec Oscar Niemeyer\", publicado por Petit \u00e0 Petit. "}
{"id": "499818", "revid": "23204", "url": "https://gl.wikipedia.org/wiki?curid=499818", "title": "Kraljica no\u0107i", "text": "Kraljica no\u0107i \u00e9 un filme croata de 2001 dirixido por Branko Schmidt. Foi escollido como candidato de Croacia para o \u00d3scar \u00f3 mellor filme en lingua non inglesa na 74\u00aa edici\u00f3n dos premios, mais finalmente non foi nomeado."}
{"id": "499819", "revid": "72012", "url": "https://gl.wikipedia.org/wiki?curid=499819", "title": "OPI", "text": ""}
{"id": "499820", "revid": "23204", "url": "https://gl.wikipedia.org/wiki?curid=499820", "title": "Mar\u0161al", "text": "Mar\u0161al \u00e9 un filme croata de 1999 dirixido por Vinko Bre\u0161an. Foi escollido como candidato de Croacia para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "499821", "revid": "23204", "url": "https://gl.wikipedia.org/wiki?curid=499821", "title": "Crvena pra\u0161ina", "text": "Crvena pra\u0161ina \u00e9 un filme croata de 1999 dirixido por Zrinko Ogresta. Foi escollido como candidato de Croacia para o \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado."}
{"id": "499822", "revid": "89787", "url": "https://gl.wikipedia.org/wiki?curid=499822", "title": "Megan Boone", "text": "Megan Boone nada en Petoskey, M\u00edchigan, o 29 de abril de 1983, \u00e9 unha actriz estadounidense. \u00c9 co\u00f1ecida no seu papel como Elizabeth Keen, unha axente do FBI na serie da NBC titulada \"The Blacklist\". Tam\u00e9n traballou regularmente nas series e \"Blue Bloods\". Ten aparecido en pel\u00edculas como \"My Bloody Valentine 3D\" ( 2009) e \"Step Up Revolution\" (2012)\nTraxectoria.\nPrimeiros anos e formaci\u00f3n.\nA\u00ednda que naceu en M\u00edchigan, de moi nova, seus pais traslad\u00e1ronse a The Villages, Florida, para estar m\u00e1is preto dos seus av\u00f3s. O seu av\u00f3, H. Gary Morse, foi o promotor de The Villages, e a s\u00faa nai, Jennifer Parr, era Directora de Vendas. \nBoone di que se \"enganchou\" \u00e1 actuaci\u00f3n cando, con sete anos, os seus av\u00f3s lev\u00e1rona a Nova York para ver unha obra de Broadway protagonizada por Nathan Lane.\nEn 2005, formouse na Escola de Teatro da Universidade Estatal de Florida cunha licenciatura en Belas Artes (BFA) en actuaci\u00f3n. Boone estudou drama e interpretaci\u00f3n t\u00e9cnica con Jane Alexander e Edwin Sherin no Asolo Repertory Theatre e traballou co dramaturgo Mark Medoff. Boone acreditou que Alexander a aconsellara que continuase actuando cando, ao comezo da s\u00faa carreira, pensara en abandonar e, posteriormente, coincidiu con ela en varios episodios de The Blacklist. Tras obter o seu diploma, marchou a Londres a estudar arte dram\u00e1tica e intepretaci\u00f3n do teatro de Shakespeare e traballou con profesores da Royal Academy of Dramatic Art e da Royal Shakespeare Company.\nA finais de 2017, Boone comezou a estudar un MBA en Sostibilidade no Bard College.\nCarreira profesional.\nTras acturar nunha curtametraxe, \"Elijah\", filmada en 2001 cando era estudante na Universidade estatal de Florida, debutou profesionalemente en 2007 en teatro como protagonista nos \u00c1nxeles na obra de Charles L. Mee \"Limonade Tous Les Jours\" e ga\u00f1ou dous premios LA Weekly Theatre pola s\u00faa actuaci\u00f3n. \nBoone debutou nas longametraxes coa pel\u00edcula de terror \"My Bloody Valentine 3D\" (2009) e, a seguir, actuou nun papel secundario en \"Sex and the City 2\" en 2010. Durante 2010, traballou na serie televisiva \"\" na que representou a fiscal adxunta do distrito Lauren Stanton. Ese mesmo ano, Boone debutou na direcci\u00f3n co filme independente \"Eggshells for Soil\", rodando parte das escenas en The Villages. Tam\u00e9n apareceu en \"Step Up Revolution\" (2012), a cuarta pel\u00edcula da serie \"Step Up.\"\nBoone, m\u00e1is tarde recibir\u00eda un papel protagonista no drama independente \"Leave Me Like You Found Me\" (2012), polo que ga\u00f1ou o premio \"Gen Art Film Festival\" \u00e1 mellor actriz. En 2013, tivo un papel recorrente na serie de drama policial CBS, \"Blue Bloods\" e, ese mesmo ano, conseguiu o papel protagonista da axente do FBI, Elizabeth Keen, na serie da NBC, \"The Blacklist.\" A serie tivo moito \u00e9xito tanto de cr\u00edtica como de p\u00fablico, inclu\u00edndo boas puntuaci\u00f3ns nas listaxes do mercado de v\u00eddeos.\nVida persoal.\nEn novembro de 2015, o seu representante confirmou que ela mailo artista Dan Estabrook esperaban o seu primeiro fillo xuntos. En xaneiro de 2016, durante unha aparici\u00f3n en \"Live! wit Kelly and Michael\", Boone revelou que esperaban unha nena, que naceu en abril do mesmo ano\nDespois do nacemento da s\u00faa filla, implicouse cada vez m\u00e1is na concienciaci\u00f3n sobre asuntos medioambientais. En xaneiro de 2017, creou a Fundaci\u00f3n Caroline Agnes.org, coa que pretende proporcionar aos pais opci\u00f3ns de entrega de agasallos para os seus fillos que sexan ambientalmente seguros."}
{"id": "499824", "revid": "5863", "url": "https://gl.wikipedia.org/wiki?curid=499824", "title": "Floresta, Bos Aires", "text": ""}
{"id": "499825", "revid": "5863", "url": "https://gl.wikipedia.org/wiki?curid=499825", "title": "Caballito, Bos Aires", "text": ""}
{"id": "499827", "revid": "98629", "url": "https://gl.wikipedia.org/wiki?curid=499827", "title": "Organismos P\u00fablicos de Investigaci\u00f3n", "text": "Denom\u00ednanse Organismos P\u00fablicos de Investigaci\u00f3n (OPIs) de Espa\u00f1a aquelas instituci\u00f3ns creadas pola Administraci\u00f3n Xeral do Estado para a execuci\u00f3n directa de actividades de investigaci\u00f3n cient\u00edfica e t\u00e9cnica e actividades de prestaci\u00f3n de servizos tecnol\u00f3xicos.\nForon creados de acordo coa Lei 14/2011, de 1 de xu\u00f1o, da Ciencia, a Tecnolox\u00eda e a Innovaci\u00f3n (BOE n\u00fam. 131, de 2 de xu\u00f1o de 2011). \nFunci\u00f3ns.\nAdemais das sinaladas no cabeceiro do artigo, son competencia dos OPIs aquelas outras actividades de car\u00e1cter complementario, necesarias para o adecuado progreso cient\u00edfico e tecnol\u00f3xico da sociedade, que lles sexan atribu\u00eddas pola lei ou polas s\u00faas normas de creaci\u00f3n e funcionamento. Ademais, o Instituto de Salud Carlos III realizar\u00e1 actividades de financiamaento da investigaci\u00f3n cient\u00edfica e t\u00e9cnica.\nObxectivos.\nA lei de fundaci\u00f3n establece o marco para o fomento da investigaci\u00f3n cient\u00edfica e t\u00e9cnica e os ses instrumentos de coordinaci\u00f3n xeral, co fin de contribu\u00edr \u00e1 xeraci\u00f3n, difusi\u00f3n e transferencia do co\u00f1ecmento para resolver os problemas esenciais da sociedade. O obxectivo fundamental \u00e9 a promoci\u00f3n da investigaci\u00f3n, o desenvolvemento experimental e a innovaci\u00f3n como elementos sobre os que ten que asentarse o desenvolvemento econ\u00f3mico sost\u00edbel e o benestar social.\nOs obxectivos xerais da lei fundacional son os seguintes:\nOPIs da Administraci\u00f3n Xeral do Estado.\nTe\u00f1en a condici\u00f3n de Organismos P\u00fablicos de Investigaci\u00f3n da Administraci\u00f3n Xenal do Estado:\nCoordinaci\u00f3n.\nO Ministerio de Ciencia, Innovaci\u00f3n e Universidades enc\u00e1rgase da coordinaci\u00f3n das actuaci\u00f3ns dos OPIs.\nPr\u00f3xima reorganizaci\u00f3n.\nHai uns meses o ministro de Ciencia, Pedro Duque, informou por carta ao persoal do IEO, do INIA e do IGME, da preparaci\u00f3n dun Real Decreto no que se incluir\u00eda a estes Organisnmos de Investigaci\u00f3n dentro da estrutura da Axencia Estatal Consejo Superior de Investigaciones Cient\u00edficas, o que causou inquietude entre o persoal destes organismos, especialmenrte nos do IEO, e tam\u00e9n no sector pesqueiro, que xa sospeitaban esta integraci\u00f3n e xa manifestaran, ambos os grupos, convencidos de que esta \"diluci\u00f3n\" ir\u00eda en detrimento do asesoramento pesqueiro que o IEO subministraba ao sector da pesca. Duque asegurou que non, que este paso dase \u00abconvencidos de que \u00e9 a mellor opci\u00f3n para aumentar as capacidades da investigaci\u00f3n espa\u00f1ola e para mellorar a xest\u00f3n cient\u00edfica e administrativa destes tres organismos\u00bb. Tras este plural que declina o ministro, ag\u00f3chanse as \u00abopini\u00f3ns e propostas de investigadores, t\u00e9cnicos, xestores e representantes sindicais dos tres OPI\u00bb, e engloba tam\u00e9n aos t\u00e9cnicos do ministerio que analizarron a situaci\u00f3n de colapso administrativo e de xesti\u00f3n que afecta aos tres entes, pero m\u00e1is acusado, se cabe, no caso do IEO, inmerso nunha crise que levou por diante \u00e1 mesma c\u00fapula do Instituto, agora renovada. A conclusi\u00f3n \u00e9 que a absorci\u00f3n, que xa estaba avanzada na Lei da Ciencia do 2011, subministrar\u00e1 a estes organismos unha estrutura cient\u00edfica e administrativa m\u00e1is \u00e1xil e flex\u00edbel que lles permitir\u00e1 realizar unha investigaci\u00f3n de excelencia para \u00abunha \u00f3ptima prestaci\u00f3n de servizos esenciais para a nosa econom\u00eda\u00bb. \u00c9 precisamente esta excelencia a que preocupa aos cient\u00edficos do IEO e inquieta a armadores e pescadores; soste\u00f1en que este \"modelo competitivo\", que prima a publicaci\u00f3n en revistas cient\u00edficas de impacto e o curr\u00edculo persoal, vai acabar debilitando, sexa a medio ou a longo prazo, o car\u00e1cter sectorial e a funci\u00f3n de asesoramento que acompa\u00f1a ao Instituto desde a s\u00faa fundaci\u00f3n, \u00ab\u00e1 xente non lle vai quedar m\u00e1is remedio que adaptarse \u00e1 nova situaci\u00f3n laboral e modificar o perfil profesional para buscar a excelencia\u00bb, din fontes do persoal do IEO, e iso non v\u00e9n dado polos d\u00edas de campa\u00f1a de pesca ou as reuni\u00f3ns internacionais de asesoramento, co que ter\u00e1n m\u00e1is dificultades para promocionar e mellorar salarialmente. Pero Duque argumenta que os OPI manter\u00e1n os \u00abseus centros, institutos e laboratorios, salvagardando a s\u00faa identidade hist\u00f3rica, o seu orzamento operativo e as s\u00faas capacidades de investigaci\u00f3n e de asesoramento cient\u00edfico-t\u00e9cnico\u00bb \u00e1s instituci\u00f3ns do Estado e aos sectores produtivos; incluso o persoal conservar\u00e1 o seu corpo ou escala, antig\u00fcidade, grao e retribuci\u00f3ns que tiveran consolidadas, e cos mesmos dereitos e obrigas. \u00c9 mais, desde o ministerio apuntan que o real decreto que est\u00e1 a preparar, a nova estrutura mant\u00e9n os organismos que estaban representados no consello reitor que, tras a absorci\u00f3n, pasar\u00e1 a denominarse \"comisi\u00f3n coordinadora de investigaci\u00f3n\". En definitiva, que os cambios redundar\u00e1n nunha \u00abinvestigaci\u00f3n mellor\u00bb, creando sinerxias cos centros do CSIC que traballan nos mesmos \u00e1mbitos, o que dar\u00e1 \u00abmaior capacidade para abordar proxectos m\u00e1is ambiciosos\u00bb e captar fondos en convocatorias nacionais e internacionais."}
