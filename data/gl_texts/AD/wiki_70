{"id": "520972", "revid": "89787", "url": "https://gl.wikipedia.org/wiki?curid=520972", "title": "Amanda Gorman", "text": "Amanda Gorman, nada nos \u00c1nxeles o 7 de marzo de 1998, \u00e9 unha poeta e activista estadounidense, laureada como Poeta Nacional Xuvenil. A s\u00faa obra c\u00e9ntrase en cuesti\u00f3ns de opresi\u00f3n, feminismo, raza e marxinaci\u00f3n, as\u00ed como na di\u00e1spora africana. Publicou o libro de poes\u00eda \"The One for Whom Food Is Not Enough\" en 2015. En xaneiro de 2021 converteuse na poeta m\u00e1is nova en ler nunha investidura presidencial, co seu poema \"The Hill We Climb\" (A monta\u00f1a que escalamos), na toma de posesi\u00f3n de Joe Biden.\nTraxectoria.\nGorman e os seus dous irm\u00e1ns foron criados pola s\u00faa nai, unha profesora chamada Joan Wicks. Ten unha irm\u00e1 xemelga, Gabrielle, que \u00e9 activista. Gorman afirmou crecer nun ambiente con acceso limitado \u00e1 televisi\u00f3n, e amais tivo un impedimento da fala cando era nena. Describiuse a si mesma como unha \"nena rara\" que gozaba da lectura e a escritura, actividades que foron alentadas pola s\u00faa nai. Declarou ter unha desorde de procesamento auditivo e ser hipersensible ao son.\nGorman asistiu a New Roads, unha escola privada en Santa M\u00f3nica, para os graos K-12, e estudou sociolox\u00eda na Universidade Harvard. Mentres estaba nesa universidade, converteuse na primeira persoa moza en ser laureada como nova poeta nacional en abril de 2017, elixida entre cinco finalistas.\nQuixo converterse en delegada da mocidade para a Organizaci\u00f3n das Naci\u00f3ns Unidas en 2013 despois de ver un discurso da ga\u00f1adora paquistan\u00ed do Premio Nobel da Paz Malala Yousafzai. Gorman foi elixida como a nova poeta laureada dos \u00c1nxeles en 2014. Publicou o libro de poes\u00eda \"The One for Whom Food Is Not Enough\" en 2015.\n\u00c9 a fundadora de One Pen One Page, unha ONG que dirixe un programa de escritura e liderado xuvenil. En 2017 converteuse na primeira nova poeta que abriu a tempada literaria da Biblioteca do Congreso dos Estados Unidos de Am\u00e9rica e leu a s\u00faa poes\u00eda na canle MTV. A Biblioteca e Museo Morgan adquiriu o seu poema \"In This Place (An American Lyric)\" e exhibiuno en 2018 preto das obras de Elizabeth Bishop. En 2017 converteuse na primeira autora en aparecer no Libro do Mes do Instituto XQ, un programa mensual onde se comparten os libros favoritos da Xeraci\u00f3n Z. Escribiu unha homenaxe aos atletas negros para Nike, e ten un acordo con Viking Children's Books para escribir dous libros infant\u00eds ilustrados.\nEn 2017 dixo que quere postularse para presidenta dos Estados Unidos en 2036.\nA s\u00faa arte e activismo c\u00e9ntranse en temas de opresi\u00f3n, feminismo, raza e marxinaci\u00f3n, as\u00ed como na di\u00e1spora africana.\nO 20 de xaneiro de 2021, con 22 anos, recitou un poema na investidura de Joe Biden. Converteuse, as\u00ed, na poeta m\u00e1is nova en ler nunha toma de posesi\u00f3n presidencial. Despois do 6 de xaneiro de 2021 modificou a redacci\u00f3n do seu poema para abordar o asalto ao Capitolio dos Estados Unidos.\nA National Football League contratouna para recitar un poema orixinal como parte da cerimonia de inauguraci\u00f3n da tempada en febreiro de 2021. O obxectivo era sinalar o reco\u00f1ecemento a tres capit\u00e1ns honorarios da liga, representantes dos miles de profesionais m\u00e9dicos e educativos, e mais dos veteranos que se preocuparon de atender as persoas m\u00e1is necesitadas durante a pandemia de COVID-19."}
{"id": "520974", "revid": "89787", "url": "https://gl.wikipedia.org/wiki?curid=520974", "title": "Islam Bibi", "text": "Islam Bibi (), nada en 1974 e finada en Lashkar Gah o 4 de xullo de 2013, foi unha muller polic\u00eda en Afganist\u00e1n na sede da provincia de Helmand e tam\u00e9n unha pioneira na loita polo feminismo.\nEra a muller polic\u00eda de m\u00e1is alto rango no momento da s\u00faa morte en Afganist\u00e1n e dirixiu operaci\u00f3ns contra os talib\u00e1ns. Recibiu numerosas ameazas de morte e foi asasinada o 4 de xullo de 2013.\nTraxectoria.\nBibi naceu na provincia de Kunduz en 1974. Era unha refuxiada en Ir\u00e1n cando os talib\u00e1ns tomaron o control de Afganist\u00e1n na d\u00e9cada de 1990. Regresou a Afganist\u00e1n en 2001, logo adicouse a coidar a s\u00faa familia en casa antes de unirse \u00e1 polic\u00eda contra a vontade dos seus familiares . Isto levou \u00f3 seu irm\u00e1n a tentar matala porque quer\u00eda salvar a honra do apelido.\nBibi uniuse \u00e1 forza policial en 2003 e rapidamente ascendeu \u00f3 posto de subtenente informando directamente \u00f3s l\u00edderes de CID, o cal foi un logro extraordinario. Ela era a polic\u00eda de m\u00e1is alto rango naquel tempo e recibiu moitas ameazas de morte. Liderou un dos maiores escuadr\u00f3n de mulleres polic\u00edas de Afganist\u00e1n que persegu\u00edan \u00f3s talib\u00e1ns buscando terroristas suicidas disfrazados con burcas. Foron as primeiras en entrar en calquera casa durante un rexistro nas \u00e1reas das mulleres onde non se permite acceder \u00f3s polic\u00edas var\u00f3ns. Como axentes de polic\u00eda, cubren as s\u00faas caras con panos negros, levan botas grosas e, nalg\u00fans casos, optan por levar uniformes masculinos. Human Rights Watch di que as mulleres polic\u00edas a mi\u00fado experimentan acoso sexual e abuso verbal por parte dos seus compa\u00f1eiros masculinos, en parte porque carecen incluso das instalaci\u00f3ns b\u00e1sicas. Hai moi poucos ba\u00f1os para mulleres en todas as estaci\u00f3ns de polic\u00eda de Afganist\u00e1n, e as mulleres que usan os ba\u00f1os dos homes son altamente vulnerables \u00f3 acoso.\nFalecemento.\nBibi recibiu un disparo cando deixaba a s\u00faa casa na ma\u00f1\u00e1 do 4 de xullo de 2013. Foi atacada mentres conduc\u00eda unha motocicleta co seu xenro en Lashkar Gah, a capital da provincia de Helmand. Bibi resultou ferida e morreu das feridas na sala de emerxencias do hospital. Non se iniciou ningunha investigaci\u00f3n para descubrir quen foi o respons\u00e1bel do tiroteo.\u00a0Tivo 6 fillos."}
{"id": "520976", "revid": "25871", "url": "https://gl.wikipedia.org/wiki?curid=520976", "title": "Naziha al-Dulaimi", "text": "Naziha Jawdet Ashgah al-Dulaimi, nada en Bagdad en 1923 e finada en Herdecke o 9 de outubro de 2007, foi das primeiras pioneiras do movemento feminista iraqu\u00ed. Foi cofundadora e primeira presidenta da Liga de Mulleres iranianas, a primeira ministra da historia moderna de Iraq, e a primeira ministra de gabinete no mundo \u00e1rabe.\nTraxectoria.\nAl-Dulaimi, cuxo av\u00f3 deixara al-Mahmudia (entre Bagdad e Babilonia) e se instalou en Bagdad a finais do s\u00e9culo XIX, naceu en 1923. Estudou medicina no Royal College of Medicine (m\u00e1is tarde adscrito \u00e1 Universidade de Bagdad). Ela foi unha das poucas estudantes femininas na Facultade de Medicina. Durante ese tempo uniuse \u00e1 \"Sociedade de Mulleres para Combater o Fascismo e o Nazismo\" e participou activamente no seu traballo. M\u00e1is tarde, cando a sociedade mudou o seu nome polo de \"Asociaci\u00f3n de Mulleres Iraqu\u00eds\" converteuse en membro do seu comit\u00e9 executivo.\nEn 1941 graduouse como doutora. Despois de se graduar, foi asignada ao Hospital Real en Bagdad, e despois foi trasladada \u00f3 Hospital de Karkh. Durante todo ese per\u00edodo foi sometida a hostigamento polo aparato de seguridade da monarqu\u00eda, debido \u00e1 s\u00faa simpat\u00eda cos pobres e o tratamento m\u00e9dico gratu\u00edto que lles ofrec\u00eda na s\u00faa cl\u00ednica do distrito de Shawakah. Trasladada a Sulaimaniyah (en Kurdist\u00e1n), a s\u00faa cl\u00ednica converteuse de novo nun refuxio para pacientes indixentes que recibiron o seu coidado e apoio de forma gratu\u00edta. De Sulaiminiyah foi trasladada de novo a outras cidades e provincias (Kerbala, Umarah).\nEn 1948 f\u00edxose membro do Partido Comunista Iraqu\u00ed (ICP), que nese tempo se opu\u00f1a a monarqu\u00eda gobernante. En xaneiro de 1948, a doutora Naziha participou activamente no levantamento popular \"al-Wathbah\" contra o Tratado colonialista de Portsmouth, e noutras loitas patri\u00f3ticas.\nEn 1952 escribiu o libro titulado \"The Iraqi Woman (\"en galego\",\" \"A Muller iraqu\u00ed)\" no cal escribiu sobre as mulleres da clase campesi\u00f1a (\"al-fallahin\"), que estaban privadas de todos os dereitos, tanto en termos de represi\u00f3n dos homes como de opresi\u00f3n de clase. Tam\u00e9n escribiu sobre mulleres de clases superiores que ti\u00f1an un status material m\u00e1is alto, pero que tam\u00e9n eran tratadas polos homes como a s\u00faa propiedade, e non como un ser humano real.\nTentou reactivar a Asociaci\u00f3n de Mulleres Iraqu\u00eds e, co apoio de ducias de mulleres activistas, solicitou \u00e1s autoridades a creaci\u00f3n dunha \"Women's Liberation Society\" (en galego, Sociedade de Liberaci\u00f3n das Mulleres). Pero a solicitude foi rexeitada. En resposta, algunhas das asinantes lideradas pola doutora Naziha, decidiron seguir adiante e crear esta organizaci\u00f3n de t\u00f3dolos xeitos, a\u00ednda que clandestinamente, e despois de mudar o seu nome a League for Defending Iraqi Woman's Rights (en galego, Liga para a Defensa dos dereitos da Muller Iraqu\u00ed). A Liga creouse o 10 de marzo de 1952. Entre os obxectivos da Liga estaban:\nBaixo o liderado e participaci\u00f3n activa da doutora Naziha a Liga (o seu nome foi posteriormente mudado a Iraqi Women's League, en galego Liga das Mulleres Iraqu\u00eds) desenvolveuse durante os anos seguintes e converteuse nunha organizaci\u00f3n de masas despois da Revoluci\u00f3n do 14 de Xullo. Cun n\u00famero de membros superando os 42.000 (dunha poboaci\u00f3n total no momento de 8 mill\u00f3ns), conseguiu moitos avances para as mulleres iraqu\u00eds, en particular a progresista Lei N\u00fam. 188 sobre o Estado Persoal (1959).\nEn reco\u00f1ecemento ao seu papel e logros, a Liga das Mulleres Iraqu\u00eds converteuse nun membro permanente do Secretariado da Federaci\u00f3n Internacional de Mulleres. A doutora Naziha foi elixida membro da asemblea e da executiva da Federaci\u00f3n, e m\u00e1is tarde converteuse en vicepresidenta desta organizaci\u00f3n internacional. Converteuse nunha destacada figura feminina a nivel internacional, as\u00ed como no mundo \u00e1rabe e no \"Terceiro Mundo.\"\nDurante a d\u00e9cada de 1950, a doutora Naziha participou activamente no Movemento pola Paz Iraqu\u00ed, e foi membro do comit\u00e9 preparatorio para a conferencia Partisanos pola Paz que se celebrou en Bagdad o 25 de xullo de 1954. Tam\u00e9n foi membro do Consello Mundial pola Paz.\nPasou a d\u00e9cada de 1950 investigando e erradicando a bacteria aut\u00f3ctona da s\u00edfilis end\u00e9mica no sur de Iraq.\nDespois de que a monarqu\u00eda fora derrocada, foi elixida polo Presidente Abd al-Karim Qasim como Ministra de Concellos no gabinete de 1959 como a \u00fanica representante do ICP no seu goberno republicano. Foi a primeira ministra na historia moderna de Iraq, e a primeira ministra do gabinete no mundo \u00e1rabe. M\u00e1is tarde asumiu o cargo de Ministra de Estado nunha formaci\u00f3n posterior do gabinete.\nDurante a s\u00faa carreira no goberno, al-Dulaimi xogou un papel decisivo en converter os vastos barrios marxinais do leste de Bagdad nun enorme proxecto de obras p\u00fablicas e vivendas que chegou a ser co\u00f1ecido como \"Thawra\" (Revoluci\u00f3n) City\u2014agora Sadr City. Tam\u00e9n axudou a redactar a secular Lei de Asuntos Civ\u00eds de 1959, que se adiantou \u00f3 seu tempo na liberalizaci\u00f3n das leis de matrimonio e herdanza en beneficio das mulleres iraqu\u00eds.\nPor mor das s\u00faas m\u00faltiples actividades no Partido Comunista e no movemento patriota, a doutora Naziha padeceu un considerable hostigamento e represi\u00f3n en varios per\u00edodos. Viuse obrigada a deixar o pa\u00eds e ir \u00f3 exilio varias veces. Mais isto non lle impediu unirse cos seus camaradas no partido e no movemento patriota, e \u00e1s s\u00faas irm\u00e1s do movemento das mulleres, na loita polos dereitos lex\u00edtimos e democr\u00e1ticos das mulleres.\nA doutora Naziha foi unha verdadeira loitadora comunista, e unha persoa do partido dedicada e fiable. As\u00ed ocupou unha posici\u00f3n de liderado no partido e converteuse en membro do seu Comit\u00e9 Central. A finais da d\u00e9cada de 1970, cando a camarilla gobernante ditatorial se preparaba para lanzar a s\u00faa campa\u00f1a sanguenta e traidora contra o Partido Comunista Iraqu\u00ed, ela era membro do Secretariado do Comit\u00e9 Central.\nDurante os anos do seu exilio forzado, estivo total e emocionalmente unida \u00f3 seu pobo e patria e \u00e1 s\u00faa causa xusta. \u00c9 neste contexto que xogou unha funci\u00f3n prominente na direcci\u00f3n do Comit\u00e9 para a Defensa das Persoas Iraqu\u00eds, creado ap\u00f3s o golpe de esquerdas do 8 de febreiro de 1963. O comit\u00e9 foi encabezado polo poeta iraqu\u00ed Muhammad Mahdi Al-Jawahiri. Mesmo durante a d\u00e9cada de 1990, cando era anci\u00e1 e fr\u00e1xil, non cesou no seu traballo no movemento das mulleres, particularmente na Liga das Mulleres Iraqu\u00eds. O \u00faltimo evento importante no cal participou activamente foi nun seminario sobre a situaci\u00f3n das mulleres iraqu\u00eds celebrado en 1999 en Colonia, Alema\u00f1a.\nParticipou nos preparativos do 5.\u00ba Congreso da Liga das Mulleres Iraqu\u00eds, pero antes de que fose convocado (en marzo de 2002) padeceu un derramo cerebral que a paralizou.\nMorreu o 9 de outubro de 2007 en Herdecke \u00e1 idade de 84, despois de loitar contra os efectos dun derramo cerebral debilitante durante varios anos."}
{"id": "520977", "revid": "23204", "url": "https://gl.wikipedia.org/wiki?curid=520977", "title": "Vira", "text": "O Vira \u00e9 un baile solto caracter\u00edstico do norte de Portugal. Bailase tam\u00e9n en Galiza onde se conservou principalmente na comarca da Limia. \nCaracter\u00edsticas.\nO vira \u00e9 un derivado da xota, un baile que se popularizou por toda a pen\u00ednsula ib\u00e9rica no s\u00e9culo XIX. Nos territorios do norte de Portugal, a xota deu lugar ao vira ou, visto doutro xeito, vira \u00e9 nome co que se co\u00f1ece \u00e1 xota nestas terras. Neste sentido, o feito de que a copla de volta m\u00e1is frecuente nas xotas galegas denomine \"vira\" o baile, fai pensar que posibelmente tam\u00e9n fose o nome dado as xotas en Galiza antigamente.\nAcompa\u00f1ado sempre pola m\u00fasica do acorde\u00f3n, o vira \u00e9 un baile l\u00fadico interpretado por un n\u00famero vari\u00e1bel de parellas colocadas d\u00faas fileiras, unha de homes e outra de mulleres. Ten d\u00faas partes diferenciadas: punto e volta. Os puntos son pasos picados, valseados, embotados, etc; a volta adoita facerse en roda ou cruzando as filas con pasos valseados.\nEn Portugal existen m\u00faltiples variantes tanto musicais como na maneira de bailar o vira dependendo das distintas \u00e1reas xeogr\u00e1ficas: vira de roda, vira estrepassado, vira roubado, vira afandangado, vira valseado, vira-flor, vira de trempe, vira galego, vira ao desaf\u00edo, vira poveiro (da P\u00f3voa do Varzim), etc.\nEn Galiza foi conservado nas comarcas ourens\u00e1s da raia, en especial na vila limiense de Olelas onde mant\u00e9n grande tradici\u00f3n. Tam\u00e9n aparece de xeito illado noutros lugares como Bembibre, onde foi recollido polo grupo de baile e m\u00fasica tradicional Brincadeira no ano 1985. A actividade das canteiras da zona trouxo traballadores do norte portugu\u00e9s, sendo a mestura dos xeitos \"mi\u00f1otos\" de tocar e bailar cos galegos a orixe a este baile."}
{"id": "520978", "revid": "15490", "url": "https://gl.wikipedia.org/wiki?curid=520978", "title": "Mariska Veres", "text": "Mariska Veres, nada na Haia o 1 de outubro de 1947 e finada igualmente na Haia o 2 de decembro de 2006, foi unha cantante xitana neerlandesa reco\u00f1ecida en principio por ser a cantante principal do grupo de rock Shocking Blue, na s\u00faa segunda formaci\u00f3n.\nTraxectoria.\nO seu pai Lajos Veres era un violinista xitano, orixinario de Hungr\u00eda e a s\u00faa nai nacera en Alema\u00f1a dun matrimonio franc\u00e9s e ruso. \nVeres comezou a s\u00faa carreira como cantante en 1963 co grupo de guitarras \"Les Mysteres\", e m\u00e1is tarde cantou cos \"Bumble Bees\" en 1965, os \"Blue Fighters\", \"Danny and his Favorites\" e \"General Four\" en 1966, e tam\u00e9n cos \"Motowns\", onde tocaba o \u00f3rgano. En 1968 convid\u00e1rona a unirse a \"Shocking Blue\" para substitu\u00edr o cantante principal Fred de Wilde, que tivo que deixalos para alistarse no ex\u00e9rcito. Ataviouse e maquillou ent\u00f3n de forma espectacular, cunha perruca morena grande e moi longa. En 1969, Shocking Blue ga\u00f1ou fama mundial co sinxelo \u00abVenus\u00bb.\nShocking Blue disolveuse o 1 de xu\u00f1o de 1974, e Veres continuou a s\u00faa carreira en solitario ata que o grupo volveu reunirse en 1984. Este regreso foi un \u00e9xito, mais un dos compo\u00f1entes orixinais, Robbie van Leeuwen, decidiu deixar a banda, en parte porque se trasladou a Luxemburgo, mais tam\u00e9n polo \u00e9xito da s\u00faa canci\u00f3n \"Venus\".\nVeres formou o grupo de jazz \"The Shocking Jazz Quintet\" en 1993, no que interveu como cantante principal. De 1993 a 2006 tocou noutra reagrupaci\u00f3n de \"Shocking Blue\", e tam\u00e9n gravou un \u00e1lbum co cantante Andrei \u015eerban en 2003. \nFaleceu de cancro o 2 de decembro de 2006 na Haia con 59 anos."}
{"id": "520982", "revid": "83328", "url": "https://gl.wikipedia.org/wiki?curid=520982", "title": "Xitana", "text": ""}
{"id": "520983", "revid": "89787", "url": "https://gl.wikipedia.org/wiki?curid=520983", "title": "Pilularia minuta", "text": "Pilularia minuta \u00e9 unha especie de pterid\u00f3fita (fentos ou fieitos) da clase das polipodi\u00f3psidas, orde das salviniales e familia das marsile\u00e1ceas, unha das cinco descritas do x\u00e9nero \"Pilularia\".\nTaxonom\u00eda.\nDescrici\u00f3n.\nA especie foi descrita en 1848 polo militar e bot\u00e1nico franc\u00e9s Michel Charles Durieu de Maisonneuve.\nEtimolox\u00eda.\nPara a do x\u00e9nero, v\u00e9xase \"Pilularia\".\nO ep\u00edteto espec\u00edfico, \"minuta\", \u00e9 a forma feminina singular do adxectivo latino \"min\u016btus, -a. -um\", \"pequeno\", \"pequena\", participio pasado de verbo \"minuo\", \"minorar\", \"diminu\u00edr\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\n\u00c9 un fieito herb\u00e1ceo, perenne, rizomatoso, cun rizoma horizontal delgado, enraizante nos n\u00f3s, practicamente sen pelos, que se desenvolve en solos h\u00famidos. As follas (frondes), de 2 a 4 por n\u00f3, e de 2 a 4 cm de lonxitude, sen pec\u00edolo, filiformes, de 0,3 a 0,7 mm de di\u00e1metro, solitarias, subglobosas, densamente pilosas, e sen \"dentes\".\nDistribuci\u00f3n e h\u00e1bitat.\nEnc\u00f3ntrase no oeste da Rexi\u00f3n Mediterr\u00e1nea. Vive en pasteiros h\u00famidos en zonas arxilosas temporalmente encharcadas. Esporula en primavera. Declarado CR (en perigro cr\u00edtico) na \"Lista vermalla de Andaluc\u00eda\", e VU (vulner\u00e1bel) na \"Lista vermella nacional de Espa\u00f1a de 2008\".\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), considerando que \"Pilularia minuta\" ten unha \u00e1rea de dispersi\u00f3n moi pequena e moi fragmentada, e que a s\u00faa poboaci\u00f3n est\u00e1 diminu\u00edndo como resultado de moitas ameazas antr\u00f3picas sobre o seu h\u00e1bitat, cujalifica o status deste especie como \"EN\" (en perigo)."}
{"id": "520984", "revid": "23204", "url": "https://gl.wikipedia.org/wiki?curid=520984", "title": "Michel Charles Durieu de Maisonneuve", "text": "Michel Charles Durieu de Maisonneuve (\u00e1s veces escrito como Michel Charles Du Rieu de Maisonneuve), nado o 7 de decembro de 1796 en Saint-Eutrope-de-Born, Lot e Garona, e finado o 20 de febreiro de 1878 en Bordeaux, foi un militar, naturalista, bot\u00e1nico e explorador franc\u00e9s.\nTraxectoria.\nVida familiar.\nDurieu foi o \u00fanico fillo de Marie-Elisabeth de Calbiac e \u00c9tienne du Rieu de Maisonneuve de Bonnayrac, escudeiro, capit\u00e1n do rexemento Royal-Vaisseaux, cabaleiro da Orde real e militar de San Lu\u00eds.\nCasou o 8 de novembro de 1827 con Marguerite-H\u00e9l\u00e8ne-Ursule de Tessi\u00e8res de Miremont, coa que tivo dous fillos e unha filla.\nCarreira militar.\nDurieu recibiu adestramento militar na Escola de Brienne e na Escola Especial Militar de Saint-Cyr. O 4 de xu\u00f1o de 1817 foi destinado como segundo tenente ao 13\u00ba rexemento de infatar\u00eda en li\u00f1a. Foi ascendido a tenente deste rexemento o 11 de abril de 1826.\nFoi ascendido a capit\u00e1n e destinado ao 63\u00ba rexemento en li\u00f1a o 20 de xaneiro de 1839.\nParticipou na expedici\u00f3n a Espa\u00f1a dos Cen Mil Fillos de San Lu\u00eds, intervindo na batalla do Trocadero, en Puerto Real (C\u00e1diz), que tivo lugar o 31 de agosto de 1823. Despois desmilitarizouse e explorou Asturias.\nTam\u00e9n participou na expedici\u00f3n a Morea (1828-1833), no curso da Guerra de independencia de Grecia, formando parte da \"expedici\u00f3n cident\u00edfica\", co naturalista Jean Baptiste Bory de Saint-Vincent.\nAs\u00ed mesmo, participo na batalla de Smala en 1843 contra as forzas do emir Abd el-Kader, l\u00edder da resistencia alxeriana fronte \u00e1 ocupaci\u00f3n francesa.\nDurante os seus anos como militar tam\u00e9n realizou investigaci\u00f3ns bot\u00e1nicas en Francia, Espa\u00f1a (Asturias) e o norte de Portugal.\nPermanecu no ex\u00e9rcito franc\u00e9s at\u00e9 1848.\nActividades cient\u00edficas.\nDurieu de Maisonneuve, a mediados da d\u00e9cada de 1820 interesouse pola historia natural e a bot\u00e1nica estudando as algas de auga doce. Estudou especies de cript\u00f3gamas con Jean-Baptiste Bory de Saint-Vincent, Camille Montagne, Joseph-Henri L\u00e9veill\u00e9 e os irm\u00e1ns Charles e Louis Ren\u00e9 Tulasne. Estaba especialmente interesado nos fietos acu\u00e1ticos, dos que describiu varias especies novas.\nEn 1835 explorou Asturias. Recolleu plantas vasculares, cuxo estudo confiou a Jacques \u00c9tienne Gay.\nTras a conquista de Alxeria, o goberno de Francia confioulle unha misi\u00f3n cient\u00edfica en Alxeria, baixo o liderado de Jean-Baptiste Bory de Saint-Vincent. Estivo al\u00ed desde finais de 1839 at\u00e9 1842. M\u00e1is tarde publicou a flora de Alxeria.\nEn 1853 entrou ao servizo da cidade de Bordeos, encarg\u00e1ndos dun curso municipal de bot\u00e1nica. En 1858, tras a morte de Jean-Fran\u00e7ois Laterrade, foi nomeado director do Xard\u00edn das Plantas de Bordeos, e participou activamente na s\u00faa transformaci\u00f3n, xunto ao arquitecto da cidade Charles Burguet e o paisaxista L. B. Fischer. En 1857 organizou o traslado do magnolio xigante do vello xard\u00edn bot\u00e1nico de Chartreuse ao novo xard\u00edn p\u00fablico. \nXubilouse en 1876 e morreu dous anos despois na s\u00faa casa no 30 rue Maubourguet, preto do xard\u00edn bot\u00e1nico.\nHonores.\nDistinci\u00f3ns.\nMichel Charles Durieu de Maisonneuve foi nomeado Cabaleiro da Lexi\u00f3n de Honor o 18 de abril de 1846.\nTam\u00e9n foi nomeado Cabaleiro da Orde das Palmas Acad\u00e9micas, Cabaleiro da Orde de Carlos III, de Espa\u00f1a e Cabaleiro da Orde Imperial da Rosa, do Brasil.\nFoi nomeado membro honorario do xurado do Congreso Bot\u00e1nico Internacional de Florencia en 1874 en consideraci\u00f3n aos servizos eminentes que nunca deixou de prestar \u00e1 ciencia.\nUnha r\u00faa de Bordeos leva o seu nome.\nAbreviatura.\nAs abreviatura Durieu empr\u00e9gase pra reco\u00f1ecer a como autoridade na descrici\u00f3n e taxonom\u00eda en bot\u00e1nica."}
{"id": "520985", "revid": "23204", "url": "https://gl.wikipedia.org/wiki?curid=520985", "title": "Elecci\u00f3ns \u00e1 Xunta Xeral do Principado de Asturias de 2019", "text": "As elecci\u00f3ns \u00e1 Xunta Xeral do Principado de Asturias celebr\u00e1ronse o 26 de maio de 2019 e nelas elix\u00edronse os 45 deputados da XI Lexislatura da Xunta Xeral do Principado de Asturias mediante un sistema proporcional (m\u00e9todo D'Hondt) nas tres circunscrici\u00f3ns nas que est\u00e1 dividida a efectos electorais a rexi\u00f3n (36 escanos na circunscrici\u00f3n central, 6 na occidental e 5 na oriental).\nResultados.\nAs candidaturas do Partido Socialista Obrero Espa\u00f1ol, liderado por Adri\u00e1n Barb\u00f3n obtiveron 20 escanos, mellorando o seu resultado de 14 deputados correspondente \u00e1s elecci\u00f3ns de 2015. Podemos Asturias obtivo 4 escanos (5 menos que en 2015), mentres que Izquierda Unida obtivo 2. Ciudadanos obtivo 5 escanos (2 m\u00e1is que en 2015), mentres que o Partido Popular obtivo 10 escanos, a segunda forza en representaci\u00f3n. As candidaturas de Foro e Vox obtiveron cadanseus 2 escanos."}
{"id": "520986", "revid": "88215", "url": "https://gl.wikipedia.org/wiki?curid=520986", "title": "Jason Remeseiro", "text": "David Remeseiro Salgueiro, co\u00f1ecido como Jason Remeseiro ou simplemente Jason, nado na Coru\u00f1a o 6 de xullo de 1994, \u00e9 un futbolista galego que xoga de centrocampista no Arouca, da Primeira Liga.\n\u00c9 curm\u00e1n do tam\u00e9n futbolista Marcos Remeseiro.\nTraxectoria.\nInicios.\nNaceu no barrio coru\u00f1\u00e9s dos Mallos e comezou a xogar ao f\u00fatbol no Imper\u00e1tor. De a\u00ed pasou \u00e1 canteira do Deportivo da Coru\u00f1a, onde para diferencialo doutros dous compa\u00f1eiros chamados David, o adestrador alcumouno Jenson, facendo referencia ao piloto Jenson Button \u00e9 a s\u00faa velocidade. O alcume derivou logo en Jason, como pasou a ser co\u00f1ecido.\nTras dous anos nas filas deportivistas, o adestrador Miguel Gamallo descartouno pola s\u00faa baixa estatura. A pesar deste golpe e animado por seu pai, probou sorte no Monta\u00f1eros, pasando logo aos xuven\u00eds do Racing de Ferrol, que o levaban tempo seguindo grazas \u00e1s referencias do seu curm\u00e1n Marcos Remeseiro, que xogaba no equipo xuvenil ferrol\u00e1n. Un ano despois incorporouse \u00e1 canteira do Levante.\nLevante UD.\nNa s\u00faa \u00fanica tempada nos xuven\u00eds do Levante foi un dos futbolistas m\u00e1is destacados do equipo, marcando 15 goles en 34 partidos. Disputou tam\u00e9n tres partidos co filial, o Atl\u00e9tico Levante, en Segunda Divisi\u00f3n B, e ao final da tempada asinou un novo contrato de dous anos para xogar no filial.\nO 25 de agosto de 2013 debutou na Primeira Divisi\u00f3n, entrando case ao final do partido da segunda xornada contra o Sevilla FC no S\u00e1nchez Pizju\u00e1n. Co filial disputou 25 partidos esa tempada, na que o club descendeu a Terceira.\nEn agosto de 2014 sa\u00edu cedido ao Villarreal B, pero o Levante recuperouno xa en xaneiro para reforzar o equipo de Lucas Alcaraz. Marchou cedido de novo ao ano seguinte, esta vez ao Albacete. Marcou o seu primeiro gol como profesional o 3 de xaneiro de 2016, nun empate 2-2 contra a SD Ponferradina no Estadio Carlos Belmonte. O equipo acabou descendendo ao final da tempada \u00e1 Segunda Divisi\u00f3n B.\nNa tempada 2016/17 ga\u00f1ou un posto no primeiro equipo do Levante, descendido \u00e1 Segunda Divisi\u00f3n na tempada anterior. Marcou 10 goles e contribu\u00edu de xeito importante a que o equipo se proclamase campi\u00f3n de Segunda e regresase \u00e1 m\u00e1xima categor\u00eda s\u00f3 un ano despois.\nMilitou d\u00faas tempadas m\u00e1is no Levante, acadando os 105 partidos disputados, con 13 goles anotados.\nValencia.\nEn xullo de 2019 asinou un contrato de tres anos co Valencia CF. Con todos, pouco despois foi cedido ao Getafe CF, tam\u00e9n da Primeira Divisi\u00f3n. Participou en algo m\u00e1is da metade dos partidos do equipo madrile\u00f1o, que rematou a tempada na oitava posici\u00f3n, e anotou un gol, precisamente fronte ao Valencia en Mestalla.\nNa tempada 2020/21 volveu ao Valencia, debutando co equipo \"che\" en Bala\u00eddos contra o Celta de Vigo. Xogou un total de 17 encontros de liga esa tempada co equipo de Javier Gracia, pero s\u00f3 4 deles como titular. O seu protagonismo no equipo reduciuse na seguinte campa\u00f1a, con Bordal\u00e1s no banco, e en xaneiro foi traspasado ao Alav\u00e9s de Jos\u00e9 Luis Mendilibar.\nAlav\u00e9s.\nDisputou 14 partidos no que restaba da tempada 2021/22, que rematou co descenso do Alav\u00e9s \u00e1 Segunda Divisi\u00f3n. Na seguinte campa\u00f1a, con Luis Garc\u00eda no banco, xogou un total de 38 encontros, 23 deles como titular, e marcou dous goles, contribu\u00edndo ao regreso do conxunto vitoriano \u00e1 m\u00e1xima categor\u00eda. O primeiro dos seus dous goles coa camiseta do Alav\u00e9s chegou cun espectacular saque de falta que lle deu ao o equipo vasco a vitoria ante o Zaragoza (1-0) e que foi descrito polo capit\u00e1n rival, Alberto Zapater, como un dos mellores que vira na s\u00faa carreira.\nArouca.\nEn xullo de 2023 desvencellouse do Alav\u00e9s e trasladouse a Portugal, onde asinou co Arouca, da Primeira Liga."}
{"id": "520987", "revid": "23204", "url": "https://gl.wikipedia.org/wiki?curid=520987", "title": "R\u00edo Danaper", "text": ""}
{"id": "520989", "revid": "88215", "url": "https://gl.wikipedia.org/wiki?curid=520989", "title": "David Remeseiro Salgueiro", "text": ""}
{"id": "520990", "revid": "89787", "url": "https://gl.wikipedia.org/wiki?curid=520990", "title": "Lido Pimienta", "text": "Lido Pimienta, nada en Barranquilla en 1986 \u00e9 unha cantante e compositora colombiana canadense. Acadou reco\u00f1ecemento tralo seu \u00e1lbum de 2016 \"La Papessa\", co cal ga\u00f1ou o Premio Polaris no ano 2017. A s\u00faa m\u00fasica mestura unha gran variedade de elementos, inclu\u00edndo estilos musicais ind\u00edxenas e afrocolombianos, xunto con \"synthpop\" e m\u00fasica electr\u00f3nica.\nTraxectoria.\nOriginaria de Barranquilla, Colombia, Lido trasladouse ao Canad\u00e1, mud\u00e1ndose a London, Ontario antes de trasladarse definitivamente a Toronto, onde vive no presente. O seu pai faleceu cando ela ti\u00f1a s\u00f3 seis anos.\nCarreira.\nPimienta lanzou o seu primeiro \u00e1lbum, \"Color\", en 2010. O disco foi producido por Michael Ramey, o daquela esposo de Pimienta e foi publicado pola discogr\u00e1fica estadounidense KUDETA. Trala separaci\u00f3n da parella, Pimienta cursou estudos en cr\u00edtica de arte, ademais de prepararse en produci\u00f3n musical antes de lanzar o seu segundo \u00e1lbum, \"La Papessa\" en 2016. Ese mesmo ano colaborou co d\u00fao de m\u00fasica electr\u00f3nica A Tribe Called Red en varias canci\u00f3ns do \u00e1lbum \"We Are the Halluci Nation\".\nTralo lanzamento de \"La Papessa\", producido pola propia Lido Pimienta, ga\u00f1ou o premio de 50 mil d\u00f3lares nos Premios Polaris 2017, un dos galard\u00f3ns m\u00e1is importantes na industria musical canadense. O xornal \"The Globe and Mail\" referiuse a Lido como \"o futuro do rock and roll canadense\" e nomeouna \"a artista do ano\".\nVida persoal.\nPimienta identif\u00edcase como \"queer\". Ten ascendencia afrocolombiana e wayuu. \u00c9 nai solteira."}
{"id": "520991", "revid": "89787", "url": "https://gl.wikipedia.org/wiki?curid=520991", "title": "Saint-Eutrope-de-Born", "text": "Saint-Eutrope-de-Born \u00e9 unha comuna do suroeste de Francia, situada no departamento de Lot e Garona, rexi\u00f3n da Nova Aquitania.\nXeograf\u00eda.\nSituada entre os 83 e os 185 msnm, a comuna ocupa unha superficie de 38,28 km2. \nEn 2018 contaba con 678 habitantes, polo aque a s\u00faa densidade de poboaci\u00f3n nese ano era de 18 hab./km2. \nEsta poboaci\u00f3n representa unha diminuci\u00f3n do 1,74 % en relaci\u00f3n co censo de 2013. (Lot et Garona: \u22120,36 %, Francia, ag\u00e1s Mayotte: +2,36 %).\nHistoria.\nEn 1826 as comunas de Piis e Villas foron suprimidas, e integradas en Saint-Eutrope.\nNesta vila naceu o militar e bot\u00e1nico Michel Charles Durieu de Maisonneuve."}
{"id": "520992", "revid": "5863", "url": "https://gl.wikipedia.org/wiki?curid=520992", "title": "Antonia Santos Plata", "text": ""}
{"id": "520993", "revid": "25871", "url": "https://gl.wikipedia.org/wiki?curid=520993", "title": "Tampere Biennale", "text": "O Tampere Biennale \u00e9 un festival de m\u00fasica contempor\u00e1nea da cidade de Tampere, Finlandia. O festival comezou a celebrarse en 1986 co pulo do compositor local Usko Meril\u00e4inen. O Tampere Biennale forma parte dos Tampereen musiikkijuhlat (en galego Festivais Musicais de Tampere). \nAila Sauramo, Director Executivo da Asociaci\u00f3n de Orquestras Finlandesa, estivo involucrado no festival dende os seus inicios. Posteriormente traballou como Director Executivo do Tampere Biennale ata finais da d\u00e9cada de 1990. "}
{"id": "520994", "revid": "22570", "url": "https://gl.wikipedia.org/wiki?curid=520994", "title": "Velcro", "text": "O velcro (nome xerado debido ao protagonismo da marca Velcro) \u00e9 un tipo de peche que consta de dous compo\u00f1entes: normalmente, d\u00faas tiras de tecido lineal (ou alternativamente \"puntos\" redondos ou cadrados) que est\u00e1n fixados (cosidos ou adheridos doutro xeito) \u00e1s superficies opostas para fixalos. O primeiro compo\u00f1ente presenta pequenos ganchos e o segundo presenta lazos m\u00e1is pequenos. Cando se premen os dous, os ganchos atraban os lazos e as d\u00faas pezas sux\u00e9itanse ou \u00e1tanse temporalmente. Cando est\u00e1n separadas, tirando ou separando as d\u00faas superficies, as tiras fan un son distintivo de \"rasgadura\".\nHistoria.\nA fixaci\u00f3n orixinal de enganche foi concibida en 1941 polo enxe\u00f1eiro su\u00edzo George de Mestral. A idea ocorr\u00e9uselle un d\u00eda despois de regresar dunha viaxe de caza co seu can nos Alpes. Botou unha ollada atenta \u00e1s sementes de \"Arctium\" que se pegaban \u00e1 roupa e \u00e1 pel do seu can. Examinounos ao microscopio e observou os seus centos de \"ganchos\" que prend\u00edan calquera cousa cun lazo, como roupa, pel de animais ou pelo. Viu a posibilidade de unir dous materiais de xeito reversible de forma sinxela se sab\u00eda como duplicar os ganchos e os lazos. O velcro \u00e9 visto por alg\u00fans como Steven Vogel ou Werner Nachtigall como un exemplo clave de inspiraci\u00f3n da natureza ou a copia dos mecanismos da natureza (a chamada bi\u00f3nica ou biomimese).\nA proposta de De Mestral foi inicialmente criticada polos l\u00edderes da industria cando levou a s\u00faa idea a Li\u00f3n, que ent\u00f3n era un centro de tecedur\u00eda. Logrou obter a axuda dun tecel\u00e1n, que produciu d\u00faas tiras de algod\u00f3n baseadas nos dese\u00f1os de De Mestral. Non obstante, o algod\u00f3n desgastouse nun per\u00edodo de tempo relativamente breve. Como resultado, De Mestral comezou a explorar o uso das fibras sint\u00e9ticas, crendo que proporcionar\u00edan un produto m\u00e1is resistente. Finalmente escolleu o nailon, razoando que non se desgasta nin atrae o mofo facilmente, non \u00e9 biodegradable e pode producirse en f\u00edos de espesor variable. O nailon fora inventado pouco antes e, mediante probas e erros, de Mestral acabou descubrindo que, cando se cos\u00eda baixo luz infravermella quente, o nailon crea pequenas formas de gancho. Non obstante, a\u00ednda ti\u00f1a que descubrir un xeito de mecanizar o proceso e facer o lado en bucle. A continuaci\u00f3n descubriu que o f\u00edo de nailon, cando se tec\u00eda en bucles e se trataba termicamente, conservaba a s\u00faa forma e era resistente; con todo, os lazos tiveron que cortarse no lugar axeitado para poder fixalos e soltalos moitas veces. A piques de desistir, tivo unha nova idea. Comprou un par de tesoiras e recortou as tapas dos lazos, creando as\u00ed ganchos que coincidir\u00edan perfectamente cos lazos.\nA mecanizaci\u00f3n do proceso de tecer os ganchos levou oito anos e tardou outro ano en crear o tear que recortou os lazos despois de tecelos. En total, tardou dez anos crear un proceso mecanizado que funcionase.\nDe Mestral presentou a s\u00faa idea de patente en Su\u00edza en 1951, que foi concedida en 1955. [1] En poucos anos obtivo patentes e comezou a abrir tendas en Alema\u00f1a, Su\u00edza, Gran Breta\u00f1a, Suecia, Italia, os Pa\u00edses Baixos, B\u00e9lxica e o Canad\u00e1. En 1957, dirixiuse ao centro t\u00e9xtil de Manchester, New Hampshire, nos Estados Unidos.\nA columnista Sylvia Porter fixo a primeira menci\u00f3n ao produto na s\u00faa columna \"Your Money's Worth\", do 25 de agosto de 1958, escribindo:\nUnha empresa de Montreal, Velek, Ltd., adquiriu o dereito exclusivo de comercializaci\u00f3n do produto en Am\u00e9rica do Norte e do Sur, as\u00ed como no Xap\u00f3n, con American Velcro, Inc. de New Hampshire e Velcro Sales de Nova York, comercializando a \"cremalleira sen cremalleira\" nos Estados Unidos.\nDe Mestral obtivo patentes en moitos pa\u00edses xusto despois de inventar os elementos de fixaci\u00f3n, xa que esperaba unha alta demanda inmediata. Naquel momento, os elementos de fixaci\u00f3n parec\u00edan feitos con restos de tecido barato e, polo tanto, non se cos\u00edan na roupa nin se usaban amplamente cando apareceu a principios dos anos sesenta. Chegou a ser visto tam\u00e9n como pouco pr\u00e1ctico.\nExhib\u00edronse varios produtos de Velcro Corporation nun desfile de moda no hotel Waldorf-Astoria de Nova York en 1959, e o tecido obtivo o seu primeiro \u00e9xito cando se usou na industria aeroespacial para axudar os astronautas a manobrar dentro e f\u00f3ra dos voluminosos traxes espaciais. Non obstante, isto reforzou a opini\u00f3n da poboaci\u00f3n de que o enganche era algo con usos utilitarios moi limitados. O seguinte grande uso foi polos esquiadores, que v\u00edan as similitudes entre a s\u00faa roupa exterior e a dos astronautas e, as\u00ed, v\u00edan as vantaxes dun traxe que era m\u00e1is f\u00e1cil de levar. O submarinismo e os equipos mari\u00f1os seguiron pouco despois. Vendo os astronautas almacenando bolsas de comida nas paredes, os fabricantes de roupa infantil tam\u00e9n o adoptaron. Como os elementos de fixaci\u00f3n t\u00e1ctil s\u00f3 se utilizaron amplamente despois da adopci\u00f3n da mesma por parte da NASA, esta adoita a ser reco\u00f1ecida incorrectamente como a s\u00faa inventora.\nA mediados dos anos sesenta o velcro empregouse nas creaci\u00f3ns futuristas de dese\u00f1adores de moda como Pierre Cardin, Andr\u00e9 Courr\u00e8ges e Paco Rabanne.\nMelloras posteriores inclu\u00edron o fortalecemento do filamento engadindo poli\u00e9ster.\nEn 1978 caducou a patente de Mestral, o que provocou unha inundaci\u00f3n de imitaci\u00f3ns de baixo custo de Taiw\u00e1n, a China e Corea do Sur no mercado. George de Mestral foi inclu\u00eddo no Sal\u00f3n da Fama Nacional dos Inventores dos Estados Unidos pola s\u00faa invenci\u00f3n."}
{"id": "520995", "revid": "98629", "url": "https://gl.wikipedia.org/wiki?curid=520995", "title": "Josefa Francisco", "text": "Josefa \"Gigi\" Francisco , nada en 1954 e finada o 22 de xullo de 2015, foi unha defensora da igualdade de x\u00e9nero e os dereitos das mulleres de Filipinas. Contribu\u00edu a moitos programas para reducir a disparidade e investigou moitos aspectos da igualdade e dos dereitos das mulleres. Traballou en estreita colaboraci\u00f3n coas Naci\u00f3ns Unidas en varios proxectos.\nTraxectoria.\nA trav\u00e9s da s\u00faa ensinanza e escritura, presentou a experiencia t\u00e9cnica, visi\u00f3n e movementos sociais \u00e1s novas xeraci\u00f3ns. Traballou como membro de ISIS International desde 1998 a 2002, organizaci\u00f3n que traballa polos dereitos das mulleres a nivel internacional. Posteriormente, uniuse Women and Gender Institute (WAGI, en galego Instituto das Mulleres e X\u00e9nero) como directora executiva da organizaci\u00f3n. A organizaci\u00f3n realizou varios cursos en li\u00f1a sobre os dereitos das mulleres dende hai 3 anos. Foi membro da Organizaci\u00f3n Development Alternatives for Women in a New Era (en galego, Alternativas de Desenvolvemento para Mulleres nunha Nova Era), abreviado como DAWN. Esta organizaci\u00f3n traballa para difundir as voces e as perspectivas das mulleres desde as rexi\u00f3ns do sur global ao mundo. Traballou como coordinadora global da organizaci\u00f3n. A Naci\u00f3ns Unidas e DAWN traballaron xuntos na rexi\u00f3n de Asia-Pac\u00edfico baixo o liderado de Gigi. O traballo que fixeron foi publicado \"The Future The Asia Pacific Women Want\" (en galego, \"O futuro que queren as mulleres de Asia-Pacifico\") en 2015.\nTraballou como directora de departamento do Departamento de Relaci\u00f3ns Internacionais en Miriam College, traballando para promover o liderado das mulleres. Realizou importantes investigaci\u00f3ns sobre pobreza, x\u00e9nero, desenvolvemento e o movemento feminista."}
{"id": "520996", "revid": "1822", "url": "https://gl.wikipedia.org/wiki?curid=520996", "title": "Creteo", "text": "Na mitolox\u00eda grega, Creteo foi o fundador de Iolco e rei desta cidade. Era fillo de Eolo e Enareta (ou En\u00e1reta), e irm\u00e1n de S\u00edsifo, Salmoneo, Magnes, etc.\nUn\u00edndose coa s\u00faa sobri\u00f1a Tiro, filla de Salmoneo, tivo tres fillos: Es\u00f3n, Feres e Amita\u00f3n . Por Es\u00f3n, Creteo era o av\u00f3 de Xas\u00f3n, o heroe que encabezou a expedici\u00f3n dos Argonautas. Outras fontes engaden outros fillos de Creteo: T\u00e1lao , Hip\u00f3lita e Mirina .\nTiro xa ti\u00f1a dous fillos xemelgos antes de casar con Creteo, Neleo e Pelias, habidos con Poseid\u00f3n , que Creteo adoptou como seus. A lenda conta que Tiro estaba namorada do deus-r\u00edo Enipeo e acheg\u00e1base \u00e1 beira a lamentarse. Enipeo non estaba interesado nela, as\u00ed que Poseid\u00f3n, aproveitando a situaci\u00f3n, tomou a forma de Enipeo e xaceu con Tiro, que quedou embarazada. Pero Tiro decidiu abandonar \u00f3s meni\u00f1os no monte, onde unha egua que pasou por al\u00ed rozou co pezu\u00f1o a cara dun deles, deix\u00e1ndoo marcado. O dono da besta recolleunos e criounos, chamando Pelias \u00f3 que ti\u00f1a a marca e Neleo \u00f3 outro .\nPelias quixo dominar toda Tesalia e expulsou a Neleo, reinando sobre Iolco tras Creteo. Un or\u00e1culo advertiulle que tivera coidado cun home que levara unha sandalia nada m\u00e1is. Este home cunha soa sandalia foi Xas\u00f3n. \nNeleo exiliouse e fundou a cidade de Pilos, en Mesenia. Terminou morrendo a mans de Heracles, xunto a once dos seus doce fillos. "}
{"id": "520998", "revid": "119421", "url": "https://gl.wikipedia.org/wiki?curid=520998", "title": "\u00c1rea sanitaria da Coru\u00f1a e Cee", "text": "A \u00e1rea sanitaria da Coru\u00f1a e Cee \u00e9 unha das sete \u00e1reas sanitarias en que se divide o sistema p\u00fablico de sa\u00fade galego. Div\u00eddese en dous distritos sanitarios: o Distrito sanitario de Cee, ao oeste da \u00e1rea, e o Distrito sanitario da Coru\u00f1a ao leste.\nO Distrito sanitario de Cee abrangue os seguintes concellos da provincia da Coru\u00f1a: Camari\u00f1as, Cee, Corcubi\u00f3n, Dumbr\u00eda, Fisterra, Mux\u00eda, Vimianzo e Zas. Pola s\u00faa banda, o Distrito sanitario da Coru\u00f1a est\u00e9ndese polos concellos de Abegondo, Aranga, Arteixo, Bergondo, Betanzos, Cabana de Berganti\u00f1os, Cambre, Carballo, Carral, Cerceda, Coir\u00f3s, Coristanco, A Coru\u00f1a, Culleredo, Curtis, Irixoa, A Laracha, Laxe, Malpica de Berganti\u00f1os, Mi\u00f1o, Oleiros, Oza-Cesuras, Paderne, Ponteceso, Sada, Sobrado, Vilarmaior e Vilasantar.\nOs hospitais do Distrito sanitario da Coru\u00f1a est\u00e1n integrados no Complexo Hospitalario Universitario A Coru\u00f1a, que ofrece atenci\u00f3n sanitaria a unha poboaci\u00f3n de 510.459 cidad\u00e1ns con tarxeta sanitaria. O Distrito sanitario de Cee conta pola s\u00faa banda co Hospital P\u00fablico Virxe da Xunqueira, que d\u00e1 servizo aos 37.216 cidad\u00e1ns con tarxeta sanitaria do distrito."}
{"id": "520999", "revid": "72012", "url": "https://gl.wikipedia.org/wiki?curid=520999", "title": "\u00c1rea sanitaria de Ferrol", "text": "A \u00e1rea sanitaria de Ferrol \u00e9 unha das sete \u00e1reas sanitarias en que se divide o sistema p\u00fablico de sa\u00fade galego.\nAbrangue os vinte concellos de Ferrolterra, no norte da provincia da Coru\u00f1a: Ares, Cabanas, A Capela, Cari\u00f1o, Cedeira, Cerdido, Fene, Ferrol, Ma\u00f1\u00f3n, Moeche, Monfero, Mugardos, Nar\u00f3n, Neda, Ortigueira, As Pontes de Garc\u00eda Rodr\u00edguez, Pontedeume, San Sadurni\u00f1o, As Somozas e Valdovi\u00f1o.\nOs hospitais da \u00e1rea est\u00e1n integrados no Complexo Hospitalario Universitario de Ferrol, que ofrece atenci\u00f3n sanitaria a unha poboaci\u00f3n de 174.883 cidad\u00e1ns con tarxeta sanitaria."}
{"id": "521001", "revid": "5863", "url": "https://gl.wikipedia.org/wiki?curid=521001", "title": "Non te amola!", "text": "Non te amola! \u00e9 un libro de Xela Arias, de dezaseis cap\u00edtulos, o \u00fanico de narrativa da poeta. En 2021 foi publicado en d\u00faas edici\u00f3ns distintas: en edici\u00f3n non venal polo Consello da Cultura Galega, con limiar de Rosario \u00c1lvarez Blanco, estudo de Ana Iglesias da Universidade de Vigo e sete ilustraci\u00f3ns de Bea Gregores, e, no mesmo ano, pola Editorial Galaxia, con ilustraci\u00f3ns de Luz Beloso, na colecci\u00f3n \"Libros para Compartir\".\n\u00cdndice.\nComponse de 16 cap\u00edtulos:"}
{"id": "521003", "revid": "1822", "url": "https://gl.wikipedia.org/wiki?curid=521003", "title": "Hip\u00f3toe (filla de M\u00e9stor)", "text": "Na mitolox\u00eda grega, Hip\u00f3toe foi a filla de M\u00e9stor (fillo de Perseo e Andr\u00f3meda) e de Lis\u00eddice (filla de P\u00e9lope).\nPoseid\u00f3n raptouna e tivo con ela un fillo, Tafio, que ser\u00eda o pai de Pterelao e fundador da cidade de Tafos (na illa do mesmo nome, na costa occidental da Grecia peninsular)."}
{"id": "521004", "revid": "1131", "url": "https://gl.wikipedia.org/wiki?curid=521004", "title": "Nemzeti dal", "text": "Nemzeti dal (en h\u00fangaro: \"Canto Nacional\") \u00e9 un poema patri\u00f3tico h\u00fangaro escrito en 1848 polo poeta S\u00e1ndor Pet\u0151fi que serviu de detonante para a revoluci\u00f3n h\u00fangara de 1848 contra o poder absoluto dos Habsburgo sobre Hungr\u00eda.\nO poema foi recitado por primeira vez publicamente no caf\u00e9 Pilvax en Pest o 15 de marzo de 1848, onde se reun\u00eda S\u00e1ndor Pet\u0151fi e os seus amigos intelectuais M\u00f3r J\u00f3kai, P\u00e1l Vasv\u00e1ri e Gyula Bulyovszky. O poema xunto cos chamados 12 puntos que esix\u00edan m\u00e1is independencia do poder absoluto dos Habsburgo pronto foron declamados por toda a cidade, ench\u00e9ndose as r\u00faas h\u00fangaras de enxe\u00f1eiros, m\u00e9dicos, profesores, inici\u00e1ndose as\u00ed a protesta contra os austr\u00edacos."}
{"id": "521005", "revid": "72012", "url": "https://gl.wikipedia.org/wiki?curid=521005", "title": "\u00c1rea sanitaria de Lugo, A Mari\u00f1a e Monforte de Lemos", "text": "A \u00e1rea sanitaria de Lugo, A Mari\u00f1a e Monforte de Lemos \u00e9 unha das sete \u00e1reas sanitarias en que se divide o sistema p\u00fablico de sa\u00fade galego. O seu territorio coincide co da provincia de Lugo, e div\u00eddese en tres distritos sanitarios: o Distrito sanitario de Lugo, no centro da provincia, o Distrito sanitario da Mari\u00f1a ao norte da provincia, e o Distrito sanitario de Monforte de Lemos ao sur.\nO Distrito sanitario de Lugo abrangue os seguintes concellos: Abad\u00edn, Antas de Ulla, Baleira, Baralla, Becerre\u00e1, Begonte, Castro de Rei, Castroverde, Cervantes, O Corgo, Cospeito, A Fonsagrada, Friol, Guitiriz, Gunt\u00edn, O Incio, L\u00e1ncara, Lugo, Meira, Monterroso, Muras, Navia de Suarna, Negueira de Mu\u00f1iz, As Nogais, Outeiro de Rei, Palas de Rei, Paradela, O P\u00e1ramo, A Pastoriza, Pedrafita do Cebreiro, Pol, A Pontenova, Portomar\u00edn, R\u00e1bade, Ribeira de Piqu\u00edn, Riotorto, Samos, Sarria, Taboada, Triacastela, Vilalba e Xermade. Por outra banda, o Distrito sanitario da Mari\u00f1a est\u00e9ndese polos concellos de Alfoz, Barreiros, Burela, Cervo, Foz, Lourenz\u00e1, Mondo\u00f1edo, Ourol, Ribadeo, Trabada, O Valadouro, O Vicedo, Viveiro e Xove. Por \u00faltimo, os concellos do Distrito sanitario de Monforte de Lemos son B\u00f3veda, Carballedo, Chantada, Folgoso do Courel, Monforte de Lemos, Pant\u00f3n, A Pobra do Broll\u00f3n, Quiroga, Ribas de Sil, O Savi\u00f1ao e Sober.\nO Distrito sanitario de Lugo conta co Complexo Hospitalario Universitario de Lugo, que ofrece atenci\u00f3n sanitaria a unha poboaci\u00f3n de 205.737 cidad\u00e1ns con tarxeta sanitaria. O Distrito sanitario da Mari\u00f1a conta pola s\u00faa banda co Hospital P\u00fablico da Mari\u00f1a que d\u00e1 servizo aos 65.567 cidad\u00e1ns con tarxeta sanitaria do distrito. Por \u00faltimo, no Distrito sanitario de Monforte de Lemos, o Hospital P\u00fablico de Monforte ten adscritas 41.992 tarxetas sanitarias."}
{"id": "521006", "revid": "98629", "url": "https://gl.wikipedia.org/wiki?curid=521006", "title": "Shenzhou 9", "text": "Shenzhou 9 foi unha misi\u00f3n que levou a cabo o primeiro acoplamento tripulado entre unha nave Shenzhou e unha estaci\u00f3n espacial, a Tiangong 1, e a primeira misi\u00f3n chinesa na que voou unha muller, Liu Yang. Foi lanzada o 16 de xu\u00f1o de 2012 mediante un foguete CZ-2F desde o Centro de Lanzamento de Sat\u00e9lites de Jiuquan.\nCaracter\u00edsticas.\nShenzhou 9 foi unha misi\u00f3n tripulada que se acoplou \u00e1 primeira estaci\u00f3n espacial chinesa, a Tiangong 1, deshabitada no momento dos acoplamentos. Shenzhou 9 permaneceu en \u00f3rbita 13 d\u00edas, durante os cales se fixeron dous acoplamentos e a tripulaci\u00f3n levou a cabo diversos experimentos a bordo. A c\u00e1psula de retorno retornou a terra o 29 de xu\u00f1o."}
{"id": "521007", "revid": "98629", "url": "https://gl.wikipedia.org/wiki?curid=521007", "title": "Shenzhou 10", "text": "Shenzhou 10 foi unha misi\u00f3n tripulada cara a estaci\u00f3n espacial Tiangong 1. Foi lanzada o 11 de xu\u00f1o de 2013 mediante un foguete CZ-2F desde o Centro de Lanzamento de Sat\u00e9lites de Jiuquan.\nCaracter\u00edsticas.\nShenzhou 10 foi unha misi\u00f3n tripulada que se acoplou \u00e1 estaci\u00f3n espacial chinesa Tiangong 1. Permaneceu 14 d\u00edas en \u00f3rbita, regresando o 25 de xu\u00f1o de 2013 tras facer probas e experimentos a bordo da estaci\u00f3n. A tripulaci\u00f3n estaba formada polo comandante Nie Haisheng, o operador Zhang Xiaoguang e o supervisor dos experimentos Wang Yaping."}
{"id": "521009", "revid": "98629", "url": "https://gl.wikipedia.org/wiki?curid=521009", "title": "Shenzhou 11", "text": "Shenzhou 11 foi un voo tripulado cara a estaci\u00f3n espacial chinesa Tiangong 2. Foi lanzada o 16 de outubro de 2016 mediante un foguete CZ-2F desde o Centro de Lanzamento de Sat\u00e9lites de Jiuquan.\nCaracter\u00edsticas.\nShenzhou 11 foi unha misi\u00f3n tripulada polo comandante Jing Haipeng e o piloto Chen Dong que se acoplou \u00e1 estaci\u00f3n espacial Tiangong 2, \u00e1 que permaneceu unida 30 d\u00edas, durante os cales a tripulaci\u00f3n fixo toda unha serie de probas e experimentos. Shenzhou 11 regresou a terra o 18 de novembro."}
{"id": "521010", "revid": "89787", "url": "https://gl.wikipedia.org/wiki?curid=521010", "title": "Pok\u00e9mon Project Studio", "text": "Pok\u00e9mon Project Studio \u00e9 un videoxogo de estudio de creaci\u00f3n para Microsoft Windows, lanzado o 9 de novembro de 1999 en Am\u00e9rica do Norte. Foi autorizado por Nintendo of America, Inc., desenvolvido por Leisure Concepts e publicado por The Learning Company. O paquete ten d\u00faas versi\u00f3ns, \"Pok\u00e9mon Project Studio Red\" e \"Pok\u00e9mon Project Studio Blue\", e incl\u00fae os Pok\u00e9mon dos xogos de Game Boy \"Pok\u00e9mon Red\" e \"Blue\" xunto coa arte e os personaxes humanos da serie anime \"Pok\u00e9mon\".\nAcollida.\nO xogo recibiu valoraci\u00f3ns positivas por partes de pais e de nenos. Kids Domain eloxiou o xogo pola s\u00faa sinxela navegaci\u00f3n e imaxe atractiva, a\u00ednda que amosou a s\u00faa irritaci\u00f3n pola imposibilidade de acceder \u00f3 contido prefabricado. Unha caracter\u00edstica decepcionante sinalada por un cr\u00edtico de PC Accelerator foi a incapacidade de usar todos os Pok\u00e9mon dispo\u00f1ibles sen ter que intercambiar CD."}
{"id": "521011", "revid": "23204", "url": "https://gl.wikipedia.org/wiki?curid=521011", "title": "Pok\u00e9mon Project Studio Red", "text": ""}
{"id": "521012", "revid": "23204", "url": "https://gl.wikipedia.org/wiki?curid=521012", "title": "Pok\u00e9mon Project Studio Blue", "text": ""}
{"id": "521016", "revid": "89787", "url": "https://gl.wikipedia.org/wiki?curid=521016", "title": "Segunda C\u00e1mara dos Estados Xerais (Pa\u00edses Baixos)", "text": "A Segunda C\u00e1mara dos Estados Xerais ou C\u00e1mara de Representantes (en neerland\u00e9s: \"Tweede Kamer der Staten-Generaal\") \u00e9 a c\u00e1mara baixa do parlamento dos Pa\u00edses Baixos (\"Staten-Generaal)\". Xunto co Senado, ou Primeira C\u00e1mara, exerce o poder lexislativo do sistema pol\u00edtico neerland\u00e9s. Ten a s\u00faa sede na Haia no complexo hist\u00f3rico do Binnenhof que alberga \u00e1s principais instituci\u00f3ns do pa\u00eds. \nFunci\u00f3ns.\nO cap\u00edtulo 3 da Constituci\u00f3n dos Pa\u00edses Baixos (artigos do 50 ao 72) establece as atribuci\u00f3ns da Segunda C\u00e1mara dos Estados Xerais:\nComposici\u00f3n.\nA Segunda C\u00e1mara dos Estados Xerais est\u00e1 conformada por 150 membros electos pola cidadan\u00eda cada 4 anos por sufraxio universal. Os membros da Segunda C\u00e1mara te\u00f1en dedicaci\u00f3n exclusiva \u00e1s s\u00faas tarefas parlamentarias. O voto proporcional foi introducido o voto proporcional en 1917 canda o sufraxio universal masculino, ampliado en 1919 \u00e1s mulleres. Dende 1933 os escanos a escoller son repartidos seguindo o m\u00e9todo d'Hondt. O n\u00famero de membros foi de cen entre 1830 e 1956, cando foi ampliado aos 150 actuais.\nA Segunda C\u00e1mara dos Estados Xerais est\u00e1 liderada por un presidente que \u00e9 votado polos seus membros ao inicio da lexislatura, xunto co resto dos membros do \"presidium\" que organiza os traballos da asemblea. Os deputados electos int\u00e9granse en grupos parlamentarios que se corresponden cos partidos polos que foron escollidos. Ademais das sesi\u00f3ns plenarias, os deputados integran comit\u00e9s espec\u00edficos para facer o seguimento da cada unha das pol\u00edticas gobernamentais. As sesi\u00f3ns da Segunda C\u00e1mara dos Estados Xerais te\u00f1en lugar os martes, m\u00e9rcores e xoves. "}
{"id": "521018", "revid": "89787", "url": "https://gl.wikipedia.org/wiki?curid=521018", "title": "Faiza Jama Mohamed", "text": "Faiza Jama Mohamed, nada en 1958, \u00e9 unha activista dos dereitos das mulleres de Somalia, e Directora Rexional de Equality Now en \u00c1frica. Foi unha destacada defensora do Protocolo de Maputo, e contra a mutilaci\u00f3n xenital femenina.\nTraxectoria.\nFaiza Jama Mohamed ten unha mestr\u00eda en Administraci\u00f3n Empresarial pola Universidade Estatal de California, Fresno. En 1998 tam\u00e9n obtivo un diploma en dereitos humanos do Instituto de Estudos Sociais (ISS) na Haia.\nEn 2004 Faiza Jama Mohamed escribiu editoriais para \"Pambazuka News\" defendendo a importancia do Protocolo africano sobre os Dereitos das Mulleres. Tam\u00e9n escribiu para \"The Guardian\"."}
{"id": "521020", "revid": "98629", "url": "https://gl.wikipedia.org/wiki?curid=521020", "title": "Pok\u00e9mon Puzzle League", "text": "Pok\u00e9mon Puzzle League \u00e9 un videoxogo de desenvolvido para a consola Nintendo 64. Bas\u00e9ase nos videoxogos de crebacabezas \"Puzzle League\" de Nintendo, cunha aparencia de Pok\u00e9mon. Lanzouse en Am\u00e9rica do Norte a comezos de 2000. \u00c9 un dos diversos xogos de \"Pok\u00e9mon\" baseados no anime \"Pok\u00e9mon\", e conta con Ash Ketchum e outros personaxes que aparecen no anime. O xogo lanzouse para a Virtual Console o 5 de maio de 2008 en Am\u00e9rica do Norte, e o 30 de maio de 2008 en Europa."}
{"id": "521021", "revid": "5863", "url": "https://gl.wikipedia.org/wiki?curid=521021", "title": "Paola Frassinetti", "text": "Paola Frassinetti, nada o 3 de marzo de 1809 e finada o 11 de xu\u00f1o de 1882, foi unha relixiosa cat\u00f3lica italiana fundadora da congregaci\u00f3n das Irm\u00e1s de Santa Dorotea. Beatificada en 1930, foi canonizada co t\u00edtulo de santa Paula en 1984.\nSegundo a s\u00faa bi\u00f3grafa Riccarda Chini, Frassinetti foi \"unha muller sinxela ao ollos do mundo, unha moza sen cultura que foi elixida por Deus para espertar na igrexa un novo formato que presentase \u00e1 xuventude os valores pedag\u00f3xicos do Evanxeo\".\nTraxectoria.\nNaceu e foi bautizada o 3 de marzo de 1809 nunha r\u00faa (Borgo Lanauioli, agora inexistente) ao leste do centro de X\u00e9nova (Italia), na actual zona de Carignano. Quedou orfa de nai (Angela) con tan s\u00f3 9 anos e foi coidada por unha t\u00eda que se mudou \u00e1 s\u00faa casa.\nA adolescencia pasouna na casa, aprendendo do pai Giovanni Battista Frassinetti, un home que ti\u00f1a un comercio de tecidos, e dos seus catro irm\u00e1ns, sobre todo do m\u00e1is vello Giuseppe Frassinetti. Este irm\u00e1n foi ordenado sacerdote en 1827, aos 22 anos, e foi designado p\u00e1rroco de Quinto al Mare, unha pequena vila da costa ligur, hoxe incorporado a X\u00e9nova. Paola ti\u00f1a daquela 18 anos. Os seus tres outros irm\u00e1ns tam\u00e9n acabaron sendo sacerdotes. \nEn 1828, o crego Giuseppe pensou que a s\u00faa irm\u00e1 poder\u00eda ser de valiosa axuda para el no traballo e quixo levala canda el. O pai aceptou de mala gana pensando na fr\u00e1xil sa\u00fade de Paola, que se beneficiar\u00eda de ir vivir preto do mar.\nA fundaci\u00f3n da escola.\nXunto co irm\u00e1n, abriu en Quinto al Mare, dentro da igrexa de Santa Clara, unha escola para nenas pobres. Nese labor axud\u00e1rona outras cinco mulleres da comunidade. Segundo a s\u00faa bi\u00f3grafa Riccarda Chini, al\u00ed Frassinetti \"revelou as calidades dunha boa educadora: dedicaci\u00f3n, sagacidade, intuici\u00f3n, paciencia, tacto, bondade, intelixencia e un gran coraz\u00f3n\". A escola converteuse tam\u00e9n en centro social da actividade para mozas, como Mariana Danero, que empezaron a crear unha pequena comunidade de mozas vencelladas \u00e1 parroquia e interesadas no ensino. Esta primeira comunidade chamouse \"Fillas da Santa Fe\". \nPaula e as s\u00faas amigas non ti\u00f1an o dote requirido para entrar nunha comunidade de freiras que xa estivese creada. Ademais, non quer\u00edan vivir illadas sen\u00f3n compartindo a pobreza e a amizade mentres fac\u00edan o seu labor de educaci\u00f3n relixiosa. \nA comunidade atopou un certo rexeitamento na vila de Quinto, que incluso fixo que o seu irm\u00e1n repensase o seu apoio, pero Frassinetti seguiu adiante. Axi\u00f1a alugaron unha casa coa axuda de amigos e deseguido abriron unha escola de seu para nenas pobres, onde acolleron algunhas orfas. Malia todo o lugar era pequeno de m\u00e1is para acollelas a todas e moitas non soportaban a austeridade daquela vida, pero se algunhas se retiraban outras se incorporaban. \nNo ano 1835, Luca Passi, un sacerdote amigo de Giuseppe Frassinetti, visitounos en Quinto al Mare e prop\u00faxolle incorporarse ao seu proxecto persoal: unha serie de casas de axuda, orientadas \u00e1s mozas pobres, que combinaba aspectos de asistencia social e de educaci\u00f3n. O proxecto de Passi denomin\u00e1base Sociedade P\u00eda de Santa Dorotea. A colaboraci\u00f3n entre Frassinetti e Passi deu lugar \u00e1 orde pedag\u00f3xica das Irm\u00e1s de Santa Dorotea.\nA expansi\u00f3n da orde.\nFoi outro amigo, Luigi Sturla, quen lle propuxo dirixir unha escola de cativas pobres que abrira en X\u00e9nova no barrio de San Teodoro. Reunida coas compa\u00f1eiras, consensuaron que ir\u00edan a esa nova escola Marina Danero e Teresa Albino, que eran as colaboradoras m\u00e1is achegadas a Frassinetti. As\u00ed inici\u00e1base un proceso que acabar\u00eda por levar por varios continentes a misi\u00f3n de Paola Frassinetti ou, nas palabras da s\u00faa bi\u00f3grafa, \"o seu don\".\nEn 1841 trasladouse a Roma, onde proseguiron o seu proxecto de abrir escolas: estableceron centros en sete parroquias distintas da capital cat\u00f3lica. Coas s\u00faas compa\u00f1eras aprend\u00eda as mozas o catecismo e d\u00e1balles escola. A\u00ednda que aberta a todas as mozas, Frassinetti prefer\u00eda as nenas pobres, que defin\u00eda como \u201d pura imaxe de Deus, sen marco\u201d. Nunha casa m\u00e1is ampla que estaba preto da catedral de Santa Mar\u00eda a Maior, abriu un internado. M\u00e1is tarde trasladouse \u00e1 igrexa de Santo Onofre, onde o papa P\u00edo IX lle encargara que transformase nun internado unha casa de acollida que al\u00ed hab\u00eda. A escola de Santo Onofre transformarase na sede da orde. \nOs conflitos pol\u00edticos que ocupan a vida en Italia nese momento non ser\u00e1n positivos para a orde, que tivo que pechar algunhas casas. En 1866 establ\u00e9cense as primeiras casas f\u00f3ra da pen\u00ednsula it\u00e1lica, no Brasil e logo en Portugal. O 11 de xu\u00f1o de 1882 falec\u00eda en Roma \u00e1 idade de 73 anos deixando 21 casas e 369 irm\u00e1s.\nIdeolox\u00eda.\nPaola Frassinetti cr\u00eda na posibilidade da muller de contribu\u00edr \u00e1 transformaci\u00f3n da sociedade. Cr\u00eda que lles era necesaria unha preparaci\u00f3n humana e cristi\u00e1 que lles permitise inserirse no seu tempo con sentido cr\u00edtico, asumindo novas responsabilidades sociais.\nSantificaci\u00f3n.\nO 19 de maio de 1891 iniciouse o proceso ordinario sobre a s\u00faa fama de santidade. O 20 de marzo de 1906 desoterr\u00e1ronlle o corpo, que atoparon incorrupto e flexible. O corpo est\u00e1 depositado en Roma, na Casa Xeral da orde, que se atopa na \"salita de Sant'Onofrio, 38\" (costa de Santo Onofre, 38).\nO 8 de xu\u00f1o de 1930 foi beatificada polo Papa P\u00edo Xl.\nO 11 de marzo de 1984 foi declarada santa polo papa Xo\u00e1n Paulo ll."}
{"id": "521022", "revid": "25871", "url": "https://gl.wikipedia.org/wiki?curid=521022", "title": "Nidal Al Achkar", "text": "Nidal Al Achkar, nada en 1934, \u00e9 unha actriz libanesa e directora de teatro, \"a gran dama do teatro liban\u00e9s\".\nTraxectoria.\nNidal Al Achkar era a filla de Asad al-Achkar, o pol\u00edtico do Partido Social Nacionalista Sirio. Estudou na Real Academia de Arte Dram\u00e1tica en Londres. En 1967 dirixiu a s\u00faa primeira obra de teatro en Beirut, e logo fundou o Taller de Teatro de Beirut a finais da d\u00e9cada de 1960. \nDespois da Guerra civil libanesa, Nidal Al Achkar fundou o Teatro Al Madina en 1994, restaurando o edificio que albergaba o antigo Cine Saroulla.\nNidal Al Achkar recibiu o Lifetime Achievement Award no Murex d'Or de 2012. \u00d3 presentar o premio, o ministro de Cultura liban\u00e9s Gabi Layyoun chamouna \"a verdadeira expresi\u00f3n da ilustraci\u00f3n e a cultura do L\u00edbano\".\nNunha entrevista de 2019 advertiu que era imposible ter teatro no mundo \u00e1rabe sen \"revoluci\u00f3ns reais e transformadoras\" que permitisen a liberdade de expresi\u00f3n e a apertura."}
{"id": "521023", "revid": "89787", "url": "https://gl.wikipedia.org/wiki?curid=521023", "title": "Pok\u00e9mon Mini", "text": "Pok\u00e9mon Mini (oficialmente estilizado como Pok\u00e9mon mini) \u00e9 unha consola manual que foi dese\u00f1ada e fabricada por Nintendo cunha tem\u00e1tica da franqu\u00eda \"Pok\u00e9mon\". \u00c9 o sistema de xogo m\u00e1is pequeno con cartuchos intercambi\u00e1beis xamais producido por Nintendo, pesando s\u00f3 71 gramos. Comercializouse en Am\u00e9rica do Norte o 16 de novembro de 2001, (dous d\u00edas antes do lanzamento de GameCube) e despois no Xap\u00f3n o 14 de decembro de 2001, 2001, e en Europa o 15 de marzo de 2002. A consola foi lanzada en tres cores: Wooper Blue, Chikorita Green e Smoochum Purple."}
{"id": "521027", "revid": "72012", "url": "https://gl.wikipedia.org/wiki?curid=521027", "title": "Paula Frassinetti", "text": ""}
{"id": "521028", "revid": "72012", "url": "https://gl.wikipedia.org/wiki?curid=521028", "title": "Santa Paula Frassinetti", "text": ""}
{"id": "521029", "revid": "72012", "url": "https://gl.wikipedia.org/wiki?curid=521029", "title": "Santa Paola Frassinetti", "text": ""}
{"id": "521031", "revid": "1888", "url": "https://gl.wikipedia.org/wiki?curid=521031", "title": "Ainhoa Rebolledo Torrens", "text": ""}
{"id": "521034", "revid": "72012", "url": "https://gl.wikipedia.org/wiki?curid=521034", "title": "Alan Shepard", "text": "Alan Bartlett Shepard Jr., nado en Derry, New Hampshire, o 18 de novembro de 1923 e finado o 21 de xullo de 1998, foi un astronauta estadounidense que formou parte das misi\u00f3ns Mercury-Redstone 3 e Apollo 14. Foi o primeiro estadounidense en chegar ao espazo.\nTraxectoria.\nShepard graduouse en ciencias pola Academia Naval dos Estados Unidos en 1944 e ti\u00f1a un m\u00e1ster pola faculte Dartmouth en 1962. Foi un dos seleccionados como primeiros candidatos a astronauta pola NASA, en abril de 1959. O 5 de maio de 1961 converteuse no primeiro estadounidense en chegar ao espazo na misi\u00f3n suborbital Mercury-Redstone 3. En 1971 participou como comandante na misi\u00f3n lunar Apollo 14. Pasou un total de 9,01 d\u00edas no espazo. Faleceu o 21 de xullo de 1998."}
{"id": "521035", "revid": "89787", "url": "https://gl.wikipedia.org/wiki?curid=521035", "title": "Mordecai Kaplan", "text": "Mordecai Menahem Kaplan, nado o 11 de xu\u00f1o de 1881 e finado o 8 de novembro de 1983, foi un rabino, ensa\u00edsta e educador xudeu e o co-fundador do xuda\u00edsmo reconstrucionista xunto co seu xenro Ira Eisenstein.\nA teolox\u00eda de Kaplan.\nA teolox\u00eda de Kaplan sostivo que \u00e1 luz dos avances na filosof\u00eda, a ciencia e a historia, que ser\u00eda imposible para os xudeus modernos para continuar a adherirse a moitas das afirmaci\u00f3ns teol\u00f3xicas tradicionais do xuda\u00edsmo. Teolox\u00eda naturalista de Kaplan viuse como unha variante da filosof\u00eda de John Dewey. O naturalismo de Dewey mestura o ate\u00edsmo coa terminolox\u00eda relixiosa co fin de constru\u00edr unha filosof\u00eda relixiosa satisfactorio para os que perderan a fe na relixi\u00f3n tradicional. Kaplan tam\u00e9n foi influenciado polo argumento de \u00c9mile Durkheim que a nosa experiencia do sacro \u00e9 unha funci\u00f3n da solidariedade social. Matthew Arnold e Hermann Cohen estaban entre os seus outras influencias. \nDe acordo con prominentes pensadores xudeus medievais inclu\u00eddos Maim\u00f3nides, Kaplan afirmou que Divos non \u00e9 persoal, e que todas as descrici\u00f3ns antropom\u00f3rficas de Deus son, no mellor, met\u00e1foras imperfectas. A teolox\u00eda de Kaplan foi m\u00e1is al\u00f3 ao afirmar que Deus \u00e9 a suma de todos os procesos naturais que permiten que o home se converta en autocumprida.\nCrer en Deus significa aceptar a vida no caso de que abriga as condici\u00f3ns no mundo exterior e as unidades no esp\u00edrito humano que en conxunto impulsan ao home para transcenderse a si mesmo. Crer en Deus significa dar por sentado que \u00e9 o destino do home para elevarse por encima do bruto e para eliminar todas as formas de violencia e explotaci\u00f3n da sociedade humana. En resumo, Deus \u00e9 o Poder no cosmos que lle d\u00e1 a vida humana o sentido de que permite ao ser humano para reflectir a imaxe de Deus. \nNon todos os escritos de Kaplan sobre o tema foron consistentes; a s\u00faa posici\u00f3n evolucionou pouco cos anos, e d\u00faas teolox\u00edas distintas p\u00f3dese discernir cunha lectura coidadosa. A visi\u00f3n m\u00e1is popularmente asociada con Kaplan \u00e9 naturalismo estrito, \u00e1 Dewey, que foi criticada. Como o uso da terminolox\u00eda relixiosa para enmascarar un non te\u00edsta (se non directamente atea) posici\u00f3n. Unha segunda li\u00f1a da teolox\u00eda Kaplanian existe, o que deixa claro que Deus ten realidade ontol\u00f3gica, unha real e absoluta existencia independente das crenzas humanas, \u00e1 vez que rexeita o te\u00edsmo cl\u00e1sico e calquera crenza nos milagres. En 1973 foi un dos asinantes de Manifesto Humanista II."}
{"id": "521036", "revid": "4817", "url": "https://gl.wikipedia.org/wiki?curid=521036", "title": "Alan B. Shephard", "text": ""}
{"id": "521037", "revid": "4817", "url": "https://gl.wikipedia.org/wiki?curid=521037", "title": "William Shepherd", "text": "William McMichael \"Bill\" Shepherd, nado en Oak Ridge, Tennessee, o 26 de xullo de 1949, \u00e9 un astronauta estadounidense retirado que formou parte das misi\u00f3ns STS-27, STS-41, STS-52, STS-102 e Soiuz TM-31 e foi membro da Expedici\u00f3n 1 \u00e1 Estaci\u00f3n Espacial Internacional.\nTraxectoria.\nShepherd graduouse en enxe\u00f1ar\u00eda aeroespacial pola Academia Naval dos Estados Unidos en 1971 e en enxe\u00f1er\u00eda oce\u00e1nica e mec\u00e1nica polo Instituto de Tecnolox\u00eda de Massachusetts en 1978.\nFoi seleccionado como astronauta pola NASA en maio de 1984, participando nas misi\u00f3ns STS-27, STS-41, STS-52, STS-102 e Soiuz TM-31 e sendo membro da Expedici\u00f3n 1 \u00e1 Estaci\u00f3n Espacial Internacional. Pasou un total de 159,33 d\u00edas no espazo. Deixou a NASA en xaneiro de 2002."}
{"id": "521038", "revid": "89787", "url": "https://gl.wikipedia.org/wiki?curid=521038", "title": "Hadja Saran Daraba Kaba", "text": "Hadja Saran Daraba Kaba, nada en 1945, \u00e9 unha activista Guineana, a primeira Secretaria Xeral da Uni\u00f3n do R\u00edo Mano e candidata \u00e1 presidencia en 2010 nas elecci\u00f3ns xerais de Guinea.\nTraxectoria.\nHadja Saran Daraba Kaba naceu en 1945 cara ao final da Segunda guerra mundial en Coyah, Guinea, nunha familia pouco acomodada. O seu pai era un soldado e activista baixo o r\u00e9xime do Presidente Ahmed S\u00e9kou Tour\u00e9. Forxou as s\u00faas armas pol\u00edticas a unha idade temper\u00e1. Formouse como farmac\u00e9utica en Leipzig e Halle en Alema\u00f1a entre 1966 e 1979. En 1970, regresou a Guinea onde impartiu clase na Facultade de Medicina e Farmacia Hadja Mafory Bangoura e logo uniuse a Pharmaguin\u00e9e onde ascendeu para converterse en Directora Nacional Adxunta de Exportaci\u00f3ns no Ministerio de Comercio Exterior. En 1996 converteuse en Ministra de Asuntos Sociais e Promoci\u00f3n da Muller e a Infancia.\nElecci\u00f3n presidencial.\nEn 2010, durante as elecci\u00f3ns presidenciais en Guinea, foi a \u00fanica muller entre os 24 candidatos participantes, antes de unirse a Alfa Cond\u00e9 na segunda volta.\nMano River Uni\u00f3n.\nEntre setembro de 2011 e 2017, foi secretaria xeral da Uni\u00f3n do R\u00edo Mano e fundadora da rede de mulleres da Uni\u00f3n pola Paz do R\u00edo Mano (REFMAP), unha das estruturas m\u00e1is importantes da sociedade civil de \u00c1frica Occidental que contribu\u00edu en gran medida \u00e1 resoluci\u00f3n de varios conflitos na subrexi\u00f3n e \u00e1 emancipaci\u00f3n das mulleres africanas e recibiu o Premio de Dereitos Humanos da ONU en 2003."}
{"id": "521041", "revid": "23204", "url": "https://gl.wikipedia.org/wiki?curid=521041", "title": "Elecci\u00f3ns ao Parlamento de Catalu\u00f1a de 1988", "text": "As elecci\u00f3ns ao Parlamento de Catalu\u00f1a de 1988 celebr\u00e1ronse o 29 de maio de 1988, sendo as terceiras elecci\u00f3ns ao Parlamento de Catalu\u00f1a trala instauraci\u00f3n da democracia en Espa\u00f1a, e o restabelecemento da Generalitat de Catalu\u00f1a en 1977. Foron convocadas a votar 4.564.389 persoas maiores de 18 anos e con dereito a voto en Catalu\u00f1a. As elecci\u00f3ns serviron para escoller os 135 parlamentarios da terceira lexislatura democr\u00e1tica. Acudiron a votar 2.709.685 persoas, o que deu unha participaci\u00f3n do 59,37 por cento, tres puntos por debaixo da participaci\u00f3n de catro anos antes. \nAs elecci\u00f3ns non foron anticipadas, complet\u00e1ndose na s\u00faa totalidade a lexislatura. O partido m\u00e1is votado foi, por terceira vez consecutiva, Converg\u00e8ncia i Uni\u00f3 que, con 1.232.514 votos (un 45,72 por cento), obtivo 69 escanos, 3 menos que nas anteriores elecci\u00f3ns, mais 27 m\u00e1is que a segunda forza pol\u00edtica, o Partit dels Socialistes de Catalunya, o que volveu a dar a CiU a maior\u00eda absoluta.\nTrala formaci\u00f3n do Parlamento de Catalu\u00f1a, o candidato de Converg\u00e8ncia i Uni\u00f3, Jordi Pujol, foi investido Presidente da Generalitat de Catalu\u00f1a, por terceira vez consecutiva."}
{"id": "521047", "revid": "23204", "url": "https://gl.wikipedia.org/wiki?curid=521047", "title": "Elecci\u00f3ns ao Parlamento de Catalu\u00f1a de 1992", "text": "As elecci\u00f3ns ao Parlamento de Catalu\u00f1a de 1992 celebr\u00e1ronse o 15 de marzo de 1992, sendo as cuartas elecci\u00f3ns ao Parlamento de Catalu\u00f1a trala instauraci\u00f3n da democracia en Espa\u00f1a, e o restabelecemento da Generalitat de Catalu\u00f1a en 1977. Foron convocadas a votar 4.839.071 persoas maiores de 18 anos e con dereito a voto en Catalu\u00f1a. As elecci\u00f3ns serviron para escoller os 135 parlamentarios da segunda lexislatura democr\u00e1tica. Acudiron a votar 2.655.051 persoas, o que deu unha participaci\u00f3n do 54,87 por cento, cinco puntos por debaixo da participaci\u00f3n de catro anos antes. \nAs elecci\u00f3ns foron anticipadas m\u00e1is de tres meses por mor dos Xogos Ol\u00edmpicos de Barcelona 1992. Orixinalmente estaba prevista a s\u00faa celebraci\u00f3n o domingo 28 de xu\u00f1o de 1992. O partido m\u00e1is votado foi, por cuarta vez consecutiva, Converg\u00e8ncia i Uni\u00f3 que, con 1.221.233 votos (un 46,19 por cento), obtivo 70 escanos, 1 m\u00e1is que nas anteriores elecci\u00f3ns, e 30 m\u00e1is que a segunda forza pol\u00edtica, o Partit dels Socialistes de Catalunya, o que volveu dar a CiU a maior\u00eda absoluta por terceira vez consecutiva.\nTrala formaci\u00f3n do Parlamento de Catalu\u00f1a, o candidato de Converg\u00e8ncia i Uni\u00f3, Jordi Pujol, foi investido Presidente da Generalitat de Catalu\u00f1a, por cuarta vez consecutiva."}
{"id": "521049", "revid": "19415", "url": "https://gl.wikipedia.org/wiki?curid=521049", "title": "Tammerfors Bollklubb", "text": "O Tammerfors Bollklubb ou TBK foi un club deportivo da cidade de Tampere, Finlandia. Foi fundado o 9 de decembro de 1932 e \u00e9 especialmente co\u00f1ecido pola s\u00faa secci\u00f3n de h\u00f3ckey sobre xeo, que se proclamou campioa da SM-sarja tres veces de xeito consecutivo (1953, 1954, 1955). Outras secci\u00f3ns do club inclu\u00edan o f\u00fatbol, o bandy e o squash."}
{"id": "521053", "revid": "65337", "url": "https://gl.wikipedia.org/wiki?curid=521053", "title": "D\u00f3lar de Cimbabue", "text": ""}
{"id": "521058", "revid": "5863", "url": "https://gl.wikipedia.org/wiki?curid=521058", "title": "Dong vietnamita", "text": "O dong (en vietnamita: \"\u0111\u1ed3ng\") \u00e9 a unidade monetaria da Rep\u00fablica Socialista de Vietnam desde o 3 de maio de 1987. O seu c\u00f3digo ISO 4217 \u00e9 VND e o seu s\u00edmbolo monetario \u00e9 \u20ab ou \u0111. O seu \u00f3rgano emisor \u00e9 o Banco Estatal de Vietnam.\nO actual dong conserva a denominaci\u00f3n da moeda dos extintos Vietnam do Norte e Vietnam do Sur, herdeira, pola s\u00faa vez, da piastra da Indochina Francesa.\nAnteriormente, o dong contaba con d\u00faas moedas divisionarias: o \"h\u00e0o\", que era unha d\u00e9cima parte, e o \"xu\", a cent\u00e9sima parte.\nHistoria.\nVietnam do Norte.\nEn 1946, o Goberno do Viet Minh (que posteriormente se converteu en Vietnam do Norte) introduciu a s\u00faa propia moeda, o dong, para substitu\u00edr a piastra da Indochina francesa, cun valor \u00e1 par. A partir dese momento houbo d\u00faas revalorizaci\u00f3ns, en 1951 e en 1959, a primeira cunha taxa de 100:1 e a segunda coa taxa de 1.000:1.\nVietnam do Sur.\nEn 1953 emit\u00edronse billetes con dupla denominaci\u00f3n en piastras e en dong para o Estado de Vietnam, que se converteu en Vietnam do Sur en 1954. O 22 de setembro de 1975, logo da ca\u00edda de Saig\u00f3n, cambiouse a moeda survietnamita por unha nova denominada \"dong da liberaci\u00f3n\", equivalente a 500 dos antigos.\nVietnam unificado.\nLogo da unificaci\u00f3n de Vietnam, o dong unificouse tam\u00e9n, o 3 de maio de 1978. Unha unidade deste novo dong era equivalente \u00e1 do antigo dong do Norte ou a 0,8 do \"dong de liberaci\u00f3n de Vietnam do sur\".\nO 14 de setembro de 1985, o dong foi revalorizado, de xeito que un novo dong pasou a equivaler a 10 dos antigos. Nese momento comezou un ciclo de inflaci\u00f3n cr\u00f3nica que continuou ata ben entrada a d\u00e9cada de 1990.\nMoedas.\nEsta secci\u00f3n ref\u00edrese unicamente ao dong do Vietnam unificado.\nPrimeiro dong.\nEn 1978 introduc\u00edronse moedas de aluminio, datadas en 1976, con valores faciais de 1, 2, e 5 h\u00e0o, e de 1 dong. Estas moedas foron cu\u00f1adas na Casa da Moeda de Berl\u00edn, na daquela Rep\u00fablica Democr\u00e1tica Alem\u00e1, e amosan o emblema do Estado nos seus anversoa e o seu valor nos reversos. Por mor da inflaci\u00f3n cr\u00f3nica, o valor destas moedas chegou a practicamente desaparecer e, a partir desta serie non circulou no pa\u00eds moeda ningunha durante m\u00e1is de d\u00faas d\u00e9cadas.\nSegundo dong.\nA partir de 1986 comezaron a producirse emisi\u00f3ns de moeda conmemorativa en dong cu\u00f1adas en diversos metais e aliaxes (cobre, bronce, cupron\u00edquel, prata e ouro), a\u00ednda que ningunha delas estaba destinada \u00e1 circulaci\u00f3n.\nMais o 17 de decembro de 2003, o Banco Estatal de Vietnam retomou a emisi\u00f3n de moeda para a s\u00faa posta en circulaci\u00f3n. Esta nova serie, producida pola Casa da Moeda de Finlandia, comp\u00fa\u00f1ase dos valores de 200, 500, 1.000, 2.000 e 5.000 dong, de aceiro, nuns valores ba\u00f1ado en n\u00edquel e noutros en lat\u00f3n. Con anterioridade a esta reintroduci\u00f3n da moeda, os consumidores vietnamitas v\u00edanse obrigados a cambiar os seus billetes en fichas para accederen a servizos como, por exemplo, as m\u00e1quinas expendedoras, o que exim\u00eda o Estado do alto custo de imprimir billetes de valores pequenos. Xa que logo, as novas moedas foron inicialmente ben acollidas pola poboaci\u00f3n, que ao mesmo tempo amosaba a s\u00faa preocupaci\u00f3n pola limitada cantidade de moedas de 200 dong en circulaci\u00f3n, por mor das presi\u00f3ns inflacionarias.\nDesde o comezo desta nova serie de 2003, o Banco Estatal tivo dificultades para xeneralizar a aceptaci\u00f3n das moedas, malia o cesamento da produci\u00f3n de billetes de valores menores, ata o punto de que alg\u00fans bancos rexeitaron os dep\u00f3sitos en moedas. Esta situaci\u00f3n obrigou a aprobar leis que obrigaban os bancos privados e municipais a faceren transacci\u00f3ns en moedas, en detrimento do uso dos valores inferiores en billetes. Paralelamente, a aceptaci\u00f3n do uso das moedas por parte da poboaci\u00f3n foi decaendo. Finamente, o Banco Estatal de Vietnam cesou a s\u00faa distribuci\u00f3n en 2011, a\u00ednda mantendo o seu curso legal.\nBilletes.\nPrimeiro dong.\nSimultaneamente \u00e1 introduci\u00f3n das primeiras moedas en 1978, nese mesmo ano p\u00faxose tam\u00e9n en circulaci\u00f3n a primeira serie de billetes, con valores de 5 h\u00e0o e de 1, 5, 10, 20 e 50 dong, datados en 1976. En 1980 engadiuse o billete de 2 dong e en 1981 os de 30 e 100 dong. A forte inflaci\u00f3n provocou a retirada destes billetes en 1985, que foran perdendo o seu valor progresivamente.\nSegundo dong.\nNo mesmo 1985 reintroduciuse unha nova serie composta polos mesmos valores, aos que se lles engadiu o superior de 500 dong, mais a incesante inflaci\u00f3n levou consigo a s\u00faa r\u00e1pida substituci\u00f3n, en 1987, por unha nova con billetes de 200, 1.000, 2.000 e 5.000 dong, \u00e1 que se lle engadiron outros valores en series sucesivas: os de 10.000 e de 50.000 dong en 1990, o de 20.000 dong en 1991, o de 100.000 dong en 1994, o de 500.000 en 2003 e o de 200.000 dong en 2006.\nDeste segundo dong apareceron cinco series. Bardante a iniciada en 2003, a carencia de temas unificados e de coordinaci\u00f3n nos seus dese\u00f1os provocou moita confusi\u00f3n na poboaci\u00f3n. Na t\u00e1boa que se amosa a seguir figuran os derradeiros billetes, con valor de 100 dong ou superior, que estiveron en circulaci\u00f3n antes da serie vixente (todos estes billetes foron retirados da circulaci\u00f3n).\nBilletes de pol\u00edmero en circulaci\u00f3n.\nEn 2003 Vietnam comezou a substitu\u00edr os billetes feitos en papel de algod\u00f3n por outros de pol\u00edmero pl\u00e1stico, sobre a base de que isto traer\u00eda consigo unha reduci\u00f3n dos custos de produci\u00f3n. Numerosos xornais do pa\u00eds criticaron estes cambios e acusaron a familiares do presidente do Banco Estatal de lucr\u00e1rnse cos contratos das novas impresi\u00f3ns. \nEn 2001 emitiuse un billete de pol\u00edmero de 50 dong conmemorativo do 50 aniversario do Banco Estatal de Vietnam, a\u00ednda que o seu valor facial \u00e9 tan baixo que na realidade s\u00f3 est\u00e1 destinado ao coleccionismo. En 2016 emitiuse outro billete, esta vez de 100 dong e fabricado en papel de algod\u00f3n, conmemorativo do 65 aniversario da mesma entidade.\nDesvalorizaci\u00f3n do dong.\nLogo da revalorizaci\u00f3n do d\u00f3lar de Cimbabue o 1 de agosto de 2006, o dong converteuse na unidade monetaria menos valorada do mundo durante meses. Por\u00e9n, o 7 de setembro de 2007, o revalorizado d\u00f3lar cimbabuense recuperou a s\u00faa posici\u00f3n como moeda menos valorada, en termos de taxa de troco (no mercado negro xa o era desde marzo dese ano). Logo do cesamento do uso do d\u00f3lar cimbabuense o 12 de abril de 2009, o dong vietnamita pasou a ser a segunda unidade monetaria menos valorada, despois do rial iraniano, o 28 de novembro de 2014. Desde o 19 de xu\u00f1o de 2014, o dong fora desvalorizado cinco veces, nun esforzo por estimular as exportaci\u00f3ns do pa\u00eds e garantir a estabilidade da moeda."}
{"id": "521060", "revid": "65337", "url": "https://gl.wikipedia.org/wiki?curid=521060", "title": "\u0110\u1ed3ng", "text": ""}
{"id": "521062", "revid": "65337", "url": "https://gl.wikipedia.org/wiki?curid=521062", "title": "\u0110\u1ed3ng vietnamita", "text": ""}
{"id": "521065", "revid": "22570", "url": "https://gl.wikipedia.org/wiki?curid=521065", "title": "Nanfadima Magassouba", "text": "Nanfadima Magassouba \u00e9 unha activista dos dereitos das mulleres e pol\u00edtica Guineana. Foi xefa da Coalici\u00f3n Nacional de Guinea polos Dereitos e a Cidadan\u00eda das Mulleres (CONAG-DCF), e desde 2013 \u00e9 membro da Asemblea Nacional de Guinea.\nTraxectoria.\nMagassoubawas naceu na Prefectura de Koundara. A\u00ednda que traballou con sindicatos e grupos comunitarios durante tres d\u00e9cadas, obtivo un maior reco\u00f1ecemento como presidenta de CONAG-DCF. Baixo o liderado de Magassouba , CONAG obtivo un status nacional como a organizaci\u00f3n l\u00edder polos dereitos das mulleres e foi reco\u00f1ecida como un grupo asesor das Naci\u00f3ns Unidas.\nNas elecci\u00f3ns de 2013 foi elixida membro da Asemblea Nacional pola Asemblea do Pobo de Guinea (RPG). Foi Ministra de Solidariedade Nacional, e Promoci\u00f3n da Muller e o Neno en Guinea. Acreditada por asegurar a vitoria de Alfa Cond\u00e9 en Koundara nas elecci\u00f3ns presidenciais de Guinea de 2015, Magassoubawas continuou sendo unha destacable activista de RPG en Koundara. En xu\u00f1o de 2016 foi nomeada para suceder a Mamady Diawara como presidenta da comisi\u00f3n de delegaci\u00f3ns de RPG Rainbow Alliance.\nEn maio de 2017 Magassouba participou no 4.\u00ba Foro para Dirixentes Pol\u00edticos africanos na Universidade Yale.\nMagassoubawas traballou como presidenta da rede de mulleres parlamentarias, antes de ser substitu\u00edda en xullo de 2016 por Fatoumata Binta Diallo da Uni\u00f3n das Forzas Democr\u00e1ticas de Guinea. Como muller parlamentaria, expresou a s\u00faa oposici\u00f3n \u00e1 legalizaci\u00f3n da poligamia en Guinea. O 29 de decembro de 2018, xunto coas 26 parlamentarias, Magassouba negouse a votar a favor das revisi\u00f3ns do C\u00f3digo Civil que legalizaban a poligamia, prohibida desde 1968:"}
{"id": "521066", "revid": "65337", "url": "https://gl.wikipedia.org/wiki?curid=521066", "title": "Dong", "text": "Dong pode estar referido a:"}
{"id": "521069", "revid": "72012", "url": "https://gl.wikipedia.org/wiki?curid=521069", "title": "Plantas acu\u00e1ticas", "text": ""}
{"id": "521070", "revid": "89787", "url": "https://gl.wikipedia.org/wiki?curid=521070", "title": "Salvini\u00e1ceas", "text": "A das salvini\u00e1ceas (\"Salviniaceae\") \u00e9 unha familia de pterid\u00f3fitas (fentos ou fieitos) da clase das polipodi\u00f3psidas, unha das d\u00faas integradas na orde das salviniales\nTaxonom\u00eda.\nDescrici\u00f3n.\nA familia foi descrita en 1820 polo bot\u00e1nico ruso Iv\u00e1n Mart\u00ednov, nun traballo publicado en \"Tekhno-Bot. Slovar\". 559.\nX\u00e9neros.\nA familia comprede os dous x\u00e9neros seguintes:\nCaracter\u00edsticas.\nAs principais caracter\u00edsticas das salvini\u00e1ceas son:"}
{"id": "521071", "revid": "132357", "url": "https://gl.wikipedia.org/wiki?curid=521071", "title": "Apollo Automobil", "text": "Apollo Automobil (antes co\u00f1ecido como Gumpert Sportwagenmanufaktur) \u00e9 un fabricante alem\u00e1n de coches deportivos con sede en Denkendorf. Roland Gumpert, que fundou Gumpert Sportwagenmanufaktur en 2004, ocupou unha vez o cargo de director de Audi Sport. Baixo a s\u00faa xesti\u00f3n, Audi ga\u00f1ou un total de 25 rallys do campionato do Mundo de Rallys e catro t\u00edtulos do Campionato do Mundo de Rallys. \nHistoria.\nEn 2001, Roland Gumpert propuxo unha nova xeraci\u00f3n de coches deportivos, un que estar\u00eda preparado para as carreiras pero tam\u00e9n legal na r\u00faa. Despois de que Gumpert regresase a Alema\u00f1a desde China a finais do 2001, o seu antigo colega de Audi e fundador de Motoren Technik Mayer, Roland Meyer, pediulle que o axudase na construci\u00f3n dun prototipo de coche deportivo. Audi aprobou a participaci\u00f3n de Gumpert neste proxecto coa condici\u00f3n de que o novo coche deportivo fose un produto de serie e non un prototipo. \nA empresa fundouse en 2004 co nome de \"GMG Sportwagenmanufaktur Altenburg GmbH\". As directrices t\u00e9cnicas foron definidas e os primeiros dese\u00f1os do coche foron elaborados por Marco Vanetta. Ao finalizar este proceso, o primeiro produto modelo a escala 1:4 do coche de Gumpert produciuse en 2002.\nGumpert continuou co desenvolvemento do autom\u00f3bil agora chamado Apollo, xunto coa Universidade T\u00e9cnica de M\u00fanic e a Universidade de Ciencias Aplicadas de Ingolstadt. Axud\u00e1rono na construci\u00f3n, simulaci\u00f3ns por computadora e probas do t\u00fanel do vento. Esta investigaci\u00f3n e desenvolvemento axudaron a formar o plano para o primeiro modelo a escala completa. Finalmente constru\u00edronse dous coches prototipo. A produci\u00f3n do Apollo comezou en outubro de 2005. Moitas variantes do Apollo foron introducidas ao longo do seu ciclo de produci\u00f3n.\nO 27 de xullo de 2008, un Apollo Sport apareceu no programa brit\u00e1nico \"Top Gear\". Un dos presentadores, Richard Hammond e o piloto profesional Stig conduciron o coche. Cun tempo de volta de 1:17.1, o Apollo Sport converteuse no novo l\u00edder do taboleiro Power Lap, 0.2 segundos m\u00e1is r\u00e1pido que o ex l\u00edder do taboleiro, o Ascari A10. O Apollo foi m\u00e1is r\u00e1pido que o Bugatti Veyron e o Pagani Zonda ao redor da pista de probas de \"Top Gear\". M\u00e1is tarde foi derrotado cun tempo de 01:16.8 polo Bugatti Veyron Super Sport.\nEn 2011, a compa\u00f1\u00eda presentou un concept car en colaboraci\u00f3n con Carrozzeria Touring Superleggera, o Gumpert Tornante. O coche non se puxo en produci\u00f3n.\nEn agosto de 2013, a compa\u00f1\u00eda solicitou a bancarrota e liquidouse despois de que un patrocinador an\u00f3nimo retir\u00e1rase dun acordo que puido salvar a empresa.\nEn xaneiro de 2016, a empresa foi comprada polo consorcio de Hong Kong Ideal Team Venture, que tam\u00e9n \u00e9 propietario da marca De Tomaso. A compa\u00f1\u00eda pasou a chamarse Apollo Automobil GmbH despois da adquisici\u00f3n polo seu novo propietario.\nEn marzo de 2016 no sal\u00f3n do autom\u00f3bil de Xenebra Apollo presentou o Arrow, un coche deportivo alimentado por un twin-turbo de 4,0 litros Motor V8 con . O Arrow pode acelerar de 0 a 100 km/h en 2\u00b49 segundos e acada unha velocidade m\u00e1xima proxectada de 360 km/h.\nEn novembro de 2016, a compa\u00f1\u00eda anunciou que o antigo propietario e fundador Roland Gumpert xa non estaba asociado \u00e1 compa\u00f1\u00eda nin aos seus proxectos actuais ou futuros e tam\u00e9n anunciou que un novo modelo (nome do proxecto \"Titan\") presentar\u00edase en xu\u00f1o de 2017 no Goodwood Festival of Speed. O novo modelo ch\u00e1mase Intensa Emozione (Emoci\u00f3n intensa en italiano) e funciona cun motor de 6.3 L de aspiraci\u00f3n natural V12. O coche ten un estilo radical inspirado nos insectos da natureza. O Intensa Emozione constru\u00eduse en colaboraci\u00f3n con HWA AG, a mesma empresa que participou na construci\u00f3n do Mercedes-Benz CLK-GTR.\nSocios de desenvolvemento.\nApollo colaborou con varios socios t\u00e9cnicos e comerciais, inclu\u00eddos os seguintes:\nAutomobilismo.\nDurante abril de 2005, o Apollo debutou nas carreiras na Divinol Cup. Este Apollo foi conducido polo piloto de carreira belga Ruben Maes. Maes quedou terceiro na pista de carreiras de Hockenheimring. Tres anos despois Gumpert anunciou que presentar\u00edan unha versi\u00f3n do Apollo no 2008 un h\u00edbrido el\u00e9ctrico nas 24 Horas de N\u00fcrburgring, pilotado polo ga\u00f1ador de 2004 Dirk M\u00fcller e o ex-piloto da F\u00f3rmula 1 Heinz-Harald Frentzen. Pasaron tres meses entre as primeiras discusi\u00f3ns e o Apollo h\u00edbrido acabado. O Apollo foi pilotado nas 24 horas de N\u00fcrburgring en maio de 2008. O Apollo h\u00edbrido pode ofrecer ata , alimentado cun motor bi-turbo V8 de 3,3 litros acoplado cun motor el\u00e9ctrico . O coche ten a capacidade de recargar a bater\u00eda durante a freada. "}
{"id": "521072", "revid": "89787", "url": "https://gl.wikipedia.org/wiki?curid=521072", "title": "Justo Prada L\u00f3pez", "text": "Justo Prada L\u00f3pez, nado en Vilamart\u00edn de Valdeorras o 7 de agosto de 1882 e finado en Xix\u00f3n o 20 de novembro de 1937, foi un mestre e pol\u00edtico galego.\nTraxectoria.\nObtivo o t\u00edtulo de mestre de primeira ensinanza elemental en Ourense en 1906. Foi nomeado mestre de Arcos (Vilamart\u00edn de Valdeorras) en novembro de 1923, e despois foi mestre de Viloira (O Barco de Valdeorras) e C\u00f3rgomo (Vilamart\u00edn de Valdeorras). Membro da Sociedad Agraria de Trabajadores do Barco de Valdeorras e militante do PSOE dende 1931. Co golpe de Estado do 18 de xullo de 1936 incorporouse ao Comit\u00e9 Revolucionario de Vilamart\u00edn de Valdeorras facendo fronte \u00e1 sublevaci\u00f3n militar ata o 21 de ese cando escapou aos montes de Le\u00f3n. Permaneceu no monte ata o 7 de agosto que chegou a Asturias por San Antol\u00edn de Ibias (Ibias). Foi coci\u00f1eiro das milicias ata que en novembro de 1936 se trasladou a Xix\u00f3n reclamado como mestre. Estivo destinado na escola de Llor\u00edo (Laviana) e despois en San Ignacio de Ponga (Ponga). En febreiro de 1937 afiliouse \u00e1 Asociaci\u00f3n de Trabajadores de la Ense\u00f1anza da UGT de Asturias e ao Partido Comunista de Espa\u00f1a. Logo da ca\u00edda de Asturias en outubro de 1937 foi detido e condenado a morte en consello de guerra o 9 de novembro. Foi executado en Xix\u00f3n o 20 de novembro."}
{"id": "521073", "revid": "98629", "url": "https://gl.wikipedia.org/wiki?curid=521073", "title": "Arash Motor Company", "text": "A Arash Motor Company \u00e9 un fabricante de coches deportivos con sede en Newmarket, Suffolk, Inglaterra. Orixinalmente fundada por Arash Farboud como Farboud Limited en 1999 cambiou de nome no 2006.\nHistoria.\nA compa\u00f1\u00eda comezou a desenvolver o Farboud GT en 1999 co nome de Farboud Ltd. Este presentouse no Autosport Show celebrado no Birmingham NEC en 2001. Continuou dese\u00f1ando o Farboud GTS que presentouse oficialmente no British Motorshow de Londres en 2004. Nese momento Chris Marsh traballaba con Arash como representante de vendas. O seu historial era que era o fillo de Jen Marsh que fundou Marcos cars con Frank Costin (Marsh + Costin = Marcos). Marsh entusiasmouse co Farboud GTS e Arash concedeulle posteriormente unha licenza para usar a forma do coche e axudar no desenvolvemento a cambio de acci\u00f3ns da nova compa\u00f1\u00eda automobil\u00edstica.\nPosteriormente, Marsh simplificou o dese\u00f1o substitu\u00edndo o motor de carreiras baseado no Audi RS4 por un Ford V6. Tam\u00e9n cambiou algunhas caracter\u00edsticas cosm\u00e9ticas, inclu\u00edndo as portas, vent\u00e1s e pezas interiores. Despois dunha disputa en 2005, Marsh cambiou o nome do coche \"The Farbio\". Isto foi para anunciar a ligaz\u00f3n do coche Farboud co \"biocombustible\" (Far + bio) e encaixaba m\u00e1is coa reformulaci\u00f3n da marca. Orixinalmente intentou chamar ao coche \"The Fangio\", pero a familia arxentina do piloto de F\u00f3rmula 1 falecido rexeitou a renumeraci\u00f3n.\nArash vendeu as s\u00faas acci\u00f3ns de Farbio a Michael Simmonds. Arash continuou como accionista ao 100% de Farboud Ltd. M\u00e1is tarde converteuse en Arash Motor Co.\nO dese\u00f1o e o concepto vend\u00e9rono m\u00e1is tarde a Laurence Tomlinson, de fama Ginetta, quen mantivo o dese\u00f1o e renomeou o coche como G50.\nModelos.\nFarboud GT.\nO Farboud GT foi o primeiro modelo da compa\u00f1\u00eda, presentado en 2002 no sal\u00f3n Autosport International de Birmingham. Contaba cun motor V6 de 2,8 litros e turbo que produc\u00eda 620 CV.\nFarboud GTS.\nO Farboud GTS amosouse como un concept car no Autosport International en 2003. Constru\u00edronse tres coches antes de que o dese\u00f1o vend\u00e9rase a Farbio Sports Cars, a produci\u00f3n comezou en 2007 e o coche vendeuse como Farbio GTS. Despois da fusi\u00f3n de Farbio con Ginetta, o GTS foi desenvolvido como o Ginetta F400.\nArash AF10.\nEn 2009, Arash amosou o AF10, cun motor V8 de 7.0 litros de orixe Chevrolet Corvette que produc\u00eda polo menos 500 CV. O coche non se puxo en produci\u00f3n, pero Arash presentou m\u00e1is tarde un modelo revisado en 2016 cunha transmisi\u00f3n h\u00edbrida e unha potencia de 2080 CV.\nTam\u00e9n aparece no xogo de carreiras de coches Asphalt 8 airborne.\nArash AF8.\nO AF8 dese\u00f1ouno Arash e presentouse no Sal\u00f3n do Autom\u00f3bil de Xenebra 2016. Contaba cun chasis con tubos de carbono/aceiro e un motor V8 de 7,0 litros de motor central que produc\u00eda 505 CV. M\u00e1is tarde competiu nas subida do Festival de Velocidade de Goodwood en 2015 e 2016.\nV\u00e9xase tam\u00e9n.\nLigaz\u00f3ns externas.\nP\u00e1xina oficial"}
{"id": "521074", "revid": "98629", "url": "https://gl.wikipedia.org/wiki?curid=521074", "title": "Arrinera", "text": "Arrinera Automotive S.A., \u00e9 un fabricante polaco de autom\u00f3biles con sede en Varsovia.\nHistoria.\nA compa\u00f1\u00eda fundouse en 2008 polos irm\u00e1ns \u0141ukasz e Marek Tomkiewicz. En 2011 presentaron o seu primeiro coche de proba de concepto, utilizando un dese\u00f1o de tracci\u00f3n traseira con motor central. O seu segundo prototipo presentouse en 2012, inicialmente chamado Venocara, despois renomeado como Hussarya.\nArrinera desenvolveu unha variante de carreiras do coche coas especificaci\u00f3ns de carreiras GT3, o Hussarya GT. Presentouse por primeira vez no sal\u00f3n do autom\u00f3bil \"Autosport International\" en Birmingham, Reino Unido, en xaneiro de 2016. En xu\u00f1o do mesmo ano, o Hussarya GT, que funcionaba na clase de superdeportivos, converteuse no primeiro coche polaco en participa no Goodwood Festival of Speed.\nCoches.\nHussarya GT.\nO Arrinera Hussarya GT \u00e9 un coche de carreiras que cumpre as normas FIA GT3. Funciona cun motor V8 baseado no General Motors LS7, como o que se usa no Chevrolet Corvette, empurrando 500 CV. cunha caixa de cambios de carreiras secuencial de seis velocidades operada por levas de cambio. Pos\u00fae un chasis modular de marco de aceiro, suspensi\u00f3n de varilla, discos de freo de 380 mm, ABS e control de tracci\u00f3n.\nA carrozar\u00eda do coche dese\u00f1ada por Pavlo Burkatskyy con aerodin\u00e1mica de Janusz Piechna da Universidade de Tecnolox\u00eda de Varsovia, e a mec\u00e1nica dese\u00f1ada por Krzysztof Stelmaszczuk. Est\u00e1 constru\u00eddo en Cambridgeshire.\nAnthony Reid probou o coche de carreiras en 2016 nos circu\u00edtos de Snetterton e Donington Park. \nArrinera inscrib\u00edu un Hussarya GT na DMV GT &amp; Touring Car Cup en Hockenheim en abril de 2017. Na primeira das carreiras da fin de semana o coche acabou o 22 de 24 corredores, cun tempo r\u00e1pido 20 segundos m\u00e1is lento que o ga\u00f1ador. Na segunda carreira o coche retirouse cun fallo do alternador.\nEn setembro de 2017 o coche participou na rolda de Donington do campionato Britcar, pilotado por Jonny MacGregor. Durante a cualificaci\u00f3n, o motor do coche explotou e retirouse do evento."}
{"id": "521077", "revid": "25871", "url": "https://gl.wikipedia.org/wiki?curid=521077", "title": "Jos\u00e9 Manuel Barbosa \u00c1lvares", "text": "Jose Manuel Barbosa Alvares, nado en Ourense no 1963, \u00e9 un profesor, escritor e historiador galego.\nTraxectoria.\nDiplomado como profesor de Educaci\u00f3n Xeral B\u00e1sica pola Universidade de Santiago de Compostela no ano 1984, fixo estudos de historia na UNED. Actualmente exerce como profesor de Educaci\u00f3n F\u00edsica no ensino primario. \u00c9 un destacado reintegracionista, membro da Associa\u00e7om Galega da Lingua e acad\u00e9mico da Academia Galega da Lingua Portuguesa. Fai parte tam\u00e9n do Instituto Galego de Estudos C\u00e9lticos.\nObra.\nTen publicados os seguintes libros:"}
{"id": "521080", "revid": "5863", "url": "https://gl.wikipedia.org/wiki?curid=521080", "title": "Xavier Blanco Nogueira", "text": ""}
{"id": "521081", "revid": "5863", "url": "https://gl.wikipedia.org/wiki?curid=521081", "title": "Xavier Fern\u00e1ndez R\u00edos", "text": ""}
{"id": "521082", "revid": "89787", "url": "https://gl.wikipedia.org/wiki?curid=521082", "title": "Filmes propostos \u00f3 mellor filme internacional na 80\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 80\u00aa edici\u00f3n dos \u00d3scar para o mellor filme en lingua non inglesa. A Academia das Artes e das Ciencias Cinematogr\u00e1ficas (AMPAS) convidou as industrias cinematogr\u00e1ficas de varios pa\u00edses a presentar un filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados.\nOs filmes candidatos deb\u00edan terse estreado nos cinemas dos seus respectivos pa\u00edses entre o 1 de outubro de 2006 e o 30 de setembro de 2007. A Academia convidou 95 pa\u00edses a enviar filmes a competici\u00f3n, recib\u00edndose sesenta e tres propostas, o maior n\u00famero ata ese momento. Acerbaix\u00e1n e Irlanda enviaron filmes por primeira vez.\nA lista curta de nove candidatos anunciouse o 15 de xaneiro de 2009. A selecci\u00f3n foi controvertida, especialmente pola ausencia do filme roman\u00e9s \"4 luni, 3 s\u0103pt\u0103m\u00e2ni \u0219i 2 zile\", ga\u00f1ador da Palma de Ouro no Festival de Cannes e do franc\u00e9s \"Persepolis\", Premio do Xurado do mesmo festival. Os cinco candidatos (Austria, Casaquist\u00e1n, Israel, Polonia e Rusia) anunci\u00e1ronse o 22 de xaneiro de 2008. O filme \"Die F\u00e4lscher\" de Stefan Ruzowitzky ga\u00f1ou o premio, primeiro filme austr\u00edaco que o conseguiu."}
{"id": "521083", "revid": "1888", "url": "https://gl.wikipedia.org/wiki?curid=521083", "title": "Partido Agrario Republicano Autonomista", "text": "O Partido Agrario Republicano Autonomista foi un pequeno partido liderado polo pol\u00edtico galego Manuel Portela Valladares con especial implantaci\u00f3n na provincia de Lugo que conseguiu un \"escano\" nas Cortes constitu\u00edntes de 1931 da Rep\u00fablica Espa\u00f1ola pola mesma provincia. Foi claramente herdeiro do agrarismo das d\u00faas primeiras d\u00e9cadas do s\u00e9culo XX de Galiza, posto que Portela Valladares xa ti\u00f1a sido deputado polo distrito da Fonsagrada durante a Restauraci\u00f3n en diferentes elecci\u00f3ns, combatendo ao caciquismo e defendendo os intereses agraristas, seguindo a li\u00f1a de Solidaridad Gallega, do Directorio Antiforista de Teis, da Acci\u00f3n Gallega de Basilio \u00c1lvarez, da Liga Agrario-Redencionista e das Asembleas Agrarias.\nHistoria.\nO partido tivo unha curta vida e non logrou agromar no resto do pa\u00eds coma herdeiro do agrarismo galego, deste xeito non puido facer fronte aos dous grandes partidos republicanos de Galiza: a ORGA ou PRG, de Casares Quiroga, e o PRR, de Lerroux, que dominaron a pol\u00edtica galega entre 1931 e 1936 xunto co PG de B\u00f3veda e Castelao.\nO PARA mantivo unha postura claramente autonomista e a prol do Estatuto, coincidindo cos galeguistas e cos sectores m\u00e1is comprometidos coa autonom\u00eda da ORGA. Tan foi este talante autonomista que Portela Valladares foi un dos propostos a presidir a Xunta trala aprobaci\u00f3n do Estatuto por sectores do galeguismo, ao ser visto como un home conciliador. Contaban cunha arma importante grazas ao seu l\u00edder: o xornal \"El Pueblo Gallego\", o maior xornal do pa\u00eds na \u00e9poca."}
{"id": "521088", "revid": "19415", "url": "https://gl.wikipedia.org/wiki?curid=521088", "title": "Tohloppi", "text": "O Tohloppi (tam\u00e9n chamado Iso-Tohloppi, en galego Tohlopi Grande) \u00e9 un lago situado na cidade de Tampere, Finlandia. Enc\u00f3ntrase nos barrios de Tohlopi, Ristim\u00e4ki e Epil\u00e4nharju.\nCon 63 hect\u00e1reas \u00e9 o 13\u00ba lago m\u00e1is grande da cidade. Est\u00e1 situado a 104,8 msnm e ten unha profundidad m\u00e1xima de 10 metros. O Tohloppi conta cunha \u00fanica illa chamada Tohlopinsaari. No seu extremo norte enc\u00f3ntrase un pequeno estanque chamado Pikku-Tohloppi (en galego \"Pequeno Tohloppi\").\nO Tohloppi \u00e9 habilitado durante o inverno como pista de xeo cun percorrido que segue a costa do lago. Existe ademais unha rota duns cinco quil\u00f3metros entre a \u00e1rea do lago e Epil\u00e4nharju."}
{"id": "521089", "revid": "89787", "url": "https://gl.wikipedia.org/wiki?curid=521089", "title": "Helen Levitt", "text": "Helen Levitt, nada en Brooklyn (Nova York) o 31 de agosto de 1913 e finada na mesma cidade o 29 de marzo de 2009, foi unha fot\u00f3grafa estadounidense. Foi especialmente co\u00f1ecida pola fotograf\u00eda de r\u00faa en Nova York e foi chamada \"a fot\u00f3grafa m\u00e1is famosa e menos co\u00f1ecida do seu tempo\".\nTraxectoria.\nPrimeiros anos e carreira.\nLevitt naceu en Bensonhurst, Brooklyn, filla de May (Kane), que traballaba de contable antes do seu matrimonio, e de Sam Levitt, que dirix\u00eda un negocio de pezas de punto. O seu pai e os seus av\u00f3s maternos eran inmigrantes xudeus rusos. Abandonou o instituto e en 1931 aprendeu a revelar fotos nun cuarto escuro cando comezou a traballar para J. Florian Mitchell, un fot\u00f3grafo de retratos comercial do Bronx. Viu a obra de Henri Cartier-Bresson, grande influencia na s\u00faa carreira, na Julien Levy Gallery e por primeira vez viu a fotograf\u00eda como arte. Practicou fotografando os amigos da s\u00faa nai cunha c\u00e1mara Voigtl\u00e4nder usada.\nMentres impart\u00eda clases de arte a nenos a mediados dos anos trinta, Levitt quedou intrigado cos debuxos transitorios con xiz que formaban parte da cultura infantil da r\u00faa na Nova York da \u00e9poca. Comprou unha c\u00e1mara Leica de 35\u00a0mm e comezou a fotografar estes debuxos de xiz, as\u00ed como os nenos que os fac\u00edan. As fotograf\u00edas resultantes public\u00e1ronse en 1987 como \"In The Street: chalk drawing and messages, New York City 1938\u20131948\".\nContinuou a tomar m\u00e1is fotograf\u00edas de r\u00faa principalmente en East Harlem, mais tam\u00e9n no Garment District e no Lower East Side, todos en Manhattan. Entre os anos 30 e 40, a falta de aire acondicionado fixo que a xente estivese m\u00e1is f\u00f3ra, o que a introduciu na fotograf\u00eda de r\u00faa. O seu traballo publicouse por primeira vez no n\u00famero de xullo de 1939 da revista \"Fortune\".\nEn 1959 e 1960, recibiu d\u00faas subvenci\u00f3ns da Fundaci\u00f3n Guggenheim polo seu traballo pioneiro na fotograf\u00eda en cor. En 1965 publicou a s\u00faa primeira gran colecci\u00f3n, \"A Way of Seeing\". Gran parte do seu traballo en cor desde 1959 ata 1960 desapareceu nun roubo do seu apartamento na r\u00faa East 12th en 1970. As fotos restantes e outras tomadas nos anos seguintes p\u00f3dense ver no libro de 2005 \"Slide Show: The Color Photographs of Helen Levitt\". Non obstante, sent\u00edase igual de c\u00f3moda traballando en branco e negro, e traballou cos dous nos anos oitenta. En 1976 recibiu unha bolsa de fotograf\u00eda da National Endowment for the Arts.\nConexi\u00f3ns con outros artistas.\nA influencia de Levitt de Cartier-Bresson non s\u00f3 foi ver o seu traballo en galer\u00edas, sen\u00f3n que unha vez tam\u00e9n o acompa\u00f1ou nun d\u00eda de rodaxe na cidade de Nova York.\nLevitt tam\u00e9n ti\u00f1a unha conexi\u00f3n co\u00f1ecida con Walker Evans. En 1937 ou 1938 mostroulle as s\u00faas fotograf\u00edas de nenos xogando. Atopou interese nelas e traballaron xuntos en 1938-39 sacando fotos no metro. Escribiuse que \"os \u00fanicos fot\u00f3grafos que Evans considerou que ti\u00f1an algo orixinal que dicir eran Cartier-Bresson, Helen Levitt e el mesmo\".\nO mesmo d\u00eda que mostrou as s\u00faas fotograf\u00edas a Evans, co\u00f1eceu a James Agee, que influ\u00edu nela e tam\u00e9n a introduciu no p\u00f3ker. Os dous traballaron xunto con Janice Loeb, m\u00e1is tarde a s\u00faa cu\u00f1ada, en filmes documentais. Loeb tam\u00e9n lle presentou a Levitt a Luis Bu\u00f1uel, co que tivo o seu primeiro traballo cinematogr\u00e1fico como montadora. Jeff Rosenheim, a quen Levitt co\u00f1eceu nunha mostra do seu traballo en Yale, tam\u00e9n se fixo amigo e uniuse ao seu grupo de p\u00f3ker. Tam\u00e9n foi amiga de Thomas Roma, o director do programa de fotograf\u00eda da Universidade Columbia durante case 25 anos.\n\u00daltimos anos.\nLevitt viviu na cidade de Nova York e permaneceu activa como fot\u00f3grafa durante case 70 anos. Non obstante, expresou o seu lamento polo cambio de escenario da cidade de Nova York:\nTivo que renunciar a facer as s\u00faas propias impresi\u00f3ns na d\u00e9cada de 1990 debido \u00e1 ci\u00e1tica, que tam\u00e9n fac\u00eda dif\u00edcil que estivese de p\u00e9 e que levase a Leica. Por isto, cambiou a c\u00e1mara por unha pequena Contax autom\u00e1tica. Levitt nacera coa s\u00edndrome de Meniere, un trastorno do o\u00eddo interno que a fixo \"[sentir] vacilante toda a s\u00faa vida\". Tam\u00e9n tivo un caso case mortal de pneumon\u00eda na d\u00e9cada de 1950. Levitt levou unha vida persoal tranquila. Poucas veces daba entrevistas e polo xeral era moi introvertida. Nunca casou, vivindo soa co seu atigrado amarelo Blinky ata que, aos 95 anos, morreu mentres durm\u00eda o 29 de marzo de 2009.\nExposici\u00f3ns.\nA nova secci\u00f3n de fotograf\u00eda do Museo de Arte Moderna de Nova York inclu\u00edu o traballo de Levitt na s\u00faa exposici\u00f3n inaugural en xullo de 1939. En 1943, Nancy Newhall organizou al\u00ed a s\u00faa primeira exposici\u00f3n individual \"Helen Levitt: Photographs of Children\". Unha segunda exposici\u00f3n individual, \"Projects: Helen Levitt in Color\", presentouse no mesmo museo en 1974. As s\u00faas seguintes mostras importantes foron na d\u00e9cada de 1960; Amanda Hopkinson suxeriu que esta segunda vaga de reco\u00f1ecemento estivo relacionada co redescubrimento feminista dos logros creativos das mulleres.\nFilmograf\u00eda.\nA finais dos anos 40, Levitt realizou dous filmes documentais con Janice Loeb e James Agee: \"In the Street\" (1948) e \"The Quiet One\" (1948). Levitt, xunto con Loeb e Sidney Meyers, recibiron unha candidatura ao \u00d3scar por \"The Quiet One\". Levitt estivo activa na produci\u00f3n cinematogr\u00e1fica durante case 25 anos; o seu \u00faltimo cr\u00e9dito cinematogr\u00e1fico foi como montadora do documental de John Cohen \"The End of an Old Song\" (1972). Os outros cr\u00e9ditos cinematogr\u00e1ficos de Levitt incl\u00faen a fotograf\u00eda de \"The Savage Eye\" (1960), que foi producido por Ben Maddow, Meyers e Joseph Strick, e tam\u00e9n como axudante de direcci\u00f3n para a versi\u00f3n cinematogr\u00e1fica de Strick e Maddow da obra de teatro de Jean Genet \"Le Balcon\" (1963). No seu ensaio biogr\u00e1fico de 1991, Maria Hambourg escribiu que Levitt \"case desherdou esta parte do seu traballo\". En 2012 Deane Williams publicou unha visi\u00f3n xeral dos filmes de Levitt en \"Senses of Cinema\"."}
{"id": "521090", "revid": "98629", "url": "https://gl.wikipedia.org/wiki?curid=521090", "title": "Iv\u00e1n Mart\u00ednov", "text": "Iv\u00e1n Iv\u00e1novich Mart\u00ednov (en ruso \u0418\u0432\u0430\u043d \u0418\u0432\u0430\u043d\u043e\u0432\u0438\u0447 \u041c\u0430\u0440\u0442\u044b\u043d\u043e\u0432), tam\u00e9n co\u00f1ecido na bibliograf\u00eda internacional como \"Iv\u00e1n Mart\u00fdnovich Mart\u00fdnov\", \"Ivan Ivanovich Martynov\" e \"Jean Martinoff\", nado en 1771 en Perevolochna, rexi\u00f3n de Poltava, e finado o 1 de novembro de 1833 en San Petersburgo, foi un fil\u00f3logo, tradutor, bot\u00e1nico e profesor universitario ruso,\nTraxectoria.\nFillo dun sacerdote, Martynov, estudou no Seminario Teol\u00f3xico de Vladimir, en Poltava, onde se graduoi en 1788, e despois estudou na Academia Teol\u00f3xica de {San Petersburgo, na que se graduou en 1792. Traballou como profesor de grego antigo, e despois tam\u00e9n ensinou gram\u00e1tica latina, poes\u00eda e ret\u00f3rica. M\u00e1is tarde entrou a traballar ao servizo da Chanceler\u00eda do Colexio de Relaci\u00f3nes Exteriores do Goberno en San Petersburgo. En 1796 comezou a publicar na revista \"Musa\", xunto co poeta Gavrila Derzhavin, entre outros.\nEn 1797 Mart\u00ednov foi nomeado profesor de lingua rusa e xeograf\u00eda no Instituto Smolny para doncelas nobres. Para os estadistas Nikolai Nikol\u00e1ieivich Novos\u00edltsov e Alexander Sergueivich Stroganov, Mart\u00ednov realizou moitas traduci\u00f3ns. En 1803 foi nomeado director xeral no Ministerio de Educaci\u00f3n Popular. Promoveu o establecemento de moitas instituci\u00f3ns educativas, inclu\u00eddo o Instituto de Pedagox\u00eda, onde ditou unha conferencia sobre est\u00e9tica. De 1804 a 1805 publicou a revista mensual \"Sewerny Westnik\". En 1806 escribiu un \"Contrato social\" sobre a censura.\nMart\u00ednov foi un bot\u00e1nico especialista nas espermat\u00f3fitas. A s\u00faa obra m\u00e1is importante neste campo foi o \"Dicionario de terminolox\u00eda e nomenclatura bot\u00e1nica\", publicado en 1820. Neste dicionario usou terminolox\u00eda latina e rusa, baseada no franc\u00e9s. \nNesta obra hai catro rexistros das sus identificaci\u00f3nes e nomenclatura taxon\u00f3mica:\nNunha nova edici\u00f3n deste traballo de 1990, tivose en conta a autor\u00eda dalg\u00fans taxons de alto rango, que se cambiaron a favor de Mart\u00ednov. Moitas especies da familia de plantas \"Asteraceae\" levaban o nome de Mart\u00ednov (hoxe, por decisi\u00f3n do C\u00f3digo Internacional de Nomenclatura para Algas, Fungos e Plantas, atrib\u00faense a Friedrich von Berchtold e a Karel Bo\u0159ivoj Presl no seu lugar. \"Avenaceae\" Martinov (agora consid\u00e9rase sin\u00f3nimo de \"Poaceae\"), \"Andropogonaceae\" Martinov (agora tam\u00e9n se considera sin\u00f3nimo de \"Poaceae\"), \"Prunaceae\" Martinov,&lt;/ref&gt; (agora consid\u00e9rase sin\u00f3nimo de \"Rosaceae\") e \"Zingiberaceae\", moitos autores consid\u00e9rana descrita por Mart\u00ednov, a\u00ednda qude alg\u00fans atrub\u00faenlla a John Lindley. \nDe 1823 a 1829 Mart\u00ednov publicou 26 volumes con traduci\u00f3ns de obras dos cl\u00e1sicos gregos S\u00f3focles, Homero, Herodoto, P\u00edndaro e outros, engadindo extensas explicaci\u00f3ns hist\u00f3ricas e filol\u00f3xicas \u00e1s traduci\u00f3ns. Traduciu os versos \u00e1 prosa coa excepci\u00f3n dos versos de Anacreonte, que traduciu en verso branco.\nAbreviatura.\nA abreviatura Martinov empr\u00e9gase para reco\u00f1ecer a Iv\u00e1n Mart\u00ednov como autoridade na descrici\u00f3n e taxonom\u00eda en bot\u00e1nica."}
{"id": "521092", "revid": "25871", "url": "https://gl.wikipedia.org/wiki?curid=521092", "title": "Myriam Ben", "text": "Myriam Ben, nada en Alxer o 10 de outubro de 1928 e finada en Vesoul o 19 de novembro de 2001, foi unha activista, militante, novelista, poeta e pintora alxerina. Naceu como Marylise Ben Ha\u00efm en Alxer o 10 de outubro de 1928.\nTraxectoria.\nO seu pai era un comunista que servira no ex\u00e9rcito franc\u00e9s durante a revoluci\u00f3n de outubro, e a s\u00faa nai era m\u00fasica. Criouse nun fogar non relixioso, lembrando m\u00e1is tarde que ti\u00f1a sete anos antes de darse conta de que a s\u00faa familia era xud\u00eda. En 1940, o r\u00e9xime franc\u00e9s de Vichy revogou o Decreto Cr\u00e9mieux, do s\u00e9culo XIX, privando aos xudeus alxerinos da cidadan\u00eda e provocando a expulsi\u00f3n de Ben do liceo ao que estivera asistindo en Alxer. Asistiu brevemente a unha escola xud\u00eda, pero completou a s\u00faa educaci\u00f3n en casa debido \u00e1 oposici\u00f3n do seu pai ao sionismo.\nMesmo a unha idade temper\u00e1, Ben participou activamente na causa da xustiza social, particularmente combatendo a pobreza entre a poboaci\u00f3n ind\u00edxena de Alxeria . Aos 14 converteuse na presidenta da Mocidade Comunista. Tam\u00e9n participou activamente na Uni\u00f3n de Mulleres, e a trav\u00e9s do patrocinio da organizaci\u00f3n, converteuse en mestra de escola na vila de Miliana. Ela e os seus compa\u00f1eiros mestres instru\u00edron aos estudantes\u2014 maioritariamente musulm\u00e1ns e empobrecidos \u2014 pero tam\u00e9n se esforzaron por elevar a s\u00faa conciencia pol\u00edtica e promover un sentido descolonizado da historia.\nBen apoiou \u00e1 Fronte de Liberaci\u00f3n Nacional (FLN) anti-franc\u00e9s desde o comezo da Guerra de Independencia de Alxeria, e uniuse ao grupo guerrilleiro comunista Combattants de la Lib\u00e9ration onde axudou a transportar armas. O goberno franc\u00e9s considerouna unha criminal e condenouna, \"in absentia\", a 20 anos de traballos forzados; con todo, nunca foi capturada e anos m\u00e1is tarde ser\u00eda perdoada. Cando terminou a guerra en 1962, Ben converteuse en membro do goberno alxerino independente.\nEn 1991, cando Alxeria entrou nun per\u00edodo de guerra civil, Ben mudouse a Francia. Continuou escribindo e pintando at\u00e9 a s\u00faa morte en 2001.\nObras.\nBen, que xa fora profesora, rebelde e lexisladora, comezou en 1967 a s\u00faa carreira art\u00edstica como poeta, narradora, novelista e pintora. Publicou varias colecci\u00f3ns de poes\u00eda, unha colecci\u00f3n de contos (\"Ainsi naquit un homme\"; 1982), e unha novela (\"Sabrina\"; 1986). Tam\u00e9n foi celebrada polas s\u00faas pinturas abstractas."}
{"id": "521094", "revid": "108383", "url": "https://gl.wikipedia.org/wiki?curid=521094", "title": "Fermina Oliva", "text": ""}
{"id": "521096", "revid": "89787", "url": "https://gl.wikipedia.org/wiki?curid=521096", "title": "Artega", "text": "Artega Automobil GmbH &amp; Co. KG \u00e9 un fabricante alem\u00e1n de coches deportivos con sede en Delbr\u00fcck, Alema\u00f1a. Fundado por Klaus Dieter Frers en 2006, o primeiro produto da compa\u00f1\u00eda foi un cup\u00e9 deportivo de motor central presentado en 2007. A principios de 2010 unha empresa de capital privado e capital risco que xa participaba en Artega tomou o control total. Artega presentou a [bancarrota] en xullo de 2012. Foi adquirida por unha empresa baixo o control de Frers ese mesmo ano e finalmente retomou a produci\u00f3n, especializada en veh\u00edculos el\u00e9ctricos.\nEmpresa.\nArtega fundouna Klaus Dieter Frers, un enxe\u00f1eiro mec\u00e1nico que traballou para AEG-Telefunken antes de trasladarse a Nixdorf Computer para supervisar as s\u00faas instalaci\u00f3ns de produci\u00f3n entre 1983 e 1987 Frers creou unha empresa chamada \"paragon electronics GmbH\" en 1988 e outra chamada \"paragon AG\" en 1999, na que fusionouse paragon electronic GmbH. paragon AG est\u00e1 especializada en m\u00f3dulos electr\u00f3nicos, controis e sistemas de visualizaci\u00f3n para a industria do autom\u00f3bil. Frers \u00e9 tam\u00e9n un dos directores principais de Voltabox Deutschland GmbH, ademais de coleccionista de autom\u00f3biles e competidor en carreiras hist\u00f3ricas.\nFrers fundou Artega Automobil en 2006. O nome da compa\u00f1\u00eda suxer\u00eduno Manfred Gotta, un experto alem\u00e1n en desenvolvemento de marcas. A compa\u00f1\u00eda presentou o seu primeiro coche deportivo, o Artega GT, no Sal\u00f3n do Autom\u00f3bil de Frankfurt de 2007 como prototipo sen motor. Un ano despois apareceu no Sal\u00f3n do Autom\u00f3bil de Xenebra unha versi\u00f3n preparada para a produci\u00f3n, etiquetada como a edici\u00f3n especial \"Intro 2008\". A produci\u00f3n do coche comezou en 2009.\nEn entrevistas realizadas en 2008, o conselleiro xefe Karl-Heinz Kalbfell indicou que os seguintes modelos previstos eran unha versi\u00f3n de capota branda e un coche de 4 cilindros.\nO 25 de xaneiro de 2010, a empresa de investimento Tresalia Capital asumiu o control de Artega. Posteriormente houbo un cambio na direcci\u00f3n, con Frers abandonando a empresa e o Dr.-Enx. Wolfgang Ziebart, ex xefe de Continental AG e Infineon AG, convert\u00e9ndose en CEO de Artega.\nEn marzo de 2011, Artega presentou unha versi\u00f3n el\u00e9ctrica do GT chamada \"Artega SE\" (para Sports Electric).\nUnha variante Targa do GT con capota de vidro amosouse no Sal\u00f3n do Autom\u00f3bil de Xenebra en marzo de 2012. En xullo do mesmo ano a empresa presentou a solicitude de protecci\u00f3n contra a bancarrota e o que se esperaba que fose o \u00faltimo GT constru\u00eddo sa\u00edu da li\u00f1a de produci\u00f3n en setembro.\nO 1 de outubro de 2012, Paragon AG asumiu o control de Artega. Isto puxo a Frers unha vez m\u00e1is \u00e1 fronte da compa\u00f1\u00eda automobil\u00edstica. A decisi\u00f3n describiuse como unha adquisici\u00f3n de tecnolox\u00eda, persoal e outros activos de Artega, sen ning\u00fan plan para reiniciar a produci\u00f3n de autom\u00f3biles.\nNo 2015 International Motor Show en Frankfurt Artega mostrou dous novos produtos; o Scalo, un cup\u00e9 deportivo totalmente el\u00e9ctrico, e o Karo, un veh\u00edculo semellante ao ATV que tam\u00e9n era el\u00e9ctrico.\nEn 2017, Artega levou o novo cup\u00e9 de tres prazas Scalo Superelletra ao Sal\u00f3n do Autom\u00f3bil de Xenebra. \nEn decembro de 2018, Artega anunciou a adquisici\u00f3n dos dereitos de produci\u00f3n do coche el\u00e9ctrico su\u00edzo Microlino.\nModelos.\nGT.\nO Artega GT era un cup\u00e9 duro de dous asentos cun Motor traseiro central e tracci\u00f3n traseira. O coche constru\u00eduse sobre un chasis de aluminio malla espacial, con carrozar\u00eda reforzada con fibra de carbono. A suspensi\u00f3n dianteira e traseira ti\u00f1a unha lonxitude superior e inferior desigual. Brazos en A con amortecedores de bobina. O dese\u00f1o mec\u00e1nico foi manexado por Hardy Essig, antigo dese\u00f1ador t\u00e9cnico de Porsche. Henrik Fisker, que dese\u00f1ara o Aston Martin DB9, dese\u00f1ou o coche.\nA potencia provi\u00f1a dunha versi\u00f3n de inxecci\u00f3n directa de 3.598 cc do motor VR6 de Volkswagen]. No GT este motor montouse transversalmente detr\u00e1s do condutor e produc\u00eda 300 hp (223.7 kW). O par m\u00e1ximo de 350 N\u22c5m produc\u00edase a 2400 rpm. A potencia \u00eda para as rodas traseiras a trav\u00e9s dun transeixo de 6 velocidades Volkswagen DSG. O Artega GT pesaba 1100 kg. sen pasaxeiros. Artega afirmou que o GT poder\u00eda acelerar de 0 a 100 km/h en menos de 5 segundos e que ti\u00f1a unha velocidade m\u00e1xima superior a 270 km/h. En Alema\u00f1a o Artega GT ti\u00f1a un prezo de 74.948 \u20ac ou 104.000 $ con impostos.\nSE.\nO Artega SE baseouse no GT, usando o mesmo cadro espacial de aluminio e a carrozar\u00eda b\u00e1sica, pero alimentado por un par de motores que produc\u00edan un . O almacenamento de enerx\u00eda a bordo foi un paquete bater\u00eda arrefriado por auga que pesaba 310 kg e almacenaba a 350 voltios. Con 1400 kg., o SE pesaba m\u00e1is que o GT, pero ti\u00f1a unha pouca maior aceleraci\u00f3n. Estimouse que o autonom\u00eda do coche era de 200 - 300 km., dependendo do estilo de conduci\u00f3n. Artega dixo que o prezo ser\u00eda de 150.000 \u20ac (aproximadamente 212.500 $).\nScalo.\nO Scalo apareceu por primeira vez no Sal\u00f3n do Autom\u00f3bil de Frankfurt de 2015. Unha versi\u00f3n refinada do SE, o Scalo considerouse o sucesor do GT por Artega. A potencia provi\u00f1a de dous motores el\u00e9ctricos Voltabox que se combinaban para producir e . A bater\u00eda arrefriada activamente poder\u00eda almacenar 37kWh de enerx\u00eda a 411 voltios e bater\u00edas de i\u00f3ns de litio combinadas con supercondensadores. O nome do coche foi tomado do dun famoso cabalo de carreiras. \nKaro.\nO Artega Karo apareceu no Sal\u00f3n do Autom\u00f3bil de Frankfurt de 2015 xunto ao Scalo. O Karo era un cuadriciclo con accionamento el\u00e9ctrico. Parec\u00e9ndose a un \"Quad\" ATV de estrada, o Karo poder\u00eda transportar un condutor e un pasaxeiro montados en estilo bipraza. A bater\u00eda ti\u00f1a unha capacidade de 5,3 kWh e o veh\u00edculo ofrec\u00edase con tres motores diferentes con diferentes niveis de potencia, dependendo da idade e nivel de habilidade do piloto. Para a versi\u00f3n de 17 kW o o veh\u00edculo poder\u00eda acelerar desde en 4,5 segundos. O Karo tam\u00e9n veu cun cargador de tel\u00e9fono m\u00f3bil inal\u00e1mbrico incorporado e un sistema de son desmontable.\nScalo Superelletra.\nO Scalo Superelletra debutou no Sal\u00f3n do Autom\u00f3bil de Xenebra de 2017. O nome do coche combina o do anterior Scalo cun acr\u00f3nimo do italiano \"Superleggera\" e \"elettrica\" \", que indica un peso lixeiro e un accionamento el\u00e9ctrico.&gt; Dese\u00f1ado por Carrozzeria Touring Superleggera, o novo coche era m\u00e1is longo que o Scalo orixinal e presentaba un novo chasis monocasco de fibra de carbono. A potencia motiva segue sendo el\u00e9ctrica, cun cuarteto de motores, un a cada roda, capaz de producir un total de 760.6 kW (1,020 hp). O coche levar\u00e1 ao condutor e a dous pasaxeiros, sentados de a tres co piloto no medio.\nRelacionado.\nIISB-One.\nO IISB-One \u00e9 un coche que comezou a s\u00faa vida como un Artega GT e modificouse para aceptar unha transmisi\u00f3n el\u00e9ctrica polo Instituto Fraunhofer para os sitemas integrados e tecnolox\u00eda de dispositivos. o coche recibiu dous motores el\u00e9ctricos para accionar as rodas traseiras e unha bater\u00eda de litio para alimentalos. Cada motor era capaz de entregar ata \u00e1 s\u00faa roda asociada. O coche tam\u00e9n era un banco de probas para unha variedade do sistema de carga, con tres sistemas diferentes a bordo.\nAutomobilismo.\nA filial de carreiras de Artega, Artega Rennsport, presentou un Artega GT preparado para carreiras (e volveu etiquetar \"GTR\") en N\u00fcrburgring en 2011.\nEn 2014 iniciouse unha serie de marca \u00fanica chamada Artega GT Cup."}
{"id": "521097", "revid": "88215", "url": "https://gl.wikipedia.org/wiki?curid=521097", "title": "Talladas", "text": "Jos\u00e9 Tunel Cabaleiro, m\u00e1is co\u00f1ecido como Talladas, nado en Redondela o 3 de agosto de 1912 e finado no mesmo lugar o 8 de marzo de 1993, foi un futbolista galego que xogaba de porteiro.\nTras comezar no Redondela e no Porri\u00f1o, disputou co Uni\u00f3n Sporting de Vigo a hist\u00f3rica campa\u00f1a 1935/36 na Segunda Divisi\u00f3n. Ao remate desta marchou ao Brasil para xogar no Gal\u00edcia de Salvador. Pouco despois converteuse no primeiro galego e o primeiro espa\u00f1ol en xogar no Flamengo, as\u00ed como no seu primeiro gardameta estranxeiro. A continuaci\u00f3n foi tam\u00e9n o primeiro e \u00fanico espa\u00f1ol en vestir a camiseta do Santos FC, equipo no que estivo de 1938 a 1941. Rematou a s\u00faa carreira no Jabaquara.\nTraxectoria.\nInicios.\nNaceu en Redondela, onde seu pai ti\u00f1a unha pequena empresa de transporte de pasaxeiros con carruaxes de cabalos. Xogou no Redondela e no Porri\u00f1o, ata que en agosto de 1935 foi fichado polo Uni\u00f3n Sporting de Vigo, para disputar a hist\u00f3rica campa\u00f1a 1935/36 na Segunda Divisi\u00f3n. O equipo rematou na derradeira posici\u00f3n do grupo despois de sumar s\u00f3 tres vitorias (fronte a Sporting de Gij\u00f3n, Valladolid e Deportivo da Coru\u00f1a) e un empate (fronte ao Zaragoza).\nGal\u00edcia EC.\nO 4 de marzo de 1936 embarcou para o Brasil no buque Antonio Delfino, despois de recibir unha oferta do Gal\u00edcia Esporte Clube, o equipo creado en Salvador de Ba\u00eda por emigrantes galegos tres anos antes. A oferta chegoulle despois de que o vise xogar Emilio Cal, un dos directivos do Gal\u00edcia. As s\u00faas primeiras actuaci\u00f3ns no equipo baiano foron malas, debido a que estaba acostumado a xogar de d\u00eda, mentres que os partidos do Gal\u00edcia no Campo da Gra\u00e7a disput\u00e1banse de noite e con luz artificial, por mor da calor que fac\u00eda polo d\u00eda.\nCon todo, un gran partido contra o Vasco da Gama e unhas boas actuaci\u00f3ns posteriores fixeron que ga\u00f1ase fama e contribu\u00edron ao segundo posto do equipo no Campionato Baiano, por detr\u00e1s do Bahia. Ademais foi convocado para unha xira por Pernambuco coa selecci\u00f3n do Estado de Ba\u00eda.\nFlamengo.\nO seu bo facer fixo que se interesara por el o Flamengo, que andaba na busca dun porteiro, e finalmente foi contratado despois de que un amigo do presidente do club lle dixese a este que Talladas era mellor que os porteiros da selecci\u00f3n brasileira, Rei e Jurandir. As\u00ed, o 14 de febreiro de 1937 converteuse no primeiro futbolista espa\u00f1ol da historia do Flamengo, e un dos dous \u00fanicos en todo o s\u00e9culo XX, xunto ao pontevedr\u00e9s Ufarte. Foi ademais o primeiro gardameta estranxeiro do equipo. \nNo club de R\u00edo de Xaneiro tivo como competidor polo mesmo posto ao brasileiro Dorival Knipel, alcumado Yustrich, e compartiu equipo entre outros con Le\u00f4nidas e Fausto. Xogou 19 partidos co equipo vermello e negro, que acabou segundo no Campionato Carioca por detr\u00e1s do seu m\u00e1ximo rival, o Fluminense. \nSantos FC.\nA comezos de 1938 trasladouse a Santos, no estado de S\u00e3o Paulo onde fichou polo Santos FC. Debutou o 9 de xaneiro nunha vitoria fronte ao Corinthians no Vila Belmiro e pronto destacou pola s\u00faa gran elasticidade e flexibilidade. Xogou catro anos no equipo, disputando 67 partidos. Foi o \u00fanico futbolista espa\u00f1ol en militar no club santista en toda a s\u00faa historia.\nJabaquara.\nA finais de 1941 fichou polo Hespanha FC, logo chamado Jabaquara, tam\u00e9n vencellado \u00e1 colonia espa\u00f1ola no pa\u00eds. Con este equipo xogou durante os seguintes anos o Campionato Paulista e sufriu tam\u00e9n unha rotura de peron\u00e9 despois dunha entrada do dianteiro Pardal. \nRegreso a Galicia e retirada.\nEn 1946 volveu a Galicia, e a\u00ednda que probou co Espanyol e adestrou co Celta de Vigo, acabou deixando o f\u00fatbol. Tras a s\u00faa retirada rexentou un matadoiro en Redondela. \nFamilia.\nTi\u00f1a cinco irm\u00e1ns e un deles, tam\u00e9n alcumado Talladas, foi porteiro entre outros do Pontevedra, o R\u00e1pido de Bouzas e o Arousa.\n\u00c1 s\u00faa volta do Brasil co\u00f1eceu a Carmen Carrera Queimali\u00f1os, coa que casou en 1948. Tiveron tres fillos: Marcelina, Jose Luis e Manuel Ignacio. "}
{"id": "521098", "revid": "25871", "url": "https://gl.wikipedia.org/wiki?curid=521098", "title": "Gertrud Adelborg", "text": "Gertrud Virginia Adelborg, nada en Karlskrona o 10 de setembro de 1853 e finada o 25 de xaneiro de 1942, foi unha profesora sueca, feminista e membro destacado do movemento polos dereitos das mulleres.\nTraxectoria.\nGertrud Adelborg naceu en Karlskrona no condado de Blekinge, Suecia. Era filla do capit\u00e1n naval e nobre Bror Jacob Adelborg (1816-1865) e a s\u00faa muller Hedvig Catharina af Uhr (1820-1903). Era irm\u00e1 da ilustradora de libros Ottilia Adelborg (1855\u20131936) e da artista t\u00e9xtil Maria Adelborg (1849-1940). Ela nunca casou. Adelborg foi educada por unha institutriz en casa e en escolas para mozas. Traballou como profesora en 1874-1879, e foi empregada no Tribunal de Apelaci\u00f3n de Svea (sueco: \"Svea hovr\u00e4tt\") de 1881\u20131883.\nGertrud Adelborg participou activamente no movemento de mulleres suecas e na loita polo sufraxio da muller. Traballou para a oficina da Asociaci\u00f3n Fredrika Bremer ou FBF en 1884\u20131907 (desde 1886 como presidenta da oficina de Estocolmo) e foi membro do comit\u00e9 central de FBF en 1897\u20131915. Iniciou a Escola de Campo para Mulleres FBF (en sueco: \"Landthush\u00e5llningsskola f\u00f6r kvinnor\") en Rimforsa en \u00d6sterg\u00f6tland, onde pertenceu \u00e1 xunta escolar en 1907\u20131921.\nEn 1899, unha delegaci\u00f3n da FBF presentou unha suxesti\u00f3n de sufraxio feminino ao primeiro ministro Erik Gustaf Bostr\u00f6m. A delegaci\u00f3n estivo encabezada por Agda Montelius, acompa\u00f1ada de Gertrud Adelborg, quen escribira a demanda. Esta foi a primeira vez que o propio movemento de mulleres sueco presentou oficialmente unha demanda de sufraxio.\nGertrud Adelborg foi membro da xunta directiva da Asociaci\u00f3n Nacional para o sufraxio das mulleres (sueco: \"Landsf\u00f6reningen f\u00f6r kvinnans politiska r\u00f6str\u00e4tt\") ou LKPR en 1903-1906. En 1907, encabezou a delegaci\u00f3n do LKPR que presentou a s\u00faa demanda ao propio monarca \u00d3scar II de Suecia. Lembrou a \u00d3scar II as reformas relativas aos dereitos das mulleres que foran aprobadas polo seu pai, \u00d3scar I de Suecia, e continuou expresando a s\u00faa esperanza de que \"O fillo de \u00d3scar I achegase o seu nome a unha suxesti\u00f3n de sufraxio das mulleres\". Segundo Lydia Wahlstr\u00f6m: \"axi\u00f1a que o rei ouviu o nome do seu pai, espertouse o seu interese\", e \u00d3scar II prometeu o seu apoio, pero engadiu que como monarca constitucional non pod\u00eda facer moito, e que dubidaba que o goberno presente puidese facer m\u00e1is. O papel de Adelborg dentro do traballo do sufraxio foi descrito como importante pero menos p\u00fablico: asumiu tarefas de secretar\u00eda, fixo investigaci\u00f3ns, estruturou o traballo e foi autora de moitas das s\u00faas publicaci\u00f3ns e manifestos.\nGertrud Adelborg viv\u00eda xubilada en Gagnef no Condado de Dalarna. Recibiu a Medalla Real Sueca do \"Qu\u00f3rum Illis\" en 1907. Gertrud Adelborg morreu en 1942 e foi enterrada en Gagnef."}
{"id": "521102", "revid": "85894", "url": "https://gl.wikipedia.org/wiki?curid=521102", "title": "Nicanor Villar Mart\u00ednez", "text": "Nicanor Villar Mart\u00ednez, nado en Redondela o 14 de xullo de 1901 e finado en Bemil (Caldas de Reis) o 18 de agosto de 1936, foi un mestre e pol\u00edtico galego.\nTraxectoria.\nFillo do xastre Miguel Villar S\u00e1nchez e de Celia Mart\u00ednez P\u00e9rez. Estudou Maxisterio na Escola Normal de Pontevedra. Exerceu de mestre en Sacos (1924), Santa Cristina de Cobres (1925), e O Salto (1926). Aprobou as oposici\u00f3ns en 1926 e ao ano seguinte foi nomeado mestre da escola mixta de Chac\u00edn (Mazaricos). O 26 de decembro de 1930 foi nomeado alcalde de Mazaricos, permanecendo no posto ata xullo de 1931. En 1931 integr\u00f3use na ORGA pola que se presentou \u00e1s elecci\u00f3ns municipais do 12 de abril, logrando acta de concelleiro e sendo nomeado s\u00edndico. Por\u00e9n, o 12 de xullo renunciou \u00e1 acta de concelleiro. Nesta \u00e9poca constru\u00edu unha casa-escola en Chac\u00edn.\nO 9 de febreiro de 1933 un delegado do gobernador civil da Coru\u00f1a nomeado polo ministro de Gobernaci\u00f3n Santiago Casares Quiroga suspendeu a Corporaci\u00f3n de Mazaricos por supostas irregularidades e nomeu unha nova corporaci\u00f3n presidida por Nicanor Villar. O nomeamento foi revertiido o 16 de agosto dese ano. Presentouse a deputado pola ORGA nas elecci\u00f3ns do 19 de novembro de 1933 sen chegar a ser elixido. Conc\u00e9denlle o traslado para a escola n\u00famero 2 da Guarda en novembro de 1935. Logo da vitoria da Frente Popular nas elecci\u00f3ns de febreiro de 1936 e o nomeamento de Casares Quiroga como presidente do Consello de Ministros, Nicanor foi nomeado profesor-bibliotecario da Escuela Nacional de Sordomudos de Madrid.\nCando se produciu o golpe de Estado do 18 de xullo de 1936 estaba en Redondela. Foi detido e encerrado no c\u00e1rdere de Redondela polo delito de ser amigo persoal de Casares Quiroga. Foi sacado da cadea o 18 de agosto de 1936 co pretexto de trasladalo a Caldas de Reis e paseado nunha cuneta preto de P\u00eda de Casas, na parroquia de Bemil en Caldas de Reis. Informada a familia de Nicanor, sa\u00edron detr\u00e1s do coche que o levaba, pero cando o alcanzaron xa se producira o crime.\nVida persoal.\nCasou con \u00c1ngela Amado Montes cara a 1918, e foi pai de \u00c1ngela, Celia, Nicanor, Enrique e Jos\u00e9 Villar Amado."}
{"id": "521103", "revid": "88215", "url": "https://gl.wikipedia.org/wiki?curid=521103", "title": "Jos\u00e9 Tunel Cabaleiro", "text": ""}
{"id": "521104", "revid": "72012", "url": "https://gl.wikipedia.org/wiki?curid=521104", "title": "Salviniaceae", "text": ""}
{"id": "521106", "revid": "98629", "url": "https://gl.wikipedia.org/wiki?curid=521106", "title": "Hermanfredo", "text": "Hermanfredo (tam\u00e9n Hermanifrid ou Hermanafrid; en lat\u00edn: \"Hermenfredus\") foi o \u00faltimo rei independente dos Turingii. Foi un do tres fillos do rei Basino e de Basina. Os seus irm\u00e1ns foron Baderico; Radegunda (a maior), casada co rei longobardo Wacho, e Berthar.\nTraxectoria.\nHermanfredo casou, entre 507 e 511, con Amalaberga, filla de Amalafrida, quen era filla do rei ostrogodo Teodomiro. Amalaberga tam\u00e9n era sobri\u00f1a de Teodorico \"o Grande\". Non est\u00e1 claro cando se converteu en rei, a\u00ednda que nunha carta de Teodorico datada en 507 xa era nomeado rei (\"rex thoringorum\"). Inicialmente compartiu o trono cos seus irm\u00e1ns, pero en 529 matou o seu irm\u00e1n Berthar en batalla.\nSegundo Gregorio de Tours, foi Amalaberga a que instig\u00f3 a Hermanfredo contra o seu irm\u00e1n. Pero Amalaberga non se deu por satisfeita e seguiu instigando ao seu marido contra o seu outro irm\u00e1n. Sempre segundo Gregorio de Tours, nunha ocasi\u00f3n Amalaberga puxo s\u00f3 a metade da mesa para comer. Cando Hermanfredo lle preguntou a causa daquilo, ela contestoulle que: \u00abun rei que s\u00f3 \u00e9 dono da metade do seu reino s\u00f3 merece a metade da mesa\u00bb. Hermanfredo meditou sobre iso e decidiu pactar co rei Teodorico I de Austrasia para marchar xuntos contra o seu irm\u00e1n Baderico. Baderico foi derrotado polos francos e decapitado, pero Hermanfredo negouse a cumprir o seu parte do pactado con Teodorico, nacendo unha profunda inimizade entre eles.\nEn 531, Teodorico, o seu fillo Teodeberto e o seu medio irm\u00e1n o rei Clotario I atacaron o reino turinxio. Os francos venceron na batalla cerca do r\u00edo Unstrut e tomaron o palacio real de Scithingi (o actual Burgscheidungen). Hermanfredo tratou de fuxir, mais os francos captur\u00e1rono xunto \u00e1 s\u00faa sobri\u00f1a Radegunda e aos seus sobri\u00f1os (ver a obra de Venancio Fortunato, \"De excidio Thoringae\").\nTrala vitoria semellou que a xenreira que os enfrontaba desaparecera, e Teodorico proporcionou a Hermanfredo un salvoconduto orden\u00e1ndolle que se dirixise a Z\u00fclpich, e colmouno de agasallos. Pese ao salvoconduto, algu\u00e9n atacou a Hermanfredo dende as murallas de Z\u00fclpich e morreu. Gregorio de Tours menciona que certas persoas se aventuraron a suxerir nese momento que todo fora unha trampa de Teodorico.\nRadegunda foi casada \u00e1 forza co rei Clotario I, a\u00ednda que a esposa de Hermanfredo, Amalaberga, fuxiu cos seus fillos Amalafredo e Rodelinda xunto aos seus familiares ostrogodos, sendo capturados polo xeneral bizantino Belisario e enviados a Constantinopla. Al\u00ed Amalafredo converteuse en xeneral imperial e Rodelinda foi obrigada a casar co rei longobardo Audo\u00edno.\nO reino turinxio chegou ao seu fin con Hermanfredo. A rexi\u00f3n ao leste do r\u00edo Saale foi ocupada por tribos eslavas, mentres que o norte de Turinxia foi ocupado polos sax\u00f3ns.\nA ca\u00edda da dinast\u00eda turinxia foi obxecto de varios tratados \u00e9picos, sendo o mellor co\u00f1ecido deles o \"Rerum gestarum saxonicarum libri tres\" de Viduquindo de Corvey, sobre o mito da fundaci\u00f3n saxoa, escrito en 967.\nSobre as fontes.\nA principal fonte desta \u00e9poca \u00e9 Gregorio de Tours, pero pola s\u00faa orixe, representa o punto de vista dos francos. Viduquindo de Corvey \u00e9 bastante posterior e incorpora nos seus relatos moitos elementos de lenda que se foron incorporando nos s\u00e9culos posteriores. Pola s\u00faa banda, Procopio de Cesarea s\u00f3 menciona os sucesos que escuetamente afectaron a Italia."}
{"id": "521110", "revid": "85894", "url": "https://gl.wikipedia.org/wiki?curid=521110", "title": "Manuel Iglesias Filgueira", "text": "Manuel Iglesias Filgueira, nado en Pontevedra o 9 de outubro de 1905 e finado no mesmo concello o 20 de xullo de 1936, foi un mestre e pol\u00edtico galego.\nTraxectoria.\nVeci\u00f1o de Mourente. Estudou Maxisterio na Escola Normal de Pontevedra. Foi mestre en Merza (1931), Folgoso e dende 1935 do Confurco (Xinzo, Ponteareas). Co golpe de Estado do 18 de xullo de 1936 foi asasinado en Pontevedra o 20 de xullo cando fux\u00eda cara \u00e1 s\u00faa casa de Mourente polo campo da feira, rexistrandose a s\u00faa morte a causa de hemorraxia por disparo de arma de fogo."}
{"id": "521111", "revid": "89787", "url": "https://gl.wikipedia.org/wiki?curid=521111", "title": "Azolla", "text": "Azolla \u00e9 un x\u00e9nero de pterid\u00f3fitas (fentos ou fieitos) da clase das polipodi\u00f3psidas e orde das salviniales, un dos dous comprendidos na familia das salvini\u00e1ceas.\nTaxonom\u00eda.\nDescrici\u00f3n.\nO x\u00e9nero foi descrito en 1783 polo naturalista franc\u00e9s Jean-Baptiste Lamarck na s\u00faa obra \"Encyclop\u00e9die m\u00e9thodique. Botanique. Tome 1er\" (1): 343.\nEtimolox\u00eda.\nLamarck deulle este nome a unha planta tra\u00edda por Philibert Commerson do Estreito de Magallanes, e a orixe do nome poder\u00eda ser simplemente o que a poboaci\u00f3n local lle daban a esta planta.\nEspecies.\nDentro do x\u00e9nero reco\u00f1\u00e9cense na acualidade as seguintes 7 especies:\nNota taxon\u00f3mica.\nAnteriormente, ou \u00e1s veces a\u00ednda hoxe en d\u00eda, alg\u00fans autores consideran o x\u00e9nero como o \u00fanico da familia das azol\u00e1ceas (\"Azollaceae\"). Pero esta familia non \u00e9 admitida polo WoRMS, e outras bases de datos e, a maior\u00eda dos autores, inclu\u00e9n o seu \u00fanico x\u00e9nero na familia das salvini\u00e1ceas.\nCaracter\u00edsticas.\nAs especies deste x\u00e9nero forman \"alfombras\"' que cobren a auga o son arrastradas polo vento cara a unha beira, e v\u00f3lvense rapidamente tan densas que impiden que a luz solar penetre no corpo de auga, o que pode contribu\u00edr a fen\u00f3menos de distrofizaci\u00f3n, o estado extremo da eutrofizaci\u00f3n, que conduce \u00e1 morte de organismos animais e vexetais superiores debido \u00e1 anoxia (falta case total de ox\u00edxeno) do medio.\nAs especies de \"Azolla\" presentan unha asociaci\u00f3n simbi\u00f3tica con cianobacterias. Estes microorganismos agr\u00fapanse en \"criptas\" no env\u00e9s das frondes flotantes: as\u00ed quedan protexidos. A simbiose permite que o fieito se desenvolva mellor ao aproveitar as capacidades de absorci\u00f3n de nitr\u00f3xeno atmosf\u00e9rico das cianobacterias (o nitr\u00f3xeno xeralmente \u00e9 o nutriente que limita o crecemento das plantas).\nReproduci\u00f3n.\nEn inverno as especies de \"Azolla\" morren. As esporas que estes fietitos desprenderon en outono permiten que volvan a estar presentes na primavera seguinte. Pero \u00e9 a divisi\u00f3n dos seus talos o que lles permiten poboar rapidamente un contorno.\nUsos.\nAlimentaci\u00f3n animal.\nAdemais do seu cultivo tradicional como biofertilizante nos arrozais (debido \u00e1 s\u00faa capacidade para fixar nitr\u00f3xeno no solo), as \"Azolla\" sp. encontraron uso na produci\u00f3n de pensos. As especies de \"Azolla\" son ricas en prote\u00ednas, amino\u00e1cidos esenciais, vitaminas e sales minminerais. Hai estudos que demostran que a alimentaci\u00f3n de vacas leiteiras, porcos, patos e gali\u00f1as con \"Azolla\" sp. permiten aumentos significativos na produci\u00f3n de leite, no peso dos polos e na produci\u00f3n de ovos en comparaci\u00f3n cos alimentos convencionais. Un estudo da FAO describe como \"Azolla\" sp. incorporadas \u00e1 biomasa agr\u00edcola reduce a necesidade de achegas adicionais.\nAsociaci\u00f3n.\nAs especies de \"Azolla\" utiliz\u00e1ronse, durante polo menos mil anos, nos campos de arroz como planta compa\u00f1eira, debido \u00e1 s\u00faa capacidade para fixar nitr\u00f3xeno e bloquear a luz para evitar a competencia doutras plantas, ademais do arroz, que medra o suficiente como para sobresa\u00edr da auga a trav\u00e9s da \"alfombra\" destes fieitos.\nLarvicida.\nAdemais da s\u00faa funci\u00f3n como biofertilizante, as especies de \"Azolla\" utiliz\u00e1ronse para controlar as larvas de mosquitos nos campos de arroz. A planta crece nunha alfombra grosa na superficie da auga, o que reduce a velocidade \u00e1 que o ox\u00edxeno se disolve na auga e asfixia eficazmente \u00e1s larvas."}
{"id": "521112", "revid": "47401", "url": "https://gl.wikipedia.org/wiki?curid=521112", "title": "\u00c1rea sanitaria de Ourense, Ver\u00edn e O Barco de Valdeorras", "text": "A \u00e1rea sanitaria de Ourense, Ver\u00edn e O Barco de Valdeorras \u00e9 unha das sete \u00e1reas sanitarias en que se divide o sistema p\u00fablico de sa\u00fade galego. O seu territorio coincide co da provincia de Ourense, e div\u00eddese en tres distritos sanitarios: o Distrito sanitario de Ourense, ao oeste da provincia, o Distrito sanitario do Barco de Valdeorras ao nord\u00e9s da provincia, e o Distrito sanitario de Ver\u00edn ao sueste.\nO Distrito sanitario de Ourense abrangue os seguintes concellos: Allariz, Amoeiro, A Arnoia, Avi\u00f3n, Baltar, Bande, Ba\u00f1os de Molgas, Barbad\u00e1s, Beade, Beariz, Os Blancos, Bobor\u00e1s, A Bola, Calvos de Rand\u00edn, Carballeda de Avia, O Carballi\u00f1o, Cartelle, Castrelo de Mi\u00f1o, Castro Caldelas, Celanova, Cenlle, Chandrexa de Queixa, Coles, Cortegada, Entrimo, Esgos, Gomesende, O Irixo, Leiro, Lobeira, Maceda, Maside, Mel\u00f3n, A Merca, Montederramo, Mu\u00ed\u00f1os, Nogueira de Ramu\u00edn, Ourense, Paderne de Allariz, Padrenda, Parada de Sil, O Pereiro de Aguiar, A Peroxa, Pi\u00f1or, Pontedeva, Porqueira, Punx\u00edn, Quintela de Leirado, Rairiz de Veiga, Ramir\u00e1s, Ribadavia, San Amaro, San Cibrao das Vi\u00f1as, San Cristovo de Cea, Sandi\u00e1s, San Xo\u00e1n de R\u00edo, Sarreaus, Taboadela, A Teixeira, To\u00e9n, Trasmiras, Verea, Vilamar\u00edn, Vilar de Barrio, Vilar de Santos, Xinzo de Limia, Xunqueira de Amb\u00eda e Xunqueira de Espadanedo. Por outra banda, o Distrito sanitario do Barco de Valdeorras est\u00e9ndese polos concellos do Barco de Valdeorras, O Bolo, Carballeda de Valdeorras, Larouco, Manzaneda, Pet\u00edn, A Pobra de Trives, A R\u00faa, Rubi\u00e1, A Veiga, Vilamart\u00edn de Valdeorras e Viana do Bolo. Por \u00faltimo, os concellos do Distrito sanitario de Ver\u00edn son Castrelo do Val, Cualedro, A Gudi\u00f1a, Laza, A Mezquita, Monterrei, O\u00edmbra, Ri\u00f3s, Ver\u00edn, Vilardev\u00f3s e Vilari\u00f1o de Conso.\nO Distrito sanitario de Ourense conta co Complexo Hospitalario Universitario de Ourense, que ofrece atenci\u00f3n sanitaria a unha poboaci\u00f3n de 240.820 cidad\u00e1ns con tarxeta sanitaria. O Distrito sanitario do Barco de Valdeorras conta pola s\u00faa banda co Hospital P\u00fablico de Valdeorras que d\u00e1 servizo aos 30.229 cidad\u00e1ns con tarxeta sanitaria do distrito. Por \u00faltimo, no Distrito sanitario de Ver\u00edn, o Hospital P\u00fablico de Ver\u00edn ten adscritas 26.097 tarxetas sanitarias."}
{"id": "521113", "revid": "89787", "url": "https://gl.wikipedia.org/wiki?curid=521113", "title": "Nils J. Lindberg", "text": "Nils J. Lindberg, nado en 1926 en Helsinqui, foi un industrial papeleiro e coleccionista numism\u00e1tico finland\u00e9s.\nTraxectoria.\nTras conclu\u00edr a s\u00faa educaci\u00f3n secundaria en 1943, Lindberg graduouse cun mestrado en enxe\u00f1ar\u00eda en 1947 na Universidade Polit\u00e9cnica de Helsinqui. Logo duns anos de investigaci\u00f3n sobre a produci\u00f3n de papel en Finlandia, Suecia e os Estados Unidos, Lindberg ingresou en 1958 na Asociaci\u00f3n Finlandesa da Industria Papeleira (Finnpap) como director t\u00e9cnico, e en 1960 promoveu a creaci\u00f3n do Museo Finland\u00e9s do Papel. Durante tres d\u00e9cadas estivo vinculado profesionalmente \u00e1 exportaci\u00f3n de papel, ata que en 1988 se xubilou e comezou a dedicarse plenamente \u00e1 investigaci\u00f3n. En 1999 acadou o doutoramento en historia econ\u00f3mica na Universidade de Jyv\u00e4skyl\u00e4, cunha tese titulada \"Paper comes to the North: sources and trade routes of paper in the Baltic Sea region 1350-1700: a study based on watermark research\".\nO seu interese pola numism\u00e1tica comezou a principios da d\u00e9cada de 1960, cando comezou a s\u00faa colecci\u00f3n de moeda finlandesa. En 1965 ingresou na Asociaci\u00f3n Numism\u00e1tica Finlandesa, da que foi elixido vicepresidente en 1971 e presidente entre 1975 e 1983. \nEntre as investigaci\u00f3ns de Lindberg no \u00e1mbito numism\u00e1tico \u00e9 salientable a que versa sobre as fichas comerciais de ferro da \u00e9poca en que Finlandia estaba baixo dominio Sueco, que deron lugar ao artigo de 2004 titulado \"En kartl\u00e4ggning av brukspolletter i Finland\" (\"Rastrexo de fichas comerciais en Finlandia\"). \nA s\u00faa colecci\u00f3n de moedas comezou a forxarse a mediados da d\u00e9cada de 1960, fundamentalmente con moedas suecas e especificamente con t\u00e1leros, o que o levou a publicar unha monograf\u00eda sobre estas moedas en 1976: \"Riksdalrar pr\u00e4glade i Sverige\" (\"Riksdaler cu\u00f1ados en Suecia\"). Posteriormente interesouse por tipolox\u00edas de moedas moi diversas, entre elas as da cidade finlandesa de Turku. A parte m\u00e1is importante da s\u00faa colecci\u00f3n formouse entre as d\u00e9cadas de 1960 e de 1970.\nA s\u00faa colecci\u00f3n chegou a estar constitu\u00edda por arredor de 600 pezas de gran calidade, correspondentes \u00e1 numism\u00e1tica sueca e finlandesa. Finalmente, a s\u00faa primeira parte vendeuse en poxa p\u00fablica en Estocolmo pola Asociaci\u00f3n Numism\u00e1tica Finlandesa o 23 de maio de 2015, e a segunda parte o 21 de maio do ano seguinte.\nReco\u00f1ecementos.\nEn 1986, a Asociaci\u00f3n Numism\u00e1tica Finlandesa emitiu unha medalla para conmemorar o 60 aniversario de Lindberg, dese\u00f1ada polo medallista Kauko R\u00e4s\u00e4nen (1926-2015).\nPublicaci\u00f3ns.\nEsta \u00e9 unha escolma das monograf\u00edas m\u00e1is representativas de Nils J. Lindberg:"}
{"id": "521114", "revid": "65337", "url": "https://gl.wikipedia.org/wiki?curid=521114", "title": "Lindberg, Nils, J.", "text": ""}
{"id": "521115", "revid": "65337", "url": "https://gl.wikipedia.org/wiki?curid=521115", "title": "Lindberg, N. J.", "text": ""}
{"id": "521118", "revid": "72012", "url": "https://gl.wikipedia.org/wiki?curid=521118", "title": "\u00c1rea sanitaria de Pontevedra e O Saln\u00e9s", "text": "A \u00e1rea sanitaria de Pontevedra e O Saln\u00e9s \u00e9 unha das sete \u00e1reas sanitarias en que se divide o sistema p\u00fablico de sa\u00fade galego. Div\u00eddese en dous distritos sanitarios: a meirande parte do territorio oc\u00fapao o Distrito sanitario de Pontevedra, salvo no noroeste da \u00e1rea, onde se atopa o Distrito sanitario do Saln\u00e9s.\nO Distrito sanitario de Pontevedra abrangue os seguintes concellos da provincia de Pontevedra: Barro, Bueu, Caldas de Reis, Campo Lameiro, Cerdedo-Cotobade, Cuntis, Forcarei, O Grove, A Lama, Mar\u00edn, Mea\u00f1o, Meis, Mora\u00f1a, Poio, Ponte Caldelas, Pontevedra, Portas, Sanxenxo, Soutomaior e Vilaboa. Pola s\u00faa banda, o Distrito sanitario do Saln\u00e9s est\u00e9ndese polos concellos de Cambados, Catoira, A Illa de Arousa, Ribadumia, Vilagarc\u00eda de Arousa e Vilanova de Arousa.\nOs hospitais do Distrito sanitario de Pontevedra est\u00e1n integrados no Complexo Hospitalario Universitario de Pontevedra, que ofrece atenci\u00f3n sanitaria a unha poboaci\u00f3n de 218.792 cidad\u00e1ns con tarxeta sanitaria. O Distrito sanitario do Saln\u00e9s conta pola s\u00faa banda co Hospital P\u00fablico do Saln\u00e9s, que d\u00e1 servizo aos 73.238 cidad\u00e1ns con tarxeta sanitaria do distrito."}
{"id": "521120", "revid": "22795", "url": "https://gl.wikipedia.org/wiki?curid=521120", "title": "\u00c1rea sanitaria de Santiago de Compostela e A Barbanza", "text": "A \u00e1rea sanitaria de Santiago de Compostela e A Barbanza \u00e9 unha das sete \u00e1reas sanitarias en que se divide o sistema p\u00fablico de sa\u00fade galego. Div\u00eddese en dous distritos sanitarios: a meirande parte do territorio oc\u00fapao o Distrito sanitario de Santiago de Compostela, salvo no suroeste da \u00e1rea, onde se atopa o Distrito sanitario da Barbanza. \u00c9 a \u00fanica \u00e1rea sanitaria de Galicia que se estende por concellos de distintas provincias, a da Coru\u00f1a e a de Pontevedra.\nO Distrito sanitario de Santiago de Compostela abrangue os seguintes concellos: Ames, Arz\u00faa, A Ba\u00f1a, Boimorto, Boqueix\u00f3n, Bri\u00f3n, Carnota, Dodro, Doz\u00f3n, A Estrada, Frades, Agolada, Lal\u00edn, Mazaricos, Melide, Mes\u00eda, Muros, Negreira, Noia, Ordes, Oroso, Outes, Padr\u00f3n, O Pino, Pontecesures, Rianxo, Rois, Rodeiro, Santa Comba, Santiago de Compostela, Santiso, Silleda, Teo, Toques, Tordoia, Touro, Trazo, Val do Dubra, Valga, Vedra e Vila de Cruces. Pola s\u00faa banda, o Distrito sanitario da Barbanza est\u00e9ndese polos concellos de Boiro, Lousame, Porto do Son, A Pobra do Carami\u00f1al e Ribeira.\nOs hospitais do Distrito sanitario de Santiago de Compostela est\u00e1n integrados no Complexo Hospitalario Universitario de Santiago, que ofrece atenci\u00f3n sanitaria a unha poboaci\u00f3n de 379.717 cidad\u00e1ns con tarxeta sanitaria. O Distrito sanitario da Barbanza conta pola s\u00faa banda co Hospital da Barbanza, que d\u00e1 servizo aos 62.957 cidad\u00e1ns con tarxeta sanitaria do distrito."}
{"id": "521121", "revid": "2635", "url": "https://gl.wikipedia.org/wiki?curid=521121", "title": "\u00c1rea sanitaria de Ourense", "text": ""}
{"id": "521122", "revid": "1093", "url": "https://gl.wikipedia.org/wiki?curid=521122", "title": "Rincha", "text": ""}
{"id": "521123", "revid": "5863", "url": "https://gl.wikipedia.org/wiki?curid=521123", "title": "\u00c1rea Sanitaria de Vigo", "text": ""}
{"id": "521124", "revid": "5863", "url": "https://gl.wikipedia.org/wiki?curid=521124", "title": "\u00c1rea Sanitaria de Ferrol", "text": ""}
{"id": "521125", "revid": "5863", "url": "https://gl.wikipedia.org/wiki?curid=521125", "title": "\u00c1rea Sanitaria da Coru\u00f1a e Cee", "text": ""}
{"id": "521126", "revid": "5863", "url": "https://gl.wikipedia.org/wiki?curid=521126", "title": "\u00c1rea Sanitaria de Lugo, A Mari\u00f1a e Monforte de Lemos", "text": ""}
{"id": "521127", "revid": "5863", "url": "https://gl.wikipedia.org/wiki?curid=521127", "title": "\u00c1rea Sanitaria de Ourense, Ver\u00edn e O Barco de Valdeorras", "text": ""}
{"id": "521128", "revid": "5863", "url": "https://gl.wikipedia.org/wiki?curid=521128", "title": "\u00c1rea Sanitaria de Pontevedra e O Saln\u00e9s", "text": ""}
{"id": "521129", "revid": "5863", "url": "https://gl.wikipedia.org/wiki?curid=521129", "title": "\u00c1rea Sanitaria de Santiago de Compostela e A Barbanza", "text": ""}
{"id": "521131", "revid": "89787", "url": "https://gl.wikipedia.org/wiki?curid=521131", "title": "Ascari Cars", "text": "Ascari Cars Ltd. foi un fabricante brit\u00e1nico de autom\u00f3biles con sede en Banbury, Inglaterra, e fundado por Klaas Zwart. A compa\u00f1\u00eda recibiu o nome de Alberto Ascari (1918\u20131955), o primeiro dobre ga\u00f1ador do Campionato Mundial de Pilotos.\nA compa\u00f1\u00eda cesou a s\u00faa actividade en 2010.\nHistoria.\nAscari Cars estableceuse en Dorset en 1995. O seu primeiro coche de edici\u00f3n limitada, o Ascari Ecosse, presentouse en 1998.\nNo 2000 Ascari Cars constru\u00edu unha nova instalaci\u00f3n en Banbury no norte de Oxfordshire. O segundo coche de Ascari Car, o Ascari KZ1, desenvolveuse en Banbury, que tam\u00e9n albergaba os activos de carreiras do Team Ascari. Os locais est\u00e1n agora ocupados por Haas F1 Team."}
{"id": "521133", "revid": "89787", "url": "https://gl.wikipedia.org/wiki?curid=521133", "title": "Filmes propostos \u00f3 mellor filme internacional na 79\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 79\u00aa edici\u00f3n dos \u00d3scar para o mellor filme en lingua non inglesa. A Academia das Artes e das Ciencias Cinematogr\u00e1ficas (AMPAS) convidou as industrias cinematogr\u00e1ficas de varios pa\u00edses a presentar un filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados.\nA Academia convidou 83 pa\u00edses a enviar filmes a competici\u00f3n, recib\u00edndose sesenta e tres propostas, das que se aceptaron sesenta e unha, o maior n\u00famero ata ese momento. Lituania presentou un filme por primeira vez.\nNesta edici\u00f3n cambi\u00e1ronse d\u00faas regras. A primeira foi institu\u00edr un proceso en dous pasos para escoller os filmes candidatos para permitir que os membos da Academia en Nova York puidesen participar. Un comit\u00e9 inicial seleccionar\u00eda nove filmes para formar unha lista curta en xaneiro que ent\u00f3n ser\u00eda revisada por un comit\u00e9 composto de dez membros do comit\u00e9 inicial, dez membros dos \u00c1nxeles e dez de Nova York para escoller os cinco candidatos finais. O segundo cambio foi suprimir a regra que requir\u00eda que os filmes estivesen nunha lingua do pa\u00eds que o propuxo. Isto f\u00edxose como resposta ao rexeitamento dos filmes propostos por Italia e Austria para a 78\u00aa edici\u00f3n dos \u00d3scar, \"Private\" e \"Cach\u00e9\" respectivamente, por non estar filmados en linguas dos respectivos pa\u00edses. Isto permitiu aceptar propostas como a canadense \"Water\", que s\u00f3 cont\u00e9n di\u00e1logos en hindi. Tras revelar a lista curta de candidatos, os cinco candidatos (Alema\u00f1a, Alxeria, o Canad\u00e1, Dinamarca e M\u00e9xico) anunci\u00e1ronse o 23 de xaneiro de 2007. O filme alem\u00e1n \"Das Leben der Anderen\" de Florian Henckel von Donnersmarck ga\u00f1ou o premio.\nDescualificaci\u00f3ns.\nAs propostas de Finlandia e Luxemburgo foron rexeitadas antes do proceso de revisi\u00f3n. O filme finland\u00e9s foi retirado da competici\u00f3n polo seu director Aki Kaurism\u00e4ki e o luxemburgu\u00e9s porque se considerou que a presenza creativa do pa\u00eds na realizaci\u00f3n do filme non cumpr\u00eda os requirimentos."}
{"id": "521134", "revid": "98629", "url": "https://gl.wikipedia.org/wiki?curid=521134", "title": "Austin Motor Company", "text": "The Austin Motor Company Limited foi un fabricante brit\u00e1nico de veh\u00edculos a motor, fundado en 1905 por Herbert Austin. En 1952 fundiuse con Morris Motors Limited no novo holding British Motor Corporation (BMC) Limited, mantendo a s\u00faa identidade separada. A marca Austin utilizouse ata 1987. A marca comercial \u00e9 actualmente propiedade da firma chinesa SAIC Motor, despois de ser transferida da filial en bancarrota Nanjing Automotive que a adquiriuna con MG Rover Group en xullo de 2005.\nHistoria.\n1905-1918: Formaci\u00f3n e desenvolvemento.\nMentres dirix\u00eda a empresa Wolseley orixinal, que ti\u00f1a un patr\u00f3n de vendas altamente c\u00edclico, Herbert Austin buscou produtos cunha demanda constante. A partir de 1895, constru\u00edu tres coches no seu tempo libre. Estiveron entre os primeiros coches de Gran Breta\u00f1a. O terceiro coche, un de catro rodas, completouse en 1899. En 1901 os seus compa\u00f1eiros de direcci\u00f3n non pod\u00edan ver beneficios futuros nos veh\u00edculos a motor, polo que coa s\u00faa bendici\u00f3n e o respaldo dos irm\u00e1ns Vickers Austin iniciou unha empresa de fabricaci\u00f3n de coches separada a\u00ednda que a\u00ednda usando o nome de Wolseley.\nEn 1905 pelexouse con Thomas e Albert Vickers polo dese\u00f1o do motor. Deixando a s\u00faa creaci\u00f3n, Wolseley, que convert\u00e9rase no maior fabricante brit\u00e1nico de veh\u00edculos a motor, Austin obtivo o apoio do magnate do aceiro Frank Kayser para crear a s\u00faa propia empresa. Kayser proporcionou fondos a trav\u00e9s de hipotecas e pr\u00e9stamos, obrigaci\u00f3ns e garant\u00edas ao Midland Bank permitindo as\u00ed a Austin manter a propiedade practicamente total do seu propio negocio a trav\u00e9s dos seus aforros persoais. Tam\u00e9n recibiu axuda suplementario de Harvey du Cros Titular da patente Dunlop. Non obstante, o gran rival de Austin, William Morris, foi capaz de entrar na industria propiamente dita (primeiro reparou coches) un pouco m\u00e1is tarde financiando a s\u00faa operaci\u00f3n enteiramente cos seus propios recursos.\nEn novembro de 1905 Herbert Austin adquiriu unha imprenta en desuso que ti\u00f1a menos de dez anos. Localizada a sete millas ao suroeste de Birmingham na pequena aldea de Longbridge (ent\u00f3n a\u00ednda dentro de Worcestershire). Ao mes seguinte constitu\u00eduse a Austin Motor Company Limited. Na \u00faltima semana de abril de 1906 un gran n\u00famero de automobilistas viaxou a Longbridge \"onde a neve estaba ti\u00f1a oito cent\u00edmetros de espesor no chan e segu\u00eda caendo rapidamente\" para ver o novo coche Austin, un modelo convencional de catro cilindros con transmisi\u00f3n por cadea. Estaba dispo\u00f1ible como 15/20\u00a0hp completo por \u00a3500 (chasis, \u00a3425) e o de 25/30\u00a0hp por \u00a3650 (chasis, \u00a3550). O \u00fanico concesionario que vendeu os seus coches foi Mr Harvey Du Cros junior.\nNot\u00e1ronse d\u00faas cousas sobre o novo dese\u00f1o de Austin. Separarase dos irm\u00e1ns Vickers porque se negara a usar o motor vertical daquela m\u00e1is convencional, nos coches Wolseley. O seu novo coche ti\u00f1a un motor vertical e en todos os detalles ag\u00e1s nos menores, era id\u00e9ntico ao Cl\u00e9ment-Gladiator constru\u00eddo en Inglaterra e montado na mesma f\u00e1brica.\nNecesitouse unha nova inxecci\u00f3n de capital en 1906 e William Harvey Du Cros (1846-1918) ingresou no consello de administraci\u00f3n. Despois diso Harvey Du Cros junior da Swift Cycle Co e Austin ocuparon cada un aproximadamente a metade do capital ordinario. Herbert Austin permaneceu como presidente e director xeral. \nOs coches de Austin, como o de Wolseley, eran veh\u00edculos de luxo. A lista de clientes publicada inclu\u00eda grandes duques rusos, princesas, bispos, altos funcionarios do goberno espa\u00f1ol e unha longa lista da m\u00e1is alta nobreza brit\u00e1nica. \nFontes\nNota: en 1912 Wolseley vendeu 3.000 coches.\nEn febreiro de 1914 as carrozar\u00edas fabricadas en Austin en estilo tourer, limusina, landaulette e cup\u00e9 subministr\u00e1banse con motores de 15, 20, 30 e 60 CV. Tam\u00e9n se fabricaron ambulancias e veh\u00edculos comerciais. \nAustin converteuse nunha empresa cotizada en bolsa en 1914 cando o capital aumentou a 650.000 libras esterlinas. Naquela \u00e9poca, en n\u00famero de coches producidos, probablemente ocupou o quinto lugar despois de Wolseley (a\u00ednda m\u00e1is grande), Humber, Sunbeam e Rover.\nA Austin Motor Co. creceu enormemente durante a primeira guerra mundial cumprindo contratos gobernamentais para avi\u00f3ns, proxect\u00eds, armas pesadas e grupos electr\u00f3xenos e 1.600 cami\u00f3ns de tres toneladas, a maior\u00eda dos cales foron enviados a Rusia. A forza laboral expandiuse de 2.500 traballadores a 22.000.\n1919\u20131939: \u00e9xito entre guerras.\nDespois da guerra, Herbert Austin decidiu unha pol\u00edtica dun s\u00f3 modelo baseada no motor de 3620 CV de 20 CV. As versi\u00f3ns inclu\u00edan coches, comerciais e ata un tractor, pero os volumes de vendas nunca foron suficientes para encher a vasta f\u00e1brica constru\u00edda durante a guerra. A compa\u00f1\u00eda entrou en quebra en 1921 pero rexurdiu despois da reestruturaci\u00f3n financeira. A\u00ednda que Herbert Austin segu\u00eda sendo presidente, xa non era director xeral e a partir dese momento as decisi\u00f3ns foron tomadas polo comit\u00e9. \nCr\u00edtica para a recuperaci\u00f3n foi o nomeamento en 1922 dun novo director de finanzas, Ernest Payton co apoio do Midland Bank, e dun novo director de obras encargado da produci\u00f3n de autom\u00f3biles, Carl Engelbach, por insistencia do comit\u00e9 de acredores. Este triunvirato de Austin, Payton e Engelbach dirixiu a fortuna da compa\u00f1\u00eda durante os anos de entreguerras.\nNa procura de ampliar a cota de mercado, present\u00e1ronse coches m\u00e1is pequenos, o 1261\u00a0cc Doce en 1922 e, m\u00e1is tarde o mesmo ano, o Sete, un coche pequeno barato e sinxelo e un dos primeiros en ser dirixido a un mercado de masas. Un dos motivos da demanda do mercado de coches como o Austin 7 foron as taxas brit\u00e1nicas. En 1930 todos os veh\u00edculos persoais tributaban polo tama\u00f1o do seu motor, que en d\u00f3lares americanos era de 2,55 d\u00f3lares por polgada c\u00fabica de cilindrada. Como exemplo, o propietario dun Austin 7 en Inglaterra, que se vendeu por aproximadamente 455 d\u00f3lares, ter\u00eda que pagar un imposto de motor anual de 39 d\u00f3lares. En comparaci\u00f3n, o propietario dun Ford Model-A en Inglaterra ter\u00eda que pagar 120 d\u00f3lares ao ano polo imposto sobre o motor. E este sistema de impostos sobre a cilindrada do motor era com\u00fan noutras naci\u00f3ns europeas tam\u00e9n nos anos 30. Nun momento dado, o \"Baby Austin\" constru\u00eduse baixo licenza pola BMW en Alema\u00f1a (como o Dixi), polo fabricante xapon\u00e9s Datsun, como a Bantam nos Estados Unidos, e como o Rosengart en Francia. E en Inglaterra, Austin foi o coche m\u00e1is producido en 1930.\nA American Austin Car Company loitou por vender pequenos coches Austin no mercado estadounidense. Funcionou como unha filial en gran parte independente de 1929 a 1934 reavivouse despois da bancarrota co nome \"[American Bantam]\u00bb de 1937 a 1941. Chegaron a ser m\u00e1is co\u00f1ecidas como a primeira empresa en presentar o prototipo de traballo Bantam Reconnaissance Car, aforrando tempo usando o morro de Austin e as defensas do que evolucionar\u00eda cara ao ic\u00f3nico e exitoso \"Jeep\" da \"segunda guerra mundial\" Willys MB. Por desgraza, o dese\u00f1o foi entregado a Willys e Ford para a s\u00faa produci\u00f3n cun dese\u00f1o revisado do morro e guardalamas, mentres que Bantam s\u00f3 construir\u00eda remolques durante a guerra.\nCoa axuda do Sete, Austin resistiu o peor da depresi\u00f3n e mant\u00edvose rendible durante a d\u00e9cada de 1930, producindo unha gama m\u00e1is ampla de coches que foi constantemente actualizada coa presentaci\u00f3n de carrozar\u00edas totalmente de aceiro, Girling freos e caixas de cambios synchromesh. Non obstante, todos os motores mantiveron a mesma configuraci\u00f3n de v\u00e1lvula lateral. O vicepresidente Ernest Payton converteuse en presidente en 1941 \u00e1 morte de Lord Austin. En 1938 Leonard Lord uniuse ao consello da empresa e converteuse en presidente en 1946 \u00e1 morte de Ernest Payton.\nNissan.\nA principios dos anos 30, Datsun constru\u00edu coches que infrinx\u00edan as patentes de Austin. A partir de 1934, Datsun comezou a constru\u00edr Setes baixo licenza e esta operaci\u00f3n converteuse no maior \u00e9xito das licenzas de Austin dos seus Setes no exterior. Marcou o comezo do \u00e9xito internacional de Datsun. \nEn 1952, Austin celebrou outro acordo con Datsun para a montaxe de 2.000 Austins importados de \"kits desmontables\", que se vender\u00edan no Xap\u00f3n coa marca comercial de Austin. O acordo requir\u00eda que Nissan fabricase todas as pezas de Austin localmente nun prazo de tres anos, un obxectivo que Nissan cumpriu. Nissan produciu e comercializou Austins durante sete anos. O acordo tam\u00e9n outorgou a Nissan dereitos para usar patentes de Austin, que Nissan utilizou no desenvolvemento de motores propios para a s\u00faa li\u00f1a de coches Datsun. En 1953, mont\u00e1ronse e vend\u00e9ronse Austins de fabricaci\u00f3n brit\u00e1nica, pero para 1955, o Austin A50, completamente montado por Nissan e cunha carrozar\u00eda algo maior con motor de 1489 cc, estaba no mercado no Xap\u00f3n. Nissan produciu 20.855 Austins entre 1953 e 1959. \n1939\u20131958: anos de guerra e posguerra.\nDurante a segunda guerra mundial, Austin seguiu constru\u00edndo coches, pero tam\u00e9n fabricou cami\u00f3ns e avi\u00f3ns, inclu\u00edndo bombardeiros Avro Lancaster.\nA gama de autom\u00f3biles da posguerra anunciouse en 1944 e a produci\u00f3n comezou en 1945. A gama inmediata da posguerra foi principalmente similar \u00e1 de finais dos anos 30, pero inclu\u00edu os 16 CV, significativos por ter o primeiro motor con v\u00e1lvula en cabeza da compa\u00f1\u00eda.\nAustin de Inglaterra.\nDesde finais de 1950 ata mediados de 1952, os produtos, folletos e anuncios amos\u00e1ronse nunha escrita flu\u00eddo \"Austin of England\" como en resposta \u00e1 Nuffield Organization de Morris. Caeu en desuso coa fusi\u00f3n financeira con Morris en BMC.\nBMC.\nEn 1952, The Austin Motor Company Limited fusionou a propiedade, pero non a identidade, co seu eterno rival Morris Motors Limited, pasando a ser The British Motor Corporation Limited, con Leonard Lord ao mando. William Morris foi o primeiro presidente pero pronto se retirou. Lord, que sa\u00edra furioso de Morris declarando que \"desmontar\u00eda Cowley ladrillo por ladrillo\", asegurouse que Austin fose o compa\u00f1eiro dominante e os seus motores (OHV dese\u00f1ados m\u00e1is recentemente) foran adoptados para a maior\u00eda dos coches. Varios modelos seguiron a pol\u00edtica de Morris e convert\u00e9ronse en versi\u00f3ns produtos baixo licenza.\nAustin-Healey.\nTam\u00e9n en 1952, Austin fixo un trato con Donald Healey, levando a unha nova marca, Austin-Healey, e unha gama de coches deportivos.\n1959-1969: Era da revoluci\u00f3n.\nCoa ameaza da falta de subministraci\u00f3n de combustible resultante da crise de Suez de 1956, Lord pediulle a Alec Issigonis, que estivera con Morris entre 1936 e 1952, que dese\u00f1ase un coche pequeno, o resultado foi o revolucionario Mini, presentado en 1959. A versi\u00f3n de Austin chamouse inicialmente Austin Sete, pero o nome de Morris Mini Minor chamou a imaxinaci\u00f3n do p\u00fablico e a versi\u00f3n de Morris superou ao xemelgo de Austin, polo que o nome de Austin cambiouse a Mini para seguir o exemplo. En 1970, British Leyland abandonou a marca separada Austin e Morris do Mini, e posteriormente foi simplemente \"Mini\", baixo a divisi\u00f3n Austin Morris de BLMC.\nO principio dun motor transversal con caixa de cambios no sumidoiro e que dirix\u00eda as rodas dianteiras aplicouse aos coches m\u00e1is grandes, comezando polo 1100 de 1963 (a\u00ednda que a versi\u00f3n con distintivo Morris lanzouse 13 anos antes que o Austin, en agosto de 1962), o 1800 de 1964 e o Maxi de 1969. Isto significou que BMC pasara 10 anos desenvolvendo unha nova gama de unidades dianteiras, modelos con motor transversal, mentres que a maior\u00eda dos competidores s\u00f3 comezaran a facer tales cambios.\nA gran excepci\u00f3n foi o Austin 3 litros. Lanzado en 1968, era un coche grande con tracci\u00f3n traseira, pero compart\u00eda a secci\u00f3n central do 1800. Foi un desastre de vendas, con menos de 10.000 exemplos feitos.\nBMC foi o primeiro fabricante brit\u00e1nico en pasar \u00e1 tracci\u00f3n dianteira de forma tan completa. Ford non lanzou o seu primeiro modelo de tracci\u00f3n dianteira ata 1976 (en Gran Breta\u00f1a), Ford-Alema\u00f1a en 1962 co Taunus 12M (P4), mentres que Vauxhall primeiro dianteiro- O modelo de tracci\u00f3n foi lanzado en 1979 e Chrysler UK primeiro lanzouse en 1975. A tracci\u00f3n dianteira foi popular noutros lugares de Europa, con todo, con Renault, Citroen e [ [Simca]] todos empregando o sistema ao mesmo tempo ou antes de BMC. Trabant de Alema\u00f1a Oriental utilizou o sistema desde 1958. \nEn setembro de 1965 BMC completou a compra do seu principal provedor, Pressed Steel. Doce meses despois completou a compra de Jaguar e en decembro de 1966 cambiou o seu nome de BMC a BMH, British Motor Holdings Limited. A principios de 1968 baixo a presi\u00f3n do goberno BMH fusionouse con Leyland Motors Limited e Austin pasou a formar parte da gran combinadora Leyland Motor Corporation (BLMC)]."}
{"id": "521137", "revid": "5863", "url": "https://gl.wikipedia.org/wiki?curid=521137", "title": "C\u00e1tedra de Feminismos 4.0", "text": "A C\u00e1tedra de Feminismos 4.0 foi creada no ano 2019 pola Universidade de Vigo en colaboraci\u00f3n coa Deputaci\u00f3n de Pontevedra co obxectivo de introducir a mirada feminista na nova sociedade dixital. As funci\u00f3ns desta c\u00e1tedra son por unha parte visibilizar a acad\u00e9micas e profesionais destes \u00e1mbitos que sirvan de referentes \u00e1s rapazas, para lograr que as mulleres participen dunha forma progresiva nas grandes decisi\u00f3ns econ\u00f3micas, sociais, ambientais, e de transformaci\u00f3n pol\u00edtica que afectan ao planeta. E por outra parte, fomentar os recursos tecnol\u00f3xicos inclusivos e igualitarios, para aumentar a presenza feminina en todos os \u00e1mbitos da intelixencia dixital, e combater o machismo dixital. \nTraxectoria.\nDende a C\u00e1tedra de feminismos impuls\u00e1ronse distintas iniciativas como as xornadas Hackeando o patriarcado que contan xa con d\u00faas edici\u00f3ns, os Premios GirlGeekCovid, unha iniciativa que busca incentivar, apoiar e fomentar os estudos STEM entre mulleres, axudas de investigaci\u00f3n e a creaci\u00f3n do Comit\u00e9 de Sabias, para orientar a posta en marcha de acci\u00f3ns que impulsen unha maior visibilidade e participaci\u00f3n das mulleres na ciencia e na tecnolox\u00eda."}
{"id": "521139", "revid": "17467", "url": "https://gl.wikipedia.org/wiki?curid=521139", "title": "Jose Manuel Barbosa", "text": ""}
{"id": "521140", "revid": "65337", "url": "https://gl.wikipedia.org/wiki?curid=521140", "title": "Fran\u00e7ois Vi\u00e8te", "text": "Fran\u00e7ois Vi\u00e8te, nado en Fontenay-le-Comte en 1541 e finado en Par\u00eds o 23 de febreiro de 1630, foi un matem\u00e1tico franc\u00e9s, que realizou traballos que supuxeron importantes pasos cara \u00e1 \u00e1lxebra moderna, debido ao seu innovador uso das letras como par\u00e1metros nas ecuaci\u00f3ns. Era avogado de formaci\u00f3n e serviu como conselleiro privado dos reis Henrique III e Henrique IV.\nTraxectoria.\nFran\u00e7ois Vi\u00e8te naceu en Fontenay-le-Comte arredor de 1540. Fillo do avogado \u00c9tienne Vi\u00e8te, realizou estudos xur\u00eddicos na Universidade de Poitiers onde se licenciou en dereito en 1560, ano en que comezou a s\u00faa carreira como avogado. Non obstante, s\u00f3 exerceu a avogac\u00eda durante catro anos, xa que axi\u00f1a se converteu no gardi\u00e1n dos fillos dun fidalgo de La Rochelle, Jean de Parthenay, cargo que lle permitiu continuar o estudo das ciencias e das matem\u00e1ticas. Da s\u00faa breve carreira como avogado, qued\u00e1ronlle contactos con figuras importantes como Mar\u00eda Estuardo, ra\u00ed\u00f1a dos escoceses e Henrique de Navarra que, co tempo, se converteu en rei de Francia.\nDurante os anos que serviu na casa de Parthenay, escribiu varias obras sobre matem\u00e1ticas e astronom\u00eda que foron compiladas e editadas en 1637 baixo o t\u00edtulo \"Principes de cosmographie, tir\u00e9s d'un manuscrit de Viette, et traduits en fran\u00e7ais\", as\u00ed como a \u00e1rbore xeneal\u00f3xica dos Parthenays e unha biograf\u00eda de Xo\u00e1n V de Parthenays.\nVi\u00e8te era hugonote e sufriu os problemas das guerras de relixi\u00f3n no seu pa\u00eds. Non obstante, entre 1570 e 1602 ocupou varios cargos gobernamentais, como membro do parlamento, \"ma\u00eetre de requ\u00eates\" (unha especie de maxistrado de alto rango) e asesor privado dos reis Carlos IX, Henrique III e Henrique IV.\nEn 1589, o ex\u00e9rcito franc\u00e9s interceptou unha mensaxe cifrada destinada a Filipe II, rei de Espa\u00f1a. Despois de cinco meses traballando coa mensaxe, Vi\u00e8te atopou a clave, moi complexa para a \u00e9poca, e foi acusado por Filipe II de bruxer\u00eda. Por iso foi considerado tam\u00e9n o pai da criptolox\u00eda.\nO 14 de decembro de 1602, Henrique IV relevouno de todos os seus deberes. Vi\u00e8te morreu dous meses despois.\nObra.\nVi\u00e8te nunca ocupou ning\u00fan cargo directamente relacionado coas matem\u00e1ticas e todo o seu traballo pode considerarse como a obra dun afeccionado. Os dous per\u00edodos en que se dedicou intensamente ao traballo matem\u00e1tico foron entre 1564 e 1567 cando foi titor na casa dos Parthenay e entre 1584 e 1589, cando a s\u00faa condici\u00f3n de hugonote o mantivo f\u00f3ra da funci\u00f3n p\u00fablica.\nDa s\u00faa primeira etapa p\u00f3dense destacar dous libros importantes:\nCon todo, as obras m\u00e1is influentes son as do segundo per\u00edodo:\nVi\u00e8te tam\u00e9n desempe\u00f1ou un papel na determinaci\u00f3n do calendario gregoriano, a\u00ednda que m\u00e1is tarde se involucrou nunha est\u00e9ril e inxusta pol\u00e9mica con Clavius, contra quen publicou os folletos \"Libellorum supplicum in regia magistri relatio kalendarii vere Gregoriani ad eccelesiasticos doctores exhibita pontifici maximo Clement VIII\" (1600) e \"Francis Vietae adversus Christophorum Clavium expostulatio\" (1602).\nPostumamente, public\u00e1ronse: "}
{"id": "521141", "revid": "25871", "url": "https://gl.wikipedia.org/wiki?curid=521141", "title": "Fernando Carazo", "text": "Fernando Carazo Castro, nado na Coru\u00f1a o 6 de abril de 1904 e finado en Belo Horizonte o 18 de xullo de 1986, foi un futbolista e carpinteiro galego que destacou no Brasil. \nFoi un dos primeiros \u00eddolos do Cruzeiro, cando este a\u00ednda se chamaba Palestra It\u00e1lia, as\u00ed como o segundo estranxeiro en xogar no equipo. Con 44 goles anotados mant\u00edvose durante m\u00e1is de 70 anos como o m\u00e1ximo goleador estranxeiro do club, ata que foi superado en 2014 polo boliviano Marcelo Moreno. Ga\u00f1ou en catro ocasi\u00f3ns o Campionato Mineiro co Cruzeiro, e outra co Villa Nova, aos que sumou catro Campionatos Paulistas co Palmeiras.\nFoi tam\u00e9n o \u00fanico espa\u00f1ol en todo o s\u00e9culo XX en xogar no S\u00e3o Paulo, a\u00ednda que o fixo s\u00f3 en partidos amigables.\nTraxectoria.\nEmigrou ao Brasil en 1907, xunto a seus pais e tres irm\u00e1ns, instal\u00e1ndose en S\u00e3o Paulo. \nCarreira no f\u00fatbol.\nA s\u00faa carreira futbol\u00edstica comezou no Tapira, un club afeccionado en S\u00e3o Paulo, pasando logo por outros pequenos equipos, como o Ant\u00e1rtida e o Linhagens.\nEn 1926 fichouno o Palestra It\u00e1lia paulista, que anos m\u00e1is tarde se converter\u00eda no Palmeiras. Al\u00ed o seu apelido foi en ocasi\u00f3ns italianizado e escrito como \"Carazzo\". Con este equipo ga\u00f1ou dous Campionatos Paulistas: o campionato extra de 1926, no que superaron na final ao S\u00edrio cun gol de Am\u00edlcar Barbuy, e o de 1927.\nA continuaci\u00f3n marchou para o outro Palestra It\u00e1lia, o de Minas Xerais, que anos despois cambiar\u00eda o seu nome a Cruzeiro. No equipo mineiro, o mozo galego formou parte do equipo co\u00f1ecido como \"Equipo Poes\u00eda\", con Nininho, Piorra, Nin\u00e3o e Bengala, ga\u00f1ando o Campionato Mineiro tres veces seguidas, entre 1928 e 1930. O seu debut produciuse na vitoria por 4-1 sobre o Am\u00e9rica, nun partido v\u00e1lido para a Copa Independencia, no estadio Juscelino Kubitschek de Oliveira, en Belo Horizonte.\nEn 1932 fichou polo Villa Nova do mesmo Estado, co que conquistou ese ano o seu sexto campionato estatal, o terceiro mineiro. Ao ano seguinte regresou ao Palmeiras, co que ga\u00f1ou o Campionato Paulista en 1933 e 1934. Tras un breve paso polo ef\u00e9mero Independente, en xu\u00f1o de 1935 fichou polo Hespanha FC, que m\u00e1is tarde pasar\u00eda a chamarse Jabaquara AC. O equipo acadou ese ano o 4\u00ba posto final na liga paulista.\nA finais de 1935 decidiu deixar o Hespanha e regresar \u00e1 cidade de S\u00e3o Paulo. Al\u00ed incorporouse ao S\u00e3o Paulo FC, que se ti\u00f1a disolto uns meses antes e que se acababa de recuperar. Foi o primeiro espa\u00f1ol en xogar no equipo Tricolor e o \u00fanico ata case 85 anos despois, coa chegada en 2019 de Juanfran. Con todo, o xogador non recibiu o pase por parte do Hespanha, tendo que regresar ao club a comezos de febreiro. Xogou co Hespanha fronte ao Clube Atl\u00e9tico Paulista e a continuaci\u00f3n volveu disputar outro partido co S\u00e3o Paulo FC, fronte \u00e1 Portuguesa Santista. Continuou o resto da tempada no Hespanha, acadando o 7\u00ba posto final no campionato. \nAo remate do seu contrato en 1936 volveu ao Palestra It\u00e1lia de Minas Xerais, onde xogou ata o ano seguinte, cando volveu ao Villa Nova. Con este club quedou subcampi\u00f3n mineiro de 1937, despois de perder a final a tres partidos contra Sider\u00fargica. Entre 1940 e 1942 viviu a s\u00faa terceira e derradeira etapa no Cruzeiro,ga\u00f1ando outro Campionato Mineiro e elevando a s\u00faa cifra de goles ata 44. Foi durante m\u00e1is de 70 anos o m\u00e1ximo goleador estranxeiro da historia do club, ata que foi superado en 2014 polo boliviano Marcelo Moreno.\nA continuaci\u00f3n pasou polo Sport Club Aeroporto e pechou a s\u00faa carreira no Metalusina, en Bar\u00e3o de Cocais. Ademais formou parte das selecci\u00f3ns de Belo Horizonte, e Minas Xerais.\nF\u00f3ra do f\u00fatbol.\nDebido a que na s\u00faa \u00e9poca o f\u00fatbol non era un deporte profesional, compaxinou a s\u00faa pr\u00e1ctica coa s\u00faa profesi\u00f3n, carpinteiro, a mesma que ti\u00f1an os seus compa\u00f1eiros do Cruzeiro Bengala e Piorra. Exerceu a profesi\u00f3n ata os 80 anos de idade, e morreu pouco despois, o 18 de xullo de 1986."}
{"id": "521143", "revid": "89787", "url": "https://gl.wikipedia.org/wiki?curid=521143", "title": "Richard G. Doty", "text": "Richard G. Doty, nado o 11 de xaneiro de 1942 en Portland, Oreg\u00f3n, e finado o 2 de xu\u00f1o de 2013 en Falls Church, Virxinia, foi un numism\u00e1tico estadounidense.\nTraxectoria.\nRichard G. Doty naceu no barrio de St. Johns, ao norte de Portland, o 11 de xaneiro de 1942, \u00fanico fillo de George Barney Doty e Angeline Charlotte Petersen. Al\u00ed pasou a s\u00faa infancia e cursou a educaci\u00f3n primaria e secundaria. \nRichard Doty graduouse en Historia na Universidade Estatal de Portland en 1964 e posteriormente acadou o doutoramento en Estudos Lationoamericanos na Universidade do Sur de California en 1968.\nOs anos seguintes dedicouse \u00e1 docencia universitaria da Historia da Am\u00e9rica Latina e dos EEUU, en condici\u00f3n de profesor axudante, no \"Central College\" de Iowa (1967-1970), no \"York College\" de Nova York (1970-1971), e na Universidade de Guam (1971-1973).\nF\u00f3ra do \u00e1mbito acad\u00e9mico, en 1974 comezou a traballar na \"American Numismatic Society\" (ANS), de Nova York, como conservador da secci\u00f3n de moeda moderna e do departamento de moeda, posto que ocupou ata 1986. Ese ano ingresou como conservador de numism\u00e1tica occidental da Colecci\u00f3n Numism\u00e1tica Nacional dos Estados Unidos, albergada no \"National Museum of American History\", do Instituto Smithsoniano. En 2005 foi ascendido a conservador titular da colecci\u00f3n, posto no que permaneceu ata o seu falecemento.\nDoty centrou varias das s\u00faas investigaci\u00f3ns na an\u00e1lise de colecci\u00f3ns numism\u00e1ticas de diversos museos e instituci\u00f3ns. Outros dos seus focos de interese foi a tecnolox\u00eda da cu\u00f1axe, aspecto no que foi considerado un experto; neste aspecto destaca o seu estudo sobre a figura de Matthew Bolton, pioneiro na aplicaci\u00f3n da m\u00e1quina de vapor \u00e1 cu\u00f1axe, na s\u00faa Ceca de Soho.\nRichard Doty foi presidente fundador (1998-2007) do Comit\u00e9 Internacional para os Museos Monetarios e Bancarios (ICOMON), parte do Consello Internacional de Museos (ICOM), da UNESCO.\nNo \u00e1mbito persoal, Richard G. Doty contraeu matrimonio en catro ocasi\u00f3ns; os nomes das s\u00faas esposas foron Joyce, Caroline, Margaret e Cindi Roden.\nDoty faleceu aos 71 anos en Falls Church, Virxinia, o 2 de xu\u00f1o de 2013, v\u00edtima dun linfoma.\nPublicaci\u00f3ns.\nEstes son os traballos monogr\u00e1ficos publicados por Ricgard G. Doty ao longo da s\u00faa carreira, as\u00ed como unha escolma dalg\u00fans dos seus artigos:"}
{"id": "521144", "revid": "25871", "url": "https://gl.wikipedia.org/wiki?curid=521144", "title": "Finau Tabakaucoro", "text": "Adi Finau Tamari Tabakaucoro \u00e9 unha ex pol\u00edtica de Fidxi, que traballou como Axudante do Ministerio para Mulleres, Cultura e Benestar Social no gabinete interino formado por Laisenia Qarase a ra\u00edz do golpe de Fidxi de 2000. Ocupou o cargo ata que un goberno electo tomou poder en setembro de 2001. Presentouse como candidata independente na circunscrici\u00f3n aberta de Tailevu South Lomaiviti nas elecci\u00f3ns de 2001, pero non tivo \u00e9xito.\nTabakaucoro \u00e9 membro do clan Tui Kaba, a familia real de Tailevu e da Confederaci\u00f3n Kubuna. Foi franca nos seus chamamentos para que o pr\u00f3ximo Vunivalu de Bau (xeralmente reco\u00f1ecido como o t\u00edtulo principal m\u00e1is alto de Fidxi) sexa elixido por todo o clan Tui Kaba, en lugar de ser designado por uns poucos anci\u00e1ns.\nTraxectoria.\nTabakaucoro naceu en Savusavu, Cakaudrove e criouse na vila de Nagigi. Ela foi a segunda de catro fillos. O seu pai, Ratu Josefa Tabakaucoro (1900-1993), era de Bau, Tailevu. Durante a nenez de Tabakaucoro vend\u00eda copra para axudar \u00e1s finanzas familiares. A s\u00faa nai Eka (1919-1992) era ama de casa. \nTabakaucoro asistiu \u00e1 escola do distrito de Navatu en Nasinu, a escola Draiba Fijian, a escola Adi Cakobau e a escola secundaria Suva. Estudou historia na Universidade de Vitoria en Wellington de 1964-1967. Para complementar a s\u00faa bolsa do goberno, tivo varios traballos a tempo parcial. Traballaba como aia e camareira. Tam\u00e9n traballaba nunha tenda de velas e nunha f\u00e1brica de costura de panos e fundas de almofada. Despois de graduarse, realizou unha formaci\u00f3n docente en Epsom Secondary Teachers College.\nFinau Tabakaucoro ten un fillo chamado Ratu Silivenusi Robin Waqausa.\nGolpe de estado de 2006.\nA medida que a tensi\u00f3n entre o goberno de Fidxi e as Forzas Armadas intensific\u00e1base cara a finais de 2006, Tabakaucoro pediu ao goberno de Laisenia Qarase que renunciase. Fiji Live citouna o 3 de decembro pedindo o nomeamento dun goberno interino que aplicar\u00eda as demandas do Comandante Militar, Comodoro Frank Bainimarama. O goberno rexeitou dimitir, e, despois de que as Forzas Armadas tomasen o poder o 5 de decembro, culpou ao goberno de non ceder. O Fiji Times c\u00edtaa dicindo que o golpe \u00eda suceder de todos os xeitos, xa que o goberno e as Forzas Armadas estiveran tratando de comunicarse en li\u00f1as paralelas que nunca se atopar\u00edan. Ela escusou o derrocamento do seu parente pr\u00f3ximo, o vicepresidente Ratu Joni Madraiwiwi, e o seu desaloxo da s\u00faa residencia oficial por parte dos militares, dicindo que se resistiu \u00e1s demandas dos militares e defend\u00eda unha interpretaci\u00f3n literal da lei."}
{"id": "521150", "revid": "98629", "url": "https://gl.wikipedia.org/wiki?curid=521150", "title": "Samanunu Cakobau-Talakuli", "text": "Adi Litia Samanunu Cakobau-Talakuli, nada en 1940 e finada en 2012, foi unha xefa, pol\u00edtica e diplom\u00e1tica de Fidxi. A filla m\u00e1is vella de Ratu Sir George Cakobau (o defunto Vunivalu de Bau e gobernador xeral), Talakuli, ocupou varios postos importantes no goberno de Fidxi. Foi Ministra de Asuntos de iTaukei en 1994 e 1995, e foi considerada candidata \u00e1 Vicepresidencia en 1997. Converteuse en Alta Comisionada de Fidxi en Malaisia e Embaixadora en Tailandia e na Comisi\u00f3n Econ\u00f3mica e Social para Asia e o Pac\u00edfico en 1999.\nNomeada para o Senado de Fidxi en xu\u00f1o de 2006 como unha dos nove candidatos \u00f3 goberno de Fidxi, Talakuli tam\u00e9n foi designado para o Gabinete como Ministro sen carteira. Como a filla m\u00e1is vella do \u00faltimo Vunivalu de Bau, foi considerada a xefa de maior rango da Confederaci\u00f3n Kubuna; con todo, ela non era membro de Bose Levu Vakaturaga.\nVida persoal.\nTalakuli era a filla m\u00e1is vella de Ratu Sir George Cakobau (o \u00faltimo und\u00e9cimo Vunivalu de Bau e gobernador xeral). Os seus irm\u00e1ns incl\u00faen Ratu Epenisa Seru Cakobau (medio-irm\u00e1n), Ratu George Cakobau, Jr e Adi Litia Qalirea Cakobau. Casou con Manasa Talakuli, quen foi o primeiro fidxiano en ser comisionado no Ex\u00e9rcito brit\u00e1nico."}
{"id": "521153", "revid": "89787", "url": "https://gl.wikipedia.org/wiki?curid=521153", "title": "Manizha Bakhtari", "text": "Manizha Bakhtari (Persa: \u0645\u0646\u06cc\u0698\u0647 \u0628\u0627\u062e\u062a\u0631\u06cc) \u00e9 unha diplom\u00e1tica, autora e xornalista afg\u00e1. Actualmente serve como embaixadora afg\u00e1 en Austria. Foi a anterior embaixadora afg\u00e1 nos Pa\u00edses n\u00f3rdicos (Noruega, Suecia, Dinamarca, Islandia, e Finlandia). Bakhtari anteriormente serviu como Xefa de Gabinete do Ministerio afg\u00e1n de Asuntos Exteriores e como conferenciante a tempo parcial na Universidade de Cabul.\nTraxectoria.\nBakhtari \u00e9 a filla do poeta afg\u00e1n Wasef Bakhtari. Bakhtari ten un B.A. en xornalismo e unha mestr\u00eda en Literatura e Lingua persas da Universidade de Cabul. En 2002 foi acreditada como conferenciante na Facultade de Xornalismo da Universidade de Cabul.\nCon anterioridade aos seus postos diplom\u00e1ticos, Bakhtari traballou co Centro de Cooperaci\u00f3n para Afganist\u00e1n (CCA), unha organizaci\u00f3n non gobernamental. \u00c9 a autora de dous libros xornal\u00edsticos: \"The interesting World of News\" e \"Ethics e Law in Journalism\", os cales son actualmente utilizados como libros de texto na Facultade de Xornalismo da Universidade de Cabul. \u00c9 a autora de \"Angabin Neshkhand wa Sharang Noshkhand\", un libro sobre a historia contempor\u00e1nea do x\u00e9nero sat\u00edrico en Afganist\u00e1n. Publicou unha colecci\u00f3n de historias titulada \"Three Angels\", que destaca os desaf\u00edos das mulleres afg\u00e1s. Foi editora en xefe de \"Parnian Magazine\" (unha revista trimestral de cultura e literatura).\nBakhtari est\u00e1 casada con Naser Hotaki, un empresario e executivo deportivo afg\u00e1n. Te\u00f1en catro fillos xuntos: Mariam Hotaki, Mustafa Hotaki, Nosheen Hotaki e Parnian Hotaki."}
{"id": "521156", "revid": "65337", "url": "https://gl.wikipedia.org/wiki?curid=521156", "title": "R. G. Doty", "text": ""}
{"id": "521157", "revid": "65337", "url": "https://gl.wikipedia.org/wiki?curid=521157", "title": "Doty, Richard G.", "text": ""}
{"id": "521158", "revid": "65337", "url": "https://gl.wikipedia.org/wiki?curid=521158", "title": "Doty, R. G.", "text": ""}
{"id": "521159", "revid": "1888", "url": "https://gl.wikipedia.org/wiki?curid=521159", "title": "Manuel Cagide Deza", "text": ""}
{"id": "521160", "revid": "65337", "url": "https://gl.wikipedia.org/wiki?curid=521160", "title": "Richard Doty", "text": ""}
{"id": "521164", "revid": "98629", "url": "https://gl.wikipedia.org/wiki?curid=521164", "title": "Maliha Zulfacar", "text": "Maliha Zulfacar, nada en 1961, \u00e9 unha profesora universitaria afg\u00e1 que foi a embaixadora de Afganist\u00e1n en Alema\u00f1a de 2006 a 2010.\nTraxectoria.\nZulfacar naceu en 1961 en Cabul, a capital de Afganist\u00e1n. O seu pai era diplom\u00e1tico. Despois de completar a s\u00faa educaci\u00f3n escolar, mudouse a Alema\u00f1a e asistiu \u00e1 Universidade de T\u00e9cnica de Braunschweig. Fixo a s\u00faa licenciatura, mestr\u00eda e doutoramento en sociolox\u00eda no Western College for Women, Universidade de Cincinnati e Universidade Paderborn respectivamente.\nZulfacar ensinou sociolox\u00eda na Universidade de Cabul at\u00e9 1979. Deixou o pa\u00eds despois da invasi\u00f3n sovi\u00e9tica e estableceuse en Alema\u00f1a por un pequeno per\u00edodo antes de trasladarse aos Estados Unidos. Nos Estados Unidos, uniuse \u00e1 facultade da Universidade Estatal Polit\u00e9cnica de California. Tam\u00e9n traballou como directora do Instituto Americano de Estudos de Afganist\u00e1n e o seu libro, \"Afghan Immigrants in the USA and Germany\", publicouse en 1998. Despois de regresar a Afganist\u00e1n en 2001, Zulfacar participou na loya jirga de 2002 para elixir a administraci\u00f3n de transici\u00f3n. En novembro de 2006 foi nomeada embaixadora de Afganist\u00e1n en Alema\u00f1a, cargo que ocupou at\u00e9 2010. Tam\u00e9n produciu e dirixiu dous documentais sobre a vida en Afganist\u00e1n."}
{"id": "521166", "revid": "89787", "url": "https://gl.wikipedia.org/wiki?curid=521166", "title": "Arta Dade", "text": "Arta Dade, nada en Tirana, Albania, o 15 de marzo de 1953, \u00e9 unha pol\u00edtica albanesa. \u00c9 membro do Parlamento de Albania polo Partido Socialista de Albania desde 1997. Durante a s\u00faa carreira como pol\u00edtica foi Ministra de Cultura e Ministra de Exteriores, sendo a primeira muller en ocupar este cargo. Actualmente \u00e9 presidenta do Comit\u00e9 de Pol\u00edtica Exterior.\nTraxectoria.\nDespois de asistir \u00e1 escola, de 1972 a 1975 estudou Literatura inglesa na Universidade de Tirana. Despois de completar os seus estudos, foi profesora na escola secundaria de idiomas \"Asim Vokshi\" entre 1975 e 1985, antes de traballar como conferenciante no departamento de estudos de ingl\u00e9s na universidade ata 1997. Cando empezou a s\u00faa carreira pol\u00edtica. No parlamento representa ao Condado de Fier.\nEn 1991 converteuse en membro do Partido Socialista de Albania, o sucesor do previamente comunista Partido Laborista, e \u00f3 mesmo tempo membro na executiva do partido. En 1993 tam\u00e9n se converteu en membro do foro de mulleres da actual Esquerda europea.\nEn 1996 postulouse con \u00e9xito como representante do PS para o Parlamento alban\u00e9s e pertenceu a el durante o 15\u00ba per\u00edodo lexislativo de 1997 a 2001. Foi reelixida nas elecci\u00f3ns parlamentarias de 2001 e 2005 e foi membro do parlamento ata 2009. En xullo de 1997 foi nomeada Ministra de Cultura, Xuventude e Deporte por Fatos Nano e foi membro deste ata abril de 1998.\nPosteriormente foi, entre outras cosas, vicepresidenta da comisi\u00f3n parlamentaria de asuntos exteriores e relaci\u00f3ns internacionais, membro da comisi\u00f3n de expertos para o pacto de estabilidade, membro da sociedade parlamentaria albanesa-francesa e dende xaneiro de 1999 a xu\u00f1o de 2001 delegada suplente da Asemblea Parlamentaria do Consello de Europa. Ademais, ocupou o cargo de Secretaria de Relaci\u00f3ns Internacionais no Consello de Administraci\u00f3n do PS dende 1998 e foi reelixida como tal en varias ocasi\u00f3ns.\nEn setembro de 2001 foi nomeada sucesora de Paskal Milo polo primeiro ministro Ilir Meta como primeira ministra de Relaci\u00f3ns Exteriores de Albania e ata 2021 a \u00fanica. Ocupou este cargo ata xullo de 2002. Posteriormente, Ilir Meta asumiu o cargo de chanceler el mesmo baixo o novo primeiro ministro Fatos Nano.\nAdemais, \u00e9 autora de numerosos artigos de ciencias pol\u00edticas e sociais."}
{"id": "521170", "revid": "6246202", "url": "https://gl.wikipedia.org/wiki?curid=521170", "title": "Amalaberga", "text": "Amalaberga foi unha nobre g\u00f3tica do s\u00e9culo VI, do reino ostrogodo e do reino dos Turingii. Era filla dun nobre de nome desco\u00f1ecido falecido ca. 500 e Amalafrida, a futura esposa do rei v\u00e1ndalo Trasamundo (r. 496-523), e sobri\u00f1a do rei ostrogodo Teodorico, o Grande (r. 474\u2013526). Ti\u00f1a un irm\u00e1n chamado Teodato que chegou a ser rei dos ostrogodos (r. 534\u2013536).\nTraxectoria.\nPertenc\u00eda \u00e1 dinast\u00eda dos Amalos. Educada en Italia, casou polo 507/511 co rei dos turingii Hermanfredo, fillo do rei Bisinus e da s\u00faa esposa longobarda Menia, con quen tivo dous fillos, Amalafredo e Rodelinda. Como dote, Hermanfredo pagou a Teodorico alg\u00fans cabalos branco-prateados. Procopio de Cesarea afirma que o matrimonio foi para pechar unha alianza entre os ostrogodos e os turingii dirixida contra os francos.\nAs guerras dos Turingii.\nHermanfredo e mailos seus irm\u00e1ns Baderico e Berthar sucederon a seu pai como co-gobernantes, mentres que a s\u00faa nai regresou co seu pobo, onde a s\u00faa irm\u00e1, Radegunda, casara con Wacho, rei dos lombardos. Impulsado pola influencia da s\u00faa esposa, Hermanfredo matou a Berthar e tratou de eliminar tam\u00e9n ao seu outro irm\u00e1n Baderico para quedar como \u00fanico rei. De novo, aconsellado pola s\u00faa muller, Hermanfredo aliouse co rei franco Teodorico I da Austrasia (r. 511\u2013534/535) contra seu irm\u00e1n Baderico. A cambio da axuda, prometeu ao franco a metade do reino. De contado, Baderico foi derrotado e decapitado polos francos; mais, unha vez que tomou posesi\u00f3n do reino, Hermanfredo non atendeu as cl\u00e1usulas da alianza esperando que, en caso dun ataque franco, contar\u00eda coa axuda do t\u00edo da s\u00faa muller. Como consecuencia, naceu unha profunda inimizada entre ambos. \nNo 531, cinco anos despois da morte de Teodorico o Grande, os francos de Teodorico I axudados polo seu medio irm\u00e1n, Clotario I de Neustria, e polos sax\u00f3ns lanzaron unha segunda campa\u00f1a contra os turingii de Hermanfredo que, segundo o \"Decem Libri\" de Gregorio de Tours, foron completamento derrotados e masacrados en masa na batalla nos arredores do r\u00edo Unstrut e tomaron o palacio real de Scithingi (o actual Burgscheidungen) e o reino turinxio foi anexionado polos francos. \nPosteriormente, Hermanfredo, polo 532-533, morreu a car\u00f3n das murallas de Z\u00fclpich, no que semellaba unha trampa polo que Amalaberga retornou para a corte ostrogoda en Italia onde gobernaba seu irm\u00e1n Teodato. Trala toma de R\u00e1vena por Belisario, seus fillos foron levados a Constantinopla onde Amalafredo se converteu en xeneral imperial e Rodelinda foi obrigada a casar co rei longobardo Audo\u00edno."}
{"id": "521171", "revid": "88215", "url": "https://gl.wikipedia.org/wiki?curid=521171", "title": "Fernando Carazo Castro", "text": ""}
{"id": "521172", "revid": "25871", "url": "https://gl.wikipedia.org/wiki?curid=521172", "title": "Floreta Faber", "text": "Floreta Faber, nada en Shkod\u00ebr o 19 de marzo de 1968, \u00e9 unha diplom\u00e1tica albanesa, embaixadora do seu pa\u00eds nos Estados Unidos.\nTraxectoria.\nFaber \u00e9 licenciada da Universidade de Tirana, Facultade de Econom\u00eda, na Esfera de Circulaci\u00f3n en 1990. De 1993 a 1995, estivo inscrita nun programa de mestr\u00eda de dous anos en mercadotecnia internacional e estratexia na Escola de Administraci\u00f3n de Noruega en Oslo, Noruega, inclu\u00eddo un per\u00edodo de estudos como estudante de intercambio na Universidade Estatal de Washington. O seu Diploma de Mestr\u00eda en Mercadotecnia e Xesti\u00f3n Operativa foi outorgado pola Universidade de MB, en Albania. Completou programas e capacitaci\u00f3n para executivos, como o Programa de Liderado para Visitantes Internacionais do Departamento de Estado e a Universidade Harvard.\nDe 1990 a 1993 Faber traballou en Shkod\u00ebr en varias organizaci\u00f3ns, inclu\u00edda unha c\u00e1mara de comercio local, unha axencia comercial rexional e unha empresa p\u00fablica de importaci\u00f3n e exportaci\u00f3n. De 1995 a 2000 traballou en Deloitte &amp; Touche en Tirana e mais en Praga (Rep\u00fablica Checa). Axudou a abrir a oficina de Deloitte &amp; Touche en Tirana e traballou en varios postos.\nDespois de Deloitte &amp; Touche, Faber traballou como Directora Executiva da C\u00e1mara de Comercio Estadounidense en Albania durante 14 anos. Neste posto, Faber traballou con representantes dos gobernos de Albania e os Estados Unidos, organizaci\u00f3ns internacionais e a UE, e organizaci\u00f3ns comerciais similares nos Estados Unidos e Europa.\nEn xaneiro de 2015, Faber foi nomeada embaixadora de Albania nos Estados Unidos polo ent\u00f3n presidente Bujar Nishani.\nVida persoal.\nFloreta Faber est\u00e1 casada co doutor Edmond Faber, cirurxi\u00e1n vascular; te\u00f1en unha filla, Kesli (nada en 2000), e un fillo, Klint (nado en 2003)."}
{"id": "521176", "revid": "85894", "url": "https://gl.wikipedia.org/wiki?curid=521176", "title": "Mafalda Soto Vald\u00e9s", "text": "Mafalda Soto Vald\u00e9s, nada en Ourense en 1982, \u00e9 a fundadora e directora de \u201cBeyond Suncare\u201d, unha ONG adicada \u00e1 mellora da calidade de vida das persoas con albinismo en \u00c1frica.\nTraxectoria.\nMafalda Soto \u00e9 licenciada en Farmacia pola Universidade Complutense de Madrid e especializada en Medicina Tropical e Sa\u00fade Internacional pola Universidade de Barcelona. Dende 2008 at\u00e9 2017 traballou no desenvolvemento de proxectos sociosanitarios con colectivos desfavorecidos en \u00c1frica Oriental. En 2017 fundou a ONG \"Beyond Suncare\" que desenvolve acci\u00f3ns para previr o cancro de pel e promover a inclusi\u00f3n social das persoas con albinismo en \u00c1frica. Esta ONG da apoio a 4000 persoas con albinismo en 4 pa\u00edses africanos e o seu modelo de servizos foi elixido Mellor Pr\u00e1ctica polas Naci\u00f3ns Unidas. "}
{"id": "521177", "revid": "98629", "url": "https://gl.wikipedia.org/wiki?curid=521177", "title": "Filmes propostos \u00f3 mellor filme internacional na 78\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 78\u00aa edici\u00f3n dos \u00d3scar para o mellor filme en lingua non inglesa. A Academia das Artes e das Ciencias Cinematogr\u00e1ficas (AMPAS) convidou as industrias cinematogr\u00e1ficas de varios pa\u00edses a presentar un filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados.\nOs filmes candidatos deb\u00edan terse estreado nos cinemas dos seus respectivos pa\u00edses entre o 1 de outubro de 2004 e o 30 de setembro de 2005. A lista oficial de filmes aceptados inclu\u00edu 54 filmes. Costa Rica, Fidxi e Iraq presentaron filmes por primeira vez.\nOs cinco candidatos (Alema\u00f1a, Francia, Italia, Palestina e Sur\u00e1frica) anunci\u00e1ronse o 31 de xaneiro de 2006. O filme \"Tsotsi\" de Gavin Hood ga\u00f1ou o premio, primeiro filme surafricano que recibiu o premio."}
{"id": "521180", "revid": "1131", "url": "https://gl.wikipedia.org/wiki?curid=521180", "title": "Anna Mar\u00eda Mart\u00ednez Sagi", "text": "Anna Mar\u00eda Mart\u00ednez Sagi, nada en Barcelona o 16 de febreiro de 1907 e finada en Moi\u00e0 o 2 de xaneiro de 2000, foi unha xornalista, poetisa e feminista catal\u00e1.\nTraxectoria.\nDe ra\u00edces na alta burgues\u00eda catal\u00e1, estudou en castel\u00e1n e franc\u00e9s. Chegou a ser campioa de Espa\u00f1a de lanzamento de xavelina e foi a primeira muller en participar na directiva do F\u00fatbol Club Barcelona, en 1934, encargada de montar unha secci\u00f3n feminina.\nDurante a guerra civil exerceu de xornalista na fronte de Arag\u00f3n. \u00d3 remate da contenda, fuxiu primeiro a Francia, onde recalou en Par\u00eds e logo en Chartres e rematou un\u00edndose \u00e1 resistencia antinazi e despois \u00f3s EUA, onde deu clases na Universidade de Illinois.\nVolveu a Espa\u00f1a nos anos setenta, residindo en Moi\u00e0 ata a s\u00faa morte, totalmente esquecida."}
{"id": "521181", "revid": "5863", "url": "https://gl.wikipedia.org/wiki?curid=521181", "title": "Fermina Oliva y Oca\u00f1a", "text": ""}
{"id": "521182", "revid": "75439", "url": "https://gl.wikipedia.org/wiki?curid=521182", "title": "Princesa Caraboo", "text": "Mary Baker (de solteira, Willcocks), nada en Witheridge supostamente o 11 de novembro de 1792 e finada en Bristol o 24 de decembro de 1864, foi unha co\u00f1ecida impostora. Fac\u00e9ndose pasar pola ficticia princesa Caraboo, Baker finxiu que vi\u00f1a dun reino insular afastado. Baker enganou unha cidade brit\u00e1nica durante alg\u00fans meses.\nTraxectoria.\nO 3 de abril de 1817, un zapateiro de Almondsbury en Gloucestershire (Inglaterra), co\u00f1eceu unha moza aparentemente desorientada con roupa ex\u00f3tica que falaba un idioma incomprensible. A muller do zapateiro levou esta desco\u00f1ecida ao Overseer of the Poor, que a puxo en mans do maxistrado local do condado, Samuel Worrall, que viv\u00eda en Knole Park no terreo onde se atopa Tower House. Worrall e a s\u00faa esposa de orixe estadounidense Elizabeth tampouco a pod\u00edan entender; o que si determinaron foi que se chamaba Caraboo e que lle interesaban as imaxes chinesas. Envi\u00e1rona \u00e1 pousada local, onde identificou un debuxo dun anan\u00e1s coa palabra \"nanas\", que ten ese significado nalgunhas linguas indonesias, e insistiu en durmir no chan. Samuel Worrall declarou que era unha mendiga e deber\u00eda ser levada a Bristol e xulgada por vagancia.\nDurante o seu encarceramento, un mari\u00f1eiro portugu\u00e9s chamado Manuel Eynesso (ou Enes) dixo que falaba a s\u00faa lingua e traduciu a s\u00faa historia. Segundo Enes, era a princesa Caraboo da illa de Javasu no oc\u00e9ano \u00cdndico. Fora capturada por piratas e despois dunha longa viaxe saltara na canle de Bristol e nadara a terra.\nOs Worralls levaron a Caraboo \u00e1 s\u00faa casa. Durante dez semanas, este representante da realeza ex\u00f3tica foi a favorita dos dignatarios locais. Manexaba o arco e a frecha e a espada, nadaba espida e rezaba a un deus, que chamou Allah-Talla (variante ortogr\u00e1fica de \u0627\u0644\u0644\u0647 \u062a\u0639\u0627\u0644\u0649 \"All\u0101h ta\u02bf\u0101l\u0101\", \"Al\u00e1 o Exaltado\", un dos nomes formais de Deus no islam). Adquiriu roupa ex\u00f3tica e o seu retrato foi pintado e reproducido nos xornais locais. A s\u00faa autenticidade foi testemu\u00f1ada por un doutor Wilkinson, que identificou a s\u00faa lingua usando a \"Pantographia\" de Edmund Fry e afirmou que as marcas na parte posterior da s\u00faa cabeza eran obra de cirurxi\u00e1ns orientais. Os xornais publicaron historias sobre as aventuras da princesa Caraboo provocando o seu reco\u00f1ecemento nacional.\nFinalmente xurdiu a verdade. Unha garda de pensi\u00f3ns, a se\u00f1ora Neale, reco\u00f1eceuna pola foto do xornal Bristol e informou os seus anfitri\u00f3ns. Esta suposta princesa era en verdade Mary Willcocks, filla dun zapateiro de Witheridge, Devon. Traballara de criada por toda Inglaterra mais non atopara onde hospedarse. Inventou a s\u00faa linguaxe ficticia a partir de palabras imaxinarias e roman\u00eds e creou unha personaxe e unha historia ex\u00f3ticas. As estra\u00f1as marcas na s\u00faa cabeza eran cicatrices dunha brutal operaci\u00f3n con ventosas nun hospital para pobres de Londres. A prensa brit\u00e1nica fixo gran parte do engano a costa da r\u00fastica clase media enganada. A se\u00f1ora Worrall apiadouse dela e dispuxo unha viaxe a Filadelfia, para onde partiu o 28 de xu\u00f1o de 1817.\nO 13 de setembro de 1817 imprimiuse unha carta no \"Bristol Journal\", supostamente de Sir Hudson Lowe, o oficial a cargo do emperador Napole\u00f3n exiliado en Santa Helena. Afirmou que despois de que o barco dirixido a Filadelfia que levaba a Caraboo fora levado preto da illa por unha tempestade, a intr\u00e9pida princesa lanzouse impulsivamente \u00e1 deriva nun pequeno barco, remou a terra e fascinou o emperador que estivo por solicitar ao papa unha dispensa para casar con ela. A historia non foi verificada.\nNos Estados Unidos, continuou brevemente co seu papel, aparecendo no escenario no Washington Hall de Filadelfia, como \"Princesa Caraboo\", con pouco \u00e9xito. O seu \u00faltimo contacto cos Worralls foi nunha carta dende Nova York en novembro de 1817, en que se queixaba da s\u00faa notoriedade. Parece que regresou a Filadelfia ata que deixou Am\u00e9rica en 1824, regresando a Inglaterra.\nEn 1824 regresou a Gran Breta\u00f1a e exhibiuse por un pouco tempo en New Bond Street, Londres, como a princesa Caraboo, mais non tivo \u00e9xito. \u00c9 posible que viaxase brevemente a Francia e Espa\u00f1a co seu disfrace, mais logo volveu a Inglaterra.\nEn setembro de 1828 viv\u00eda vi\u00fava en Bedminster co nome de Mary Burgess (en realidade o nome dunha curm\u00e1). Al\u00ed casou con Richard Baker e deu a luz unha filla chamada Mary Ann o ano seguinte arredor de 1829. En 1839, vend\u00eda sambesugas ao hospital de Bristol. Morreu dunha ca\u00edda o 24 de decembro de 1864 e foi enterrada no cemiterio de Hebron Road en Bristol. A s\u00faa filla continuou cos seus negocios, vivindo soa en Bedminster nunha casa chea de gatos ata a s\u00faa morte nun incendio en febreiro de 1900."}
{"id": "521183", "revid": "47401", "url": "https://gl.wikipedia.org/wiki?curid=521183", "title": "Princess Caraboo", "text": ""}
{"id": "521184", "revid": "5863", "url": "https://gl.wikipedia.org/wiki?curid=521184", "title": "Miguel Anxo Mouri\u00f1o Fern\u00e1ndez", "text": ""}
{"id": "521188", "revid": "85894", "url": "https://gl.wikipedia.org/wiki?curid=521188", "title": "Primeira C\u00e1mara dos Estados Xerais (Pa\u00edses Baixos)", "text": "A Primeira C\u00e1mara dos Estados Xerais (en neerland\u00e9s: \"Eerste Kamer der Staten Generaal\") constit\u00fae a c\u00e1mara alta do parlamento neerland\u00e9s. Tam\u00e9n \u00e9 co\u00f1ecido co nome de Senado A s\u00faa sede est\u00e1 no complexo de edificios hist\u00f3ricos do Binnenhof, na Haia, que alberga a outras instituci\u00f3ns pol\u00edticas do pa\u00eds. \nComposici\u00f3n.\nEst\u00e1 integrada por 75 senadores que representan \u00e1s provincias dos Pa\u00edses Baixos e aos territorios do Reino no Caribe. Cada unha das doce provincias conta con candaseu consello provincial (\"Proviciale Staten\") que act\u00faa como asemblea lexislativa dese territorio. Estes son renovados cada catro anos por sufraxio universal e nos tres meses posteriores a s\u00faa elecci\u00f3n deben proceder a escoller aos membros que os representar\u00e1n na c\u00e1mara alta dos Estados Xerais. Ademais, dende 2017, os tres territorios do Caribe (Aruba, Cura\u00e7ao e Sint Maarten) que forman parte do Reino dos Pa\u00edses Baixos, tam\u00e9n env\u00edan aos seus representantes. \nA diferenza dos membros da Segunda C\u00e1mara, os membros da Primeira C\u00e1mara non te\u00f1en dedicaci\u00f3n exclusiva e a Primeira C\u00e1mara s\u00f3 sesiona un d\u00eda por semana. \nFunci\u00f3ns.\nO seu rol \u00e9 o de representar os intereses da cidadan\u00eda orientando a tal fin a pol\u00edtica, controlar a acci\u00f3n do Goberno e lexislar. Con todo, as s\u00faas atribuci\u00f3ns son m\u00e1is limitadas que \u00e1s reservadas \u00e1 Segunda C\u00e1mara, a\u00ednda que ten un papel fundamental no proceso lexislativo dos Pa\u00edses Baixos. \nUnha das principais diferenzas entre ambas c\u00e1maras \u00e9 que a Primeira C\u00e1mara non pode introducir emendas aos proxectos de lei presentados polo executivo. Dado que a Primeira C\u00e1mara s\u00f3 pode votar a favor ou en contra da totalidade do proxecto. \u00c9 por iso, que, \u00e1s veces, unha maior\u00eda dos senadores remiten nunha comunicaci\u00f3n oficial cunha posici\u00f3n para que o ministerio que promove a lexislativo valore algunha modificaci\u00f3n antes da presentaci\u00f3n no Senado. Nesa carta, os membros da Primeira C\u00e1mara propo\u00f1en alg\u00fan cambio \u00e1 considerar para ga\u00f1ar o voto favorable da c\u00e1mara. Se o goberno acepta \u00e1 introduci\u00f3n dese troco, o proxecto de lei ch\u00e1mase \"proxecto emendado\" e tam\u00e9n debe contar coa aprobaci\u00f3n da Segunda C\u00e1mara. \nNo control do goberno, os membros da Primeira C\u00e1mara poden interpelar aos ministros e secretarios de Estado e tam\u00e9n poden censurar a s\u00faa tarefa. De feito, dado que os membros do executivo son responsables ante o parlamento, se a Primeira C\u00e1mara (ou a Segunda) emitise un voto de non confianza nun ministro, este debe dimitir. "}
{"id": "521189", "revid": "23204", "url": "https://gl.wikipedia.org/wiki?curid=521189", "title": "Salvinia", "text": "Salvinia \u00e9 un x\u00e9nero de pterid\u00f3fitas (fentos ou fieitos) da clase das polipodi\u00f3psidas e orde das salviniales, un dos dous comprendidos na familia das salvini\u00e1ceas.\nTaxonom\u00eda.\nDescrici\u00f3n.\nO x\u00e9nero foi descrito en1783 polo bot\u00e1nico, astr\u00f3nomo e epigrafista franc\u00e9s Jean-Fran\u00e7ois S\u00e9guier, nun traballo publicado en \"Fl. Veron\". 3: 52.\nEtimolox\u00eda.\nO nome cient\u00edfico \"Salivina\" est\u00e1 fomado polos elementos \"Salvin\"- e -\"ia\". O primeiro deriva do apelido de Antonio M. Salvini, ling\u00fcista italiano falecido en 1729, a quen S\u00e9guier lle dedicou o x\u00e9nero, e o segundo \u00e9 un sufixo do lat\u00edn cient\u00edfico indicando x\u00e9nero gramatical feminino.\nEspecies.\nO x\u00e9nero conta coas seguintes especies:\nMoitos autores admiten, ademais:"}
{"id": "521190", "revid": "25871", "url": "https://gl.wikipedia.org/wiki?curid=521190", "title": "Ana Maria Teles Carreira", "text": "Ana Maria Teles Carreira \u00e9 a embaixadora de Angola en Reino Unido. Ten unha licenciatura en Dereito, unha mestr\u00eda en Estudos Diplom\u00e1ticos da Academia Diplom\u00e1tica de Londres na Universidade de Westminster,e \u00e9 diplom\u00e1tica de carreira no Servizo Exterior de Angola. Entre os cargos que ocupou no Ministerio de Relaci\u00f3ns Exteriores at\u00f3panse o cargo de Directora de Asuntos Legais e Consulares e Directora para Asia e Ocean\u00eda. Traballou en Congo Brazzaville como conselleira e foi Embaixadora na India e Embaixadora non residente en Tailandia. Foi acreditada ante o Tribunal de St. James en novembro de 2005. Tam\u00e9n \u00e9 Embaixadora non residente en Irlanda."}
{"id": "521192", "revid": "19415", "url": "https://gl.wikipedia.org/wiki?curid=521192", "title": "Museo dos Esp\u00edas, Tampere", "text": "O Museo dos Esp\u00edas (en fin\u00e9s Vakoilumuseo) \u00e9 o primeiro museo aberto no mundo sobre a espionaxe internacional. Est\u00e1 situado na cidade finlandesa de Tampere e foi inaugurado en 1998.\nO museo presenta a alg\u00fans dos m\u00e1is famosos esp\u00edas e os seus m\u00e9todos cunha colecci\u00f3n que incl\u00fae dispositivos de escoita, armas, medalla ou propaganda de todo o mundo.\nAdemais da s\u00faa exposici\u00f3n, o Museo dos Esp\u00edas realiza tam\u00e9n numerosos actividades para as persoas que o visitan, como escoitas ou xogos para descifrar c\u00f3digos."}
{"id": "521193", "revid": "1822", "url": "https://gl.wikipedia.org/wiki?curid=521193", "title": "Creonte (hom\u00f3nimos)", "text": "Na mitolox\u00eda grega, Creonte designa a dous personaxes:"}
{"id": "521194", "revid": "23204", "url": "https://gl.wikipedia.org/wiki?curid=521194", "title": "Jean-Fran\u00e7ois S\u00e9guier", "text": "Jean Fran\u00e7ois S\u00e9guier , nado en Nimes o 25 de novembro de 1703, e finado na mesma cidade o 1 de setembro de 1784, foi un bot\u00e1nico, naturalista, astr\u00f3nomo, arque\u00f3logo, epigrafista e historiador franc\u00e9s.\nA abreviatura S\u00e9g. empr\u00e9gase para reco\u00f1ecer a Jean-Fran\u00e7ois S\u00e9guier como autoridade na descrici\u00f3n e taxonom\u00eda en bot\u00e1nica."}
{"id": "521196", "revid": "25871", "url": "https://gl.wikipedia.org/wiki?curid=521196", "title": "Ravesa Lleshi", "text": "Ravesa Lleshi, nada o 1 de xu\u00f1o de 1976, converteuse na Representante Permanente de Albania ante a Oficina de Naci\u00f3ns Unidas en Xenebra en 2018.\nTraxectoria.\nLleshi naceu en 1976 e graduouse nos Pa\u00edses Baixos na Universidade de Tilburg cunha mestr\u00eda en dereito p\u00fablico internacional e europeo. Fala ingl\u00e9s e holand\u00e9s con fluidez.\nDe 2010 at\u00e9 2014 estivo en Tirana onde foi profesora na Universidade de Nova York en Tirana.\nTraballou en Austria desde marzo de 2016 cando dirixiu a misi\u00f3n do seu pa\u00eds ante a Organizaci\u00f3n para a Seguridade e Cooperaci\u00f3n en Europa at\u00e9 xaneiro de 2018 cando se converteu en asesora do Ministro de Relaci\u00f3ns Exteriores.\nConverteuse na Representante Permanente de Albania ante a Oficina das Naci\u00f3ns Unidas en Xenebra en 2018. Lleshi tam\u00e9n \u00e9 responsable da representaci\u00f3n do seu pa\u00eds ante a Organizaci\u00f3n de Propiedade Intelectual Mundial, por exemplo, en 2019 foi unha das primeiras en asinar un acordo internacional para dar protecci\u00f3n a produtos rexionais como o t\u00e9 Darjeeling."}
{"id": "521201", "revid": "23204", "url": "https://gl.wikipedia.org/wiki?curid=521201", "title": "Juan Andr\u00e9s Arango", "text": "Juan Andr\u00e9s Arango Garc\u00eda, nado en Bogot\u00e1 o 19 de setembro de 1976, \u00e9 un director colombiano canadense. O seu primeiro filme, \"La playa DC\", estreuse no Festival Internacional de Cinema de Cannes de 2012, e foi escollido como candidato de Colombia para o \u00d3scar \u00f3 mellor filme internacional na 86\u00aa edici\u00f3n dos premios.\nTraxectoria.\nNado en Bogot\u00e1, Colombia, criouse principalmente en Montreal, Quebec e graduouse en cinema na Universidade Concordia en 2006.\nO seu segundo filme, \"X500\", estreouse no Festival Internacional de Cinema de Toronto de 2016.\nEn 2019 foi un dos sete directores, xunto a Kaveh Nabatian, Sophie Goyette, Sophie Deraspe, Karl Lemieux, Ariane Lorrain e Caroline Monnet que participou na antolox\u00eda \"The Seven Last Words (Les sept derni\u00e8res paroles)\". "}
{"id": "521202", "revid": "23204", "url": "https://gl.wikipedia.org/wiki?curid=521202", "title": "Juan Andr\u00e9s Arango Garc\u00eda", "text": ""}
{"id": "521209", "revid": "98629", "url": "https://gl.wikipedia.org/wiki?curid=521209", "title": "Sara Mesa", "text": "Sara Mesa, nada en Madrid en 1976, \u00e9 unha escritora e xornalista espa\u00f1ola.\nTraxectoria.\nSara Mesa naceu en Madrid en 1976 e trasladouse coa s\u00faa familia a Sevilla sendo nena, cidade na que actualmente reside. Estudou xornalismo e filolox\u00eda hisp\u00e1nica. \nOs seus inicios literarios centr\u00e1ronse na poes\u00eda, que abandonou moi cedo. O seu poemario \"Este jilguero agenda\" (2007) foi galardoado co Premio Nacional de Poes\u00eda \u00abFundaci\u00f3n Cultural Miguel Hern\u00e1ndez\u00bb. \u00c9 co\u00f1ecida fundamentalmente pola s\u00faa obra narrativa, cos seus libros de contos \"La sobriedad del gal\u00e1pago\" (2008), \"No es f\u00e1cil ser verde\" (2009) e \"Mala letra\" (2016) e as s\u00faas novelas \"El trepanador de cerebros\" (2010), \"Un incendio invisible\" (2011, reedici\u00f3n revisada en 2017), \"Cuatro por cuatro\" (2013, finalista do Premio Herralde de Novela), \"Cicatriz\", (2015, considerada unha das mellores novelas do ano por xornais como \"El Pa\u00eds\", \"El Mundo\", \"ABC\". e Premio Ojo Cr\u00edtico de Narrativa) e \"Cara de pan\" (2018). A s\u00faa obra foi traducida nos Estados Unidos, Italia, Holanda, Francia, Alema\u00f1a, Grecia, Portugal, Serbia, Dinamarca e Noruega. \nAparece en numerosas antolox\u00edas como \"Peque\u00f1as resistencias 5.\" \"Nuevas voces del cuento espa\u00f1ol\" (P\u00e1ginas de espuma, 2010), \"Diez bicicletas para treinta son\u00e1mbulos\" (Demipage, 2016), \"Riesgo\" (Rata, 2017), \"Tr\u00edos\" (Anagrama, 2018), \"Humor negro\" (La Fuga, 2018) e \"Tsunami\" (Sexto Piso, 2019), entre outras. \nTam\u00e9n \u00e9 coautora, xunto co escritor Pablo Mart\u00edn S\u00e1nchez, de \"Agatha\" (La u\u00d1a RoTa, 2017), onde cada un dos autores escribe a s\u00faa versi\u00f3n dunha historia esbozada por Herman Melville.\nEn 2019 publica \"Silencio administrativo\", un ensaio sobre pobreza, sen teito e prexu\u00edzos, as\u00ed como sobre as trabas burocr\u00e1ticas polas que pasan quen quere sa\u00edr desta situaci\u00f3n, a trav\u00e9s da historia real dunha muller pobre."}
{"id": "521211", "revid": "23204", "url": "https://gl.wikipedia.org/wiki?curid=521211", "title": "L\u00e4rjungen", "text": "L\u00e4rjungen \u00e9 un filme finland\u00e9s de 2013 dirixido por Ulrika Bengts. O filme foi escollido como candidato de Finlandia para o \u00d3scar \u00f3 mellor filme internacional na 86\u00aa edici\u00f3n dos premios, mais finalmente non foi nomeado."}
{"id": "521212", "revid": "98629", "url": "https://gl.wikipedia.org/wiki?curid=521212", "title": "Pandeireteiras", "text": "As pandeireteiras, ou cantareiras, son unha agrupaci\u00f3n musical feminina, propia da m\u00fasica tradicional galega, que emprega as pandeiretas como principal acompa\u00f1amento instrumental.\nOrixe.\nAs formaci\u00f3ns de pandeireteiras tiveron a s\u00faa orixe nos traballos de axuda mutua realizados na sociedade agraria anterior ao s\u00e9culo XIX. Ao remate destes labores colectivos invernais: fiadas, espadeladas, esfolladas etc, adoitaba ter lugar unha celebraci\u00f3n con m\u00fasica e baile. Malia que as veces pod\u00eda acudir alg\u00fan gaiteiro ou acordeonista, decot\u00edo eran as mulleres as que proporcionaban a m\u00fasica para o baile val\u00e9ndose dos instrumentos de percusi\u00f3n ao seu alcance: ferri\u00f1os, latas, sellas, cunchas e, sobre todo, pandeiretas, pandeiras e pandeiros. \nNestas festas das aldeas nunca eran m\u00e1is de tres ou catro as cantareiras, que \u00edan tocando e botando cantigas por quendas, de xeito que todas puidesen participar do baile. As pezas ti\u00f1an unha orde preestablecida, primeiro os bailes soltos: xotas e mui\u00f1eiras, e despois os agarrados, cun repertorio actualizado coas m\u00fasicas de moda: pasodobres, polcas, mazurcas etc, adaptadas e incorporadas as\u00ed \u00e1 tradici\u00f3n galega.\nCando a fins do s\u00e9culo XIX, os coros galegos encetaron unha labor de compilaci\u00f3n e posta en valor destas m\u00fasicas populares, fixouse a imaxe do gaiteiro acompa\u00f1ado de tambor como representaci\u00f3n ic\u00f3nica do folclore tradicional, ignorando \u00e1s cantadoras femininas. Isto veu motivado polo feito de ser o do gaiteiro un oficio reco\u00f1ec\u00edbel, exercido no espazo p\u00fablico: festas, romar\u00edas, procesi\u00f3ns etc, en tanto que as pandeireteiras tocaban na casa, no espazo privado, como unha m\u00e1is das labores propias das mulleres rurais.\nA guerra civil espa\u00f1ola e as mudanzas sociais da posguerra, en especial a emigraci\u00f3n da mocidade, provocou unha ruptura na cadea de transmisi\u00f3n do patrimonio oral. Os festexos tradicionais (ser\u00e1ns, foliadas, ruadas, polavilas etc), foron esmorecendo at\u00e9 case desapareceren e con eles a m\u00fasica das pandeireteiras. \nCando na d\u00e9cada de 70 do s\u00e9culo XX, unha nova xeraci\u00f3n recomezou os traballos de recolleita, atopou a\u00ednda conservado polas vellas mulleres das aldeas toda esta riqueza cultural. Malia existiren tam\u00e9n alg\u00fans cantadores, historicamente foron elas as verdadeiras transmisoras (e creadoras) da tradici\u00f3n l\u00edrica galega moderna. As\u00ed pode ser constatado na revisi\u00f3n dos traballos de campo, por exemplo no m\u00e1is importante deles, o Cancioneiro popular galego da music\u00f3loga su\u00edza Doroth\u00e9 Schubarth, onde as informantes femininas son maior\u00eda.\nRecuperaci\u00f3n.\nAs primeiras pandeireteiras en subiren a un escenario como conxunto musical foron as pandeireteiras de Bux\u00e1n, do concello de Rois. No ano 1963, nun tempo no que nas romar\u00edas s\u00f3 actuaban agrupaci\u00f3ns de gaiteiros, o grupo foi formado \"ex profeso\" para cantar na popular romaxe do Santiagu\u00ed\u00f1o de Padr\u00f3n, onde actuaron durante 15 anos consecutivos. Era un grupo mixto, 2 homes e 5 ou 6 mulleres, e foi o primeiro en cobrar polas s\u00faas actuaci\u00f3ns, algo ins\u00f3lito pois as pandeireteiras non cobraban e s\u00f3 tocaban nas festas improvisadas. O \u00e9xito do conxunto foi fulgurante, creando unha segunda formaci\u00f3n co mesmo nome, e sendo chamados para tocar tam\u00e9n nas aldeas veci\u00f1as.\nXa nos anos 70 o folclorista Manuel Cajaraville entrou en contacto coas pandeireteiras da vila de Mens, en Malpica. Incorporounas ao espect\u00e1culo da coru\u00f1esa agrupaci\u00f3n folcl\u00f3rica Aturuxo, da que era director, realizando con elas unha serie de concertos por Europa e Am\u00e9rica. As pandeireteiras de Mens subiron posteriormente ao escenario con Milladoiro, cos que fixeron a xira do d\u00e9cimo aniversario do grupo.\nNos anos 80, as formaci\u00f3n de pandeireteiras estend\u00e9ronse por toda Galiza. A primeira agrupaci\u00f3n folcl\u00f3rica en incorporalas foi a coru\u00f1esa Xacarandaina. E seguindo o seu exemplo moitas outras, como Cantigas e Agarimos de Compostela, cuxas pandeireteiras participaron no disco Galicia no pa\u00eds das maravillas de Milladoiro no 1986. Apareceron m\u00e1is adiante formaci\u00f3ns independentes como as pioneiras Leilia, Xiradela ou Faltriqueira. A aparici\u00f3n nos anos noventa da CRTVG, con programas como Luar ou Alal\u00e1 popularizou definitivamente o fen\u00f3meno. Hoxe en d\u00eda existen multitude de grupos de pandeireteiras por toda a xeograf\u00eda galega, cre\u00e1ndose tam\u00e9n agrupaci\u00f3ns mixtas como Pandeireteiras sen Fronteiros ou exclusivamente masculinas como Pandeiromus ou Magh\u00faa."}
{"id": "521215", "revid": "54334", "url": "https://gl.wikipedia.org/wiki?curid=521215", "title": "John M. Kleeberg", "text": "John M. Kleeberg, nado en Nova York, \u00e9 un numism\u00e1tico estadounidense especializado na historia da moeda norteamericada e hispanoamericana.\nTraxectoria.\nLogo de completar o ensino secundario na \"Stuyvesant High School\" de Nova York en 1975, Kleeberg realizaou os seus estudos superiores na Universidade Yale, onde en 1979 se graduou cunha dobre titulaci\u00f3n en Lat\u00edn e Historia, cunha tese titulada \"The interrelationship between Contemporary events and Mommsen\u2019s Historiography\". Posteriormente trasladouse a Inglaterra, onde en 1988 se doutourou na Universidade de Oxford, cunha tese sobre a Historia moderna titulada \"The Disconto-Gesellschaftand German Industrialization: A Critical Examination of the Career of a German Universal Bank, 1851-1914\"\u201d. \nEn 1990 comezou a desenvolver a s\u00faa carreira profesional na \"American Numismatic Society\", de Nova York, onde foi nomeado conservador axudante de moeda moderna, e catro anos despois foi ascendido ao posto de conservador titular. \nSimultaneamente, no C\u00edrculo Numism\u00e1tico de Nova York ocupou os cargos de secretario-tesoureiro, vicepresidente e, finalmente, presidente entre 1992 e 1997. \nA partir de 1991 foi autor e, sobre todo, editor de diversas obras numism\u00e1ticas, fundamentalmente acerca da historia da moeda en Norteam\u00e9rica e en Hispanoam\u00e9rica. Entre o seu labor como editor destaca a edici\u00f3n en varios volumes das actas das series de conferencias \"Coinage of the Americas\". As\u00ed mesmo, forma parte do comit\u00e9 editorial da publicaci\u00f3n peri\u00f3dica \"American Journal of Numismatics\" e \u00e9 editor asociado de \"The Colonial Newsletter\".\nEn 2000 deu un xiro \u00e1 s\u00faa carreira profesional e abandonou o seu posto na \"American Numismatic Society\" para iniciar novos estudos, na Escola de Dereito da Universidade de Nova York, onde que se graduou como \"Juris Doctor\" en 2002. O ano seguinte superou as condici\u00f3ns para ser admitido no Colexio de Avogac\u00eda de Nova York e en 2004 foi admitido como avogado en pr\u00e1cticas. Como xurista, participa tam\u00e9n desde 2010 na Comisi\u00f3n de Reclamaci\u00f3ns Xud\u00edas contra Alema\u00f1a. \nMalia o seu afastamento da numism\u00e1tica como dedicaci\u00f3n profesional, Kleeberg contin\u00faa a ser membro da \"American Numismatic Society\" e mant\u00e9n a s\u00faa dedicaci\u00f3n \u00e1 investigaci\u00f3n e \u00e1 edici\u00f3n, fundamentalmente en forma de artigos.\nPublicaci\u00f3ns.\nJohn M. Kleever \u00e9 un autor prol\u00edfico de artigos publicados en prestixiosas revistas numism\u00e1ticas e historiogr\u00e1ficas. Ademais, \u00e9 autor de dous traballos monogr\u00e1ficos e editor doutra media ducia:"}
{"id": "521216", "revid": "65337", "url": "https://gl.wikipedia.org/wiki?curid=521216", "title": "J. M. Kleeberg", "text": ""}
{"id": "521217", "revid": "65337", "url": "https://gl.wikipedia.org/wiki?curid=521217", "title": "Kleeberg, John M.", "text": ""}
{"id": "521218", "revid": "65337", "url": "https://gl.wikipedia.org/wiki?curid=521218", "title": "Kleeberg, J. M.", "text": ""}
{"id": "521219", "revid": "65337", "url": "https://gl.wikipedia.org/wiki?curid=521219", "title": "John Kleeberg", "text": ""}
{"id": "521220", "revid": "23204", "url": "https://gl.wikipedia.org/wiki?curid=521220", "title": "Puhdistus (filme)", "text": "Puhdistus \u00e9 un filme finland\u00e9s de 2012 dirixido por Antti Jokinen, baseado na novela hom\u00f3nima de Sofi Oksanen. O filme foi escollido como candidato de Finlandia para o \u00d3scar \u00f3 mellor filme internacional na 85\u00aa edici\u00f3n dos premios, mais finalmente non foi nomeado."}
{"id": "521223", "revid": "98629", "url": "https://gl.wikipedia.org/wiki?curid=521223", "title": "Le Havre (filme)", "text": "Le Havre \u00e9 un filme de 2011 producido, escrito e dirixido por Aki Kaurism\u00e4ki e protagonizado por Andr\u00e9 Wilms, Kati Outinen, Jean-Pierre Darroussin e Blondin Miguel. Conta a historia dun limpabotas que tenta axudar a un mozo inmigrante que chega \u00e1 cidade portuaria francesa de Le Havre. O filme foi producido pola compa\u00f1\u00eda finlandesa de Kaurism\u00e4ki, Sputnik, xunto coa compa\u00f1\u00edas de Francia e Alema\u00f1a. \u00c9 o segundo filme de Kaurism\u00e4ki rodado en lingua francesa, despois de \"La Vie de Boh\u00e8me\" de 1992.\nO filme estreouse no Festival Internacional de Cinema de Cannes de 2011, onde recibiu o premio FIPRESCI. O filme foi escollido como candidato de Finlandia para o \u00d3scar \u00f3 mellor filme internacional na 84\u00aa edici\u00f3n dos premios, mais finalmente non foi nomeado.\nSinopse.\nMarcel leva unha vida sinxela arredor da s\u00faa esposa Arletty, o seu bar favorito e a s\u00faa profesi\u00f3n de limpabotas. Cando Arletty enferma gravemente de s\u00fapeto, a vida de Marcel cr\u00fazase coa dun inmigrante ilegal africano menor de idade. Marcel e os seus veci\u00f1os ax\u00fadano a agocharse da polic\u00eda. O oficial de polic\u00eda pode, ou non, estar preto deles."}
{"id": "521233", "revid": "89787", "url": "https://gl.wikipedia.org/wiki?curid=521233", "title": "Sterling Hayden", "text": "Sterling Walter Hayden, nado como Sterling Relyea Walter en Upper Montclair (Nova Jersey) 26 de marzo de 1916 e finado en Sausalito (California) o 23 de maio de 1986, foi un actor estadounidense.\nTraxectoria.\nSterling Walter naceu en Nova Jersey, fillo de George e Frances Walter. Despois da morte do seu pai, foi adoptado aos nove anos por James Hayden, pasando a chamarse Sterling Walter Hayden. De neno viviu en New Hampshire, Massachusetts, Pensilvania, Washington, D.C. e Maine. Neste \u00faltimo estado, estudou na escola Wassookeag de Dexter.\nHayden era un aventureiro e un home de acci\u00f3n, sen nada que envexar \u00e1s personaxes que despois interpretou no cinema. Aos dezaseis anos deixou os estudos para traballar nun barco para ver mundo, convert\u00e9ndose en pescador nos grandes bancos de Terra Nova. M\u00e1is tarde, traballou como mari\u00f1eiro, dando a volta ao mundo varias veces.\nNa d\u00e9cada de 1940, Hayden converteuase en modelo e pouco despois asinou un contrato con Paramount Studios. No seu primeiro filme co\u00f1eceu a Madeleine Carroll, da que se namorou e coa que casou. Por\u00e9n, despois dun par de filmes, deixou Hollywood para servir como axente secreto baixo a direcci\u00f3n de William J. Donovan na OSS. Hayden alistouse no Corpo de Marines co nome de \"John Hamilton\" (nunca o seu nome real). Os seus servizos na segunda guerra mundial inclu\u00edron o asesoramento t\u00e9cnico aos partisanos iugoslavos e como paracaidista en Croacia. Recibiu a Estrela de Prata e un reco\u00f1ecemento pola Iugoslavia do mariscal Tito.\nA s\u00faa admiraci\u00f3n polos comunistas converteuno en membro do Partido Comunista dos Estados Unidos por un breve per\u00edodo. Segundo a s\u00faa biograf\u00eda, na \"caza de bruxas\" colaborou co Comit\u00e9 sobre Actividades Antiamericanas, confesando os nomes dos seus vencellos dentro do partido. A s\u00faa muller daquela, Betty Denoon, defendeu o seu marido argumentando que os nomes que citara xa estaban nas mans do Comit\u00e9, que ti\u00f1a unha copia da listaxe dos membros do Partido Comunista. En calquera caso, Hayden rexeitou a s\u00faa propia colaboraci\u00f3n co maccarthismo e, segundo alg\u00fans, sentiuse tan culpable que caeu no alcoholismo.\nNese momento, Hayden comezou a s\u00faa \u00e9poca dourada no cinema, sendo xa reco\u00f1ecida a s\u00faa figura. As\u00ed, protagonizou filmes salient\u00e1beis como \"A xungla do asfalto\", de John Huston, \"Johnny Guitar\", de Nicholas Ray ou \"Atraco perfecto\" de Stanley Kubrick. Aquela d\u00e9cada dourada dos anos 50 rematou co divorcio da s\u00faa esposa Betty Denoon. O veredito do xu\u00edzo outorgou ao actor a custodia dos catro fillos da parella: Christian, Dana, Gretchen e Matthew.\nNos anos sesenta casou con Catherine Devine McConnell, coa que compartiu a vida ata a s\u00faa morte e coa que tivo dous fillos, Andrew e David. Nese momento, Hayden retirouse do cine, vivindo no seu barco e escribindo a s\u00faa autobiograf\u00eda, \"Wanderer\", que se publicou en 1963. Na d\u00e9cada de 1970 apareceu no papel do capit\u00e1n McCluskey en \"O padri\u00f1o\" e m\u00e1is tarde continuou a s\u00faa carreira televisiva na cadea NBC, con \"The Tomorrow Show\", con Tom Snyder. En 1976 participou na ambiciosa produci\u00f3n de Bernardo Bertolucci \"Novecento\" e en 1980 coincidiu con Jane Fonda na comedia de \u00e9xito \"9 to 5\".\nArredor de 1969, Hayden comprou un barco nos Pa\u00edses Baixos e viviu entre Par\u00eds, Connecticut e o seu apartamento de Sausalito, California. En 1976 publicou a s\u00faa novela \"Voyage: A Novel of 1896\".\nFaleceu de cancro de pr\u00f3stata en Sausalito en 1986, aos 70 anos."}
{"id": "521235", "revid": "98629", "url": "https://gl.wikipedia.org/wiki?curid=521235", "title": "Mauro Scaloni", "text": "Mauro Jos\u00e9 Scaloni, nado en Pujato, Arxentina, o 25 de abril de 1976, \u00e9 un ex futbolista arxentino que xogaba como centrocampista. \nA s\u00faa carreira discorreu \u00e1 sombra da do seu irm\u00e1n m\u00e1is novo, Lionel Scaloni, formando parte sempre dos mesmos clubs que el, pero xogando nos equipos filiais. Cando Lionel deu o salto ao f\u00fatbol europeo, fichando polo Deportivo da Coru\u00f1a, Mauro fixo o mesmo incorpor\u00e1ndose ao Fabril, no que permaneceu durante 9 tempadas sen chegar a xogar ning\u00fan partido oficial.\nTraxectoria.\nNaceu en Pujato e ten ascendencia italiana, pois un dos seus bisav\u00f3s, Enrico Scaloni, foi un emigrante da provincia italiana de Ascoli Piceno que se instalara en Santa Fe.\nComezou nas categor\u00edas inferiores de Newell's Old Boys, sen chegar a debutar na Primeira Divisi\u00f3n Arxentina. \nEn 1996 foi fichado por Estudiantes de La Plata, xunto ao seu irm\u00e1n Lionel, realizando d\u00faas pretempadas co equipo profesional, pero xogando finalmente no filial. Foi neste equipo onde marcou o seu \u00fanico gol, contra o filial de River Plate. \nPermaneceu en Estudiantes at\u00e9 1997, cando foi traspasado xunto ao seu irm\u00e1n ao Deportivo da Coru\u00f1a. Foi asignado ao filial do club, o Fabril, onde permaneceu nove tempadas, a\u00ednda que sen chegar a xogar ning\u00fan partido oficial. Deixou o Deportivo e o f\u00fatbol en 2006, cando seu irm\u00e1n marchou cedido ao West Ham ingl\u00e9s."}
{"id": "521236", "revid": "88215", "url": "https://gl.wikipedia.org/wiki?curid=521236", "title": "Mauro Jos\u00e9 Scaloni", "text": ""}
{"id": "521240", "revid": "88215", "url": "https://gl.wikipedia.org/wiki?curid=521240", "title": "An\u00edbal Montero", "text": "An\u00edbal Montero Soca, nado en Maciel, Paraguai, o 12 de xu\u00f1o de 1949, \u00e9 un ex futbolista e adestrador paraguaio.\nTraxectoria.\nComezou a s\u00faa carreira futbol\u00edstica no Uruguai, onde xogou no Club Atl\u00e9tico Cerro, antes de dar o salto a Europa en 1971, cando fichou polo Elche, da Segunda Divisi\u00f3n, adestrado polo arxentino Roque Olsen. Na s\u00faa segunda tempada en Espa\u00f1a, anotou contra o Barakaldo o gol que lle daba ao Elche o segundo ascenso a Primeira Divisi\u00f3n da s\u00faa historia. Xogou cinco anos m\u00e1is no club ilicitano en Primeira, ata o descenso do equipo na tempada 1977/78. Disputou un total de 232 partidos oficiais co Elche, anotando 11 goles.\nEn xullo de 1978 fichou polo Deportivo da Coru\u00f1a, na Segunda Divisi\u00f3n. Xogou 19 partidos no club galego, que completou unha mala campa\u00f1a acabando preto do descenso. Con todo, non chegou a rematar a tempada, pois tras perder varios partidos por unha lesi\u00f3n no tend\u00f3n de Aquiles o seu contrato foi rescindido en marzo.\nPosteriormente xogou no Alicante e o CE Europa."}
{"id": "521243", "revid": "15490", "url": "https://gl.wikipedia.org/wiki?curid=521243", "title": "Reino lombardo", "text": ""}
{"id": "521244", "revid": "15490", "url": "https://gl.wikipedia.org/wiki?curid=521244", "title": "Lombardos", "text": ""}
{"id": "521245", "revid": "25871", "url": "https://gl.wikipedia.org/wiki?curid=521245", "title": "Real Academia Galega de Xurisprudencia e Lexislaci\u00f3n", "text": "A Real Academia Galega de Xurisprudencia e Lexislaci\u00f3n (RAGXL) \u00e9 unha instituci\u00f3n, inicialmente como Academia Galega de Xurisprudencia e Lexislaci\u00f3n que se xestou por iniciativa do Ilustre Colexio Provincial de Avogados da Coru\u00f1a sendo seu decano Manuel Iglesias Corral. A s\u00faa funci\u00f3n \u00e9 a investigaci\u00f3n e a pr\u00e1ctica do Dereito e das s\u00faas ciencias auxiliares en xeral, con especial dedicaci\u00f3n ao Dereito foral galego.\nRecibiu o t\u00edtulo de Real o 7 de xullo de 2011 pola Credencial n\u00ba 229/2011 do Xefe da Casa de S. M. O Rei, comunicando que S. M. o Rei, accedendo \u00e1 petici\u00f3n que lle fora formulada, tivo a ben conceder este t\u00edtulo.\nHistoria.\nPor Orde do Ministerio de Educaci\u00f3n e Ciencia do 23 de xullo de 1966 aprob\u00e1ronse os Estatutos da Academia, con sede na cidade da Coru\u00f1a e autorizando o uso da denominaci\u00f3n \"Academia Galega de Xurisprudencia e Lexislaci\u00f3n\", as\u00ed como a utilizaci\u00f3n por parte dos seus membros do t\u00edtulo de Acad\u00e9mico.\nO Ilustre Colexio Provincial de Avogados da Coru\u00f1a impulsou de forma decisiva a creaci\u00f3n da Academia e o seu posterior funcionamento, tanto cando as s\u00faas dependencias se encontraban no Palacio de Xustiza, en cuxos locais se desenvolveron desde o seu comezo os actos corporativos da Instituci\u00f3n, como despois, cando se trasladou \u00e1 sede actual na Casa do Consulado, na praza do Pintor Sotomayor, 1, da Coru\u00f1a.\nObxectivos.\nOs seus obxectivos, sinalados estatutariamente, est\u00e1n constitu\u00eddos pola actividade xur\u00eddica galega en xeral, cursos, conferencias, seminarios, coloquios, concursos, revistas e publicaci\u00f3ns, biblioteca, informes, ditames e consultas, propostas de reformas xur\u00eddicas, celebraci\u00f3n de congresos, relaci\u00f3ns externas coa Real Academia de Jurisprudencia y Legislaci\u00f3n, do Instituto de Espa\u00f1a, instituci\u00f3ns af\u00edns, universidades e colexios profesionais; en suma, o amplo ciclo da actividade xur\u00eddica e xurisprudencial.\nO tratamento dos asuntos cient\u00edficos foi encadrado en cinco secci\u00f3ns: \nO traxe acad\u00e9mico consiste en toga forense con vuelillos brancos nos pu\u00f1os sobre fondo vermello, barrete negro con pomp\u00f3n vermello e luvas brancas. Baixo a toga os acad\u00e9micos levar\u00e1n pantal\u00f3n negro e gravata de lazo tam\u00e9n negra, con pescozo alto.\nO 27 de marzo de 1967, en acto celebrado no Ilustre Colexio Oficial de Avogados da Coru\u00f1a, constitu\u00eduse, integrou e puxo en funcionamento a Academia, sendo nomeado Presidente fundador Manuel Iglesias Corral.\nAcad\u00e9micos.\nA Academia comp\u00f3\u00f1ena corenta acad\u00e9micos de n\u00famero, acad\u00e9micos de honra e membros correspondentes.\nPrimeiras actividades.\nNo acto de constituci\u00f3n deuse lectura aos Estatutos da Academia, que foran aprobados pola Orde Ministerial do 23 de xullo de 1966, e design\u00e1ronse os membros da Xunta de Goberno, que quedo constitu\u00edda do seguinte modo:\nO Regulamento da Academia foi aprobado en sesi\u00f3n plenaria celebrada o 23 de xullo de 1967, onde acordouse celebrar a Sesi\u00f3n Solemne de apertura, na que pronunciar\u00eda o seu discurso de ingreso o Presidente da mesma, que tivo lugar o 10 de agosto de 1967 no Sal\u00f3n capitular do Concello da Coru\u00f1a. Neste acto foi lido o primeiro discurso de ingreso, que versou sobre \"Os Grandes Xurisconsultos Galegos, Bernardo o Compostel\u00e1n o Mozo\". Foi contestado polo Subsecretario do Ministerio de Educaci\u00f3n e Presidente de Honra da Academia Luis Legaz Lacambra, que fora, durante moitos anos, reitor da Universidade de Santiago de Compostela.\nEn 1989 faleceu o primeiro Presidente e fundador da Academia, Manuel Iglesias Corral. Suced\u00e9rono Jos\u00e9 Antonio Garc\u00eda Caridad, Santiago Nogueira Romero e Domingo Bello Janeiro, Presidente desde 2020.\nAlg\u00fans feitos posteriores destacados.\nA Academia e a Xunta de Galicia.\nA Xunta de Galicia concedeu \u00e1 Academia Galega de Xurisprudencia e Lexislaci\u00f3n, en atenci\u00f3n aos m\u00e9ritos que nela concorren a \"Medalla Castelao\", por Decreto n\u00ba 130/1991 do 25 de abril de 1991.\nO 1 de xullo de 2010 quedou integrada como academia asociada ao Instituto de Espa\u00f1a.\nO 7 de xullo de 2011 recibiuse a Credencial n\u00ba 229/2011 do Xefe da Casa de S. M. O Rei, comunicando que S. M. o Rei, accedendo \u00e1 petici\u00f3n que lle fora formulada, tivo a ben conceder o t\u00edtulo de Real \u00e1 Academia Galega de Xurisprudencia e Lexislaci\u00f3n.\nEn aplicaci\u00f3n do disposto no artigo 27.19 do Estatuto de autonom\u00eda de Galicia e do artigo 3 da Lei org\u00e1nica n\u00ba 16/1995, do 27 de decembro, de transferencias de competencias \u00e1 Comunidade Aut\u00f3noma de Galicia, a Academia Galega de Xurisprudencia e Lexislaci\u00f3n foi adscrita \u00e1 Conseller\u00eda de Xustiza e Interior segundo o Decreto n\u00ba 373/2003, do 16 de outubro, sobre asunci\u00f3n por parte da Comunidade Aut\u00f3noma de Galicia das funci\u00f3ns en materia de Academias e a s\u00faa asignaci\u00f3n a diversos departamentos da Xunta de Galicia.\nPrimeira muller acad\u00e9mica.\nA Real Academia Galega de Xurisprudencia e Lexislaci\u00f3n acolleu, o 13 de xullo de 2012, nunha sesi\u00f3n p\u00fablica na que, por primeira vez na s\u00faa historia, tomou posesi\u00f3n da s\u00faa praza como acad\u00e9mica de n\u00famero unha muller, a catedr\u00e1tica de Filosof\u00eda do dereito da Universidade de Santiago de Compostela Milagros Mar\u00eda Otero Parga. A nova acad\u00e9mica, a quen acompa\u00f1ar\u00e1n como padri\u00f1os o avogado e coronel auditor do Corpo Xur\u00eddico Militar Padilla Carballada e o catedr\u00e1tico Domingo Bello Janeiro, disertou sobre \"Os valores no Dereito\". O acto, dirixido polo presidente da Real Academia, o maxistrado Jos\u00e9 Antonio Garc\u00eda Caridad, comezou coa lectura do acordo de nomeamento da nova acad\u00e9mica de n\u00famero. En nome da Real Academia, a s\u00faa intervenci\u00f3n foi contestada polo tam\u00e9n catedr\u00e1tico da USC e acad\u00e9mico numerario Francisco Puy Mu\u00f1oz.\nReivindicaci\u00f3n do dereito foral galego.\nO presidente da Real Academia Galega de Xurisprudencia e Lexislaci\u00f3n, Jos\u00e9 Antonio Garc\u00eda Caridad, sost\u00e9n que o dereito consuetudinario contin\u00faa funcionando en `Galicia e seguir\u00e1 fac\u00e9ndoo no futuro, e por iso considera que o Parlamento de Galicia \u00abter\u00e1 que ter sensibilidade para reco\u00f1ecelo\".\nIngreso do presidente do Consello de Estado.\nA Academia acolleu o 27 de marzo de 2015 a sesi\u00f3n solemne na que leu o seu discurso de ingreso o presidente do Consello de Estado de Espa\u00f1a, Xos\u00e9 Manuel Romay Beccar\u00eda, que ocupou o posto vacante deixado polo expresidente galego Manuel Fraga.\nFalecemento de Jos\u00e9 Antonio Garc\u00eda Caridad.\nO maxistrado Jos\u00e9 Antonio Garc\u00eda Caridad, nado na Coru\u00f1a en 1926, finou, aos 94 anos de idade, na mesma cidade o 7 de novembro de 2020. Garc\u00eda Caridad foi o segundo presidente da Academia Galega de Xurisprudencia e Lexislaci\u00f3n, cago que ocupou desde 1996 e 2008, e que foi ademais o primeiro presidente do Consello Consultivo de Galicia entre os anos 1996 e 2008 e vogal do Consejo General del Poder Judicial at\u00e9 a s\u00faa xubilaci\u00f3n. Entrara en 1977 na RAGXL, cando foi elixido polo pleno de numerarios como acad\u00e9mico de n\u00famero electo. O seu discurso de ingreso leuno o 17 de outubro de 1980, ostentando desde ese momento a medalla corporativa n\u00ba 33. Jos\u00e9 Antonio Garc\u00eda Caridad converteuse en presidente da Academia Galega de Xurisprudencia o 6 de febreiro de 1990, cargo que ocupou at\u00e9 o seu falecemento. Nun comunicado, os membros da Academia expresaron a s\u00faa dor pola perda do seu presidente, ao que se referiron como \u00abun ilustre xurista e prezado compa\u00f1eiro, que honrou \u00e1 instituci\u00f3n coa s\u00faa pertenza a ela\u00bb.\nApertura do curso acad\u00e9mico 2020-2021.\nA Real Academia Galega de Xurisprudencia e Lexislaci\u00f3n abriu o curso acad\u00e9mico 2020-2021, cun discurso inaugural a cargo do catedr\u00e1tico de Filosof\u00eda do dereito da USC Francisco Puy Mu\u00f1oz. Nunha apertura virtual do novo curso, o profesor Puy chamou a recuperar o respecto polo Dereito. \u00abOs xuristas non nos podemos desentender porque quizais sexa este o momento de reflexionar, sen rendernos, sobre o tipo de sociedade que queremos...sobre aquilo ao que podemos renunciar, porque \u00e9 secundario, e sobre aquilo outro que, pola contra, debemos manter porque \u00e9 imprescindible\u00bb. Respecto diso, aludiu, como dato, a que \u00abde seis mill\u00f3ns de sentenzas declarativas pronunciadas s\u00f3 se executan, xudicialmente, ao redor de mil\u00bb, afirmou, ao aludir a que a actual organizaci\u00f3n xudicial dificulta a administraci\u00f3n de xustiza."}
{"id": "521250", "revid": "25871", "url": "https://gl.wikipedia.org/wiki?curid=521250", "title": "Manuel Cajaraville Pensado", "text": "Manuel Cajaraville Pensado, nado en Negreira o 23 de xaneiro de 1926, e finado na Coru\u00f1a o 26 de setembro de 1999, foi un core\u00f3grafo, folclorista e mestre de baile tradicional galego.\nTraxectoria.\nIniciouse no baile tradicional desde moi novo nas romar\u00edas e foliadas da s\u00faa Negreira natal. Despois da guerra civil emigrou \u00e1 Coru\u00f1a onde, ap\u00f3s ga\u00f1ar o primeiro concurso de baile da Romar\u00eda de Santa Margarida, ingresou como bailador no coro Cantigas da Terra. \nDesde a d\u00e9cada de setenta percorreu Galiza facendo recolleitas de m\u00fasica e baile por vilas e aldeas. Froito destes traballos recuperou na vila de Muros un baile case esquecido, o fandango e co\u00f1eceu, no concello de Malpica, \u00e1s pandeireteiras da vila de Mens. Cativado pola m\u00fasica, incorporounas ao espect\u00e1culo da agrupaci\u00f3n folcl\u00f3rica Aturuxo, da que era por aquel ent\u00f3n director art\u00edstico. O \u00e9xito das pandeireteiras de Mens fixo que axi\u00f1a xurdisen outros grupos de pandeireteiras dentro e f\u00f3ra das agrupaci\u00f3ns folcl\u00f3ricas. \nFoi condecorado coa medalla \"Marcial del Adalid\" da Real Academia de Belas Artes. Finou na Coru\u00f1a no 1999."}
{"id": "521251", "revid": "19415", "url": "https://gl.wikipedia.org/wiki?curid=521251", "title": "Pyynikintori", "text": "Pyynikintori (en galego Praza de Pyynikki), chamada familiarmente \"Plassi\", co\u00f1ecida entre 1897 e 1927 Aleksanterintori en honor ao emperador ruso Alexandre II, e antes de 1897 Pyynikentori, \u00e9 unha antiga praza de mercado situada no barrio de Pyynikinrinne, na cidade de Tampere (Finlandia). Pyynikintori limita ao norte con Pirkankatu, ao sur coa r\u00faa F. E. Sillanp\u00e4\u00e4, e ao leste e oeste cunha r\u00faa do mesmo nome que a praza. Na actualidade a praza funciona como estaci\u00f3n de autobuses e aparcadoiro de coches. Rodeando Pyynikintori enc\u00f3ntranse o Tampereen lyseon lukio, o Tampereen konservatorio e o campo deportivo de Pyynikki. Pyynikintori est\u00e1 ao car\u00f3n doutra praza m\u00e1is pequena chamada Hein\u00e4tori.\nNa esquina de Pyynikintori con Pirkankatu encontr\u00e1base entre 1929 e 1938 a estaci\u00f3n de autobuses de longa distancia occidental de Tampere, obra do arqiutecto Bertel Str\u00f6mmer. A estaci\u00f3n era o final das li\u00f1as que se dirix\u00edan a Tampere dende o oeste, Turku, Pori e Vaasa. En 1938 as li\u00f1as que operaban na estaci\u00f3n foron transferidas a unha nova estaci\u00f3n constru\u00edda en Ratina e que entrou en funcionamento ese mesmo ano, mais posteriormente algunhas das li\u00f1as, principalmente locais, volveron a Pyynikintori. Existiu tam\u00e9n unha gasoli\u00f1eira na praza que estivo en funcionamento ata a d\u00e9cada de 1990. O edificio, que mudou a s\u00faa aparencia en numerosas ocasi\u00f3ns, foi finalmente demolido a finais do ano 2000."}
{"id": "521252", "revid": "89787", "url": "https://gl.wikipedia.org/wiki?curid=521252", "title": "Anton Shkaplerov", "text": "Anton Nikolaevich Shkaplerov, nado en Sebastopol o 20 de febreiro de 1972, \u00e9 un cosmonauta ruso que formou parte das misi\u00f3ns Soiuz TMA-22, Soiuz TMA-15M, Soiuz MS-07 e Soiuz MS-19 e foi membro das expedici\u00f3ns 29, 30, 42, 43, 54, 55 e 65 \u00e1 Estaci\u00f3n Espacial Internacional.\nTraxectoria.\nShkaplerov graduouse como piloto e enxe\u00f1eiro pola Escola Kachinsk de Pilotos da Forza A\u00e9rea en 1994 e na Escola Zukovskiy de Enxe\u00f1ar\u00eda da Forza A\u00e9rea en 1997. Foi seleccionado como cosmonauta en maio de 2003, adestr\u00e1ndose entre xu\u00f1o dese ano e xu\u00f1o de 2005. Partipou nas misi\u00f3ns Soiuz TMA-22, Soiuz TMA-15M, Soiuz MS-07 e Soiuz MS-19 e sendo membro das expedici\u00f3ns 29, 30, 42, 43, 54, 55 e 65 \u00e1 Estaci\u00f3n Espacial Internacional. Pasou un total de 533,23 d\u00edas no espazo."}
{"id": "521253", "revid": "839", "url": "https://gl.wikipedia.org/wiki?curid=521253", "title": "Georgi Shonin", "text": "Georgi Stepanovich Shonin, nado en Rovenki, Lugansk, o 3 de agosto de 1935 e finado o 7 de abril de 1997, foi un cosmonauta sovi\u00e9tico que formou parte da misi\u00f3n Soiuz 6.\nTraxectoria.\nShonin graduouse como piloto e enxe\u00f1eiro pola Academia Zhukovsky de Enxe\u00f1ar\u00eda Militar en Monino en 1968. Adestrouse como cosmonauta entre marzo de 1960 e abril de 1961. Partipou na misi\u00f3n Soiuz 6, pasando un total de 4,95 d\u00edas no espazo e deixando o corpo de cosmonautas por raz\u00f3ns m\u00e9dicas. Posteriormente foi director do departamento NII-30 do Instituto Central de Investigaci\u00f3n do Ministerio de Defensa. Faleceu o 7 de abril de 1997."}
{"id": "521254", "revid": "89787", "url": "https://gl.wikipedia.org/wiki?curid=521254", "title": "Loren Shriver", "text": "Loren James Shriver, nado en Jefferson, Iowa, o 23 de setembro de 1944, \u00e9 un astronauta estadounidense que formou parte das misi\u00f3ns STS-51-C, STS-31 e STS-46.\nTraxectoria.\nShriver graduouse en enxe\u00f1ar\u00eda aeron\u00e1utica pola Academia da Forza A\u00e9rea dos Estados Unidos en 1967 e \u00e9 m\u00e1ster en enxe\u00f1er\u00eda astron\u00e1utica pola Universidade Purdue en 1968.\nFoi seleccionado como astronauta pola NASA en xaneiro de 1978, participando nas misi\u00f3ns STS-51-C, STS-31 e STS-46, pasando un total de 16,09 d\u00edas no espazo."}
{"id": "521255", "revid": "5863", "url": "https://gl.wikipedia.org/wiki?curid=521255", "title": "Asasinato de Asunta Basterra", "text": ""}
{"id": "521257", "revid": "72012", "url": "https://gl.wikipedia.org/wiki?curid=521257", "title": "RAGXL", "text": ""}
{"id": "521259", "revid": "25871", "url": "https://gl.wikipedia.org/wiki?curid=521259", "title": "Ameerah Haq", "text": "Ameerah Haq \u00e9 unha tecn\u00f3crata de Bangladesh que traballou como Secretaria Xeral Adxunta das Naci\u00f3ns Unidas para o Departamento de Apoio \u00e1s Actividades sobre o Terreo, o funcionario de m\u00e1is alto rango de Banglad\u00e9sh nas Naci\u00f3ns Unidas, desde abril de 2012 at\u00e9 a s\u00faa renuncia en xullo de 2014. Posteriormente, o Secretario Xeral da ONU Ban Ki-moon nomeouna copresidenta do Panel Independente de Alto Nivel sobre Operaci\u00f3ns de Paz. Haq tam\u00e9n traballou como Representante Especial do Secretario Xeral para Timor-Leste e como Xefa da Misi\u00f3n Integrada das Naci\u00f3ns Unidas en Timor Oriental (UNMIT). Haq uniuse \u00e1 ONU en 1976.\nEn 2015, Haq foi nomeada membro da xunta directiva do Center for Humanitarian Dialogue (HD), unha organizaci\u00f3n de diplomacia privada cuxa misi\u00f3n \u00e9 axudar a mitigar a violencia armada a trav\u00e9s do di\u00e1logo e a mediaci\u00f3n.\nCargos ocupados anteriormente na ONU.\nHaq ten 37 anos de servizo de carreira nas Naci\u00f3ns Unidas (19 sobre o terreo e 18 na sede) e os Estados Unidos consid\u00e9raa unha negociadora experimentada e h\u00e1bil, as\u00ed como unha construtora de consenso.\nEducaci\u00f3n.\nHaq completou a licenciatura en Artes de Western College en Oxford, Ohio e logo formouse en organizaci\u00f3n e planificaci\u00f3n comunitaria e en administraci\u00f3n de empresas no Western College for Women, Universidade de Columbia e Universidade de Nova York."}
{"id": "521262", "revid": "98629", "url": "https://gl.wikipedia.org/wiki?curid=521262", "title": "Tahira Tahirova", "text": "Tahira Akbar qizi Tahirova (en , en ), nada o 7 de novembro de 1913 e finada o 26 de outubro de 1991, foi unha pol\u00edtica e diplom\u00e1tica sovi\u00e9tica. Traballou como Ministra de Asuntos Exteriores da Rep\u00fablica Socialista Sovi\u00e9tica de Acerbaix\u00e1n de 1959 a 1983.\nTraxectoria.\nTahirova naceu o 7 de novembro de 1913 en Bayram-Ali (actualmente en Turkmenist\u00e1n). Despois de graduarse na Universidade Estatal do Petr\u00f3leo e Industria de Acerbaix\u00e1n (ent\u00f3n Instituto de Industria de Acerbaix\u00e1n) en 1935, converteuse na primeira muller profesional acerbaixana en obter un t\u00edtulo de educaci\u00f3n superior relacionado coa industria petroleira. En 1940, foi nomeada directora do Instituto de Investigaci\u00f3ns Cient\u00edficas de Acerbaix\u00e1n. A partir de 1942, traballou no Comit\u00e9 Central do Partido Comunista de Acerbaix\u00e1n e estivo a cargo de entregar as subministraci\u00f3ns de petr\u00f3leo necesarias para o Ex\u00e9rcito Sovi\u00e9tico que loitaba contra o inimigo na fronte durante a segunda guerra mundial. En 1949, comezou a impartir cursos sobre exploraci\u00f3n e desenvolvemento de pozos de petr\u00f3leo na Academia de Petr\u00f3leo de Acerbaix\u00e1n e en 1953 obtivo o seu doutoramento.\nA partir de 1954, Tahirova ocupou varios postos de alto rango no Consello da Uni\u00f3n de Traballadores de Acerbaix\u00e1n, Consello de Ministros da Rep\u00fablica Socialista Sovi\u00e9tica de Acerbaix\u00e1n. En 1957, foi nomeada Ministra de Asuntos Exteriores da Rep\u00fablica Socialista Sovi\u00e9tica de Acerbaix\u00e1n. Con todo, o seu traballo non comezou at\u00e9 1959 cando se graduou da Academia Diplom\u00e1tica do Ministerio de Asuntos Exteriores da URSS. De acordo coas leis sovi\u00e9ticas da \u00e9poca, o Ministro de Asuntos Exteriores dunha rep\u00fablica unida tam\u00e9n estaba a cargo doutras funci\u00f3ns gobernamentais. Durante o seu mandato, logrou a separaci\u00f3n de funci\u00f3ns e, a petici\u00f3n s\u00faa, foi relevada dos seus cargos adicionais dentro do goberno en 1968 e comprometeuse completamente co servizo diplom\u00e1tico. Tahirova \u00e9 co\u00f1ecida por levar m\u00e1is diplom\u00e1ticos acerbaixanos ao servizo exterior da Uni\u00f3n Sovi\u00e9tica e a academia diplom\u00e1tica do Ministerio de Asuntos Exteriores. Con frecuencia foi membro de equipos diplom\u00e1ticos sovi\u00e9ticos nas sesi\u00f3ns da Asemblea Xeral da ONU. Ademais diso, como mediadora, Tahirova dirixiu o equipo de pacificaci\u00f3n sovi\u00e9tico durante a guerra Ir\u00e1n-Iraq de 1980-1988.\nTahirova faleceu o 26 de outubro de 1991. Foi sepultada na Avenida do Cemiterio dos Honrados.\nPremios.\nEn 1976, Tahirova foi galardoada coa Orde da Amizade dos Pobos pola s\u00faa contribuci\u00f3n especial ao Ministerio de Asuntos Exteriores da URSS, as\u00ed como coa Orde da Bandeira Vermella do Traballo, a Orde de Lenin e a Orde da Insignia de Honra.\nFalaba turco, ingl\u00e9s e ruso con fluidez."}
{"id": "521264", "revid": "54334", "url": "https://gl.wikipedia.org/wiki?curid=521264", "title": "Elena Holmberg", "text": "Elena Ang\u00e9lica Dores Holmberg Lanusse, co\u00f1ecida como Elena Holmberg, nada en Bos Aires o 24 de maio de 1931 e desaparecida en Bos Aires o 20 de decembro de 1978, foi unha diplom\u00e1tica arxentina secuestrada e asasinada en 1978. Destacada por ser a primeira muller no Instituto do Servizo Exterior da Naci\u00f3n, Holmberg foi unha funcionaria importante da ditadura militar que tomou o poder na Arxentina en 1976 e \u00e9 de convencemento xeral que foi detida-desaparecida e logo asasinada polo propio r\u00e9xime ao que pertenc\u00eda.\nTraxectoria.\nProcedente dunha familia tradicional (irm\u00e1 do coronel retirado Enrique Holmberg e prima irm\u00e1 do xeneral Alejandro Lanusse, expresidente de facto da Rep\u00fablica Arxentina) traballaba como funcionaria de carreira na Embaixada Arxentina en Francia.\nPor diferenzas de criterios entre o persoal do \u00abCentro Piloto de Informaci\u00f3n\u00bb, instalado en Par\u00eds e a cargo de oficiais de intelixencia da Armada Arxentina (onde tam\u00e9n estiveron destinados Puma Perr\u00e9n, Alfredo Astiz e Adolfo Donda), a diplom\u00e1tica foi convocada a Bos Aires para informar aos seus superiores, resultando secuestrada polo Grupo de tarefas 3.3.2 nesta cidade o 20 de decembro de 1978 ao sa\u00edr do Ministerio de Relaci\u00f3ns Exteriores e cando se dirix\u00eda a atoparse cun grupo de xornalistas franceses.\nPersoas liberadas da Escuela Superior de Mec\u00e1nica de la Armada (ESMA) declararon que nesa \u00e9poca certos oficiais da mesma aludiron \u00e1 s\u00faa participaci\u00f3n na desaparici\u00f3n de Elena Holmberg.\nO 11 de xaneiro de 1979, o seu cad\u00e1ver descomposto foi atopado no r\u00edo Luj\u00e1n, localidade de Tigre, provincia de Bos Aires sendo reco\u00f1ecida posteriormente polo seu primo Lanusse.\nPres\u00famese que Emilio Massera foi quen ordenou directamente a s\u00faa morte."}
{"id": "521267", "revid": "5780695", "url": "https://gl.wikipedia.org/wiki?curid=521267", "title": "Hervantaj\u00e4rvi", "text": "O Hervantaj\u00e4rvi \u00e9 un lago situado na cidade de Tampere, Finlandia. Enc\u00f3ntrase nos barrios de Hervantaj\u00e4rvi en Tampere, e S\u00e4\u00e4ksj\u00e4rvi en Lemp\u00e4\u00e4l\u00e4.\nCon 83 hect\u00e1reas \u00e9 o 10\u00ba lago m\u00e1is grande da cidade. Est\u00e1 situado a 114,9 msnm e ten unha profundidad m\u00e1xima de 18 metros."}
{"id": "521268", "revid": "89787", "url": "https://gl.wikipedia.org/wiki?curid=521268", "title": "Leyla Abdullayeva", "text": "Leyla Yashar gizi Abdullayeva (), nada en Bak\u00fa en 1981, \u00e9 unha diplom\u00e1tica acerbaixana, Xefa do Servizo de Prensa do Ministerio de Asuntos Exteriores da Rep\u00fablica de Acerbaix\u00e1n.\nTraxectoria.\nLeyla Abdullayeva naceu en 1981 en Bak\u00fa. Estudou na Universidade Estatal de Bak\u00fa, Facultade de Dereito Internacional e Relaci\u00f3ns Internacionais, licenciaturas e mestr\u00edas en relaci\u00f3ns internacionais.\nDesde 2002, Abdullayeva ocupou cargos diplom\u00e1ticos en varios departamentos do Ministerio de Relaci\u00f3ns Exteriores, nas Representaci\u00f3ns da Rep\u00fablica de Acerbaix\u00e1n ante a OTAN, a Embaixada de Acerbaix\u00e1n no Reino de B\u00e9lxica e a Uni\u00f3n Europea. Anteriormente traballou no Ministerio de Relaci\u00f3ns Exteriores como Directora Adxunta da Axencia de Desenvolvemento Internacional de Acerbaix\u00e1n (AIDA).\nO 4 de outubro de 2018, Leyla Abdullayeva foi nomeada Xefa do Servizo de Prensa do Ministerio de Asuntos Exteriores de Acerbaix\u00e1n e actualmente ocupa este cargo."}
{"id": "521270", "revid": "98629", "url": "https://gl.wikipedia.org/wiki?curid=521270", "title": "Elisabeth Tichy-Fisslberger", "text": "Elisabeth Tichy-Fisslberger, ou Elisabeth Fisslberger, nada en Viena en 1957, \u00e9 unha avogada, tradutora e diplom\u00e1tica austr\u00edaca que foi presidenta (o primeiro austr\u00edaco) do Consello de Dereitos Humanos das Naci\u00f3ns Unidas de 2019 a 2020.\nTraxectoria.\nTichy-Fisslberger naceu en Viena en 1957. Estudou dereito na Universidade de Viena mentres tam\u00e9n estudaba traduci\u00f3n ao franc\u00e9s e ao espa\u00f1ol. Obtivo unha bolsa para estudar en B\u00e9lxica na Universidade Cat\u00f3lica de Lovaina.\nTichy-Fisslberger foi elixida presidenta do Consello de Dereitos Humanos das Naci\u00f3ns Unidas en decembro de 2019 para servir en 2020. O Ministro de Relaci\u00f3ns Exteriores de Austria, Alexander Schallenberg, sinalou que o seu nomeamento era un reco\u00f1ecemento aos esforzos polos dereitos humanos do seu pa\u00eds. Foi a primeira austr\u00edaca en ocupar este cargo nas Naci\u00f3ns Unidas. Asumiu o cargo de Coly Seck do Senegal, quen ocupou o cargo en 2019. Os seus vicepresidentes son os embaixadores Nasir Ahmad Andisha de Afganist\u00e1n, Yackoley Kokou Johnson de Togo, Socorro Flores Liera de M\u00e9xico e Juraj Podhorsky de Eslovaquia."}
{"id": "521272", "revid": "89787", "url": "https://gl.wikipedia.org/wiki?curid=521272", "title": "Elsa Kelly", "text": "Elsa Rosa Diana Kelly, nada en Buenos Aires o 28 de febreiro de 1939, \u00e9 unha avogada e diplom\u00e1tica arxentina. Entre 2011 e 2020 foi xu\u00edza no Tribunal Internacional do Dereito do Mar, en calidade de experta.\nOcupou diversos cargos dentro da diplomacia arxentina. Foi embaixadora ante Italia, Austria e a UNESCO. Ademais, foi representante permanente ante organizaci\u00f3ns internacionais en Viena e gobernadora na Xunta de Gobernadores da OIEA.\nTraxectoria.\nElsa Kelly naceu na cidade de Buenos Aires o d\u00eda 28 de febreiro de 1939. \nEn 1960, tit\u00falase como avogada da Universidade de Buenos Aires e \u00e9 bolseira polo programa do Centro de Asuntos Internacionais da Universidade Harvard. Traballou como profesora titular de Dereito Internacional P\u00fablico.\nEntre 1991 e 1995, durante o goberno de Carlos Menem, foi deputada nacional por parte da Uni\u00f3n C\u00edvica Radical. En 1996, foi nomeada constitu\u00ednte da Cidade de Buenos Aires, novamente representando ao radicalismo.\nActualmente \u00e9 membro do Consello Arxentino para as Relaci\u00f3ns Internacionais (CARI) e da ONG Fundaci\u00f3n Nuevos Derechos del Hombre.\nCarreira diplom\u00e1tica.\nEn 1962 comezou a s\u00faa carreira diplom\u00e1tica ao ingresar no Servizo Exterior da Naci\u00f3n. Foi promovida sucesivamente at\u00e9 alcanzar a xerarqu\u00eda de embaixadora en 1984.\nNa Chanceler\u00eda Arxentina ocupou varios cargos, entre eles: Membro do Consello Superior de Embaixadores, Directora de Relaci\u00f3ns Culturais e Directora Xeral de Asuntos Ambientais. Durante o goberno de Ra\u00fal Alfons\u00edn, foi nomeada viceministra de Relaci\u00f3ns Exteriores.\nEntre 1985 e 1989 representou \u00e1 Arxentina ante a Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura, en Par\u00eds. No ano 2000, foi nomeada embaixadora ante a Rep\u00fablica de Italia, cargo no que permaneceu at\u00e9 o 2003.\nEntre 2003 e 2006 foi embaixadora ante Austria. Ademais, nese per\u00edodo, foi representante permanente ante organizaci\u00f3ns internacionais en Viena e gobernadora na Xunta de Gobernadores do Organismo Internacional de Enerx\u00eda At\u00f3mica. Presentou as s\u00faas cartas credenciais na Oficina das Naci\u00f3ns Unidas en Viena en maio de 2003. En 2006, o chanceler Jorge Taiana, nomeouna directora de Seguridade Internacional, Asuntos Nucleares e Espaciais da Chanceler\u00eda arxentina.\nEn 2010 foi designada pola presidenta Cristina Fern\u00e1ndez de Kirchner como coordinadora nacional para o Cume Nuclear Global de Washington. Durante ese ano, o seu nome estivo entre os posibles sucesores de H\u00e9ctor Timerman \u00e1 fronte da Embaixada Arxentina nos Estados Unidos, cargo que con todo quedou en mans de Alfredo Chiarad\u00eda.\nO 1 de outubro de 2011 foi nomeada xu\u00edza do Tribunal Internacional do Dereito do Mar, convert\u00e9ndose na primeira muller entre os vinte e un membros que integran o organismo. Kelly permaneceu no cargo durante un per\u00edodo de nove anos.\nReco\u00f1ecementos.\nElsa Kelly foi condecorada polos gobernos de M\u00e9xico, Ecuador e Francia (Palmas Acad\u00e9micas). En 2008, polos seus m\u00e9ritos recibe o Premio Konex na categor\u00eda Diplom\u00e1ticos, entregado pola Fundaci\u00f3n Konex."}
{"id": "521274", "revid": "54334", "url": "https://gl.wikipedia.org/wiki?curid=521274", "title": "Asma Mohamed Abdall\u00e1", "text": "Asma Abdall\u00e1 ou Asma Mohamed Abdall\u00e1 (tam\u00e9n co\u00f1ecida como: \"Asmaa\", \"Abdallah\", \"Abdullah\"; en ), nada en Khart\u00fan en 1946, \u00e9 unha diplom\u00e1tica sudanesa. Desde o 8 de setembro de 2019 \u00e9 a ministra de Asuntos Exteriores do Sud\u00e1n no gabinete do primeiro ministro Abdalla Hamdok, durante a transici\u00f3n sudanesa de 2019 \u00e1 democracia. \u00c9 a primeira muller en asumir o posto de Ministra de Exteriores na historia do Sud\u00e1n. \nTraxectoria.\nAbdalla naceu en Khart\u00fan en 1946. Estudou Econom\u00eda e Ciencias Pol\u00edticas na Universidade de Khart\u00fan e tras graduarse en 1971 foi unha das tres mulleres pioneiras en incorporarse como embaixadoras no Ministerio de Asuntos Exteriores xunto a Fatima Albeeli e Zainab Abdlkareem. Ten tam\u00e9n unha mestr\u00eda en relaci\u00f3ns internacionais pola Universidade de Siracusa.\nRepresentou ao seu pa\u00eds en diversos foros africanos e europeos inclu\u00eddas as misi\u00f3ns diplom\u00e1ticas sudanesas en Estocolmo, Oslo e Rabat. En 1990 tralo golpe de estado sudan\u00e9s de 1989 que levou a Omar al-Bashir ao poder, foi despedida do seu cargo como Ministra Plenipotenciaria e Subdirectora do departamento das Am\u00e9ricas do Ministerio de Asuntos Exteriores.\nFoi perseguida e hostigada polo r\u00e9xime de Bashir e exiliouse a Marrocos onde traballou na secretar\u00eda da organizaci\u00f3n \u00c1rabe para a defensa contra o crime en Rabat, despois na secretar\u00eda xeral dos ministros de traballo \u00e1rabes en Rabat e na Organizaci\u00f3n Isl\u00e1mica para a Educaci\u00f3n, a Ciencia e a Cultura (ISESCO). Nos \u00faltimos anos do goberno da al-Bashir regresou a Sud\u00e1n e creou unha oficina de traduci\u00f3n con varios diplom\u00e1ticos que foran tam\u00e9n despedidos.\n2018-19 protestas sudanesas.\nDurante as protestas no Sud\u00e1n de 2018-19, Abdall\u00e1 uniuse \u00e1s Forzas da Liberdade e o Cambio (FFC) aproveitando a s\u00faa experiencia no traballo diplom\u00e1tico para o movemento revolucionario do pa\u00eds participando no Grupo de Traballo de Pol\u00edtica Exterior. Promoveu as demandas do movemento popular en diversos foros internacionais.\nMinistra de Asuntos Exteriores.\nAbdall\u00e1 non estaba na lista inicial de candidatos a carteiras ministeriais, con todo o primeiro ministro Abdalla Hamdok preferiuna a outros candidatos polo seu papel na oposici\u00f3n ao goberno de al-Bashir, o seu apoio \u00e1s protestas reclamando un cambio pol\u00edtico e a s\u00faa experiencia diplom\u00e1tica. Abdall\u00e1 converteuse as\u00ed na primeira muller ministra de Asuntos Exteriores do Sud\u00e1n o 8 de setembro de 2019 no Gabinete de Transici\u00f3n da transici\u00f3n sudanesa de 2019 \u00e1 democracia. No mundo \u00e1rabe \u00e9 a terceira ministra de Asuntos Exteriores, precedida por d\u00faas ministras de Mauritania. \nEntre os seus obxectivos prioritarios de traballo como ministra ten o reto de levantar as sanci\u00f3ns dos Estados Unidos sobre Sud\u00e1n pola crise de Darfur e por acoller durante un tempo ao l\u00edder de Al Qaeda Osama Bin Laden.\nOutras tres mulleres forman parte do primeiro gabinete de transici\u00f3n: a activista Wala'a Essam al-Boushi, Ministra de Mocidade e Deportes, Lena el-Sheikh Ministra de Traballo e Desenvolvemento Social e a profesora de arqueolox\u00eda Intisar el-Zein, Ministra de Educaci\u00f3n Superior."}
{"id": "521276", "revid": "54334", "url": "https://gl.wikipedia.org/wiki?curid=521276", "title": "Mar\u00eda Dolores Ag\u00fcero", "text": "Mar\u00eda Dores Ag\u00fcero Lara, nada en 1982, \u00e9 unha pol\u00edtica e diplom\u00e1tica hondure\u00f1a. Foi secretaria de Estado de Relaci\u00f3ns Exteriores e Cooperaci\u00f3n Internacional do seu pa\u00eds desde o 27 de marzo de 2017 at\u00e9 o 23 de xullo de 2019.\nTraxectoria.\nFamilia e educaci\u00f3n.\nO seu pai foi vicepresidente do Banco Atl\u00e1ntida. Ten un irm\u00e1n e unha irm\u00e1. Estudou Ciencias Xur\u00eddicas con orientaci\u00f3n en Dereito Internacional na Universidade Nacional Aut\u00f3noma de Honduras e realizou unha mestr\u00eda en Dereito Internacional, Investimentos, Comercio e Arbitraxe da Universidade de Chile e a Universidade de Heidelberg co apoio do Instituto Max Planck de Dereito P\u00fablico Comparado e o Instituto de Estudos Internacionais da Universidade de Chile.\nCarreira.\nFoi asesora legal do Consello Hondure\u00f1o da Empresa Privada (COHEP) e asociada do bufete de avogados L\u00f3pez Rodezno. Comezou a traballar no Ministerio de Relaci\u00f3ns Exteriores e Cooperaci\u00f3n Internacional en 2010. Dentro desta secretar\u00eda traballou como Asesora Legal en materia de Promoci\u00f3n de Investimentos e Comercio, e foi membro do comit\u00e9 organizador do evento \"Honduras Is Open For Business\" en 2011, coordinadora da Presidencia pro-Tempore do Sistema da Integraci\u00f3n Centroamericana (SICA) e Directora de Integraci\u00f3n en 2012.\nEn 2013 uniuse ao Servizo Diplom\u00e1tico e Consular de Honduras. Foi comisionada presidencial da Integraci\u00f3n, representante por Honduras ante o Comit\u00e9 Executivo do SICA, e representante e voceira na Comisi\u00f3n de Seguridade de Centroam\u00e9rica. Representou a Honduras en diferentes foros internacionais das Naci\u00f3ns Unidas e participou nos Consellos de Ministros de Relaci\u00f3ns Exteriores do SICA, da Asociaci\u00f3n de Estados do Caribe (AEC), da Comunidade de Estados Latinoamericanos e Caribe\u00f1os (CELAC), da Organizaci\u00f3n de Estados Iberoamericanos (OIE) e da Organizaci\u00f3n dos Estados Americanos (OEA).\nFoi nomeada viceministra de Relaci\u00f3ns Exteriores en decembro de 2015 e ministra desta Secretar\u00eda o 27 de marzo de 2017 \u2014en substituci\u00f3n de Mar\u00eda Andrea Matamoros, quen se desempe\u00f1aba de maneira interina trala renuncia de Arturo Corrales. Foi substitu\u00edda nese cargo o 23 de xullo de 2019, e pasou a ser nomeada embaixadora de Honduras en Washington o 15 de agosto."}
{"id": "521278", "revid": "75439", "url": "https://gl.wikipedia.org/wiki?curid=521278", "title": "Mireya Ag\u00fcero", "text": "Mireya Ag\u00fcero de Corrales \u00e9 unha pol\u00edtica, avogada e diplom\u00e1tica hondure\u00f1a. Foi Ministra de Relaci\u00f3ns Exteriores do seu pa\u00eds no per\u00edodo de 2013 a 2014 baixo o mandato de dous Presidentes.\nTraxectoria.\nTen un t\u00edtulo en Dereito e unha especializaci\u00f3n en Relaci\u00f3ns Internacionais. Uniuse ao servizo consular en 1981 e ao servizo exterior en 1983.\nTivo diferentes cargos at\u00e9 ser nomeada Ministra de Relaci\u00f3ns Exteriores de Honduras en abril de 2013. Previamente fora nomeada polo Presidente Porfirio Lobo como subsecretaria de Estado en Pol\u00edtica Exterior (viceministra) durante un breve per\u00edodo, asumindo a titularidade do ministerio o 1 de maio dese ano en substituci\u00f3n de Arturo Corrales quen ser\u00eda situado como Ministro de Seguridade.\nAg\u00fcero continuou no cargo co novo Presidente Juan Orlando Hern\u00e1ndez durante o seguinte ano, renunciando o 6 de novembro de 2014 por motivos persoais, fac\u00e9ndose efectiva o 15 de novembro do mesmo ano.\nEn outubro do 2015 anunciouse que o Presidente Hern\u00e1ndez nomeou \u00e1 sobri\u00f1a de Ag\u00fcero, Mar\u00eda Dolores Ag\u00fcero, como viceministra de Relaci\u00f3ns Exteriores."}
{"id": "521279", "revid": "98629", "url": "https://gl.wikipedia.org/wiki?curid=521279", "title": "Natalia Aszkenazy", "text": "Natalia Aszkenazy, m\u00e1is tarde co\u00f1ecida como Natalia Drohojowska, nada en Moscova o 5 de xu\u00f1o de 1915 e finada en Nova York en 1988, foi unha diplom\u00e1tica e conferenciante polaca durante a segunda guerra mundial.\nTraxectoria.\nNatalia Aszkenazy naceu en Moscova, filla dun banqueiro baseado en Varsovia. Foi educada en Inglaterra, Francia, Italia e Su\u00edza, antes de asistir \u00e1 Universidade de Xenebra, onde estudou econom\u00eda e pol\u00edtica.\nTras un breve per\u00edodo na Cidade de Nova York traballando para a Cruz Vermella, Aszkenazy traballou en prensa e relaci\u00f3ns p\u00fablicas na embaixada polaca en Washington D. C. de 1939 a 1941. Foi agregada da embaixada polaca en Moscova de 1941 a 1943. Foi descrita en 1941 como \"a \u00fanica muller no corpo diplom\u00e1tico en Moscova\". Durante a segunda guerra mundial deu conferencias nos Estados Unidos sobre as s\u00faas experiencias como muller diplom\u00e1tica e sobre as esperanzas na posguerra do pobo polaco. A s\u00faa aprencia elegante coment\u00e1base tanto como o contido dos seus discursos. Tam\u00e9n deu unha conferencia nunha celebraci\u00f3n do aniversario da constituci\u00f3n polaca en 1944, en Os \u00c1nxeles.\nComo esposa dun diplom\u00e1tico, mantivo correspondencia coa poeta chilena Gabriela Mistral. Foi tam\u00e9n benefactora da pequena cidade de San Sebasti\u00e1n Chimalpa en M\u00e9xico, donando libros e un pozo en 1950.\nFamilia.\nNatalia Aszkenazy casou cun conde polaco, o tam\u00e9n diplom\u00e1tico Jan Drohojowski (1901\u20131979), en 1943. O seu marido traballaba para o goberno de Polonia no exilio en Londres; foi m\u00e1is tarde enviado a M\u00e9xico, Nicaragua e Exipto, antes de converterse nun escritor. O seu fillo Adam (Pancho) Drohojowski naceu en M\u00e9xico en 1947."}
{"id": "521280", "revid": "23204", "url": "https://gl.wikipedia.org/wiki?curid=521280", "title": "Kim Campbell", "text": "Avril Phaedra Douglas \"Kim\" Campbell, co\u00f1ecida como Kim Campbell, nada en Port Alberni, Columbia Brit\u00e1nica o 10 de marzo de 1947, \u00e9 unha avogada e pol\u00edtica canadense. Foi a primeira muller en acceder como primeira ministra do Canad\u00e1 do 25 de xu\u00f1o ao 3 de novembro de 1993.\nTraxectoria.\nCampbell naceu en Port Alberni, Columbia Brit\u00e1nica, como filla de Phyllis \"Lissa\" Margaret (de solteira Cook; 1923\u20132013) e de George Thomas Campbell (1920\u20132002), un avogado que prestou servizo nun rexemento de infantar\u00eda do ex\u00e9rcito canadense en Italia. O seu pai naceu en Montreal, fillo de pais escoceses, provenientes de Glasgow. A s\u00faa nai abandonou \u00e1 familia cando ela ti\u00f1a doce anos, deixando \u00e1 pequena Kim e a s\u00faa irm\u00e1 Alix ao coidado do seu pai. Sendo adolescente, Campbell comezou a utilizar permanentemente o alcume de Kim.\nNa s\u00faa preadolescencia, Campbell foi reporteira e condutora dun programa para nenos da CBC, chamado \"Junior Television Club\".\nCampbell e a s\u00faa familia mud\u00e1ronse a Vancuver, onde asistiu \u00e1 Prince of Wales Secondary School e foi unha estudante sobresaliente. Graduouse en 1964.\nCarreira pol\u00edtica.\nImpartiu ciencias pol\u00edticas na Universidade da Columbia Brit\u00e1nica e exerceu a carreira de dereito durante dous anos antes de dedicarse \u00e1 pol\u00edtica. En 1988 foi elixida para o parlamento federal. \nPrimeira Ministra do Canad\u00e1.\nBaixo o cargo do Primeiro Ministro Brian Mulroney, f\u00edxose Ministra de Asuntos Ind\u00edxenas (1989), Ministra de Xustiza e Fiscal Xeral (1990) e Ministra de Defensa (1993). Despois da xubilaci\u00f3n de Mulroney en xu\u00f1o de 1993, pasou a ser a primeira muller en ocupar o posto de Primeiro Ministro do Canad\u00e1.\nDerrota polos liberais.\nO seu mandato foi breve; o 3 de novembro de 1993 o seu partido sufriu a peor derrota da s\u00faa historia e ela renunciou."}
{"id": "521281", "revid": "72012", "url": "https://gl.wikipedia.org/wiki?curid=521281", "title": "Academia Galega de Xurisprudencia e Lexislaci\u00f3n", "text": ""}
{"id": "521287", "revid": "1505", "url": "https://gl.wikipedia.org/wiki?curid=521287", "title": "Asma Mohamed Abdalla", "text": ""}
{"id": "521289", "revid": "89787", "url": "https://gl.wikipedia.org/wiki?curid=521289", "title": "Paxari\u00f1os", "text": "Os paxari\u00f1os ou arreit\u00f3, Linaria triornithophora, \u00e9 unha planta herb\u00e1cea da familia das Plantaginaceae.\nOutros nomes com\u00fans en galego son: rout\u00f3, calzas de cuco, arroit\u00f3, arrout\u00f3, galos, herba caralleira, meleiras, pantaloes de cuco, pantalois de cuco, paxari\u00f1os azuis, reit\u00f3, esporas, gallos, linaria e li\u00f1aria.\nDescrici\u00f3n.\nEndemismo ib\u00e9rico facilmente diferenciable doutras linarias polas s\u00faas grandes flores (35-45 mm) violeta purp\u00fareas, con veas marcadas e padal amarelo, e polo seu longo espor\u00f3n, curvado e aguzado, m\u00e1is longo que o resto da corola. As flores disp\u00f3\u00f1ense en verticilos formando unha inflorescencia de at\u00e9 10 cm. Os ped\u00fanculos son m\u00e1is longos que as br\u00e1cteas; ten follas en verticilos de 3-4, aovadas ou aovado-lanceoladas, con 3 nervios, do mesmo xeito que o resto da planta, algo glaucas. As s\u00faas sementes son discoideas e aladas. Florece na primavera e ver\u00e1n.\nSinonimia.\nOs nomes a seguir consid\u00e9ranse sin\u00f3nimos de \"Linaria triornithophora\":\nH\u00e1bitat.\nBosques e matogueiras en taludes ou claros sobre substrato acedo, en zonas iluminadas sobre areniscas, cuarcitas ou lousas. Medra dende o nivel do mar ata os 1.500 metros.\nDistribuci\u00f3n.\nEndemismo da pen\u00ednsula ib\u00e9rica que pode atoparse en Galicia."}
{"id": "521290", "revid": "1505", "url": "https://gl.wikipedia.org/wiki?curid=521290", "title": "Linaria triornithophora", "text": ""}
{"id": "521291", "revid": "1505", "url": "https://gl.wikipedia.org/wiki?curid=521291", "title": "Arreit\u00f3", "text": ""}
{"id": "521294", "revid": "23204", "url": "https://gl.wikipedia.org/wiki?curid=521294", "title": "Zumbo's Just Desserts", "text": "Zumbo's Just Desserts \u00e9 un programa de televisi\u00f3n australiano en formato de competici\u00f3n de coci\u00f1a para a canle Seven Network. O programa foi desenvolvido polos creadores de \"My Kitchen Rules\", e est\u00e1 presentado por Adriano Zumbo e Rachel Khoo, xunto con Gigi Falanga como asistente.\nA segunda tempada do programa foi encargada en agosto de 2018, e Netflix uniuse como coprodutor. A segunda tempada estreouse o 17 de novembro de 2019. Falanga non regresou na tempada d\u00faas."}
{"id": "521295", "revid": "65337", "url": "https://gl.wikipedia.org/wiki?curid=521295", "title": "Sydney P. Noe", "text": "Sydney Philip Noe, nado o 4 de abril de 1885 en Woodsbridge, Nova Jersey, e finado o 6 de abril de 1969, foi un bibliotecario e numism\u00e1tico estadounidense especializado na moeda da Antiga Grecia.\nTraxectoria.\nNoe naceu o 4 de abril de 1885 en Woodbridge Township, un municipio do condado de Middlesex en Nova Jersey. En 1913 graduouse cun mestrado en Enxe\u00f1ar\u00eda na Universidade Rutgers. Durante a s\u00faa estad\u00eda na universidade compaxinou os seus estudos cun traballo a tempo parcial na biblioteca, na que se lle pediu que clasificase unhas moedas procedentes dunha doaz\u00f3n, e esa foi a orixe do seu interese pola numism\u00e1tica.\nNoe ingresou na \"American Numismatic Society\" (ANS), de Nova York, en 1915, onde traballou como bibliotecario ata 1938. Nesa instituci\u00f3n ocupou o posto de conservador (1938-1947) e foi ascendido en 1947 a conservador, e nomeado en 1953, cando se xubilou, conservador xefe em\u00e9rito. Na ANS foi tam\u00e9n secretario (1917-1947) e editor (1921-1945), nunha \u00e9poca en que a Sociedade lanzou d\u00faas importantes series editoriais: \"Numismatic Notes and Monographs\" e \"Numismatic Studies\".\nNas s\u00faas investigaci\u00f3ns, Noe especializouse na moeda da Antiga Grecia, a\u00ednda que tam\u00e9n amosou interese por outros aspectos da numism\u00e1tica, como as moedas de Massachusetts da \u00e9poca colonial ou as fichas comerciais das facendas mexicanas.\nEn 1953 foi nomeado membro honorario da Comisi\u00f3n Internacional de Numism\u00e1tica.\nSydney Philip Noe faleceu o 6 de abril de 1969 nun hospital de New Brunswick, en Nova Jersey.\nPublicaci\u00f3ns.\nNoe foi autor de m\u00e1is de 40 publicaci\u00f3ns, entre monograf\u00edas e artigos, maioritariamente relativas \u00e1 numism\u00e1tica grega. Esta \u00e9 unha escolma das s\u00faas monograf\u00edas m\u00e1is salientables:"}
{"id": "521304", "revid": "89787", "url": "https://gl.wikipedia.org/wiki?curid=521304", "title": "Miesten vuoro", "text": "Miesten vuoro \u00e9 un filme documental finland\u00e9s sobre as saunas masculinas dirixido por Joonas Bergh\u00e4ll e Mika Hotakainen. O filme foi producido por Joonas Bergh\u00e4ll. Estreouse nos cinemas en Nova York o 30 de xullo de 2010 e nos \u00c1nxeles o 6 de agosto de 2010 na 14\u00aa edici\u00f3n de Annual DocuWeeks.\nFoi escollido como candidato de Finlandia para o \u00d3scar \u00f3 mellor filme internacional na 83\u00aa edici\u00f3n dos premios, mais finalmente non foi nomeado. \u00c9 o primeiro filme documental en representar a Finlandia nos Premios da Academia. Foi nomeado na categor\u00eda de \"mellor documental\" na 23\u00aa edici\u00f3n dos Premios de Cinema Europeo.\nGa\u00f1ou o Premio \u00e1 mellor fotograf\u00eda internacional no festival Documentary Edge en Nova Zelandia en 2011."}
{"id": "521305", "revid": "98629", "url": "https://gl.wikipedia.org/wiki?curid=521305", "title": "Postia pappi Jaakobille", "text": "Postia pappi Jaakobille \u00e9 un filme finland\u00e9s de 2009 escrito e dirixido por Klaus H\u00e4r\u00f6. Ambientado a comezos da d\u00e9cada de 1970, bas\u00e9ase na historia de Jaana Makkonen, e conta a historia de Leila, unha convicta que se converte na asistente dun sacerdote cego, Jacob. O filme amosa a s\u00faa transformaci\u00f3n dunha esc\u00e9ptica que a rega\u00f1adentes le as cartas en voz alta ao seu benefeitor nunha cari\u00f1osa salvadora do pastor da s\u00faa desesperaci\u00f3n logo de que as cartas deixan de chegar. O filme foi escollido como candidato de Finlandia para o \u00d3scar \u00f3 mellor filme internacional na 82\u00aa edici\u00f3n dos premios, mais finalmente non foi nomeado."}
{"id": "521306", "revid": "89787", "url": "https://gl.wikipedia.org/wiki?curid=521306", "title": "Tummien perhosten koti", "text": "Tummien perhosten koti \u00e9 un filme finland\u00e9s de 2008 dirixido por Dome Karukoski e protagonizado por Niilo Syv\u00e4oja, Tommi Korpela, Kristiina Halttu e Kati Outinen. O filme \u00e9 unha adaptaci\u00f3n da novela hom\u00f3nima de Leena Lander. O filme foi escollido como candidato de Finlandia para o \u00d3scar \u00f3 mellor filme internacional na 81\u00aa edici\u00f3n dos premios, mais finalmente non foi nomeado.\n\"Tummien perhosten koti\" estreouse o 11 de xaneiro de 2008 e foi moi ben recibido no seu pa\u00eds de orixe, ga\u00f1ando varios Premios Jussi.."}
{"id": "521307", "revid": "23204", "url": "https://gl.wikipedia.org/wiki?curid=521307", "title": "Adam Driver", "text": "Adam Douglas Driver, nado o 19 de novembro de 1983, \u00e9 un actor estadounidense. Durante a s\u00faa carreira recibiu numerosos premios, inclu\u00edndo a Copa Volpi \u00f3 mellor actor, as\u00ed como nomeamentos \u00f3s Premios Tony, \u00f3s Premios \u00d3scar, e \u00f3s Premios Primetime Emmy.\nDriver fixo o seu debut en Broadway con \"Mrs. Warren's Profession\" (2010) e despois apareceu en \"Man and Boy\" (2011). Acadou certa fama co papel secundario na serie de HBO \"Girls\" (2012\u20132017), polo cal recibiu tres nomeamentos consecutivos \u00f3s Premios Primetime Emmy. Driver comezou a s\u00faa carreira no cinema en papeis secundarios en \"Lincoln\" (2012) de Steven Spielberg, \"Frances Ha\" (2012) de Noah Baumbach, \"Inside Llewyn Davis\" (2013) dos irm\u00e1ns Coen e \"Silence\" (2016) de Martin Scorsese. Ga\u00f1ou a Copa Volpi \u00f3 mellor actor polo seu papel no drama \"Hungry Hearts\" (2014) e protagonizou \"Paterson\" (2016) de Jim Jarmusch.\nDriver conseguiu o reco\u00f1ecemento internacional pola s\u00faa interpretaci\u00f3n de Kylo Ren na trilox\u00eda secuela (2015\u20132019) da \"Guerra das galaxias\". En 2019, regresou \u00f3 teatro con \"Burn This\", papel polo cal foi nomeado \u00f3 Premio Tony \u00f3 mellor actor. Conseguiu dous nomeamentos consecutivos \u00f3s Premios \u00d3scar; como mellor actor secundario por \"BlacKkKlansman\" (2018) de Spike Lee, e como mellor actor por \"Marriage Story\" (2019) de Noah Baumbach.\nDriver \u00e9 veterano da Corpo de Marines dos Estados Unidos. \u00c9 fundador de Arts in the Armed Forces, unha organizaci\u00f3n sen \u00e1nimo de lucro que achega programas art\u00edsticos de balde para militares en servizo, veteranos, asistentes e as s\u00faas familias en todo o mundo."}
{"id": "521309", "revid": "23204", "url": "https://gl.wikipedia.org/wiki?curid=521309", "title": "Adam Douglas Driver", "text": ""}
{"id": "521313", "revid": "23204", "url": "https://gl.wikipedia.org/wiki?curid=521313", "title": "Retraemento", "text": "O retraemento foi unha estratexia pol\u00edtica mediante a cal un partido non se presentaba \u00e1s elecci\u00f3ns co fin de denunciar a falta de lexitimidade dun partido gobernante ou dun r\u00e9xime pol\u00edtico no poder. Consiste en absterse de participar no xogo pol\u00edtico animando aos seguidores a absterse de votar.\nHistoria.\nDurante o s\u00e9culo XIX, nun momento en que en Espa\u00f1a estaba pouco desenvolvido o sistema parlamentario, t\u00f3dolos partidos pol\u00edticos promoveron nalg\u00fan momento esta estratexia. Os liberais progresistas fix\u00e9rono antes de 1868, causando a ca\u00edda da monarqu\u00eda e a chegada da revoluci\u00f3n de setembro; e os afonsinos, republicanos e carlistas fix\u00e9rono en 1872 co fin de provocar a ca\u00edda da monarqu\u00eda de Amadeu de Savoia.\nEn ocasi\u00f3ns o \u00abretramento\u00bb foi practicado en combinaci\u00f3n coa insurrecci\u00f3n ou os pronunciamentos militares. O non reco\u00f1ecemento do r\u00e9xime pol\u00edtico establecido, a denuncia de que o devandito r\u00e9xime non permit\u00eda o libre xogo pol\u00edtico, por exemplo a base de manipular as elecci\u00f3ns ou, en fin, as escasas posibilidades de lograr un bo resultado electoral, foron as raz\u00f3ns para boicotear o proceso pol\u00edtico e promover a abstenci\u00f3n."}
{"id": "521315", "revid": "89787", "url": "https://gl.wikipedia.org/wiki?curid=521315", "title": "Arturo Seoane", "text": "Arturo Seoane, alcumado Gallego, nado en Durazno, Uruguai, o 24 de maio de 1913 e finado o 12 de abril de 1987, foi un futbolista uruguaio, que xogaba de defensa.\nTraxectoria.\nClubs.\nXogou con Wanderers na Primeira Divisi\u00f3n do Uruguai entre 1931 e 1945, ga\u00f1ando o campionato en 1931.\nSelecci\u00f3n nacional.\nDebutou coa selecci\u00f3n uruguaia o 9 de agosto de 1936 nun partido contra a Arxentina correspondente \u00e1 Copa Juan Mignaburu. Formou parte da escuadra uruguaia no Campionato Suramericano de 1937 en Buenos Aires. Disputou un total de tres partidos co equipo celeste."}
{"id": "521316", "revid": "1131", "url": "https://gl.wikipedia.org/wiki?curid=521316", "title": "Cristina Ramos", "text": "Cristina Ramos P\u00e9rez, nada nas Palmas de Gran Canaria, Illas Canarias, o 19 de febreiro de 1979, \u00e9 unha cantante espa\u00f1ola de rock e \u00f3pera. \u00c9 co\u00f1ecida por ser ga\u00f1adora de Talent Shows de televisi\u00f3n como a s\u00e9tima tempada de La voz (M\u00e9xico) e a primeira edici\u00f3n de Got Talent Espa\u00f1a. \u00c9 unha das 5 artistas do Top 5 de America's Got Talent the Champions que se emitiu na NBC e que reuniu aos mellores artistas dos 15 anos de historia do programa nos seus m\u00e1is de 50 versi\u00f3ns no mundo. Foi ademais o bot\u00f3n dourado de David Foster no World's Got Talent de China e entre 2020 e 2021 participa na oitava tempada de Tu cara me suena.\nTraxectoria.\nInicios.\n\u00c9 licenciada superior en Canto polo Conservatorio Profesional de M\u00fasica das Palmas de Gran Canaria, cidade onde naceu e reside. Comezou sendo corista habitual desde 2006 at\u00e9 2015 de artistas da talle de Jos\u00e9 V\u00e9lez e Braulio.\nColaborou habitualmente co Coro da Filarm\u00f3nica de Gran Canaria nun amplo repertorio de oratorio, zarzuela e \u00f3pera onde act\u00faa tam\u00e9n como solista. Tam\u00e9n realiza diversos recitais l\u00edricos e produci\u00f3ns de musicais, e debuta con papeis principais na tempada de Zarzuela das Palmas. Ademais compaxina a s\u00faa actividade l\u00edrica coa s\u00faa faceta como vocalista en diferentes bandas de m\u00fasica latina, funky e pop-rock.\n2016: Got Talent Espa\u00f1a.\nO 27 de abril de 2016 converteuse na ga\u00f1adora da primeira edici\u00f3n de Got Talent Espa\u00f1a, de Telecinco.\n2018: La voz (M\u00e9xico).\nO 16 de decembro de 2018 ga\u00f1ou tam\u00e9n a s\u00e9tima tempada da voz (M\u00e9xico) no equipo do cantante mexicano Carlos Rivera. Posteriormente participou na final do concurso \"World's Got Talent\" celebrado na China en 2019.\nTam\u00e9n participou nas versi\u00f3ns \"Champions\" de America's Got Talent e en Britain's Got Talent.\n2020: Tu cara me suena.\nO 18 de outubro de 2019 anunciouse que ela ser\u00eda a sexta concursante da oitava tempada de Tu cara me suena en Antena 3 xunto a outros artistas como Belinda Washington ou Mario Vaquerizo. Debutou no programa o d\u00eda 10 de xaneiro de 2020. As s\u00faas imitaci\u00f3ns son:"}
{"id": "521318", "revid": "85894", "url": "https://gl.wikipedia.org/wiki?curid=521318", "title": "Centro Gallego de Montevideo", "text": "O Centro Gallego de Montevideo \u00e9 unha organizaci\u00f3n civil uruguaia, situada na r\u00faa San Jos\u00e9 870 de Montevideo.\nFundado o 30 de agosto de 1879, \u00e9 o centro galego m\u00e1is antigo do mundo. O seu presidente \u00e9 Julio R\u00edos Serapio.\nA instituci\u00f3n ten catro grupos estables de baile, o Ballet Folcl\u00f3rico Galego Alborado, a Escola Rexional de Danza Regional Gallega, o Ballet de Espa\u00f1a e o Grupo Folcl\u00f3rico Raigamenes formado por persoas maiores. Tam\u00e9n conta cunha banda de gaitas e unha publicaci\u00f3n anual patrocinada pola Xunta de Galicia. Na instituci\u00f3n hai un cadro da artista Mariela Zilli chamado \"Romer\u00eda\". Ademais dos membros da xunta directiva que se renovan cada dous anos, est\u00e1n a Comisi\u00f3n de Festas, a de Cultura, a de Tesourer\u00eda, a de Deportes e a de Obras.\nO seu centro deportivo est\u00e1 situado na Avenida Italia 7504. Entre as actividades hai actividades recreativas e de piscina."}
{"id": "521320", "revid": "23204", "url": "https://gl.wikipedia.org/wiki?curid=521320", "title": "Carl Ludwig Willdenow", "text": "Carl Ludwig Willdenow, nado en Berl\u00edn o 22 de agosto de 1765 e finado na mesma cidade o 10 de xullo de 1812, foi un bot\u00e1nico, pterid\u00f3logo, mic\u00f3logo e farmac\u00e9utico alem\u00e1n. \u00c9 considerado un dos fundadores da Fitoxeograf\u00eda, o estudo da distribuci\u00f3n xeogr\u00e1fica das plantas. Tam\u00e9n foi mentor de Alexander von Humboldt un dos m\u00e1is co\u00f1ecidos e precoces fitoxeogr\u00e1fos.\nTraxectoria.\nTras estudar Farmacia proseguiu os seus estudos en Medicina e Bot\u00e1nica na Universidade de Halle obtendo o t\u00edtulo de Doutor en Medicina en 1789. Traballou como farmac\u00e9utico en Berl\u00edn. En 1789 traballa como profesor de \"Historia Natural\" no \"Collegium medico-chirurgicum\". En 1801 \u00e9 profesor de bot\u00e1nica na nova Universidade de Berl\u00edn. En 1810 \u00e9 nomeado director do Xard\u00edn Bot\u00e1nico de Berl\u00edn, cargo que mantivo at\u00e9 a s\u00faa morte.\nEn 1811 traballou en Par\u00eds analizando as plantas tra\u00eddas por Alexander von Humboldt da s\u00faa viaxe por Suram\u00e9rica. Interesouse na adaptaci\u00f3n das plantas ao clima, demostrando que nun mesmo clima present\u00e1banse plantas con caracter\u00edsticas com\u00fans. O seu herbario, que conti\u00f1a m\u00e1is de 20.000 esp\u00e9cimes, a\u00ednda se conserva en Berl\u00edn.\nDebido a unha enfermidade volveu a Berl\u00edn onde morreu.\n\"Willdenow\" foi un dos m\u00e1is famosos bi\u00f3logos sistem\u00e1ticos debido sobre todo \u00e1 fundaci\u00f3n da dendrolox\u00eda.\nA abreviatura \u00abWilld.\u00bb empr\u00e9gase para indicar a Carl Ludwig Willdenow como autoridade na descrici\u00f3n e clasificaci\u00f3n cient\u00edfica dos vexetais."}
{"id": "521323", "revid": "72012", "url": "https://gl.wikipedia.org/wiki?curid=521323", "title": "Cristina Ramos P\u00e9rez", "text": ""}
{"id": "521327", "revid": "5863", "url": "https://gl.wikipedia.org/wiki?curid=521327", "title": "O Tesouro da Cidade das Damas", "text": ""}
{"id": "521328", "revid": "1131", "url": "https://gl.wikipedia.org/wiki?curid=521328", "title": "A cidade das mulleres", "text": "A cidade das mulleres (La Cit\u00e9 des dames) \u00e9 unha obra literaria terminada en 1405, quizais a obra m\u00e1is famosa da poeta francesa Christine de Pizan. Est\u00e1 considerada unha obra clave na Querela das mulleres.\nO libro \u00e9 a resposta de Pizan ao popular \"Roman de la Rose\", de Guillaume de Lorris, que acabara Jean de Meung. As afirmaci\u00f3ns que hai no \"Roman de la Rose\" sobre as mulleres son combatidas por Pizan mediante unha cidade aleg\u00f3rica: Pizan defende \u00e1s mulleres citando unha ampla gama de figuras femininas ilustres, que estar\u00e1n \u00abaloxadas\u00bb na cidade das mulleres. A medida que Pizan constr\u00fae a s\u00faa cidade, nomea a mulleres ilustres para defenderse dos argumentos mis\u00f3xinos vertidos por numerosos e sabios autores. Cada muller nomeada vai ser un exemplo desa contraargumentaci\u00f3n."}
{"id": "521329", "revid": "5863", "url": "https://gl.wikipedia.org/wiki?curid=521329", "title": "Le Tr\u00e9sor de la cit\u00e9 des dames", "text": ""}
{"id": "521334", "revid": "88628", "url": "https://gl.wikipedia.org/wiki?curid=521334", "title": "Confiteor", "text": "O Confiteor (as\u00ed chamado pola primeira palabra en lat\u00edn, que significa 'eu confeso') \u00e9 unha oraci\u00f3n cat\u00f3lica para a confesi\u00f3n xeral dos pecados ante Deus, usada no rito romano ao comezo da misa e noutras ocasi\u00f3ns como preparaci\u00f3n para a recepci\u00f3n dalgunha graza. Tam\u00e9n se reza nos servizos luteranos e nos cultos anglicanos.\nHistoria.\nO texto aparece no \"Ordo Miss\u00e6\" do Misal romano. \u00c9 dicir, forma parte fixa do rito romano da misa e da administraci\u00f3n do sacramento da comu\u00f1\u00f3n. Co \"Confiteor\", tanto o sacerdote coma os ac\u00f3litos e os fieis reco\u00f1ecen pecaren e solicitan a misericordia e perd\u00f3n de Deus.\nBaixo diferentes f\u00f3rmulas, a oraci\u00f3n existe desde os inicios do Cristianismo. Santo Agosti\u00f1o xa fai referencia ao costume de recitala batendo no peito coa man dereita en sinal de humildade. O xesto de se golpear un mesmo durante o arrepentimento aparece tam\u00e9n en Xerem\u00edas 31, 19.\nO \"Confiteor\" foi dende datas temper\u00e1s unha das oraci\u00f3ns privadas que dic\u00eda o celebrante na sancrist\u00eda antes de comezar a Misa. Nas \"Regula Canonicorum\" de San Crodegango (s. VIII), as preguntas que lle fai sacerdote ao penitente denantes da confesi\u00f3n conte\u00f1en unha f\u00f3rmula semellante ao \"Confiteor\": \u201cPrimeiro de todo, pr\u00f3strate humildemente ante Deus\u2026 e ora \u00e1 Bendita Virxe Mar\u00eda cos santos Ap\u00f3stolos e m\u00e1rtires e confesores para que oren por ti ante o Se\u00f1or\". Tam\u00e9n Egberto de York (s. VIII) d\u00e1 unha forma curta que \u00e9 o xerme da oraci\u00f3n actual: \u201cDille a El a quen desexas confesar os pecados: pola mi\u00f1a culpa pequei abondo de pensamento, palabra e obra\u201d.\nNo \"Micrologus\", de Bernoldo de Constanza (s. XI), o Confiteor aparece por primeira vez como parte da introduci\u00f3n da Misa e a preparaci\u00f3n fac\u00edase xa no altar.\nA forma, e especialmente a listaxe dos santos invocados, var\u00eda considerablemente na Idade Media. No misal do papa Paulo III (1534-1549) eng\u00e1dese a san Pedro. Desde a edici\u00f3n de P\u00edo V (1566-1572) s\u00f3 algunhas ordes te\u00f1en o privilexio de inclu\u00edr o nome do seu fundador. F\u00f3ra diso, a oraci\u00f3n debe dicirse sempre tal como est\u00e1 no Misal Romano de Paulo VI."}
{"id": "521336", "revid": "85894", "url": "https://gl.wikipedia.org/wiki?curid=521336", "title": "O Vao, Reigada, Manzaneda", "text": "O Vao \u00e9 un lugar da parroquia de Reigada no concello ourens\u00e1n de Manzaneda na Comarca da Terra de Trives. Segundo o IGE en 2020 estaba despoboado.\nFoi constru\u00eddo en 1956 para acoller traballadores da empresa Saltos del Sil durante a construci\u00f3n do encoro do Vao, no r\u00edo Bibei, que recibe o seu nome da aldea do Vao (na parroquia de Tuxe, no concello do Bolo). O lugar chegou a ter capela e cinema. Logo do seu abandono, no espazo constru\u00eduse un c\u00e1mping."}
{"id": "521337", "revid": "23204", "url": "https://gl.wikipedia.org/wiki?curid=521337", "title": "About Time (filme de 2013)", "text": "About Time \u00e9 un filme brit\u00e1nico de 2013 escrito e dirixido por Richard Curtis, e protagonizado por Domhnall Gleeson, Rachel McAdams e Bill Nighy. O filme conta a historia dun mozo coa habilidade de viaxar no tempo que tenta cambiar o seu pasado e mellorar o seu futuro. O filme estreouse no Reino Unido o 4 de setembro de 2013. O filme recibiu valoraci\u00f3ns dispares por parte da cr\u00edtica. Conseguiu recadar 87,1 mill\u00f3ns de d\u00f3lares sobre un orzamento de 12 mill\u00f3ns."}
{"id": "521338", "revid": "98629", "url": "https://gl.wikipedia.org/wiki?curid=521338", "title": "Rebirth (filme de 2016)", "text": "Rebirth \u00e9 un filme estadounidense de 2016 escrito e dirixido por Karl Mueller. Est\u00e1 protagonizado por Fran Kranz, Adam Goldberg, Nicky Whelan, Kat Foster, Andrew J. West e Eric Ladin. O filme estreouse no Festival de Cinema de Tribeca o 17 de abril de 2016, e o 15 de xullo de 2016 a trav\u00e9s de Netflix. "}
{"id": "521339", "revid": "89787", "url": "https://gl.wikipedia.org/wiki?curid=521339", "title": "Miehen ty\u00f6", "text": "Miehen ty\u00f6 \u00e9 un filme finland\u00e9s de 2007 dirixido por Aleksi Salmenper\u00e4. Foi escollido como candidato de Finlandia para o \u00d3scar \u00f3 mellor filme internacional na 80\u00aa edici\u00f3n dos premios, mais finalmente non foi nomeado. Tam\u00e9n participou na 29\u00aa edici\u00f3n do Festival Internacional de Cinema de Moscova."}
{"id": "521341", "revid": "15490", "url": "https://gl.wikipedia.org/wiki?curid=521341", "title": "Quinto Aurelio Memio S\u00edmaco", "text": "Quinto Aurelio Memio S\u00edmaco finado no 526, foi un arist\u00f3crata romano do s\u00e9culo VI, historiador e partidario da ortodoxia nicena. Foi un mecenas do co\u00f1ecemento secular e converteuse en c\u00f3nsul no ano 485. Apoiou ao papa S\u00edmaco no cisma da elecci\u00f3n dos papas e foi executado como o seu xenro Boecio despois de ser acusado de traiz\u00f3n. Era neto do c\u00e9lebre orador pag\u00e1n Quinto Aurelio S\u00edmaco que polemizou con san Ambrosio.\nTraxectoria.\nPertenceu \u00e1 familia S\u00edmaco, unha das familias senatoriais m\u00e1is ricas e influentes de Roma. O seu pai, Quinto Aurelio S\u00edmaco, fora c\u00f3nsul no 446. Memio S\u00edmaco tivo tres fillas (Rusticiana, Gala e Proba) e adoptou ao mozo Anicio Manlio Severino Boecio ao morrer o pai deste; m\u00e1is tarde, Boecio casou con Rusticiana e a parella tivo dous fillos, S\u00edmaco e Boecio, ambos c\u00f3nsules no 522. Os cargos civ\u00eds de Memio S\u00edmaco inclu\u00edan ser nomeado c\u00f3nsul \u00fanico para 485, o terceiro membro co\u00f1ecido da s\u00faa familia para ocupar este cargo. \nA\u00ednda que S\u00edmaco era o xefe dunha familia cunha longa conexi\u00f3n coa tradici\u00f3n pag\u00e1 -o seu av\u00f3 Quinto Aurelio S\u00edmaco pronunciou un famoso discurso instando ao regreso do Altar da Vitoria \u00e1 Casa do Senado romano- era un fervente cristi\u00e1n, interesado tanto nas disputas teol\u00f3xicas. e, m\u00e1is prosaicamente, nas loitas polo control do Papa. Durante e despois da disputada elecci\u00f3n do papa S\u00edmaco (que aparentemente non estaba relacionado con el), el xunto con Anicio Probo Fausto Niger foron os dous \u00fanicos senadores que apoiaron ao papa contra o seu rival m\u00e1is popular, Lourenzo, antipapa. \nS\u00edmaco cultivou a antiga cultura romana, escribindo unha historia romana en sete volumes; esta obra perdeuse ag\u00e1s unha secci\u00f3n citada por Xordanes no seu \"Getica\". A riqueza de S\u00edmaco permitiu o seu patrocinio: participou na publicaci\u00f3n do \"Commentarii in Somnium Scipionis\" de Macrobio Ambrosio Teodosio, e incluso hai unha copia do traballo corrixido pola s\u00faa man. \nNa s\u00faa maior parte, S\u00edmaco mantivo boas relaci\u00f3ns cos novos gobernantes de Italia, tanto Odoacro como Teodorico o Grande, demostrado polo seu nomeamento como \"praefectus urbi\" entre 476 e 491, c\u00f3nsul en 485, patricio durante o 510 e, mesmo convert\u00e9ndose no, influ\u00ednte cargo de, \"caput senatus\" (presidente do Senado). A s\u00faa visita a Constantinopla, despois da cal Prisciano dedicoulle alg\u00fans poemas, foi probablemente en nome do rei Teodorico. \nNon obstante, S\u00edmaco contradiciu ao rei ostrogodo, que o condenou a morte por traiz\u00f3n no 526, un ano despois da execuci\u00f3n de Boecio. "}
{"id": "521342", "revid": "89787", "url": "https://gl.wikipedia.org/wiki?curid=521342", "title": "James e Oliver Phelps", "text": "James Andrew Eric Phelps e Oliver Martyn John Phelps, nados o 25 de febreiro de 1986, son dous actores xemelgos ingleses. Son co\u00f1ecidos polos seus respectivos papeis nos filmes de \"Harry Potter\" como Fred e George Weasley.\nTraxectoria.\nJames e Oliver Phelps naceron en Sutton Coldfield, en Birmingham, o 25 de febreiro de 1986. Son os \u00fanicos fillos de Susan (nada Spare) e Martyn Phelps. Oliver \u00e9 o maior dos dous por 13 minutos. Os xemelgos asistiron \u00e1 Escola Primaria Little Sutton e \u00e1 Escola Secundaria Arthur Terry. Durante a rodaxe da serie de filmes \"Harry Potter\", foron titorizados no set de rodaxe.\nNo ano 2000, e malia non ter experiencia previa na interpretaci\u00f3n, os xemelgos faltaron \u00e1 escola para asistir a unha audici\u00f3n aberta en Leeds. Logo de seis audici\u00f3ns, os xemelgos foron escollidos para intepretar a Fred e George Weasley no filme \"Harry Potter e a pedra filosofal\". Logo da primeira sesi\u00f3n de lectura do gui\u00f3n, James foi escollido para o papel de Fred e Oliver para o de George.\nAdemais de actuar, James Phelps traballou como parte do equipo de rodaxe de \"Harry Potter e o misterio do pr\u00edncipe\" e en \"The Da Vinci Code\". En 2009, os xemelgos apareceron no quinto episodio da terceira tempada da serie \"Kingdom\"."}
{"id": "521343", "revid": "23204", "url": "https://gl.wikipedia.org/wiki?curid=521343", "title": "Laitakaupungin valot", "text": "Laitakaupungin valot \u00e9 un filme de 2006 escrito, producido e dirixido por Aki Kaurism\u00e4ki. Est\u00e1 protagonizado por Janne Hyyti\u00e4inen, Ilkka Koivula e Maria J\u00e4rvenhelmi, e foi presentado no Festival Internacional de Cinema de Cannes de 2006. \u00c9 o derradeiro t\u00edtulo da trilox\u00eda \"Finlandia\" de Kaurism\u00e4ki, logo de \"Kauas pilvet karkaavat\" (1996) e \"Mies vailla menneisyytt\u00e4\" (2002).\nO filme foi escollido como candidato de Finlandia para o \u00d3scar \u00f3 mellor filme internacional na 79\u00aa edici\u00f3n dos premios, mais finalmente foi retirado da competici\u00f3n."}
{"id": "521345", "revid": "23204", "url": "https://gl.wikipedia.org/wiki?curid=521345", "title": "Oliver Phelps (actor)", "text": ""}
{"id": "521346", "revid": "23204", "url": "https://gl.wikipedia.org/wiki?curid=521346", "title": "James Phelps", "text": ""}
{"id": "521347", "revid": "23204", "url": "https://gl.wikipedia.org/wiki?curid=521347", "title": "James Andrew Eric Phelps", "text": ""}
{"id": "521348", "revid": "23204", "url": "https://gl.wikipedia.org/wiki?curid=521348", "title": "Oliver Martyn John Phelps", "text": ""}
{"id": "521349", "revid": "23204", "url": "https://gl.wikipedia.org/wiki?curid=521349", "title": "Bintou Keita", "text": "Bintou Keita, nada en 1958, \u00e9 unha funcionaria das Naci\u00f3ns Unidas guineana experta en paz, seguridade, desenvolvemento e dereitos humanos en situaci\u00f3ns de conflito e postconflicto. Tam\u00e9n traballou na incorporaci\u00f3n das mulleres nas misi\u00f3ns internacionais de mantemento da paz. O 14 de xaneiro de 2021 foi nomeada Representante Especial do Secretario Xeral da ONU na Rep\u00fablica Democr\u00e1tica do Congo e xefa da Misi\u00f3n das Naci\u00f3ns Unidas na Rep\u00fablica Democr\u00e1tica do Congo (MONUSCO) que asumiu en febreiro de 2021 substitu\u00edndo a Leila Zerrougui.\nTraxectoria.\nO seu pai \u00e9 militar e creceu, explica nunha entrevista, escoitando historias sobre como o compromiso militar entre varios pa\u00edses pode ser unha cuesti\u00f3n positiva ou pode implicar dificultades. \nEstudou Administraci\u00f3n de negocios, dereito, xesti\u00f3n en econom\u00eda social na Universidade Par\u00eds II (1979-1983), ten unha mestr\u00eda neste tema e un posgrao en administraci\u00f3n e xesti\u00f3n de empresas da Universidade de Par\u00eds IX, (1983-1984). Incorporouse \u00e1s Naci\u00f3ns Unidas en 1989 onde traballou en varias axencias: UNICEF e PNUD.\nDurante m\u00e1is de 18 anos asumiu varias funci\u00f3ns directivas e de alta direcci\u00f3n no Fondo das Naci\u00f3ns Unidas para a Infancia (UNICEF) no Chad, Congo, Madagascar, Cabo Verde, Ruanda, Burundi e os Estados Unidos de 1989 a 2007. Posteriormente, de 2007 a 2010, foi Representante Executiva Adxunta do Secretario Xeral da Oficina Integrada das Naci\u00f3ns Unidas en Burundi. Tam\u00e9n traballou co Programa das Naci\u00f3ns Unidas para o Desenvolvemento (PNUD) e a Axencia Canadense de Desenvolvemento Internacional en Guinea.\nDe 2014 a 2015 xestionou a Crise do \u00c9bola en Serra Leona, e foi xefa de Gabinete e directora de Operaci\u00f3ns da Misi\u00f3n das Naci\u00f3ns Unidas para a Resposta de Emerxencia ao \u00c9bola. En 2015, incorporouse como Representante Especial Adxunta Conxunta na Operaci\u00f3n H\u00edbrida da Uni\u00f3n Africana e as Naci\u00f3ns Unidas en Darfur (UNAMID).\nO 18 de setembro de 2017 foi nomeada asistenta do Secretario Xeral Antonio Guterres para Misi\u00f3ns de Paz e en xaneiro de 2019 subsecretaria Xeral da ONU para \u00c1frica en misi\u00f3ns de paz.\nO 14 de xaneiro de 2021 foi nomeada Representante Especial do Secretario Xeral da ONU na Rep\u00fablica Democr\u00e1tica do Congo e Xefa da Misi\u00f3n das Naci\u00f3ns Unidas na Rep\u00fablica Democr\u00e1tica do Congo (MONUSCO), substitu\u00edndo a Leila Zerrougui tras o final do seu mandato en febreiro. A MONUSCO conta cuns 15.000 cascos azuis cun orzamento anual de m\u00e1is dun milleiro de d\u00f3lares e sendo a misi\u00f3n con maior n\u00famero de efectivos e orzamento das misi\u00f3ns de Naci\u00f3ns Unidas."}
{"id": "521351", "revid": "89787", "url": "https://gl.wikipedia.org/wiki?curid=521351", "title": "Lisa Phillips", "text": "Lisa Kathleen Phillips \u00e9 unha diplom\u00e1tica brit\u00e1nica que traballou como Gobernadora de Santa Elena, Ascensi\u00f3n e Trist\u00e1n de Acu\u00f1a desde 2016 at\u00e9 2019. Tras 359 anos de dominaci\u00f3n brit\u00e1nica, Phillips converteuse na primeira muller no posto.\nTraxectoria.\nDesde 1988 formou parte do programa brit\u00e1nico de Axuda Oficial ao Desenvolvemento en Barbados, India, Sri Lanka e Indonesia. Desde 1996 traballou para o Departamento de Desenvolvemento Internacional (DFID) do goberno brit\u00e1nico. Entre 2002 e 2004 foi xerente do Programa UNICEF e Mancomunidade de Naci\u00f3ns do Departamento de Naci\u00f3ns Unidas e Mancomunidade de Naci\u00f3ns.\nLogo retornou ao DFIF onde en 2006 foi designada titular do equipo de Pol\u00edticas Migratorias e Invesitagci\u00f3n, en 2009 xefa de gabinete da Direcci\u00f3n de Pol\u00edticas e Investigaci\u00f3n e en 2011 xefa do Departamento de Gobernabilidade e Estados Fr\u00e1xiles. En 2013 foi designada como xefa da oficina do DFID en Kenya, onde traballou at\u00e9 2016.\nFoi nomeada Comendadora da Orde do Imperio Brit\u00e1nico nas honras dos aniversarios da ra\u00ed\u00f1a Isabel II de 2016 polos seus servizos de axuda internacional.\nEn canto \u00e1 s\u00faa vida persoal, ten un fillo."}
{"id": "521353", "revid": "98629", "url": "https://gl.wikipedia.org/wiki?curid=521353", "title": "\u00c4ideist\u00e4 parhain", "text": "\u00c4ideist\u00e4 parhain \u00e9 un filme finland\u00e9s de 2005 dirixido por Klaus H\u00e4r\u00f6. O filme bas\u00e9ase na novela de Heikki Hietamies. Recibiu boas valoraci\u00f3ns por parte da prensa finlandesa, e foi escollido como candidato de Finlandia para o \u00d3scar \u00f3 mellor filme internacional na 78\u00aa edici\u00f3n dos premios, mais finalmente non foi nomeado."}
{"id": "521356", "revid": "23204", "url": "https://gl.wikipedia.org/wiki?curid=521356", "title": "Lapsia ja aikuisia", "text": "Lapsia ja aikuisia (cuxo t\u00edtulo completo \u00e9 Lapsia ja aikuisia \u2013 kuinka niit\u00e4 tehd\u00e4\u00e4n?) \u00e9 un filme finland\u00e9s de 2004 dirixido por Aleksi Salmenper\u00e4. O filme foi escollido como candidato de Finlandia para o \u00d3scar \u00f3 mellor filme internacional na 85\u00aa edici\u00f3n dos premios, mais finalmente non foi nomeado."}
{"id": "521357", "revid": "23204", "url": "https://gl.wikipedia.org/wiki?curid=521357", "title": "Lapsia ja aikuisia - Kuinka niit\u00e4 tehd\u00e4\u00e4n?", "text": ""}
{"id": "521358", "revid": "25871", "url": "https://gl.wikipedia.org/wiki?curid=521358", "title": "Lakshmi Puri", "text": "Lakshmi Puri, nada en 1952, \u00e9 unha historiadora, embaixadora e funcionaria india. \nTraxectoria.\nEstudou na Universidade de Delhi logrando un m\u00e1ster da Universidade do Punxab na India.\nDirectora Executiva Adxunta, Oficina de Apoio Intergobernamental e Alianzas Estrat\u00e9xicas e Subsecretaria Xeral das Naci\u00f3ns Unidas.\nPuri foi embaixadora e tivo unha distinguida carreira de 28 anos no Servizo Exterior da India.\nTen como empe\u00f1o persoal e pol\u00edtico a igualdade de x\u00e9nero. Posteriormente asumiu interinamente o cargo de Directora Executiva Adxunta de ONU Mulleres o 26 de marzo de 2013."}
{"id": "521359", "revid": "23204", "url": "https://gl.wikipedia.org/wiki?curid=521359", "title": "Filmes propostos \u00f3 mellor filme internacional na 77\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 77\u00aa edici\u00f3n dos \u00d3scar para o mellor filme en lingua non inglesa. A Academia das Artes e das Ciencias Cinematogr\u00e1ficas (AMPAS) convidou as industrias cinematogr\u00e1ficas de varios pa\u00edses a presentar un filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados.\nA lista oficial de filmes aceptados inclu\u00edu 51 filmes. Malaisia presentou un filme por primeira vez. Os candidatos de Colombia, Hong Kong e Ucra\u00edna foron rexeitados antes de comezar o proceso formal de revisi\u00f3n, mais Colombia presentou outro filme no seu canto. Os cinco nomeados (Alema\u00f1a, Francia, Espa\u00f1a, Suecia e Sur\u00e1frica) anunci\u00e1ronse o 25 de xaneiro de 2005. O galard\u00f3n recaeu sobre Espa\u00f1a, co filme \"Mar adentro\" dirixido por Alejandro Amen\u00e1bar."}
{"id": "521361", "revid": "110411", "url": "https://gl.wikipedia.org/wiki?curid=521361", "title": "Capitan\u00eda Xeneral de Galicia", "text": ""}
{"id": "521363", "revid": "23204", "url": "https://gl.wikipedia.org/wiki?curid=521363", "title": "Evdokia Uralova", "text": "Evdokia Uralova, nada en Sokolyanka o 22 de agosto de 1902 e finada en Minsk o 17 de maio de 1985, foi unha pol\u00edtica e diplom\u00e1tica sovi\u00e9tica da Rep\u00fablica Socialista Sovi\u00e9tica de Belar\u00fas activa na pol\u00edtica internacional na d\u00e9cada de 1940, defensora dos dereitos humanos e dos dereitos das mulleres.\nTraxectoria.\nEn 1946 foi unha das asinantes da Carta aberta \u00e1s mulleres do mundo presentada e lida por Eleanor Roosevelt na 29 sesi\u00f3n plenaria da Asemblea Xeral de Naci\u00f3ns Unidas celebrada en Londres o 12 de febreiro de 1946.\nEn 1947 foi membro fundadora e relatora da Comisi\u00f3n da Condici\u00f3n Xur\u00eddica e Social da Muller ante a Comisi\u00f3n de Dereitos Humanos. onde defendeu con firmeza a igualdade de salario para as mulleres. Grazas a ela, o Artigo 23 afirma o seguinte: \u00abToda persoa ten dereito, sen ningunha discriminaci\u00f3n, a igual salario por igual traballo\u00bb. Ademais, xunto con Fryderyk Kalinowski, de Polonia, e Elizavieta Popova, da Uni\u00f3n de Rep\u00fablicas Socialistas Sovi\u00e9ticas, puxo de relevo os dereitos das persoas que viven en territorios \"non\" aut\u00f3nomos tal como establece o Artigo 2 da Declaraci\u00f3n Universal dos Dereitos Humanos: \u00abnon se far\u00e1 ningunha distinci\u00f3n baseada no estatuto pol\u00edtico, xur\u00eddico ou internacional do pa\u00eds ou do territorio ao cal pertenza unha persoa, tanto se \u00e9 independente coma se est\u00e1 baixo administraci\u00f3n fiduciaria, se non \u00e9 aut\u00f3nomo, ou est\u00e1 baixo calquera outra limitaci\u00f3n de soberan\u00eda\u00bb.\nEn febreiro de 1948 visitou Estados Unidos como ministra do seu pa\u00eds."}
{"id": "521365", "revid": "89787", "url": "https://gl.wikipedia.org/wiki?curid=521365", "title": "Zenani Mandela-Dlamini", "text": "A princesa Zenani Mandela-Dlamini, nada o 4 de febreiro de 1959, \u00e9 unha diplom\u00e1tica surafricana. \u00c9 a filla m\u00e1is vella de Nelson Mandela e a s\u00faa segunda esposa, Winnie Mandela. \nTraxectoria.\nMandela-Dlamini estivo a piques de nacer en prisi\u00f3n, xa que a s\u00faa nai Winnie Mandela foi arrestada preto do seu nacemento en 1959. Cando ti\u00f1a catro anos, o seu pai foi encarcerado, permanecendo en prisi\u00f3n durante 27 anos. Ata que non cumpriu 16 anos en 1974, non puido visitalo. \u00c9 irm\u00e1 da tam\u00e9n diplom\u00e1tica Zindzi Mandela.\nMandela-Dlamini estudou no Waterford Kamhlaba United World College of Southern Africa e cursou ciencias na Universidade de Boston. Foi al\u00ed onde co\u00f1eceu ao Pr\u00edncipe Thumbumuzi Dlamini de Suazilandia, irm\u00e1n m\u00e1is vello do monarca reinante, Mswati III de Suazilandia e da ra\u00ed\u00f1a Mantfombi dos zul\u00fas. Casaron en 1973 e tiveron catro fillos: Zaziwe (1977), Zamaswazi (1979), Zinhle (1980) e Zozuko (1992), ademais de seis netos. Actualmente est\u00e1n separados.\nMandela-Dlamini foi nomeada embaixadora de Sur\u00e1frica na Arxentina en xullo de 2012, convert\u00e9ndose na primeira dos fillos de Mandela en ingresar no servizo p\u00fablico. Sucedeu ao diplom\u00e1tico e exl\u00edder opositor Tony Leon. Deixou o cargo en 2017, cando foi nomeada alta comisionada surafricana en Mauricio. \nTralo divorcio dos seus pais, Mandela-Dlamini converteuse na Primeira Dama substituta de Sur\u00e1frica ata que o seu pai volveu casar no seu 80 aniversario coa ex primeira dama de Mozambique, Gra\u00e7a Machel."}
{"id": "521367", "revid": "89787", "url": "https://gl.wikipedia.org/wiki?curid=521367", "title": "Virginia Gamba", "text": "Virginia Gamba Stonehouse, nada en Ciudad de San Mart\u00edn en 1954, \u00e9 unha diplom\u00e1tica arxentina especialista en desarmamento, paz e seguridade humana. Desde abril de 2017 \u00e9 Representante Especial do Secretario Xeral de Naci\u00f3ns Unidas para a infancia e os conflitos armados.\nTraxectoria.\nNaceu en San Mart\u00edn, provincia de Buenos Aires, en 1954. Pasou a s\u00faa infancia en Bolivia e o Per\u00fa e foi educada en Su\u00edza, Espa\u00f1a e Reino Unido. Ten unha mestr\u00eda en Estudos Estrat\u00e9xicos pola University College of Wales (1981) e un B.A. en Estudos espa\u00f1ois e americanos pola Universidade de Newcastle Upon Tyne.\nSeguiu de cerca a guerra das Malvinas en 1982, traballou como xornalista e publicou varios libros sobre o conflito, entre eles \"Se\u00f1ales de guerra\" co historiador brit\u00e1nico Lawrence Freedman. Entre 1983 e 1987 foi profesora de estratexia de guerra das Forzas Armadas e da Xendarmer\u00eda da Arxentina.\nTraballou como profesora titular da c\u00e1tedra de Estudos de Seguridade de Am\u00e9rica Latina no Departamento de Estudos de Guerra do King's College de Londres at\u00e9 1991 cando asumiu a responsabilidade da \u00e1rea sobre desmilitarizaci\u00f3n, desmobilizaci\u00f3n e control de armas da Fundaci\u00f3n Macarthur de Chicago.\nIniciou a s\u00faa carreira internacional en 1992 como Directora do Programa de Desarmamento e Resoluci\u00f3n de Conflitos do Instituto das Naci\u00f3ns Unidas de Investigaci\u00f3n sobre o Desarmamento en Xenebra.\nEntre 1996 e 2001 foi responsable da fundaci\u00f3n Safer Africa que se encargou das tarefas de retirar as armas que quedaran en Sur\u00e1frica como consecuencia de anos de guerra civil. Nesa tarefa traballou xunto ao expresidente Nelson Mandela. Viviu en Pretoria durante eses anos e desde al\u00ed foi asesora en temas de seguridade interna de m\u00e1is dunha decena de pa\u00edses africanos. De 2001 a 2007 foi Directora de Interacci\u00f3ns Sur-Sur en SaferAfrica tam\u00e9n en Sur\u00e1frica. Como especialista en armamento, durante dous anos (2007-2009) foi consultora experta da Uni\u00f3n Europea para apoiar \u00e1 Uni\u00f3n Africana no desenvolvemento da estratexia de implementaci\u00f3n do Enfoque com\u00fan africano para combater o tr\u00e1fico il\u00edcito de armas lixeiras.\nRegresou a Arxentina en 2010 e traballou como asesora internacional do Instituto de Seguridade P\u00fablica do goberno porte\u00f1o e da Organizaci\u00f3n de Entidades Mutuales Americanas.\nEn 2012 publicou un libro semiautobiogr\u00e1fico: \"Chocolate chino en Budapest: Experiencias y esperanzas de una mujer sin fronteras\".\nDe 2012 a 2015 foi Directora e Adxunta do Alto Representante para Asuntos de Desarmamento na Oficina de Asuntos de Desarme das Naci\u00f3ns Unidas. En 2015 foi asistenta do Secretario Xeral da ONU e Xefa da Organizaci\u00f3n para a Prohibici\u00f3n de Armas Qu\u00edmicas-Mecanismo de investigaci\u00f3n conxunto das Naci\u00f3ns Unidas establecido por resoluci\u00f3n 2235 (2015) do Consello de Seguridade sobre o uso de produtos qu\u00edmicos como armas en Siria.\nDesde 2015, forma parte do Consello Acad\u00e9mico da Escola de Pol\u00edtica, Goberno e Relaci\u00f3ns Internacionais da Universidade Austral (Arxentina).\nEn abril de 2017 foi nomeada por Ant\u00f3nio Guterres, Secretario Xeral da ONU Representante Especial do Secretario Xeral para a infancia e os conflitos armados substitu\u00edndo \u00e1 alxerina Leila Zerrougui.\nPremios e reco\u00f1ecementos.\nEn 1995 como membro do Consello Executivo Pugwash (1985-1996) e participante da Conferencia Pugwash recibiu o Premio Nobel da Paz xunto ao profesor Joseph Rotblat por impulsar e defender o desarmamento nuclear no mundo."}
{"id": "521368", "revid": "85894", "url": "https://gl.wikipedia.org/wiki?curid=521368", "title": "Hyacinthe Louis Rabino di Borgomale", "text": "Hyacinthe Louis Rabino di Borgomale, nado o 27 de xullo de 1877 en Li\u00f3n e finado o 26 de setembro de 1950 en Par\u00eds, foi un diplom\u00e1tico franco-brit\u00e1nico, c\u00f3nsul xeral de Inglaterra en Esmirna, no Cairo e noutros territorios, co\u00f1ecido tam\u00e9n polo seu labor de arque\u00f3logo, numism\u00e1tico, historiador de Persia, heraldista e xenealoxista.\nTraxectoria.\nFamilia.\nHyacinthe Louis era o fillo de F. Joseph Rabino di Borgomale, director xeral do Banco Imperial de Persia, procedente dunha familia orixinaria do Piemonte.\nCasou con Paule Pag\u00e8s des Huttes (\"ca\" 1880-1947), filla do coronel franc\u00e9s R. J. Pag\u00e8s des Huttes.\nA figura de H. L. Rabino.\nH. L. Rabino recibiu a s\u00faa educaci\u00f3n de xeito privado e o seu pai inculcoulle desde neno o interese polos estudos persas e de cami\u00f1o colleu mestr\u00eda na arte da caligraf\u00eda persa, e tam\u00e9n chegou a describir a colecci\u00f3n de moedas propiedade do banco que o seu pai dirix\u00eda.\nEntre 1903 e 1905 traballou na sucursal do Banco Imperial Persa e como c\u00f3nsul interino en Kermanshah e combinou esta actividade con actividades consulares no Kurdist\u00e1n persa. Nesa \u00e9poca estudou a organizaci\u00f3n administrativa da zona e a realidade social e administrativa das tribos semin\u00f3mades, e publicou diversos informes sobre estes aspectos.\nEn 1906 ingresou no servizo consular brit\u00e1nico e foi destinado a Rasht como vicec\u00f3nsul (1906-1912), onde no seu tempo libre estudou a xeograf\u00eda, a historia, as moedas, as inscrici\u00f3ns e outros aspectos da cultura das provincias do Caspio. Os constantes desprazamentos deste labor induc\u00edrono a publicar diversos libros, artigos e informes coas s\u00faas impresi\u00f3ns das viaxes e acerca da cultura e da sociedade da costa sur do Caspio. Entre 1912 e 1916 estivo destinado como vicec\u00f3nsul en Mogador (Marrocos), e de 1915 a 1922 como c\u00f3nsul de Casablanca. Posteriormente foi c\u00f3nsul no Cairo (1922-1924), c\u00f3nsul xeral en Esmirna (1924-1928), en Sal\u00f3nica (1928-1929), no Cairo (1929-1937) e no Norte de \u00c1frica (1943-1945). Como colof\u00f3n \u00e1 s\u00faa carreira diplom\u00e1tica, entre 1945 e 1947 foi conselleiro na embaixada brit\u00e1nica en Par\u00eds, a cargo do departamento de reclamaci\u00f3ns de guerra.\nPublicaci\u00f3ns.\nEsta \u00e9 unha escolma das monograf\u00edas m\u00e1is salientables publicadas por H. L. Rabino:"}
{"id": "521369", "revid": "65337", "url": "https://gl.wikipedia.org/wiki?curid=521369", "title": "H. L. Rabino", "text": ""}
{"id": "521370", "revid": "65337", "url": "https://gl.wikipedia.org/wiki?curid=521370", "title": "Rabino, H. L.", "text": ""}
{"id": "521371", "revid": "25871", "url": "https://gl.wikipedia.org/wiki?curid=521371", "title": "Silvia Fern\u00e1ndez de Gurmendi", "text": "Silvia Alejandra Fern\u00e1ndez de Gurmendi, nada o 24 de outubro de 1954, \u00e9 unha avogada, xu\u00edza e diplom\u00e1tica arxentina, que desde 2010 integra a Corte Penal Internacional e presidiuna entre 2015 e 2018. \nTraxectoria.\nEstudou dereito na Universidade de C\u00f3rdoba e a Universidade de Limoges, e obtivo posteriormente un doutoramento na Universidade de Buenos Aires. Ingresou no servizo exterior en 1989, entre 1994 e 2000 foi conselleira legal da delegaci\u00f3n arxentina nas Naci\u00f3ns Unidas e en 2006 traballou como Directora Xeral de Dereitos Humanos no ministerio de Relaci\u00f3ns Exteriores e Culto. \u00c1 s\u00faa vez, representou a Arxentina na Comisi\u00f3n Interamericana de Dereitos Humanos e a Corte Interamericana de Dereitos Humanos.\nEn novembro de 2009. foi elixida como xu\u00edza na divisi\u00f3n de Cuesti\u00f3ns-Preliminares da Corte Penal Internacional, destinada a xulgar o xenocidio e os crimes de agresi\u00f3n, de guerra e contra a humanidade. En marzo de 2015 foi elixida para presidir a corte at\u00e9 2018. Previamente fora vicepresidenta da conferencia que decidiu a s\u00faa creaci\u00f3n en 1998 e coordinara a Divisi\u00f3n de Competencia, Complementariedade e Cooperaci\u00f3n da fiscal\u00eda.\nNo \u00e1mbito acad\u00e9mico traballou como profesora da Universidade de Buenos Aires, a Universidade de Palermo e actualmente faio na Universidade Americana."}
{"id": "521376", "revid": "89787", "url": "https://gl.wikipedia.org/wiki?curid=521376", "title": "Louise Fr\u00e9chette", "text": "Louise Fr\u00e9chette, nada en Montreal o 16 de xullo de 1946, \u00e9 unha diplom\u00e1tica canadense que ocupou a Vicesecretar\u00eda Xeral das Naci\u00f3ns Unidas durante oito anos, e unha diplom\u00e1tica e funcionaria p\u00fablica por longo tempo. Exerceu un per\u00edodo de tres anos no Centre for International Governance Innovation, un centro de investigaci\u00f3n sobre relaci\u00f3ns e pol\u00edticas internacionais localizado en Waterloo, Ontario, nun proxecto de investigaci\u00f3n sobre a enerx\u00eda nuclear e a seguridade mundial.\nTraxectoria.\nGraduouse na Universidade de Montreal cun grao en historia en 1970 e no College of Europe (Bruxas, B\u00e9lxica) cun Certificate of Advanced European Studies de posgrao (equivalente a un mestrado) en 1978. Comezou a s\u00faa carreira diplom\u00e1tica en 1971 cando se une ao Ministerio de Asuntos Exteriores do Canad\u00e1. Foi asignada \u00e1 embaixada canadense en Atenas antes de unirse \u00e1 delegaci\u00f3n canadense fronte \u00e1s Naci\u00f3ns Unidas en Xenebra en 1978.\nEn 1985, \u00e1 idade de 39, foi nomeada embaixadora do Canad\u00e1 na Arxentina. En 1989, foi enviada nunha misi\u00f3n secreta a Cuba para meter presi\u00f3n a Fidel Castro para que apoiase a Guerra do Golfo. A pesar de fracasar, impresionou a Otava cos seus esforzos e foi nomeada embaixadora do Canad\u00e1 nas Naci\u00f3ns Unidas en 1992.\nEn 1995, abandonou o servizo exterior para converterse en viceministra adxunto de finanzas en Ottawa. M\u00e1is tarde foi promovida a viceministra da defensa nacional, a primeira muller en alcanzar ese posto.\nEn 1997, Louise Fr\u00e9chette foi nomeada vicesecretaria Xeral de Naci\u00f3ns Unidas, cargo recentemente creado polo Secretario Xeral das Naci\u00f3ns Unidas Kofi Annan tralas reformas da organizaci\u00f3n, sendo a primeira persoa en asumir o cargo.\nEn 2005, despois de ser criticada polo expresidente da Reserva Federal dos Estados Unidos Paul Volcker pola fallada administraci\u00f3n do Programa de Petr\u00f3leo-por-Alimentos para Iraq, Fr\u00e9chette anunciou a s\u00faa renuncia.\nLouise Fr\u00e9chette \u00e9 membro da Global Leadership Foundation e \u00e9 membro do Consello Asesor Internacional do Instituto para o Estudo do Desenvolvemento Internacional (ISID) da Universidade McGill. Foi membro da Comisi\u00f3n de Persoas Eminentes do Organismo Internacional de Enerx\u00eda At\u00f3mica (OIEA) sobre os desaf\u00edos da enerx\u00eda nuclear, que emitiu o seu informe en abril de 2008.\nTam\u00e9n \u00e9 membro da Xunta Asesora da Montreal Centre for International Studies.\nEn 1998, foi nomeada Oficial da Orde do Canad\u00e1."}
{"id": "521380", "revid": "47401", "url": "https://gl.wikipedia.org/wiki?curid=521380", "title": "Filmes propostos \u00f3 mellor filme internacional na 76\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 76\u00aa edici\u00f3n dos \u00d3scar para o mellor filme en lingua non inglesa. A Academia das Artes e das Ciencias Cinematogr\u00e1ficas (AMPAS) convidou as industrias cinematogr\u00e1ficas de varios pa\u00edses a presentar un filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados.\nA lista oficial de filmes aceptados inclu\u00edu 56 filmes. Mongolia, Palestina e Sri Lanka presentaron filmes por primeira vez. O galard\u00f3n recaeu sobre o Canad\u00e1, co filme \"Les Invasions barbares\" dirixido por Denys Arcand."}
{"id": "521382", "revid": "89787", "url": "https://gl.wikipedia.org/wiki?curid=521382", "title": "Fauzia Nasreen", "text": "Fauzia Nasreen, nada o 6 de decembro de 1950, \u00e9 unha diplom\u00e1tica e profesora paquistan\u00ed. Foi a embaixadora de Paquist\u00e1n en Polonia e o Nepal. Foi a primeira muller diplom\u00e1tica do seu pa\u00eds, tras permitirse a incorporaci\u00f3n da muller no servizo diplom\u00e1tico en 1973.\nTraxectoria.\nNasreen incorporouse ao servizo diplom\u00e1tico en 1973. Estivo destinada \u00e1s embaixadas de Ir\u00e1n, Malaisia, Filipinas e Italia entre outras. Chegou a ser a embaixadora do seu pa\u00eds no Nepal e Polonia, e foi tam\u00e9n a Alta Comisionada do seu pa\u00eds en Australia en novembro de 2009. Desde que deixou a vida diplom\u00e1tica dedicouse ao ensino en Paquist\u00e1n.\nEn 2015 foi elixida como unha das 21 mulleres que se reuniron paia unha conferencia na Escola de Goberno Kennedy da Universidade Harvard financiada por Hunt Alternatives. O grupo inclu\u00eda a Judy Thongori de Kenya e a Olufunke Baruwa, Esther Ibanga, Hafsat Abiola e Ayisha Osori de Nixeria.\nReco\u00f1ecementos.\nEntre as s\u00faas condecoraci\u00f3ns est\u00e1 a Cruz do Comandante da Orde do M\u00e9rito, outorgada polo goberno de Polonia."}
{"id": "521384", "revid": "88215", "url": "https://gl.wikipedia.org/wiki?curid=521384", "title": "Trofeo Conde de Fenosa de 1976", "text": "O Trofeo Conde de Fenosa de 1976 foi a 8\u00aa edici\u00f3n do torneo. Celebrouse na Coru\u00f1a entre o 26 e o 29 de agosto de 1976. O campi\u00f3n foi o Atl\u00e9tico Mineiro, que derrotou na final ao Deportivo da Coru\u00f1a.\nNa semifinais, o Deportivo da Coru\u00f1a eliminou ao Deportivo Galicia, club fundado en Caracas por emigrantes galegos, e o Atl\u00e9tico Mineiro fixo o propio co Celta de Vigo."}
{"id": "521386", "revid": "98629", "url": "https://gl.wikipedia.org/wiki?curid=521386", "title": "Margot Klestil-L\u00f6ffler", "text": "Margot Klestil-L\u00f6ffler, nada en Dobersberg, Baixa Austria o 4 de marzo de 1954, \u00e9 unha diplom\u00e1tica austr\u00edaca, ex Primeira Dama de Austria de 1998 a 2004 e vi\u00fava de Thomas Klestil, expresidente federal de Austria. Traballou como Embaixadora de Austria na Rep\u00fablica Checa de 2004 a 2009 e Embaixadora en Rusia de 2009 a 2014. Traballou como enviada a Rusia baixo a direcci\u00f3n da Ministra de Relaci\u00f3ns Exteriores Karin Kneissl desde 2018.\nPrimeiros anos e carreira.\nMargot L\u00f6ffler naceu en Dobersberg, Baixa Austria. Os seus pais, Karl e Gerda L\u00f6ffler, eran agricultores. Fala alem\u00e1n, ingl\u00e9s, franc\u00e9s, ruso e checo.\nDespois da s\u00faa carreira diplom\u00e1tica en Moscova e Bangkok, L\u00f6ffler incorporouse \u00e1 oficina de Thomas Klestil, quen nese momento era secretario xeral do Ministerio de Relaci\u00f3ns Exteriores de Austria. Cando Thomas Klestil se postulou para a presidencia en 1992, ela dirix\u00eda a s\u00faa campa\u00f1a electoral.\nPrimeira Dama de Austria.\nDurante o seu primeiro mandato, f\u00edxose p\u00fablico que Klestil e L\u00f6ffler ti\u00f1an unha historia de amor. Klestil divorciouse da s\u00faa primeira esposa Edith e casou con Margot L\u00f6ffler o 23 de decembro de 1998. Ela converteuse na primeira dama do pa\u00eds, pero continuou o seu traballo no Ministerio de Relaci\u00f3ns Exteriores, o que levou \u00e1 estra\u00f1a situaci\u00f3n de que ocupaba un posto m\u00e1is alto que a s\u00faa ex xefa, a ministra de Relaci\u00f3ns Exteriores Benita Ferrero-Waldner, en visitas de estado ou outras ocasi\u00f3ns oficiais.\nCando Thomas Klestil morreu no cargo o 6 de xullo de 2004, as s\u00faas d\u00faas esposas asistiron ao funeral celebrado na Catedral de San Esteban en Viena. O arcebispo cat\u00f3lico de Viena, o cardeal Christoph Sch\u00f6nborn, deu a benvida primeiro a Edith Klestil.\nCarreira posterior.\nTrala morte do seu marido o 6 de xullo de 2004, Klestil-L\u00f6ffler foi nomeada embaixadora de Austria na Rep\u00fablica Checa. De decembro de 2009 a decembro de 2014, foi embaixadora de Austria na Federaci\u00f3n de Rusia."}
{"id": "521388", "revid": "65337", "url": "https://gl.wikipedia.org/wiki?curid=521388", "title": "Lodovico Laffranchi", "text": "Lodovico Laffranchi (tam\u00e9n coa variante Ludovico), nado en 1875 e finado o 6 de xu\u00f1o de 1952 en Mil\u00e1n, foi un numism\u00e1tico italiano especializado na moeda da Antiga Roma.\nTraxectoria.\nLaffranchi era un empregado municipal que se iniciou na numism\u00e1tica da man do seu t\u00edo, Pompeo Monti. En 1910 participou xa no III Congreso Internacional de Numism\u00e1tica, en Bruxelas, onde interveu cun relatorio titulado \"I diversi stili nella monetazione romana\", e en 1927 foi nomeado comisario para xestionar a colecci\u00f3n de moedas do Castelo Sforzesco, do municipio milan\u00e9s.\nEntre 1913 e 1917 foi editor da \"Rivista Italiana di Numismatica\" e, logo da renuncia dos irm\u00e1ns Ercole e Francesco Gnecchi ao seu \u00f3rgano directivo, ofrec\u00e9uselle a Laffranchi a oportunidade de dirixir a revista en 1918. Baixo a s\u00faa direcci\u00f3n sa\u00edron os dous derradeiros n\u00fameros correspondentes a ese ano e os catro primeiros de 1919, e a partir dese momento decidiu abandonar o cargo de director, por motivos desco\u00f1ecidos, a\u00ednda que se mantivo como asiduo colaborador coa revista. No seu breve per\u00edodo, a publicaci\u00f3n pasou de ser un \u00f3rgano de comunicaci\u00f3n entre coleccionistas a dotarse dunha perspectiva cient\u00edfica reco\u00f1ecida internacionalmente.\nCoincidindo coa chegada dos fascistas ao poder en Italia en 1924, Laffranci cancelou a s\u00faa colaboraci\u00f3n coa \"Rivista Italiana di Numismatica\", coa que se amosou tan contrario como co propio r\u00e9xime, e non a retomou ata 1940, co env\u00edo dun novo artigo. Esta desafecci\u00f3n co r\u00e9xime fascista impediulle acceder a postos acad\u00e9micos acordes \u00e1 s\u00faa val\u00eda intelectual, mais el continuou a publicar artigos en publicaci\u00f3ns numism\u00e1ticas tan diversas como \"Bollettino del Circolo Numismatico di Napoli\" (Italia), \"Schweizer Numismatischen Zeitschrift\" (Su\u00edza), \"Numismatische Zeitschrift\" (Austria), \"Numizmatikai K\u00f6zl\u00f6ny\" (Hungr\u00eda), \"Revue belge de numismatique\" (B\u00e9lxica) ou \"The Numismatic Chronicle\" (Reino Unido).\nEn 1941 asumiu novamente un posto no comit\u00e9 de direcci\u00f3n da revista, ao que renunciou posteriormente e que retomou en 1950.\nOs seus artigos versan fundamentalmente sobre a numism\u00e1tica romana. Moi influ\u00eddo polas novas v\u00edas de investigaci\u00f3n numism\u00e1tica abertas polas escolas vienesa e inglesa, Laffranchi estudou aspectos como os obradoiros monetarios romanos e a organizaci\u00f3n da produci\u00f3n de moeda imperial, e destacan os seus artigos sobre as cu\u00f1axes de Augusto e de Magnencio, ou sobre a ceca de Mediolanum (Mil\u00e1n) en tempos de Galieno.\nLafranchi faleceu en 1952, en palabras de Herbert A. Cahn \"nunha soidade completa\".\nPublicaci\u00f3ns.\nEsta \u00e9 unha escolma dalg\u00fans dos artigos m\u00e1is salientables dos publicados por Laffranchi ao longo da s\u00faa carreira:"}
{"id": "521391", "revid": "98629", "url": "https://gl.wikipedia.org/wiki?curid=521391", "title": "Pedro Castro Eiroa", "text": "Pedro Castro Eiroa, nado en Mera o 25 de novembro de 1947, \u00e9 un exfutbolista galego, que desenvolveu a s\u00faa carreira en Venezuela. Defendeu durante m\u00e1is dunha d\u00e9cada a camiseta do Deportivo Galicia e foi capit\u00e1n da selecci\u00f3n venezolana.\nTraxectoria.\nXogou no H\u00e9rcules de San Pedro de N\u00f3s, antes de emigrar coa s\u00faa familia a Venezuela. En Caracas xogou no Sporting Coru\u00f1\u00e9s, adestrado por Antonio Villar Chao, conquistando o Torneo Ib\u00e9rico e en 1968 levouno para o Deportivo Galicia L\u00e1zaro Candal, secretario t\u00e9cnico do club.\nEn 1971 foi chamado polo adestrador galego Eduardo Toba para facer unha proba co Real Oviedo. Ademais adestrou co Deportivo da Coru\u00f1a \u00e1s ordes de Arsenio pero acabou regresando a Caracas. Xogou no Galicia ata 1982, conquistando tres veces a Primeira Divisi\u00f3n de Venezuela e outras tres a Copa de Venezuela.\nTras a s\u00faa retirada traballou coas categor\u00edas inferiores da selecci\u00f3n venezolana.\nSelecci\u00f3n de Venezuela.\nDebutou coa selecci\u00f3n venezolana o 31 de xullo de 1975, nun partido da Copa Am\u00e9rica fronte ao Brasil en Caracas. Ao comezo da segunda parte sufriu unha grave lesi\u00f3n que o mantivo afastado dos terreos de xogo durante dous anos. Con todo, volveu \u00e1 selecci\u00f3n anos despois e converteuse no seu capit\u00e1n. Xogou o seu \u00faltimo partido coa \"Vi\u00f1o Tinto\" o 28 de xu\u00f1o de 1981 fronte a Espa\u00f1a."}
{"id": "521392", "revid": "65337", "url": "https://gl.wikipedia.org/wiki?curid=521392", "title": "L. Laffranchi", "text": ""}
{"id": "521393", "revid": "65337", "url": "https://gl.wikipedia.org/wiki?curid=521393", "title": "Laffranchi, L.", "text": ""}
{"id": "521394", "revid": "65337", "url": "https://gl.wikipedia.org/wiki?curid=521394", "title": "Ludovico Laffranchi", "text": ""}
{"id": "521395", "revid": "65337", "url": "https://gl.wikipedia.org/wiki?curid=521395", "title": "Laffranchi, Ludovico", "text": ""}
{"id": "521396", "revid": "65337", "url": "https://gl.wikipedia.org/wiki?curid=521396", "title": "Laffranchi, Lodovico", "text": ""}
{"id": "521398", "revid": "15490", "url": "https://gl.wikipedia.org/wiki?curid=521398", "title": "Quintilo", "text": "Quintilo (en lat\u00edn, \"Marcus Aurelius Claudius Quintillus\"), finado en abril do 270 foi un emperador romano durante uns poucos meses no 270. Era irm\u00e1n de Claudio II o G\u00f3tico. Hai poucos datos sobre a s\u00faa vida, non co\u00f1ec\u00e9ndose nin a data de nacemento, nin a data exacta da s\u00faa morte, nin tampouco o nome da s\u00faa esposa ou dos seus fillos.\nTraxectoria.\nPrimeiros anos.\nQuintilo naceu en Sirmium en Panonia Inferior. Orixinario dunha familia baixa, Quintilo tomou protagonismo coa adhesi\u00f3n do seu irm\u00e1n Claudio G\u00f3tico ao trono imperial en 268. Quintilo foi nomeado procurador de Sarde\u00f1a durante o reinado do seu irm\u00e1n.\nNa \"Historia Augusta\", tam\u00e9n se indica que Claudio e Quintilo ti\u00f1an outro irm\u00e1n chamado Crispus e, a trav\u00e9s del, unha sobri\u00f1a, Claudia, que casou con Eutropio e foi nai de Constancio Cloro. Por\u00e9n, alg\u00fans historiadores sospeitan que este relato \u00e9 unha fabricaci\u00f3n xeneal\u00f3xica para halagar a Constantino I.\nReinado de Quintilo.\nDespois de subir ao trono, dirixiuse directamente a Aquilea, que utilizou como base para as forzas defensivas do norte de Italia. En Roma, tem\u00edase o ataque do Imperio Galo, que se separara do territorio controlado por Roma e que, nese momento, estaba gobernado por Vitorino. Non obstante, houbo outro factor que foi decisivo no desenvolvemento posterior. Aureliano, antigo colaborador de Claudio e igualmente aspirante ao trono, estaba destinado como comandante das tropas nas provincias dos Balc\u00e1ns e tivo que enfrontarse a repetidas invasi\u00f3ns por parte de tribos xermanas que intentaban cruzar o Danubio. Despois dunha importante vitoria, foi proclamado emperador polas s\u00faas tropas de Panonia e partiu para apoderarse do trono de Quintilo. \nEste, cometeu o erro de permanecer en Aquilea en vez de marchar a Roma onde ti\u00f1a m\u00e1is apoio, mesmo, cando soubo que Aureliano estaba preto de Aquilea. Despois de notar que as s\u00faas tropas eran moi inferiores aos agresores e para evitar unha guerra civil suicidouse abrindo as veas. Segundo os historiadores antigos, estivo no poder durante un curto per\u00edodo de tempo, con estimaci\u00f3ns que var\u00edan entre os 17 d\u00edas e os seis meses. Os seus dous fillos sobreviviron a Quintilo. \nLegado.\nOs rexistros romanos sobreviventes consideraban a Quintilo un emperador moderado e capaz. Foi visto como un defensor do Senado e as\u00ed foi comparado cos anteriores emperadores Galba e Pertinax. Os tres foron moi apreciados polas fontes senatoriais a pesar do seu fracaso para sobrevivir un ano completo de reinado.\nDiscusi\u00f3n historiogr\u00e1fica.\nOs poucos rexistros do reinado de Quintilo son contraditorios. Os historiadores antigos non est\u00e1n de acordo sobre a duraci\u00f3n do seu reinado, que segundo varios informes durou tan s\u00f3 17 d\u00edas e segundo outros, ata 177 d\u00edas (uns seis meses). Eutropio informa que Quintilo foi proclamado emperador, no 270, polos soldados do seu irm\u00e1n trala morte deste por mor dunha epidemia de peste e, posteriormente, foi elixido polo Senado. En troques, Zonar\u00e1s relata que foi elixido directamente polo propio Senado. Non obstante, os rexistros coinciden en que as lexi\u00f3ns que seguiran a Claudio na campa\u00f1a ao longo do Danubio desco\u00f1ec\u00edan ou desaprobaban a elevaci\u00f3n de Quintilo. Pola contra, elevaron ao seu actual l\u00edder Aureliano como emperador.\nOs rexistros tampouco est\u00e1n de acordo sobre a causa da s\u00faa morte. Na \"Historia Augusta\" rel\u00e1tase que foi asasinado polos seus propios soldados en reacci\u00f3n \u00e1 s\u00faa estrita disciplina militar. Xo\u00e1n de Antioqu\u00eda e Zonar\u00e1s denunciaron que Quintilo impuxera unha dura disciplina aos seus soldados o que propiciou que estes comezasen a desertar e ao ver que carec\u00eda de partidarios suicidouse abr\u00edndose as veas e desangr\u00e1ndose; Xo\u00e1n de Antioqu\u00eda coincide coa versi\u00f3n do suicidio e engade que fora asistido por un m\u00e9dico. Segundo Xerome de Estridi\u00f3n, morreu nun enfrontamento con Aureliano; Claudio Salmasio sinalou que Dexipo rexistrou a morte sen indicar as causas. Non obstante, todos os rexistros coinciden en colocar a morte en Aquilea."}
{"id": "521399", "revid": "5312", "url": "https://gl.wikipedia.org/wiki?curid=521399", "title": "Friame", "text": "O friame \u00e9 un grupo de alimentos de orixe c\u00e1rnica e xa procesados. Entre os alimentos englobados baixo o termo de friame est\u00e1n os embutidos, xam\u00f3n, salchichas, pasteis de carne, etc\u00e9tera. Por regra xeral c\u00f3rtanse en rebadas e c\u00f3mense en forma de emparedados ou bocadillos e tam\u00e9n se serven nunha t\u00e1boa de embutidos (acompa\u00f1ada xeralmente con ovo cocido) coma entrem\u00e9s.\nConservaci\u00f3n e hixiene.\nOs embutidos e friames deben conservarse sempre en ambientes frescos (sobre todo nos meses calorosos de ver\u00e1n), o ideal para a conservaci\u00f3n dos friames \u00e9 que estes se consuman xusto no intre do seu cortado, debido a que un friame cortado pos\u00fae m\u00e1is superficie, af\u00e9ctana m\u00e1is as bacterias e os organismos e ox\u00eddase con m\u00e1is facilidade, por esta raz\u00f3n \u00e9 aconsell\u00e1bel mercar o friame cortado que se vaia a consumir no d\u00eda, ou como m\u00e1ximo noutro d\u00eda."}
{"id": "521400", "revid": "25871", "url": "https://gl.wikipedia.org/wiki?curid=521400", "title": "Karine Kazinian", "text": "Karine Kazinian (n\u00e9e Kroyan) (), nada o 8 de xaneiro de 1955 e finada o 6 de decembro de 2012, foi embaixadora de Armenia no Reino Unido de Gran Breta\u00f1a e Irlanda do Norte. \nAsistiu e graduouse na Universidade Estatal de Ierev\u00e1n en 1977. Anteriormente, traballou nas embaixadas sovi\u00e9ticas en Portugal, \u00c1frica, e Roman\u00eda. De 1992 a 1994 traballou como profesora de ingl\u00e9s e portugu\u00e9s na Universidade de Ierev\u00e1n. Logo mudouse a Bucarest en Roman\u00eda co seu esposo, George Kazinian, onde fora designado como o primeiro embaixador de Armenia. En 1997, despois da morte do seu esposo, converteuse en encargada de negocios da embaixada de Armenia e logo, en 1999, en embaixadora do seu pa\u00eds en Roman\u00eda. En 2001 traballou como embaixadora de Armenia en Alema\u00f1a. \nKarine foi nomeada Viceministra de Asuntos Exteriores de Armenia en 2009, e o 8 de setembro de 2011 converteuse en embaixadora no Reino Unido.\nAdemais do armenio, falaba ingl\u00e9s, ruso, alem\u00e1n, roman\u00e9s e portugu\u00e9s.\nKarine ga\u00f1ou a Medalla Armenia de Mkhitar Gosh e a Orde da Gran Cruz Romanesa ao M\u00e9rito. Morreu en 2012 por complicaci\u00f3ns dunha operaci\u00f3n cir\u00farxica, deixando atr\u00e1s unha filla e un fillo. Foi enterrada en Armenia."}
{"id": "521402", "revid": "75439", "url": "https://gl.wikipedia.org/wiki?curid=521402", "title": "Maria Elizabeth Simbr\u00e3o de Carvalho", "text": "Maria Elizabeth Simbr\u00e3o de Carvalho foi embaixadora de Angola en B\u00e9lxica, Luxemburgo e a Uni\u00f3n Europea de 2009 a 2018. Foi substitu\u00edda por Georges Rebelo Pinto Chikoti.\nTraxectoria.\nSimbr\u00e3o estudou na Universidade Agostinho Neto de Angola, onde obtivo unha licenciatura en dereito. Incorporouse ao Ministerio de Relaci\u00f3ns Exteriores en 1976, onde asumiu varias asignaci\u00f3ns importantes, en particular como Secretaria de Relaci\u00f3ns Exteriores do Presidente de 1986 a 1990. Despois dun per\u00edodo como Conselleira na Embaixada de Angola en Bonn, traballou como Directora Xeral de Asuntos legais, consulares e litixios no Ministerio de Relaci\u00f3ns Exteriores de 1994 a 1999. Logo foi nomeada C\u00f3nsul Xeral en Lisboa, onde traballou at\u00e9 2007.\nFoi nomeada Embaixadora de Angola en B\u00e9lxica, Luxemburgo e a Uni\u00f3n Europea en abril de 2009. En xaneiro de 2013, no D\u00eda Nacional da Cultura de Angola, fixo fincap\u00e9 na necesidade de investir en cursos de arte, a preservaci\u00f3n do patrimonio constru\u00eddo e a investigaci\u00f3n cultural en Angola.\nDespois de nove anos de servizo, Elizabeth Simbr\u00e3o foi relevada das s\u00faas funci\u00f3ns como embaixadora de B\u00e9lxica polo presidente Jo\u00e3o Louren\u00e7o en febreiro de 2018. Foi substitu\u00edda por Georges Rebelo Pinto Chikoti, quen se ocupou at\u00e9 marzo de 2020."}
{"id": "521404", "revid": "98629", "url": "https://gl.wikipedia.org/wiki?curid=521404", "title": "Creonte", "text": "Creonte, fillo de Meneceo, foi un rei de Tebas, trono \u00f3 que ascendeu cando Edipo matou o rei Laio, o seu pai.\nNesa altura, Hera castigara \u00e1 cidade de Tebas mandando contra ela a Esfinxe, un mostro feminino con corpo de le\u00f3n, rostro de muller e \u00e1s de ave de rapina. A Esfinxe agoch\u00e1base no monte Ficio, \u00f3 oeste de Tebas, e acosaba \u00f3s cami\u00f1antes: propo\u00f1\u00edalles un enigma e, como non eran quen de atopar a soluci\u00f3n, devor\u00e1baos. Unha das v\u00edtimas da esfinxe foi o propio fillo de Creonte, Hem\u00f3n .\nPara librarse da Esfinxe, Creonte prometeu o trono da cidade e a man da vi\u00fava do rei anterior, Iocasta (e \u00e1 vez, irm\u00e1 de Creonte), a quen lograra matala. E a tal fin presentouse Edipo. A Esfinxe prop\u00faxolle a seguinte adivi\u00f1a: \"\"\u00bfQuen \u00e9 o ser que cunha soa voz, anda a catro patas, logo con d\u00faas e logo con tres?\" , e Edipo deu coa resposta correcta: o home, que gatea cando \u00e9 neno, cami\u00f1a cando \u00e9 adulto e de vello ap\u00f3iase nun bast\u00f3n. Desesperada porque lle deran coa resposta, a Esfinxe suicidouse.\nCreonte cumpriu a s\u00faa promesa: cedeu a Edipo o trono de Tebas e casouno con Iocasta, coa que tivo dous fillos, Eteocles e Polinices, e d\u00faas fillas, Ismene e Ant\u00edgona. Nese momento, ningu\u00e9n sab\u00eda que Iocasta era, en realidade, a nai de Edipo. Por cousa deste acto de incesto, unha peste caeu sobre Tebas e foise consultar a causa e a soluci\u00f3n \u00f3 Or\u00e1culo de Delfos . A Pitia revelou que todo se deb\u00eda a que Edipo matara \u00f3 seu pai, Laio, e casara coa s\u00faa nai, Iocasta, e que deb\u00eda desterrarse. Edipo sacouse os ollos e exiliouse, Iocasta enforcouse e Creonte recuperou o trono de Tebas .\nGuerra contra Tebas.\nPero co tempo, Eteocles e Polinices ascenderon \u00f3 trono, e o primeiro terminou expulsando da cidade \u00f3 segundo. Polinices refuxiouse en Argos, onde reinaba o rei Adrasto. Este casouno coa s\u00faa filla m\u00e1is vella, Arx\u00eda (ou Exialea), e prometeulle que o restaurar\u00eda no trono, dando comezo \u00e1 sonada guerra dos Sete contra Tebas, onde morreron todos menos o propio Adrasto .\nNesta guerra contra Tebas, o or\u00e1culo esixiu a Creonte sacrificar \u00f3 seu propio fillo, Megareo (ou Meneceo), se quer\u00eda salvar a cidade. Creonte sacrificouno a Ares e as\u00ed logrou a vitoria sobre os atacantes. Segundo Pseudo-Apolodoro, Meneceo ofreceuse voluntariamente \u00f3 sacrificio.\nCando s\u00f3 quedaban vivos tres dos sete palad\u00edns (Polinices, Anfiarao e Adrasto), Polinices propuxo unha loita a morte entre el e Eteocles, que segu\u00eda en Tebas. O resultado deste combate foi que se mataron un \u00f3 outro. Creonte prohibiu dar sepultura a Polinices por traizoar \u00e1 s\u00faa patria, como castigo por haber guerreado contra a s\u00faa patria , pero a irm\u00e1 deste, Ant\u00edgona, deulle os ritos f\u00fanebres debidos e enterrouno. Ante este acto de desobediencia, Creonte ordenou que a sepultaran viva e Ant\u00edgona suicidouse; outra tradici\u00f3n engade que Hem\u00f3n, namorado dela, matouna e logo suicidouse , as\u00ed como Eur\u00eddice, a esposa de Creonte .\nNoutra versi\u00f3n do mito, Creonte prohibira enterrar os inimigos mortos e cando o soubo Adrasto, que xa fuxira \u00f3 lombo do seu cabalo alado Ari\u00f3n, pediu a Teseo que castigara a impiedade de Creonte. Teseo acudiu a Tebas, conquistou a cidade e encarcerou a Creonte, devolvendo os cad\u00e1veres \u00e1s s\u00faas familias para que os incineraran na pira ritual. O episodio de Ant\u00edgona ter\u00eda ocorrido con anterioridade .\nOutros feitos no reinado de Creonte.\nCreonte purificou a Anfitri\u00f3n cando este matou accidentalmente \u00f3 seu sogro Electri\u00f3n, rei de Micenas. O irm\u00e1n deste, Est\u00e9nelo, expulsou a Anfitri\u00f3n e este foi parar a Tebas. Anfitri\u00f3n era o pai humano de Heracles, fillo realmente de Zeus.\nReinando Creonte en Tebas ocorreu un episodio protagonizado por Heracles. Cando regresaba a Tebas despois de matar \u00f3 le\u00f3n de Citer\u00f3n, atopouse cos soldados do rei Erxino, de Orc\u00f3meno, que vi\u00f1an cobrar o tributo que anualmente ti\u00f1an que pagar os cidad\u00e1ns de Tebas \u00f3s de Orc\u00f3meno, consistente en cen bois durante vinte anos. Heracles enfrontouse a eles e cortoulles o nariz e as orellas, e con elas colgando do pescozo mandounos de volta xunto a Erxino que, loxicamente irritado, atacou Tebas. Heracles armou e encabezou o ex\u00e9rcito tebano, vestido cunha armadura que lle dera Atenea e, a\u00ednda que resultou vitorioso e puido dar morte a Erxino, o seu pai, Anfitri\u00f3n, morreu na loita. Segundo outra lenda, Erxino sobreviviu pero tivo que aceptar ter que satisfacer a Tebas un tributo de 200 bois anuais.\nComo agradecemento, Creonte deulle a Heracles a man de M\u00e9gara (Megara ou Megera), a s\u00faa filla m\u00e1is vella. \nExiste outra lenda segundo a cal Lico, un fillo de Poseid\u00f3n, atacou Tebas e matou a Creonte, usurpando o trono. Pensando que Heracles estaba morto, a\u00ednda que realmente nese tempo estaba servindo de escravo a \u00d3nfale, Lico intentou seducir a M\u00e9gara. Esta negouse e Lico, enfurecido, quixo matala, xunto \u00f3s seus fillos, pero nese momento regresou Heracles e matou a Lico. Foi ent\u00f3n cando Hera o volveu louco e acabou matando el mesmo \u00e1 muller e \u00f3s fillos ."}
{"id": "521414", "revid": "23204", "url": "https://gl.wikipedia.org/wiki?curid=521414", "title": "Elina - Som om jag inte fanns", "text": "Elina - Som om jag inte fanns (en ) \u00e9 un filme finland\u00e9s-sueco de 2002 dirixido por Klaus H\u00e4r\u00f6 e baseado nunha novela de Kerstin Johansson i Backe. O filme foi escollido como candidato de Finlandia para o \u00d3scar \u00f3 mellor filme internacional na 76\u00aa edici\u00f3n dos premios, mais finalmente non foi nomeado."}
{"id": "521415", "revid": "23204", "url": "https://gl.wikipedia.org/wiki?curid=521415", "title": "N\u00e4kym\u00e4t\u00f6n Elina", "text": ""}
{"id": "521416", "revid": "98629", "url": "https://gl.wikipedia.org/wiki?curid=521416", "title": "Mies vailla menneisyytt\u00e4", "text": "Mies vailla menneisyytt\u00e4 \u00e9 un filme finland\u00e9s de 2002 producido, escrito e dirixido por Aki Kaurism\u00e4ki. O filme foi escollido como candidato de Finlandia para o \u00d3scar \u00f3 mellor filme internacional na 75\u00aa edici\u00f3n dos premios, sendo finalmente nomeado. Ga\u00f1ou o Gran Premio no Festival Internacional de Cinema de Cannes de 2002.\nSinopse.\nUn home chega en tren a Helsinqui e \u00e9 agredido brutalmente por tres individuos para roubarlle. A causa dos golpes recibidos, perde a memoria e con ela a s\u00faa identidade. Atopa axuda nun matrimonio de escasos recursos e de Irma, oficial do Ex\u00e9rcito de Salvaci\u00f3n, coa que acabar\u00e1 tendo un idilio. Cando se atopa nun banco tentando abrir unha conta, un empresario arruinado entra para atracalo. No interrogatorio posterior, ao non poder dar os datos da s\u00faa identidade, \u00e9 detido como sospeitoso de colaborar no atraco, mais un avogado ao servizo do Ex\u00e9rcito de Salvaci\u00f3n consegue que o deixen en liberdade. Non obstante, a polic\u00eda contin\u00faa a s\u00faa investigaci\u00f3n e logra descubrir a s\u00faa identidade: \u00e9 un traballador metal\u00farxico que est\u00e1 casado. Visita a s\u00faa esposa, quen lle comunica que acaban de divorciarse, polo que volve con Irma para retomar a s\u00faa relaci\u00f3n."}
{"id": "521418", "revid": "89787", "url": "https://gl.wikipedia.org/wiki?curid=521418", "title": "Universidade de Tampere", "text": "A Universidade de Tampere (abreviado TAU ou TUNI) \u00e9 unha instituci\u00f3n universitaria con sede en Tampere, Finlandia. Foi fundada en 2019, cando a Universidade de Tampere e a Universidade Tecnol\u00f3xica de Tampere se fusionaron. \u00c9 a segunda universidade m\u00e1is grande do pa\u00eds con m\u00e1is de 20\u00a0000 estudantes. A Universidade de Tampere \u00e9 ademais o maior accionista da Universidade de Ciencias Aplicadas de Tampere, aglutinado a m\u00e1is de 30\u00a0000 estudantes entre ambas, o que a sit\u00faa como a segunda comunidade universitaria m\u00e1is grande de Finlandia.\nFacultades.\nA Universidade de Tampere conta con 7 facultades:"}
{"id": "521419", "revid": "72012", "url": "https://gl.wikipedia.org/wiki?curid=521419", "title": "T\u00e1boa (surf)", "text": ""}
{"id": "521421", "revid": "23204", "url": "https://gl.wikipedia.org/wiki?curid=521421", "title": "Joki", "text": "Joki \u00e9 un filme finland\u00e9s de 2001 dirixido por Jarmo Lampela. Foi escollido como candidato de Finlandia para o \u00d3scar \u00f3 mellor filme internacional na 74\u00aa edici\u00f3n dos premios, mais finalmente non foi nomeado."}
{"id": "521422", "revid": "89787", "url": "https://gl.wikipedia.org/wiki?curid=521422", "title": "Seitsem\u00e4n laulua tundralta", "text": "Seitsem\u00e4n laulua tundralta \u00e9 un filme finland\u00e9s de 2000 dirixido por Anastasia Lapsui e Markku Lehmuskallio, sendo o primeiro filme narrativo en linguas nenets. Conta a historia do pobo nenets, ind\u00edxena da tundra rusa, durante o goberno comunista. O filme ga\u00f1ou o Gran Premio no Festival Internacional de Cinema Feminino de Cr\u00e9teil en 2000. Foi escollido como candidato de Finlandia para o \u00d3scar \u00f3 mellor filme internacional na 73\u00aa edici\u00f3n dos premios, mais finalmente non foi nomeado."}
{"id": "521423", "revid": "89787", "url": "https://gl.wikipedia.org/wiki?curid=521423", "title": "Isabel Allende Karam", "text": "Isabel Allende Karam \u00e9 unha diplom\u00e1tica e tradutora cubana, reitora do Instituto Superior de Relaci\u00f3ns Internacionais de Cuba.\nEstudou en Chequia, traballou no Centro Cultural de Cuba en Praga e na Embaixada de Cuba en Checoeslovaquia.\nFoi tradutora de Fidel Castro durante a s\u00faa viaxe a Chequia. A s\u00faa carreira continuou como directora do departamento de pa\u00edses socialistas centroeuropeos no MINREX, Ministerio de relaci\u00f3ns exteriores de Cuba. Tam\u00e9n traballou como Viceministra de relaci\u00f3ns exteriores de Cuba e embaixadora de Cuba en Espa\u00f1a (1999) e Rusia. O seu esposo \u00e9 un escritor cubano."}
{"id": "521426", "revid": "29398", "url": "https://gl.wikipedia.org/wiki?curid=521426", "title": "Melba Hern\u00e1ndez", "text": "Melba Hern\u00e1ndez Rodr\u00edguez del Rey, nada o 28 de xullo de 1921 e finada na Habana o 9 de marzo de 2014, foi unha pol\u00edtica cubana e diplom\u00e1tica. Foi embaixadora cubana en Vietnam e Camboxa.\nTraxectoria.\nNada en Cruces, Las Villas, Hern\u00e1ndez era filla \u00fanica dunha familia mulata conservadora que resid\u00eda nos modernos apartamentos da r\u00faa Jovellar en Vedado, distrito da Habana. Graduouse en dereito pola Universidade da Habana en 1943. Hern\u00e1ndez traballou como avogada de Aduanas para o goberno de Carlos Prio. Foi unha das d\u00faas mulleres (xunto a Hayd\u00e9e Santamar\u00eda) que participaron en 1953 no Asalto ao Cuartel de Moncada. A pesar de que fora avogada durante unha d\u00e9cada no xu\u00edzo de Moncada elixiu non defenderse a si mesma, foi representada por Jorge Paglieri Cardero. Sentenciada a 7 meses de c\u00e1rcere ser\u00e1 m\u00e1is tarde declarada \"Hero\u00edna do Moncada\". A principios da d\u00e9cada de 1960 foi responsable das prisi\u00f3ns de mulleres en Cuba.\nFoi Deputada na Asemblea Nacional do Poder Popular at\u00e9 1993 (ela anteriormente foino de 1976\u20131986) representando o municipio de 10 de Octubre. Hern\u00e1ndez era membro do Comit\u00e9 Central do Partido Comunista de Cuba desde 1986. Tam\u00e9n foi Secretaria Xeral de OSPAAAL (Organizaci\u00f3n de Solidariedade dos Pobos de Asia, Latinoam\u00e9rica &amp; de \u00c1frica).\nMorreu por complicaci\u00f3ns de diabetes o 9 de marzo de 2014."}
{"id": "521428", "revid": "27249", "url": "https://gl.wikipedia.org/wiki?curid=521428", "title": "Piares do Lena", "text": "Os Piares do Lena (en ; en ) son unha formaci\u00f3n rochosa natural nas marxes do r\u00edo Lena, na Rep\u00fablica de Iacutia, Siberia Oriental, Rusia. Te\u00f1en unha altura de entre 150 e 300 metros, e foron formados durante o Per\u00edodo C\u00e1mbrico.\nAo lugar ch\u00e9gase en menos de un d\u00eda de barco a partir da cidade de Yakutsk.\nUNESCO.\nO Parque Natural dos Piares do Lena foi inclu\u00eddo na lista de patrimonio Mundial da UNESCO tanto pola presenza e beleza dos propios piares como por conter moitos f\u00f3siles do Per\u00edodo C\u00e1mbrico."}
{"id": "521429", "revid": "98629", "url": "https://gl.wikipedia.org/wiki?curid=521429", "title": "Kimberly Breier", "text": "Kimberly Breier, nada en Massachusetts o 12 de setembro de 1972, \u00e9 unha diplom\u00e1tica estadounidense, Subsecretaria de Estado para Asuntos do Hemisferio Occidental desde outubro de 2018 at\u00e9 agosto de 2019.&lt;ref name=\"Trump Announces Key Additions to his Administration 03/05/2018\"&gt;&lt;/ref&gt;\nTraxectoria.\nPrimeiros anos e estudos.\nNada no estado de Massachusetts, realizou unha licenciatura en idioma espa\u00f1ol no Middlebury College. Realizou unha mestr\u00eda en estudos latinoamericanos na facultade de Servizo Exterior da Universidade de Georgetown.\nCarreira.\nEntre xaneiro de 2005 e xu\u00f1o de 2006, traballou na Casa Branca na oficina de asuntos do hemisferio occidental do Consello de Seguridade Nacional, primeiro como directora para o Brasil e o Cono Sur, e posteriormente como directora para M\u00e9xico e o Canad\u00e1. Tam\u00e9n foi directora interina para a rexi\u00f3n andina.\nTraballou no sector privado e en \"think tanks\". Foi fundadora e directora da Iniciativa de Futuros M\u00e9xico-Estados Unidos, e subdirectora do Programa das Am\u00e9ricas no Centro de Estudos Estrat\u00e9xicos e Internacionais. Por cinco anos foi vicepresidenta dunha consultora. Durante dez anos foi analista da Axencia Central de Intelixencia (CIA), como as\u00ed tam\u00e9n xerente nunha empresa de espionaxe.\nBaixo a administraci\u00f3n Trump, desde 2017 integrou o equipo de elaboraci\u00f3n de pol\u00edticas para o hemisferio occidental do Departamento de Estado dos Estados Unidos. En marzo de 2018, Donald Trump postulouna como subsecretaria para asuntos do hemisferio occidental, sendo ratificada polo Senado dos Estados Unidos en outubro dese ano. Breier substitu\u00edu no cargo a Francisco Palmieri, quen ocupaba o posto de forma interina desde o inicio do mandato de Trump en xaneiro de 2017. Trala s\u00faa confirmaci\u00f3n no cargo, a trav\u00e9s de Twitter expresou cales ser\u00edan as s\u00faas prioridades, considerando aos gobernos de Venezuela e Nicaragua como \u00abr\u00e9ximes corruptos\u00bb."}
{"id": "521433", "revid": "89787", "url": "https://gl.wikipedia.org/wiki?curid=521433", "title": "Kelly Craft", "text": "Kelly Dawn Knight Craft (de solteira Guilfoil), nada en Lexington o 24 de febreiro de 1962, \u00e9 unha pol\u00edtica estadounidense, embaixadora dos Estados Unidos ante as Naci\u00f3ns Unidas desde 2019 at\u00e9 2021. Anteriormente foi embaixadora dos Estados Unidos no Canad\u00e1, a primeira muller en ocupar o cargo.\nFoi nomeada polo presidente George W. Bush como delegada dos Estados Unidos ante as Naci\u00f3ns Unidas en 2007, onde o seu enfoque inclu\u00edu a participaci\u00f3n dos Estados Unidos en \u00c1frica.Foi delegada da Convenci\u00f3n Nacional Republicana de 2016 por Kentucky. Dirixiu Kelly G. Knight LLC, unha firma de asesor\u00eda comercial con sede en Lexington (Kentucky).\nDespois de ser confirmada polo Senado dos Estados Unidos, tomou xuramento oficial como embaixadora ante as Naci\u00f3ns Unidas o 10 de setembro de 2019. Presentou as s\u00faas cartas credenciais ao Secretario Xeral Ant\u00f3nio Guterres o 12 de setembro de 2019.\nTraxectoria.\nNaceu en 1962 en Lexington (Kentucky). O seu pai era un activista do Partido Dem\u00f3crata que unha vez foi presidente do Partido do Condado de Barren (Kentucky). Creceu en Glasgow (Kentucky), e graduouse en Glasgow High School en 1980. Recibiu un t\u00edtulo de grao na Universidade de Kentucky en 1984.\nParticipaci\u00f3n pol\u00edtica.\nFoi descrita como unha doante xenerosa para os candidatos pol\u00edticos republicanos.\nEn 2004, foi unha destacada partidaria de George W. Bush, quen a designou delegada ante as Naci\u00f3ns Unidas en 2007. Como parte da delegaci\u00f3n, as s\u00faas responsabilidades inclu\u00edron asesorar ao embaixador estadounidense sobre a pol\u00edtica dos Estados Unidos en \u00c1frica.\nEn 2016, Craft e o seu esposo doaron mill\u00f3ns de d\u00f3lares aos candidatos para o nomeamento republicano de 2016. Antes de doar m\u00e1is de 2 mill\u00f3ns de d\u00f3lares \u00e1 campa\u00f1a de Donald Trump, a parella apoiou a Marco Rubio. Craft e o seu esposo, Joe Craft, apoiaron firmemente a Mitch McConnell. McConnell \u00e1 s\u00faa vez instou a Trump a nomear a Craft como embaixadora no Canad\u00e1. O matrimonio Craft ten membres\u00eda de \"ouro\" nos hoteis Trump, que \u00e9 para clientes que se hospedaron m\u00e1is de 20 veces nos seus hoteis; segundo o Washington Post, tales membres\u00edas son raras.\nIntegrou o consello de administraci\u00f3n da s\u00faa alma mater, a Universidade de Kentucky, por un per\u00edodo que comezou en agosto de 2016, pero renunciou para aceptar o cargo de embaixadora no Canad\u00e1 un ano despois.\nCarreira diplom\u00e1tica.\nO 15 de xu\u00f1o de 2017, foi nomeada polo presidente Donald Trump para converterse en embaixadora no Canad\u00e1. Foi confirmada polo Senado o 3 de agosto e asumiu o cargo o 23 de outubro.\nO 22 de febreiro de 2019, Trump anunciou a s\u00faa intenci\u00f3n de nomear a Craft para substitu\u00edr a Nikki Haley, quen renunciara o ano anterior, para ser a pr\u00f3xima embaixadora dos Estados Unidos ante as Naci\u00f3ns Unidas, e despois de retirar o nomeamento de Heather Nauert. O 2 de maio de 2019, o nomeamento de Craft foi enviado formalmente ao Senado estadounidense. O 19 de xu\u00f1o de 2019, realizouse unha audiencia sobre o seu nomeamento ante o Comit\u00e9 de Relaci\u00f3ns Exteriores do Senado. Durante a audiencia, Craft dixo que continuar\u00eda loitando contra os prexu\u00edzos contra Israel nas Naci\u00f3ns Unidas. O 31 de xullo de 2019, o seu nomeamento foi confirmado por unha votaci\u00f3n de 56-34. Foi xuramentada polo vicepresidente Mike Pence o 10 de setembro de 2019."}
{"id": "521436", "revid": "15490", "url": "https://gl.wikipedia.org/wiki?curid=521436", "title": "Xo\u00e1n Zonaras", "text": "Xo\u00e1n Zonaras (en grego: \u1f38\u03c9\u03ac\u03bd\u03bd\u03b7\u03c2 \u0396\u03c9\u03bd\u03b1\u03c1\u03ac\u03c2, \"Yo\u00e1nnes Zonar\u00e1s\") foi un historiador, canonista e xurista bizantino do s\u00e9culo XII.\nTraxectoria.\nSobre a vida de Xo\u00e1n Zonaras, s\u00f3 se sabe o que contan as s\u00faas propias obras. Debido a que menciona a segunda voda do emperador Manuel I Comneno, que tivo lugar o 25 de decembro de 1161, s\u00f3 puido ser xefe da chanceler\u00eda imperial baixo os emperadores Xo\u00e1n II Comneno (1118\u20131143) ou Manuel I (1143\u20131180). Zonaras foi drungario da garda, un dos xu\u00edces m\u00e1is importantes do imperio, no s\u00e9culo XII. \nObra.\nA obra principal de Zonaras \u00e9 o \"Epitom\u00e9 historion\" (\u1f18\u03c0\u03b9\u03c4\u03bf\u03bc\u1f74 \u1f31\u03c3\u03c4\u03bf\u03c1\u03b9\u1ff6\u03bd), na que conta a historia do mundo desde a s\u00faa creaci\u00f3n ata 1118. A obra xurdiu tras un exilio como monxe nun convento na illa de Hagia Glykeria, posiblemente provocado pola entronizaci\u00f3n de Xo\u00e1n II Comneno. Na introduci\u00f3n \u00e1 s\u00faa historia do mundo, xustifica que estea a escribir como monxe: por unha banda menciona petici\u00f3ns de amigos e por outra, que o traballo literario distr\u00e1eo das tentaci\u00f3ns terreais. A intenci\u00f3n de Zonaras era resumir a historia en forma de manual (Ep\u00edtome), concentr\u00e1ndose nos feitos, polo que, ao contrario doutros contempor\u00e1neos, procurou non derivar demasiado na teolox\u00eda. A\u00ednda as\u00ed, a divisi\u00f3n da s\u00faa obra ori\u00e9ntase \u00e1 relixi\u00f3n: a primeira parte \u00e9 a historia xud\u00eda, a segunda a romano-cristi\u00e1. A divisi\u00f3n actual dividida en 18 libros, segue a realizada polo experto en Bizancio, o franc\u00e9s Charles Du Fresne, Seigneur Du Cange (1610\u20131688). Nos libros 1 ao 12 c\u00f3ntase a historia desde a creaci\u00f3n ata a tetrarqu\u00eda romana. Os libros 13 ao 18 tratan a historia do Imperio bizantino desde Constantino I o Grande ata a morte de Aleixo I Comneno en 1118.\nAdemais, Zonaras realizou un comentario dos c\u00e1nones xurdidos dos s\u00ednodos locais e ecum\u00e9nicos da Igrexa ortodoxa e dos canons dos pais da Igrexa. Existen outras d\u00faas pequenas obras sobre o dereito eclesi\u00e1stico. A mi\u00fado atrib\u00faeselle de forma equivocada o \"Zonarae Lexicon\", unha enciclopedia que foi recompilada por monxes bizantinos durante o s\u00e9culo XIII."}
{"id": "521438", "revid": "23204", "url": "https://gl.wikipedia.org/wiki?curid=521438", "title": "H\u00e4jyt", "text": "H\u00e4jyt \u00e9 un filme finland\u00e9s de 1999 dirixido por Aleksi M\u00e4kel\u00e4. Foi escollido como candidato de Finlandia para o \u00d3scar \u00f3 mellor filme internacional na 72\u00aa edici\u00f3n dos premios, mais finalmente non foi nomeado."}
{"id": "521439", "revid": "23204", "url": "https://gl.wikipedia.org/wiki?curid=521439", "title": "Le fabuleux destin d'Am\u00e9lie Poulain", "text": ""}
{"id": "521442", "revid": "98629", "url": "https://gl.wikipedia.org/wiki?curid=521442", "title": "Galego coma ti", "text": "Galego coma ti foi o slogan empregado por Alianza Popular nas primeiras elecci\u00f3ns auton\u00f3micas en Galicia (1981), que se fixo rapidamente famoso e que contribu\u00edu \u00e1 vitoria dese partido nas elecci\u00f3ns.\nHistoria do \"slogan\".\nO partido conservador Alianza Popular, dirixido polo exministro franquista Manuel Fraga, chegaba a aquelas elecci\u00f3ns moi debilitado: en todas as elecci\u00f3ns \u00e1s que se presentara fora amplamente derrotado: d\u00faas elecci\u00f3ns xerais (1977 e 1979), unhas elecci\u00f3ns municipais, e as d\u00faas convocatorias auton\u00f3micas de Catalu\u00f1a e o Pa\u00eds Vasco. Para a campa\u00f1a das elecci\u00f3ns auton\u00f3micas o partido contratou un politic\u00f3logo, Xos\u00e9 Lu\u00eds Barreiro Rivas, para que se encargase do m\u00e1rketing pol\u00edtico.\nSegundo o propio Barreiro Rivas, Alianza Popular, o \"slogan\" ti\u00f1a \"dous sentidos fundamentais\": por unha banda, deixar atr\u00e1s a visi\u00f3n de Alianza Popular como un partido \"cunha perspectiva reactiva contra a Constituci\u00f3n\" e pasar a ser \"partido comprometido co goberno de Galicia e sen cuestionar ning\u00fan\" dos marcos legais que hab\u00eda, e por outra, rexeitar a visi\u00f3n paternalista doutras forzas que dic\u00edan quen pod\u00eda e quen non pod\u00eda ser galego e sinalar que vi\u00f1an a \"imitar o comportamento dos galegos\"."}
{"id": "521443", "revid": "15490", "url": "https://gl.wikipedia.org/wiki?curid=521443", "title": "Marcus Aurelius Quintillus", "text": ""}
{"id": "521444", "revid": "15490", "url": "https://gl.wikipedia.org/wiki?curid=521444", "title": "Marco Aurelio Quintilo", "text": ""}
{"id": "521445", "revid": "23204", "url": "https://gl.wikipedia.org/wiki?curid=521445", "title": "Kuningasj\u00e4tk\u00e4", "text": "Kuningasj\u00e4tk\u00e4 \u00e9 un filme finland\u00e9s de 1998 escrito e dirixido por Markku P\u00f6l\u00f6nen. O filme est\u00e1 ambientado na d\u00e9cada de 1950 en Finlandia Oriental e conta a historia dun pai, Tenho (Pertti Koivula) e dun fillo, Topi (Simo Kontio) despois da morte da muller de Tenho, o cal deixa \u00f3s dous incapaces de pagar o alugueiro. Os dous homes marchan da casa familiar e pasan o ver\u00e1n traballando. Foi escollido como candidato de Finlandia para o \u00d3scar \u00f3 mellor filme internacional na 71\u00aa edici\u00f3n dos premios, mais finalmente non foi nomeado."}
{"id": "521447", "revid": "25871", "url": "https://gl.wikipedia.org/wiki?curid=521447", "title": "Rose Gottemoeller", "text": "Rose Eilene Gottemoeller, nada en Columbus, Ohio, o 24 de marzo de 1953, \u00e9 unha diplom\u00e1tica estadounidense especializada en temas relacionados con defensa, seguridade internacional e relaci\u00f3ns con Rusia. Entre 2016 e 2019 foi vicesecretaria xeral da OTAN. Anteriormente fora subsecretaria de Estado para o Control de Armas e Seguridade Internacional no Departamento de Estado dos Estados Unidos. \nTraxectoria.\nGottemoeller estudou na Universidade de Georgetown e na Universidade George Washington. Fala ruso con fluidez.\nCarreira no Departamento de Estado dos Estados Unidos.\nCon Hillary Clinton \u00e1 fronte do Departamento de Estado dos Estados Unidos participou nas negociaci\u00f3ns do tratado START III con Rusia para a reduci\u00f3n de arsenais nucleares.\nCando foi nomeada traballaba como subsecretaria xeral da administraci\u00f3n Obama para o Control de Armas e Seguridade Internacional con John Kerry.\nVicesecretar\u00eda xeral da OTAN.\nGottemoeller foi vicesecretaria xeral da Organizaci\u00f3n do Tratado do Atl\u00e1ntico Norte entre o 17 de outubro de 2016 e o 16 de outubro de 2019 co secretario xeral Jens Stoltenberg. Foi a primeira muller en acceder ao cargo. Axudou a orientar a pol\u00edtica da OTAN con Rusia, encargouse do traslado da Organizaci\u00f3n \u00e1 nova sede e coordinou os esforzos da Alianza na loita contra o terrorismo."}
{"id": "521449", "revid": "5730300", "url": "https://gl.wikipedia.org/wiki?curid=521449", "title": "Auditorio Kursaal", "text": ""}
{"id": "521451", "revid": "15490", "url": "https://gl.wikipedia.org/wiki?curid=521451", "title": "Dexipo", "text": "Publio Herenio Dexipo, co\u00f1ecido como Dexipo, (en grego, \u0394\u03ad\u03be\u03b9\u03c0\u03c0\u03bf\u03c2; en lat\u00edn, \"Publius Herennius Dexippus\") foi un pol\u00edtico, militar, ret\u00f3rico e historiador grego, nado en Atenas polo 210 e finado polo 278.\nTraxectoria.\nNado en Atenas baixo o Imperio Romano, exerceu como sacerdote herdeiro da familia eleusina dos Kerykes, e ostentou os cargos de arconte basileus e arconte ep\u00f3nimo en Atenas. Mandou o continxente ateniense na batalla das Term\u00f3pilas, onde se enfrontou \u00e1 invasi\u00f3n dos h\u00e9rulos (entre 253 e 267) que conseguiron saquear Atenas no 269. Por\u00e9n, demostrou un gran valor persoal, anovando o esquecido esp\u00edrito patri\u00f3tico entre os seus concidad\u00e1ns polo que se ergueu, na s\u00faa honra unha estatua, que se conserva, e na que se indicaba, na base, os seus servizos, a\u00ednda que omiten os seus logros militares. Esta guerra, foi relatada no seu relato \"\u03a3\u03ba\u03c5\u03b8\u03b9\u03ba\u03ac\" (Scythica), na que co apelativo de \"escitas\" ref\u00edrese, principalmente, aos godos e insiste na necesaria complementariedade necesaria entre as tropas profesionais romanas e os voluntarios gregos que vi\u00f1eron defende-la s\u00faa provincia.\nObra.\nFocio\u200b menciona tres traballos de Dexipo sobre Historia, dos que se conservan fragmentos importantes:\nFocio gabou o seu estilo e o o denominou como un segundo Tuc\u00eddides.\nA maior parte deste traballo perdeuse e s\u00f3 quedan alg\u00fans fragmentos conservados nos extractos constantinianos da \u00e9poca bizantina (\"Excerpta de legationibus\"). Tam\u00e9n se pode ter un co\u00f1ecemento indirecto dela porque serviu como fonte para a \"Historia Augusta\", que, con todo, \u00e1s veces o cita de xeito err\u00f3neo e para Xurxo Sincelo, e quizais tam\u00e9n para Z\u00f3simo. Igualmente, foi o modelo para Eunapio de Sardes, cuxo traballo hist\u00f3rico segue a mesma secuencia cronol\u00f3xica c\u00f3 de Dexipo. As \"Cr\u00f3nicas\" bizantinas de Jean Malalas (s\u00e9culo VI) e Xo\u00e1n de Antioqu\u00eda (s\u00e9culo VII) tam\u00e9n est\u00e1n inspiradas nas obras de Dexippe.\nEste Dexipo historiador, non debe confundirse co comentarista grego de Arist\u00f3teles, Dexipo, que deixou un comentario sobre as categor\u00edas de Arist\u00f3teles."}
{"id": "521453", "revid": "89787", "url": "https://gl.wikipedia.org/wiki?curid=521453", "title": "Lisa Kenna", "text": "Lisa S. Dougherty Kenna, nada en Peoria, Illinois o 19 de agosto de 1965, \u00e9 unha avogada e diplom\u00e1tica estadounidense. O 15 de xu\u00f1o de 2017 foi nomeada Secretaria Executiva do Departamento de Estado dos Estados Unidos baixo a administraci\u00f3n do presidente Donald Trump.\nTraxectoria.\nKenna naceu en Peoria, estado de Illinois o 19 de agosto de 1965. \u00c9 a filla do coronel da Forza A\u00e9rea Andrew Joseph Dougherty (14 de outubro de 1929 - 19 de xullo de 1997) e Marjorie Marie (Schrader) Dougherty (finada o 16 de xaneiro de 2015). Kenna estudou en Middlebury College e na Facultade de Dereito da Universidade de Connecticut antes de unirse ao Servizo Exterior.\nLisa Kenna estivo casada con Roger T. Kenna (29 de xullo de 1966 - 4 de marzo de 2009).\nNa Administraci\u00f3n Trump.\nParticipaci\u00f3n na controversia Trump-Ucra\u00edna.\nO 1 de outubro de 2019, American Oversight, un grupo de activistas estadounidenses, emitiu unha demanda contra a Lei de Liberdade de Informaci\u00f3n contra o Departamento de Estado dos Estados Unidos. Kenna foi nomeada, xunto con outros funcionarios, en relaci\u00f3n coa controversia Trump-Ucra\u00edna. A demanda solicitou comunicaci\u00f3ns de varios tipos entre os funcionarios nomeados e os avogados Rudy Giuliani, Vitoria Toensing e Joseph diGenova, xunto con comunicaci\u00f3ns sobre funcionarios de Ucra\u00edna e comunicaci\u00f3ns sobre Marie Yovanovitch, quen foi a Embaixadora en Ucra\u00edna ata que foi retirada a principios de maio. Na mesma semana, os comit\u00e9s de Intelixencia, Asuntos Exteriores e Supervisi\u00f3n e Reforma emitiron mensaxes de texto do ex Representante Especial para Ucra\u00edna, Kurt Volker, nunha declaraci\u00f3n conxunta. Na declaraci\u00f3n hab\u00eda unha conversa entre o embaixador en funci\u00f3ns en Ucra\u00edna, Bill Taylor, e o embaixador na Uni\u00f3n Europea, Gordon Sondland, sobre a retenci\u00f3n da axuda a Ucra\u00edna. Sondland redirixiu a Taylor a Kenna polas preocupaci\u00f3ns que Taylor ti\u00f1a con respecto \u00e1 retenci\u00f3n.\nNomeamento de embaixador.\nO 1 de maio de 2020, o presidente Donald Trump anunciou a s\u00faa intenci\u00f3n de nomear a Kenna como o pr\u00f3ximo embaixador dos Estados Unidos no Per\u00fa. O 6 de maio de 2020, o seu nomeamento foi enviado ao Senado. O seu nomeamento at\u00f3pase actualmente pendente ante o Comit\u00e9 de Relaci\u00f3ns Exteriores do Senado dos Estados Unidos. O 23 de xullo de 2020, Kenna compareceu ante o comit\u00e9 para unha audiencia de nomeamento."}
{"id": "521455", "revid": "98629", "url": "https://gl.wikipedia.org/wiki?curid=521455", "title": "Jean Elizabeth Manes", "text": "Jean Elizabeth Manes, nada o 15 de agosto de 1970, \u00e9 unha diplom\u00e1tica estadounidense, a cal serviu como Embaixadora dos Estados Unidos no Salvador desde o 9 de decembro de 2015 ao 31 de xullo de 2019.\nEducaci\u00f3n e primeiros anos.\nManes \u00e9 nativa de Pompano Beach, Florida. Os seus pais, Roger e Betty Manes, constru\u00edron unha familia de negocios. Manes asistiu a Highlands Christian Academy en secundaria, gradu\u00e1ndose en 1988. Entrou na Universidade Liberty como estudante, onde xogaba a voleibol e adestraba ao equipo de voleibol masculino. Obtivo o seu t\u00edtulo de grao en Pol\u00edtica exterior en 1992.\nCarreira.\nManes empezou a s\u00faa carreira en Washington, D.C. Aceptou un posto interino no Comit\u00e9 do Senado de Relaci\u00f3ns Estranxeiras presidido por Claiborne Pell, e traballou para a Axencia de Informaci\u00f3n dos Estados Unidos en Washington, D.C. de 1992 a 1999. Durante aquel tempo tam\u00e9n asistiu \u00e1 Universidade Americana, onde conseguiu unha Mestr\u00eda en Administraci\u00f3n P\u00fablica en 1996. As s\u00faas asignaci\u00f3ns subseguintes no Servizo Estranxeiro foron en diferentes embaixadas dos Estados Unidos: Buenos Aires, a Arxentina; Montevideo, o Uruguai; Ponta Delgada-Azores, Portugal e Brasilia, o Brasil.\nManes serviu como Chanceler para Asuntos P\u00fablicos na Embaixada dos Estados Unidos en Cabul, Afganist\u00e1n de 2012 a 2013, e ent\u00f3n aceptou unha asignaci\u00f3n curta en Ft. Lauderdale como Subdirectora do Centro Rexional de Florida do Departamento de Estado.\nCando o Presidente Barack Obama a nomeou para traballar como embaixadora dos Estados Unidos no Salvador, estaba a servir como Coordinadora Adxunta Principal na Axencia de Programas de Informaci\u00f3n Internacional. Foi confirmada polo Senado en decembro de 2015.\nVida persoal.\nManes est\u00e1 casada con H\u00e9ctor R. Cerpa de Salto, Uruguai, e te\u00f1en d\u00faas fillas. Ademais de ingl\u00e9s fala espa\u00f1ol e portugu\u00e9s. \u00c9 de ascendencia alem\u00e1 e choctaw."}
{"id": "521459", "revid": "98629", "url": "https://gl.wikipedia.org/wiki?curid=521459", "title": "Mara Tekach", "text": "Mara Tekach, membro de carreira do Servizo Exterior S\u00e9nior (rango do Conselleiro do Ministro), \u00e9 a Encargada de Negocios na embaixada dos Estados Unidos en Cuba.\nEducaci\u00f3n.\nTekach obtivo o t\u00edtulo de Ciencias Econ\u00f3micas na Escola de negocios Wharton, en Pensilvania, un m\u00e1ster de Artes en Asuntos Internacionais da Escola de Asuntos P\u00fablicos e Internacionais na Universidade de Columbia e un doutoramento en Educaci\u00f3n na Teachers College, Universidade de Columbia.\nCarreira.\nTekach foi voluntaria das Forzas de Paz en Niamey, N\u00edxer antes de unirse ao Servizo Exterior. Inmediatamente antes do seu posto en Cuba, serviu como Subsecretaria Adxunta de Diplomacia P\u00fablica para a Oficina de Asuntos Exteriores do Hemisferio Occidental do Departamento de Estado. Outros postos incl\u00faen Subsecretar\u00eda para Intercambios Profesionais e Culturais da Oficina de Asuntos Educacionales e Culturais do Departamento de Estado e Vicedirectora de Comunicaci\u00f3ns na Misi\u00f3n Diplom\u00e1tica dos Estados Unidos en Nova York.\nControversia en Cuba.\nO 20 de novembro de 2019, Tekach foi acusada de traballar estreitamente co activista cubano Jos\u00e9 Daniel Ferrer. O goberno cubano considera que o prop\u00f3sito da misi\u00f3n estadounidense en Cuba \u00e9 promover \u201crelaci\u00f3ns bilaterais pac\u00edficas\u201d, pero no canto disto, \u201ca embaixada e particularmente a encargada de negocios enfoc\u00e1ronse en meses recentes no prop\u00f3sito errado de recrutar mercenarios, promovendo divisi\u00f3n e confusi\u00f3n entre o noso pobo, identificando as \u00e1reas da econom\u00eda contra as cales dirixir medidas coercitivas, e tentando difamar e desacreditar o labor do goberno cubano e a Revoluci\u00f3n\u201d. A declaraci\u00f3n contin\u00faa: \u201cen aberta instigaci\u00f3n \u00e1 violencia\u201d.\nA semana antes, a embaixada subiu un v\u00eddeo en Twitter mostrando a Tekach con Nelva Ismarays Ortega, quen \u00e9 parella de Ferrer e l\u00edder da Uni\u00f3n Patri\u00f3tica de Cuba (UNPACU), considerada como a organizaci\u00f3n opositora m\u00e1is activa do pa\u00eds. Tekach e Ortega pediron a liberaci\u00f3n de Ferrer. O Secretario de Estado estadounidense, Mike Pompeo condenou as acusaci\u00f3ns declarando que os Estados Unidos continuar\u00eda denunciando o trato de activistas de dereitos humanos en Cuba e afirmou que era un intento de distracci\u00f3n do tratamento dado a Ferrer."}
{"id": "521461", "revid": "25871", "url": "https://gl.wikipedia.org/wiki?curid=521461", "title": "Linda Thomas-Greenfield", "text": "Linda Thomas-Greenfield, nada en Baker en, 1952, \u00e9 unha diplom\u00e1tica estadounidense, membro do \"Bureau of African Affairs\" do Departamento de Estado entre 2013 e 2017. En 2020, o presidente electo Joe Biden anunciou a s\u00faa intenci\u00f3n de nomear a Thomas-Greenfield como Embaixadora dos Estados Unidos ante as Naci\u00f3ns Unidas. \nTraxectoria.\nAntes de traballar no sector p\u00fablico, Thomas-Greenfield ensinou ciencias pol\u00edticas na Bucknell University. Traballou na Oficina de Poboaci\u00f3n, Migraci\u00f3n e Refuxio (2004-2006), como Embaixadora dos Estados Unidos en Nixeria (2008-12) e como Directora Xeral do servizo diplom\u00e1tico estadounidense (\"United States Foreign Service\") (2012-2013) . Durante o seu mandato como Embaixadora en Nixeria, a s\u00faa correspondencia foi atacada por Wikileaks. Nun dos correos, Thomas-Greenfield propu\u00f1a que se axuizase ao pol\u00edtico liberiano e criminal de guerra Charles Ghankay Taylor nos Estados Unidos. \nEn 2017, tras anos de experiencia de servizo p\u00fablico, Trump ordenou o seu cesamento inmediato no que foi descrito como unha \"purga\" do Departamento de Estado."}
{"id": "521465", "revid": "5863", "url": "https://gl.wikipedia.org/wiki?curid=521465", "title": "Universidade de Pensilvania", "text": "A Universidade de Pensilvania (University of Pennsylvania, Penn ou UPenn) \u00e9 unha universidade privada da Ivy League localizada en Filadelfia, Pensilvania. A universidade afirma que foi fundada en 1740 Princeton's library presents another diplomatically-phrased view. e \u00e9 un dos nove colonial colleges creados antes da declaraci\u00f3n de independencia dos Estados Unidos de Am\u00e9rica. Benjamin Franklin, fundador e primeiro presidente de Penn, defend\u00eda un programa educativo que formaba l\u00edderes en comercio, goberno e servizo p\u00fablico, semellante a un curr\u00edculo moderno en artes liberais cunha perspectiva pr\u00e1ctica.\nPenn ten unha produci\u00f3n cient\u00edfica moi alta e lidera nas disciplinas de negocios, dereito, medicina, educaci\u00f3n, artes, humanidades, ciencias sociais, negocios, arquitectura e enxe\u00f1ar\u00eda. Entre as s\u00faas escolas e facultades at\u00f3panse a Wharton Business School e a Escola de Medicina Perelman, a facultade de medicina m\u00e1is antiga dos Estados Unidos. A \"One University Policy\" (\"Pol\u00edtica dunha universidade\") de Penn permite o alumnado matricularse en clases de calquera das doce escolas da universidade.\nHistoria.\nO seu nome orixinal foi Igrexa e Escola Caritativa de Filadelfia (Church and Charity School of Philadelphia). Por ser a primeira instituci\u00f3n estadounidense en ter m\u00e1is dunha facultade e ser a primeira que obtivo reco\u00f1ecemento oficial como universidade, consid\u00e9rase tecnicamente a primeira universidade dos Estados Unidos."}
{"id": "521466", "revid": "1987", "url": "https://gl.wikipedia.org/wiki?curid=521466", "title": "Igrexa cristi\u00e1", "text": ""}
{"id": "521468", "revid": "1822", "url": "https://gl.wikipedia.org/wiki?curid=521468", "title": "Azolla caroliniana", "text": "Azolla caroliniana \u00e9 unha especie de pterid\u00f3fita (fentos ou fieitos) da clase das polipodi\u00f3psidas e orde das salviniales, e familia das salvini\u00e1ceas, unha das sete comprendidas no x\u00e9nero \"Azolla\".\n\u00c9 un pequeno fieito acu\u00e1tico flotante orixinario do Canad\u00e1 e os Estados Unidos, que pos\u00fae, como as demais especies do x\u00e9nero, unha alga simbionte (unha cianobacteria do x\u00e9nero \"Anabaena\", \" A. azollae\") que fixa o nitr\u00f3xeno. Reprod\u00facese rapidamente por fragmentaci\u00f3n.\nComo outras salvini\u00e1ceas \u00e9 unha planta invasora.\nTaxonom\u00eda.\nDescrici\u00f3n.\nA especie foi descrita en 1810 polo farmac\u00e9utico e bot\u00e1nico alem\u00e1m Carl Ludwig Willdenow nas p\u00e1xinas 541 e 542 da obra de Linneo \"Species Plantarum\", \"Editio quarta, post Reichardianam quinta, adjectis vegetabilibus hucusque cognitis olim curante Carolo Ludovico Willdenow. Tomvs V. Berolini. Impensis G. C. Nauk, 1810. \nEtimolox\u00eda.\nPara a do x\u00e9nero, v\u00e9xase \"[[Azolla]]\".\nO [[especie|ep\u00edteto espec\u00edfico]], \"caroliniana\" \u00e9 un termo do [[lat\u00edn cient\u00edfico]] que se significa \"das Carolinas\" (colonias de [[Nova Inglaterra]], hoxe nos [[EE. UU.]]), en referencia \u00e1 s\u00faa [[\u00e1rea de distribuci\u00f3n]].\nNota taxon\u00f3mica.\nAnteriormente, ou \u00e1s veces a\u00ednda hoxe en d\u00eda, alg\u00fans [[autoridade|autores]] consideran o x\u00e9nero como o \u00fanico da familia das azol\u00e1ceas (\"Azollaceae\"). Pero esta familia non \u00e9 admitida polo [[WoRMS]], e outras bases de datos e, a maior\u00eda dos autores, incl\u00faen o seu \u00fanico x\u00e9nero na familia das [[salvini\u00e1ceas]].\nSin\u00f3nimos.\nAdemais de polo [[prot\u00f3nimo]] cu\u00f1ado por Willdenow, a especie co\u00f1eceuse tam\u00e9n polos sin\u00f3nimos:\nVariedades.\nNa especie reco\u00f1\u00e9cense d\u00faas [[Variedade (biolox\u00eda)|variedades]]:\nCaracter\u00edsticas.\nSon pequenas plantas de 0,5 a 1 cm de lonxirude, dicotomicamente ramificadas, con [[fronde]]s duns 0,5 mm, case lisas, non cercanamente imbricadas. Te\u00f1en de 8 a 400 [[esporanxio|microsporangios]] reunidos nun [[indusio]], con [[gloquidio]]s sen septos ou, raramente, con un ou dous. Desco\u00f1\u00e9cese se te\u00f1en [[macr\u00f3spora]]s.\nH\u00e1bitat e distribuci\u00f3n.\nViven en augas estancadas, charcas, pantanos, bra\u00f1as e lamazais, en zonas entre 0 e os 700 m de altitude. A s\u00faa [[\u00e1rea de distribuci\u00f3n]] orixinaria \u00e9 o [[Canad\u00e1]], o leste dos [[Estados Unidos]], [[Mesoam\u00e9rica]], [[Colombia]], [[Venezuela]], as [[G\u00fciana (rexi\u00f3n)|G\u00fciana]]s, o [[Per\u00fa]], o sur do [[Brasil]], o [[Uruguai]], o norte da [[Arxentina]], e nas [[illa]]s de [[Cuba]], [[Porto Rico]] e [[Xamaica]].\nUsos.\n\"Azolla caroliniana\" ten diveros usos:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Fentos]]\n[[Categor\u00eda:Plantas acu\u00e1ticas]]\n[[Categor\u00eda:Plantas invasoras]]\n[[Categor\u00eda:Plantas descritas en 1810]]\n[[Categor\u00eda:Salviniales]]"}
{"id": "521469", "revid": "69467", "url": "https://gl.wikipedia.org/wiki?curid=521469", "title": "Taigete (l\u00faa)", "text": ""}
{"id": "521471", "revid": "69467", "url": "https://gl.wikipedia.org/wiki?curid=521471", "title": "Arche (l\u00faa)", "text": ""}
{"id": "521474", "revid": "19415", "url": "https://gl.wikipedia.org/wiki?curid=521474", "title": "Tampere Jazz Happening", "text": "O Tampere Jazz Happening \u00e9 un festival de jazz que se celebra cada ano dende 1982 na cidade de Tampere, Finlandia. Dende 1990 est\u00e1 producido por Tampereen musiikkijuhlat (en galego \"Festivais Musicais de Tampere\"). Durante o festival esc\u00f3itanse tanto figuras destacadas do jazz moderno internacional como talentos emerxentes do jazz finland\u00e9s. Entre as s\u00faas sedes incl\u00faense Klubi e Telakka, no Centro Cultural Tullikamari. Amais da m\u00fasica, o festival tam\u00e9n incl\u00fae proxecci\u00f3ns de cine sobre jazz, obradoiros e arte.\nEn 2017 o festival foi galardoado polo Europe Jazz Networkin co Premio EJN Award for Adventurous Programming polo dese\u00f1o dun programa musical visionario e atractivo para a audiencia.\nAo longo da s\u00faa historia exerceron como directores executivos e planificadores de programa para o evento:\nPolo escenario do Tampere Jazz Happening te\u00f1en pasado figuras como Don Cherry (1992), Ornette Coleman (1995), Cecil Taylor (1998), Sam Rivers (2001), Tony Allen (2008, 2017) e Ginger Baker (2015). "}
{"id": "521475", "revid": "5863", "url": "https://gl.wikipedia.org/wiki?curid=521475", "title": "Manuel Barros P\u00e9rez", "text": "Manuel Barros P\u00e9rez, nado en Cambados, foi un mestre e pol\u00edtico galego.\nTraxectoria.\nEn 1929, sendo estudante de Maxisterio, formou parte da Juventud Cat\u00f3lica de Cambados e pronunciou a conferencia inaugural do C\u00edrculo de Estudios da asociaci\u00f3n. Foi nomeado mestre de Tro\u00e1ns (Cuntis) en decembro de 1934, e de Ba\u00ed\u00f1a (Baiona) en 1935. Mestre de clases particulares en Vilagarc\u00eda. En maio de 1936 figuraba como aspirante aos cursos do Maxisterio de Pontevedra. Co golpe de Estado do 18 de xullo de 1936 foi detido. Preso na illa de San Sim\u00f3n, morreu na illa."}
{"id": "521476", "revid": "89787", "url": "https://gl.wikipedia.org/wiki?curid=521476", "title": "Victoria Nuland", "text": "Victoria Nuland, nada en Nova York en 1961, \u00e9 unha diplom\u00e1tica estadounidense. Foi portavoz do Departamento de Estado dos Estados Unidos de 2011 a 2013 durante a presidencia de Obama e de 2013 ata xaneiro de 2017 foi responsable da pol\u00edtica exterior para asuntos europeos e euroasi\u00e1ticos Ti\u00f1a rango de Embaixadora de Carreira, o rango diplom\u00e1tico m\u00e1is alto no Servizo Exterior dos Estados Unidos. De 2005 a 2008 foi Representante Permanente dos Estados Unidos na OTAN. \nFoi conselleira s\u00e9nior no Grupo Albright Sonebridge, unha asesor\u00eda sobre estratexia e diplomacia comercial con sede en Washington. Foi directora executiva do Center for a New American Security dende xaneiro de 2018 a febreiro de 2019.\nO 5 de xaneiro de 2021 anunciouse que o presidente electo Joe Biden nomear\u00eda a Nuland para servir como Subsecretaria de Estado para Asuntos Pol\u00edticos no equipo de Antony Blinken.\nTraxectoria.\nNuland \u00e9 filla de Sherwin B. Nuland, profesor de medicina e de bio\u00e9tica na Universidade Yale. Graduouse na escola preparatoria Choate Rosemary Hall no ano 1979 e ten un B.A. pola Universidade Brown. \nFoi representante permanente dos Estados Unidos ante a OTAN desde 2005 at\u00e9 2008. No ver\u00e1n de 2011, Nuland foi nomeada portavoz do Departamento de Estado. Foi considerada \"unha profesional consumada que demostrou que se pode confiar no profesionalismo dos oficiais de Servizo estranxeiro respecto de temas de pol\u00edtica\".\nVida persoal.\nEst\u00e1 casada co historiador Robert Kagan, con quen ten dous fillos. Fala ruso e franc\u00e9s."}
{"id": "521478", "revid": "839", "url": "https://gl.wikipedia.org/wiki?curid=521478", "title": "Sirio (sat\u00e9lites artificiais)", "text": "Sirio, acr\u00f3nimo de \"Satellite Italiano ricerca industriale orientato\", foi unha serie de dous sat\u00e9lites artificiais italianos lanzados entre 197 e 1982.\nCaracter\u00edsticas.\nOs sat\u00e9lites Sirio eran principalmente sat\u00e9lites de comunicaci\u00f3ns en \u00f3rbita xeoestacionaria que levaban a bordo tam\u00e9n experimentos para facer medici\u00f3ns de plasma e raios c\u00f3smicos. Sirio 1 foi lanzado o 25 de agosto de 1977 mediante un foguete Delta 2313 mentres que Sirio 2 o foi o 9 de setembro de 1982, non chegando ao espazo ao fallar o seu foguete lanzador, un Ariane 1. Cada sat\u00e9lite ti\u00f1a forma cil\u00edndrica con 144 cm de di\u00e1metro e 240 cm de altura, inclu\u00edndo o motor de apoxeo, alimentado por hidracina. Estabiliz\u00e1banse mediante xiro a 90 r.p.m. e aliment\u00e1banse mediante c\u00e9lulas solares."}
{"id": "521479", "revid": "72012", "url": "https://gl.wikipedia.org/wiki?curid=521479", "title": "Sirio 1", "text": ""}
{"id": "521480", "revid": "72012", "url": "https://gl.wikipedia.org/wiki?curid=521480", "title": "Sirio 2", "text": ""}
{"id": "521481", "revid": "25871", "url": "https://gl.wikipedia.org/wiki?curid=521481", "title": "Sonia Meg\u00edas", "text": "Sonia Meg\u00edas L\u00f3pez, co\u00f1ecida no \u00e1mbito art\u00edstico como Sonia Meg\u00edas, nada en Almansa o 20 de xu\u00f1o de 1982, \u00e9 unha compositora e artista multidisciplinar espa\u00f1ola, directora de coros, int\u00e9rprete de varios instrumentos e educadora. De 2010 a 2012 o Programa Fulbright, do Departamento de Estado dos Estados Unidos de Am\u00e9rica, concedeulle unha bolsa de investigaci\u00f3n en Nova York onde realizou un Mestrado en Teor\u00eda e Composici\u00f3n musical.\nTraxectoria.\nMeg\u00edas in\u00edciase na m\u00fasica ao cinco anos aprendendo piano na Academia Lissen, xestionada pola s\u00faa nai, contin\u00faa os seus estudos de Piano e Viola no C. P. M. \u201cJer\u00f3nimo Meseguer\u201d de Almansa e de Composici\u00f3n musical no C. S. M. \u201cManuel Massotti Littel\u201d de Murcia, onde se gradua en 2006. Continuou os seus estudos de Composici\u00f3n, Psicoac\u00fastica, Est\u00e9tica, Direcci\u00f3n Coral e Harmon\u00eda Moderna dentro e f\u00f3ra de Espa\u00f1a. A s\u00faa formaci\u00f3n multidisciplinar completouse con bolsas art\u00edsticas que a levaron a Italia e os Estados Unidos, no Conservatorio \u201cGiuseppe Tartini\u201d (Trieste, 2003), a Villa M\u00e9dici (Roma, 2005), Residencias de Artistas \u201cBasically Modern Arts Sanctuary (BMAS)\u201d (Nova York, 2008), e \u201cI-Park\u201d (Connecticut, 2008) ou o m\u00e1ster en Teor\u00eda e Composici\u00f3n Musical realizado na Facultade Steindhart da New York University, durante as bolsas Fulbright e NYU Steinhardt en Nova York (2010-2012).\nDesde 2001 realiza traballos de composici\u00f3n para organizaci\u00f3ns esc\u00e9nicas e coros. Realizou proxectos de composici\u00f3n e direcci\u00f3n musical para diferentes instituci\u00f3ns, a Revista Docenotas (2006), a Orquestra Nacional de Jazz (ONJAZZ, 2006-07), a Real Escola Superior de Arte Dram\u00e1tica (RESAD, 2007), o Centro para a Difusi\u00f3n da M\u00fasica Contempor\u00e1nea (CDMC, 2009), o Centro Nacional de Difusi\u00f3n Musical (CNDM) (en 2011 e 2015), o Concello de L\u2019Aquila (Italia, en 2012), ou a asociaci\u00f3n Ear to Mind xunto co Symphony Space (Nova York, en 2012), o Teatro Real de Madrid (2017)\nRealizou colaboraci\u00f3ns con compositoras como Bunita Marcus (Nova York) ou Sof\u00eda Mart\u00ednez (Vitoria), e con outros profesionais, como os dramaturgos Ernesto Caballero de las Heras e Vanessa Montfort.\nEn 2021 reside en Altea (Alacant) onde realiza as s\u00faas investigaci\u00f3ns vitais. Meg\u00edas contin\u00faa explorando as partituras obxecto (partituras raras ou notaci\u00f3ns expandidas), a cultura N\u00e1huat, novas obras como compositora residente do Museo Thyssen-Bornemisza, para a Federaci\u00f3n Coral de Madrid (FECORMAD), para o grupo vocal experimental Coro Delantal, ou compositora arranxadora para diferentes grupos. Desde 2010, forma coa artista multidisciplinar Eva Guillam\u00f3n o d\u00fao literario-musical D\u00faa de Pel.\nA partir de 2012 participa en exposici\u00f3ns colectivas e individuais, coas propostas multidisciplinares das s\u00faas investigaci\u00f3ns sensoriais ao redor da m\u00fasica. As partituras obxecto de Meg\u00edas expux\u00e9ronse en Valladolid, Madrid, Urue\u00f1a, O Salvador (San Salvador). Participa como asociada en \"Mujeres en la M\u00fasica\".\nTraballo docente.\nDesde 1998 imparte cursos e talleres de Harmon\u00eda Pr\u00e1ctica, Improvisaci\u00f3n, An\u00e1lise de Partituras, Instrumentaci\u00f3n, M\u00fasica Contempor\u00e1nea, M\u00fasica para a Imaxe ou Notaci\u00f3n Musical Expandida, en diversos centros. No ano 2007 obtivo o Certificado de Aptitude Pedag\u00f3xica (CAP) na Universidade Complutense de Madrid. Destacar os cursos que impartiu como docente no C. P. M. de Cieza (Murcia, 2007-08), o C. P. M. de Almansa (2008), a Universidade de Castela-A Mancha (2008), a escola de artes esc\u00e9nicas \u201cEstudo 3\u201d de Madrid (2008) ou o Conservatorio Superior de M\u00fasica das Palmas de Gran Canaria (2009).\nInvestigaci\u00f3n.\nMeg\u00edas investiga diferentes formas expresivas ao redor de rituais socioculturais desde a s\u00faa bagaxe musical, con propostas performativas influ\u00eddas pola artista interdisciplinar espa\u00f1ola Esther Ferrer como son as obras de v\u00eddeo arte que presenta como Mono+Graphics. As procesi\u00f3ns harm\u00f3nicas de Meg\u00edas introducen a m\u00fasica en percorridos procesionais que exploran espazos urbanos a modo de deriva conducida pola m\u00fasica.\nO compromiso social de Meg\u00edas l\u00e9vaa a explorar desde a m\u00fasica os instrumentos tradicionais por todo o mundo, con v\u00ednculos duradeiros como os que ten co Salvador e a cultura N\u00e1huat. O proxecto de revitalizaci\u00f3n da lingua n\u00e1huat do Salvador a trav\u00e9s da m\u00fasica, realizado co apoio de Cooperaci\u00f3n Espa\u00f1ola en San Salvador rec\u00f3llese no documental \"Ne nawat shuchikisa\" (\"O N\u00e1huat florece\") e a publicaci\u00f3n \"Tajtakwikalis ipal nutalyu\" (\"Cantos da mi\u00f1a terra\"), m\u00e1is de 150 canci\u00f3ns en lingua n\u00e1huat recompiladas por Meg\u00edas no Salvador desde 2012.\nFroitos de investigaci\u00f3ns con obxectos musicais multi\u00e9tnicos, as Partituras obxecto ou partituras raras son obxectos art\u00edsticos cos que Meg\u00edas quere dar valor ao raro, a diversidade que integra o mundo que nos rodea. \nTraballo como int\u00e9rprete.\nDesde 1995 Meg\u00edas participa como instrumentista, guitarrista, pianista, compositora ou cantante con diferentes grupos e estilos musicais, m\u00fasica \u00e9tnica, jazz, cl\u00e1sica, contempor\u00e1nea, participa en concertos como int\u00e9rprete con instrumentos e voz, ou como directora. Ao final das Marchas por la Dignidad realizadas en Madrid, o 22 de marzo de 2014 Meg\u00edas dirixiu a \u2018Orquesta y coro de la Dignidad\u2019 na Praza de Col\u00f3n de Madrid.\nO seu repertorio de actuaci\u00f3ns en directo \u00e9 polifac\u00e9tico, dirixindo orquestras ou coros (Coro de voces bravas, Coro delantal), int\u00e9rprete ou instrumentista tanto en grupos como en solitario, ou en actividades performativas.\nComposici\u00f3n.\nComo compositora \u00e9 autora de obras estreadas por todo o mundo, no I Festival des Jeunes Musiciens Europ\u00e9ens (Bordeus, 2004), Concerts at Smithsonian National Contemporary Art Museum (Washington, 2005), Festival Mujeres en la M\u00fasica (Getxo, 2007), III Centenario de la Batalla de Almansa (Almansa, 2007), Ciclo de concertos do CDMC, no Auditorio 400 do Museo Nacional Centro de Arte Reina Sof\u00eda MNCARS (Madrid, 2008), Festival F\u00e9mina Cl\u00e1sica 2008 da Fundaci\u00f3n Autor no Auditorio Conde Duque (Madrid, 2008), as\u00ed como de proxectos experimentais como o desenvolvido para o Thyssen.\nNos seus traballos valora a importancia da arte na inclusi\u00f3n de persoas con diversidade funcional, como mostra a s\u00faa proposta para o festival \"Una Mirada Diferente\" do Centro Dram\u00e1tico Nacional, coa composici\u00f3n musical da obra \"C\u00e1scaras vac\u00edas\".\nInvestigaci\u00f3n.\nProcesi\u00f3ns harm\u00f3nicas.\nAs procesi\u00f3ns harm\u00f3nicas percorren espazos urbanos p\u00fablicos como deriva sobre os rituais procesionais. Desde 2012 a 2019 realizou XVI procesi\u00f3ns harm\u00f3nicas percorrendo diferentes espazos de Madrid (Barrio del Conde Duque, Barrio de Puerta del \u00c1ngel, Parque de El Retiro, Barrio de Fuencarral, Barrio Centro, Sala Pradillo), Pinilla del Olmo (Soria), San Salvador (O Salvador), Mira (Cuenca), Valencia, Buitrago del Lozoya (Madrid), Braojos de la Sierra (Madrid), Almansa (Albacete), Santa Tecla (O Salvador), Nova York (Manhattan, Universidade de Nova York ao Centro Espa\u00f1ol).\nMono+Graphics.\nMono+Graphics son propostas experimentais nas que Meg\u00edas integra concerto, exposici\u00f3n, actividade performativa e obradoiro. Desde 2003 at\u00e9 2019 realizou oito Mono+Graphics en Nova York (SoHo Gallery for Dixital Art, Fundaci\u00f3n \u2018Experimental Intermedia\u2019, Instituto Cervantes), Madrid (CCCD, SGAE, Fundaci\u00f3n \u2018Entred\u00f3s\u2019, Sala \u2018Espacio Rolda\u2019) e Almansa (Universidade Popular). Organizado por Concello de Madrid en 2019, \"VIII Mono+Graphic\" no Centro cultural Conde Duque. \nPartituras raras (ver Galer\u00eda).\nMeg\u00edas experimenta coa s\u00faa contorna musical e converte partituras en obxectos art\u00edsticos, \"Partituras objeto\" ou \"Partituras raras\", con diferentes capacidades sensoriais, son obxectos que expresan a metodolox\u00eda creativa que utiliza Meg\u00edas para compor m\u00fasica."}
{"id": "521483", "revid": "5863", "url": "https://gl.wikipedia.org/wiki?curid=521483", "title": "Bater\u00eda (ex\u00e9rcito)", "text": ""}
{"id": "521485", "revid": "89787", "url": "https://gl.wikipedia.org/wiki?curid=521485", "title": "Pilar Albarrac\u00edn", "text": "Pilar Albarrac\u00edn, nada en Sevilla o 27 de setembro de 1968, \u00e9 unha artista espa\u00f1ola co\u00f1ecida polas s\u00faas actuaci\u00f3ns, v\u00eddeos, debuxos, fotograf\u00edas, bordados, collages e instalaci\u00f3ns \"enfocadas cara \u00e1 construci\u00f3n cultural da identidade espa\u00f1ola, especialmente a da muller andaluza\".\nA escritora Paula Achiaga nom\u00e9aa como unha das artistas espa\u00f1olas m\u00e1is controvertidas. En palabras da cr\u00edtica de arte Rosa Mart\u00ednez Delgado \"Pilar Albarrac\u00edn desvela o drama das estruturas de dominaci\u00f3n e pon en evidencia a violencia exercida sobre as mulleres. Mais non o fai desde un dogmatismo moralista, sen\u00f3n desde a iron\u00eda ou o sarcasmo de visi\u00f3ns surreais e apropiaci\u00f3ns xocosas\".\nTraxectoria art\u00edstica.\nA obra de Albarrac\u00edn examina a s\u00faa cultura e herdanza andaluzas, facendo referencia \u00e1 sociedade e os seus s\u00edmbolos. Nas s\u00faas actuaci\u00f3ns incorpora a danza, en especial o flamenco, e o vestiario t\u00edpico rexional. Hai tam\u00e9n un compo\u00f1ente de erotismo na s\u00faa obra. Albarrac\u00edn inter\u00e9sase polo feminismo e a sociolox\u00eda.\nRosa Mart\u00ednez escribe que as mulleres representadas por Albarrac\u00edn \"foron todas utilizadas ou abusadas por un sistema que as considera bens inm\u00f3beis ou bens de consumo\". Durante as s\u00faas actuaci\u00f3ns, a mi\u00fado transf\u00f3rmase en arquetipos de mulleres espa\u00f1olas, como \"campesi\u00f1a, inmigrante, muller maltratada, ama de casa, bailarina flamenca ou cantadora de flamenco\u201d.Gran parte da obra de Albarrac\u00edn trata sobre a muller ou situaci\u00f3ns que incl\u00faen mulleres. Por exemplo \"Sangre en la calle\" (1992), onde representa mulleres que foron v\u00edtimas de violencia en plena r\u00faa.\nCon outros medios, Albarrac\u00edn tam\u00e9n emprega a roupa feminina para facer as s\u00faas acci\u00f3ns. Na s\u00faa actuaci\u00f3n de 1999, \"Tortilla espa\u00f1ola\", a artista cortaba o seu propio vestido e coci\u00f1\u00e1bao nunha \"cerimonia de auto-inmolaci\u00f3n\". En 2012, Albarrac\u00edn creou \"mandalas de roupa interior\" para pezas orixinalmente utilizadas por familiares da artista. A serie chamouse \"El origen del Nuevo Mundo\". A artista comentou como a intersecci\u00f3n do invis\u00edbel, a roupa interior coti\u00e1 e a natureza sacra do mandala, produc\u00edan unha sensaci\u00f3n de iron\u00eda. Tam\u00e9n provocaba a conversaci\u00f3n: ao pedirlles aos seus familiares e amigos a s\u00faa roupa interior, induciunos a falar abertamente sobre a s\u00faa roupa e os seus corpos. \nA\u00ednda que a s\u00faa obra non est\u00e1 exenta de seriedade, Albarrac\u00edn difunde a s\u00faa visi\u00f3n art\u00edstica como \"chea de parodias e traxicomedias que se aproximan ao paroxismo cat\u00e1rtico\". Unha destas pezas \u00e9 \"La cabra\" (2001), onde representa unha especie de \"danza salvaxe\" cunha bota chorreante.\nOutras obras significativas s\u00faas son \"La Noche 1002/ The Night 1002\" (Fotograf\u00eda en cor; 125 x 186 cm), \"Lunares, 2004\" (V\u00eddeo, Galerie Valloise, Par\u00eds) o \"Prohibido El Cante\", 2013 (Fotograf\u00eda en branco e negro; 190 x 125 cm).\nAlbarrac\u00edn trata os s\u00edmbolos folcl\u00f3ricos andaluces con iron\u00eda e humor, a\u00ednda que se mostra a favor de tradici\u00f3ns non exentas de pol\u00e9mica, como as corridas de touros. \nExposici\u00f3ns.\nUn dos seus primeiros traballos inclu\u00eduse nunha exhibici\u00f3n colectiva chamada \"100%\", que tivo lugar no Museo de Arte Contempor\u00e1nea de Sevilla (hoxe integrado no Centro Andaluz de Arte Contempor\u00e1nea) en 1993 comisariada por Mar Villaespesa. \"100%\" foi considerada a primeira exposici\u00f3n feminista celebrada en Espa\u00f1a. En maio de 2002, Albarrac\u00edn participou na exposici\u00f3n colectiva \"Argent et valeur -- le dernier tabou\" (\"Di\u00f1eiro e valor -o \u00faltimo tab\u00fa\"), comisariada por Harald Szeemann para o pavill\u00f3n do Swiss National Bank de Su\u00edza na Expo.02. O foco desta exhibici\u00f3n estaba en examinar o valor do di\u00f1eiro en diferentes culturas e sociedades.\n\"El Nuevo Mundo\", exposici\u00f3n celebrada na Galerie Georges-Philippe et Nathalie Vallois de Par\u00eds en 2012, foi o comezo do seu reco\u00f1ecemento internacional como artista. Nela exhibiu mandalas creados con medias que trataban de mostrar a construci\u00f3n cultural da muller espa\u00f1ola. Volveu expola no ano 2014 na Galer\u00eda Javier L\u00f3pez &amp; Fer Frances de Madrid.\nEntre xu\u00f1o e setembro de 2016 expuxo no Centro de Arte Contempor\u00e1nea de M\u00e1laga \"Ritos de fiesta y sangre\" na que recompilaba a s\u00faa obra dos 15 anos precedentes.\nNa s\u00faa terceira exposici\u00f3n en solitario, \"La calle del infierno\", Albarrac\u00edn mergullouse na s\u00faa cidade natal, Sevilla, e nos seus personaxes tradicionais. Celebrada de novo na Galerie Georges-Philippe et Nathalie Vallois de Par\u00eds, as s\u00faas obras expux\u00e9ronse de marzo a abril de 2015.\nEn 2017 presentou na Galerie Georges-Philippe et Nathalie Vallois de Par\u00eds \"Fandango por venas y arterias, Serie Anatom\u00eda Flamenca\" que consistiu nunha actuaci\u00f3n de flamenco tradicional.\nA s\u00faa primeira retrospectiva celebrouse no Centro de Arte Tabacalera Promoci\u00f3n del Arte de Madrid entre novembro de 2018 e xaneiro de 2019. Co nome de \"Que me quiten lo bailao\" recompil\u00e1ronse os seus 25 anos de creaci\u00f3n. \nA obra de Albarrac\u00edn m\u00f3strase nas colecci\u00f3ns do Mus\u00e9e d'Art Moderne de la Ville de Paris, o Artium Museum, o Museo de Arte Contempor\u00e1nea de Castela e Le\u00f3n, o Centro Andaluz de Arte Contempor\u00e1nea de Sevilla, o Centro de Arte Contempor\u00e1nea de M\u00e1laga e noutras moitas colecci\u00f3ns privadas. En 2005 foi convidada \u00e1 Bienal de Venecia e \u00e1 Moscow Biennale of Contemporary Art.\nAs s\u00faas creaci\u00f3ns exhib\u00edronse tam\u00e9n en lugares como o Macedonian Museum of Contemporary Art en Tesal\u00f3nica (Grecia), o Contemporary Arts Center de Nova York, o Centre National d'Art et du Paysage de Vassivi\u00e8re ou o Modern Sanat Muzesi de Istambul. Outras exposici\u00f3ns significativas de Albarrac\u00edn celebr\u00e1ronse na Fundaci\u00f3n La Caixa (2002), as Reales Atarazanas de Sevilla (2004) e a Maison Rouge en Par\u00eds (2008).\nEn 2018 participou na exposici\u00f3n colectiva \"La NO comunidad\" organizada polo Concello de Madrid en CentroCentro, onde a modo de ensaio aborda o tema da soidade no tardocapitalismo.\nExposici\u00f3ns individuais (selecci\u00f3n).\n2014\n2015\n2016\n2017\n2018\n2019\n2020\n2021\nPublicaci\u00f3ns.\nAlbarrac\u00edn foi escollida para participar na serie \"M\u00e9c\u00e9nat Altadis\" en 2002, onde se centrou na identidade e o status da muller na cultura andaluza. Neste traballo, a creadora v\u00e1lese da iron\u00eda para dar sentido a obxectos coti\u00e1ns como unha cazola ou un espello.\nEn 2003 publicou \"Pilar Albarrac\u00edn\" e en 2008 \"Cadencia Mortal\", resultado da exposici\u00f3n que leva a cabo en Par\u00eds e na que cuestiona a sociedade espa\u00f1ola, os roles tradicionais de x\u00e9nero e a identidade sexual a trav\u00e9s do v\u00eddeo, a actuaci\u00f3n, a escultura, a fotograf\u00eda e a instalaci\u00f3n.\nPublicou \"Recuerdos de Espa\u00f1a\" en 2010 para catalogar a s\u00faa exposici\u00f3n en Toquio, Xap\u00f3n.Utiliza os estereotipos chineses da cultura espa\u00f1ola dunha maneira sarc\u00e1stica e ir\u00f3nica para revelar a natureza problem\u00e1tica do turismo a converter a cultura andaluza."}
{"id": "521487", "revid": "15490", "url": "https://gl.wikipedia.org/wiki?curid=521487", "title": "Publio Herenio Dexipo", "text": ""}
{"id": "521492", "revid": "98629", "url": "https://gl.wikipedia.org/wiki?curid=521492", "title": "Stephanie Williams", "text": "Stephanie Turco Williams \u00e9 unha diplom\u00e1tica estadounidense. Desempe\u00f1ou as s\u00faas funci\u00f3ns diplom\u00e1ticas nas Embaixadas dos Estados Unidos en Bahrein, Xordania, Iraq e Libia.\nA partir de xullo de 2018, exerceu o cargo de Xefa Adxunta da UNSMIL, a Misi\u00f3n de Naci\u00f3ns Unidas en Libia. Posto que o cargo de Xefe da Misi\u00f3n e Representante Especial do Secretario Xeral da ONU quedou vacante desde o 3 de marzo de 2020 trala dimisi\u00f3n de Ghassan Salam\u00e9, Williams exerceu na pr\u00e1ctica como a m\u00e1xima coordinadora da Misi\u00f3n da ONU para Libia durante os meses seguintes.\nWilliams \u00e9 responsable de coordinar un alto o fogo e o chamado \"Foro para a Paz Libia\", un dos avances m\u00e1is significativos no conflito tras anos de guerra. Grazas \u00e1s negociaci\u00f3ns coordinadas por Williams, en febreiro de 2021, este Foro para a Paz puido alcanzar o consenso para seleccionar un novo Consello Presidencial de tres membros e un novo Primeiro Ministro, que en marzo de 2021 estaban pendentes de obter a ratificaci\u00f3n da C\u00e1mara de Representantes de Libia.\nEn xaneiro de 2021, o Secretario Xeral de Naci\u00f3ns Unidas designou como o seu novo Representante Especial para Libia ao diplom\u00e1tico e exministro eslovaco I\u00e1n Kubis, que tomou posesi\u00f3n do seu cargo e desprazouse a Libia en febreiro do mesmo ano. "}
{"id": "521494", "revid": "89787", "url": "https://gl.wikipedia.org/wiki?curid=521494", "title": "Federica Mogherini", "text": "Federica Mogherini, nada en Roma o 16 de xu\u00f1o de 1973, \u00e9 unha pol\u00edtica e politic\u00f3loga italiana. Desde o 1 de novembro de 2014 at\u00e9 o 1 de decembro de 2019 desempe\u00f1ou o cargo de alta representante da Uni\u00f3n para Asuntos Exteriores e Pol\u00edtica de Seguridade tras ser nomeada polo Consello Europeo e o presidente electo da Comisi\u00f3n, Jean-Claude Juncker, o 30 de agosto de 2014. Foi ministra de Asuntos Exteriores de Italia desde febreiro at\u00e9 outubro de 2014.\nMogherini graduouse en ciencias pol\u00edticas na Universidade Sapienza de Roma cunha tese en filosof\u00eda pol\u00edtica.\nTraxectoria.\nFederica Mogherini \u00e9 filla do director e escen\u00f3grafo italiano Flavio Mogherini. Est\u00e1 casada con Matteo Rebesani, co que ten d\u00faas fillas.\nTraxectoria pol\u00edtica.\nMogherini \u00e9 membro do Partido Democr\u00e1tico e do Partido dos Socialistas Europeos. O 22 de febreiro de 2014 foi nomeada ministra de Asuntos Exteriores polo primeiro ministro Matteo Renzi. Foi a terceira muller en servir como ministra de Relaci\u00f3ns Exteriores de Italia, despois de Emma Bonino e Susanna Agnelli.\nAlta representante da Uni\u00f3n para Asuntos Exteriores e Pol\u00edtica de Seguridade.\nNo cume europeo do 30 de agosto de 2014, nomeouse a Mogherini como alta representante da Uni\u00f3n para Asuntos Exteriores e Pol\u00edtica de Seguridade (AR), despois de que o Consello Europeo de xullo anterior se pechara sen acordo. O seu mandato comezou o 1 de novembro de 2014.\nEn 2017 Mogherini liderou o proceso para a definici\u00f3n dos criterios e mecanismos da Cooperaci\u00f3n estruturada permanente (CEP), dentro do proceso de integraci\u00f3n europea en materia de Defensa."}
{"id": "521496", "revid": "83328", "url": "https://gl.wikipedia.org/wiki?curid=521496", "title": "Andaluza", "text": ""}
{"id": "521497", "revid": "98629", "url": "https://gl.wikipedia.org/wiki?curid=521497", "title": "Luz Elena Ba\u00f1os Rivas", "text": "Luz Elena Ba\u00f1os Rivas, nada en Cidade de M\u00e9xico o 2 de setembro de 1959, \u00e9 unha diplom\u00e1tica mexicana que en 2018 ascendeu ao rango de Embaixadora do Servizo Exterior Mexicano. Desde o 31 de maio de 2019 \u00e9 Representante Permanente de M\u00e9xico ante a Organizaci\u00f3n dos Estados Americanos, OEA. \nTraxectoria.\n\u00c9 egresada da licenciatura en Relaci\u00f3ns Internacionais da Universidade Nacional Aut\u00f3noma de M\u00e9xico. Obtivo o grao de mestr\u00eda en \"International Service\" pola American University de Washington, D.C. e tam\u00e9n \u00e9 mestra en Defensa e Seguridade Hemisf\u00e9rica pola Universidade do Salvador en Buenos Aires, mediante o programa compartido co Colexio Interamericano de Defensa.\nEn 1986 empezou a traballar na Secretar\u00eda de Relaci\u00f3ns Exteriores (SRE) pero non foi at\u00e9 o 1 de abril de 1994 que ingresou no Servizo Exterior Mexicano. O seu primeiro posto como membro do SEM foi como Directora de \u00c1rea da Direcci\u00f3n Xeral de Asuntos Culturais. Foi Directora de Publicaci\u00f3ns Educativas da Secretar\u00eda de Educaci\u00f3n P\u00fablica e Directora Xeral Adxunta de Cooperaci\u00f3n Educativa e Cultural da Secretar\u00eda de Relaci\u00f3ns Exteriores.\nNo exterior, traballou como encargada de medios da Embaixada de M\u00e9xico en Panam\u00e1, Agregada Cultural na Embaixada de M\u00e9xico no Salvador e C\u00f3nsul de Comunidades Mexicanas no Consulado Xeral de M\u00e9xico en Miami (2001). En 2002 foi xefa de chanceler\u00eda e encargada de negocios \"ad interim\" na Embaixada de M\u00e9xico en Trinidad e Tobago, concorrente ante Antiga e Barbuda, Barbados, Dominica, Selecta, G\u00fciana, San Crist\u00f3bal e Nieves, Santa Luc\u00eda, San Vicente e as Granadinas e Suriname. En 2004 foi xefa de chanceler\u00eda na Embaixada de M\u00e9xico en Guatemala e en 2011 Xefa de Chanceler\u00eda, especificamente encargada da \u00e1rea pol\u00edtica e das concorrencias ante Mongolia e a Rep\u00fablica Democr\u00e1tica Popular de Corea na Embaixada de M\u00e9xico na Rep\u00fablica de Corea. En 2014 foi conselleira de asuntos econ\u00f3micos e prensa na Embaixada de M\u00e9xico en Italia e desde 2016 \u00e9 directora xeral de vinculaci\u00f3n coas organizaci\u00f3ns da sociedade civil da SRE.\nNeste \u00faltimo cargo Ba\u00f1os Rivas buscou fortalecer a relaci\u00f3n da sociedade civil coa Secretar\u00eda de Relaci\u00f3ns Exteriores compartindo informaci\u00f3n, invitaci\u00f3ns, convocatorias, sesi\u00f3ns informativas, conferencias, foros, entre outras actividades. Nesta li\u00f1a, a Ministra Ba\u00f1os Rivas escribiu varios textos nos que d\u00e1 a co\u00f1ecer o papel que a sociedade civil tivo en distintos temas. Entre eles destaca a introduci\u00f3n escrita en 2017 do libro \u201cParticipaci\u00f3n de las Organizaciones de la Sociedad Civil en la Agenda Multilateral de M\u00e9xico\u201d no que foi compiladora xunto a Natalia Saltalamacchia. No 2018 escribiu \u201cMultilateralismo y participaci\u00f3n ciudadana en M\u00e9xico. Tendencias y prioridades\u201d do libro \u201cTendencias de la internacionalizaci\u00f3n de la participaci\u00f3n ciudadana en Am\u00e9rica Latina\u201d do que tam\u00e9n foi compiladora. \nNo 2017 encabezou varias acci\u00f3ns encami\u00f1adas a fortalecer as capacidades da sociedade civil entre as que se atopa o concurso de ensaio \u201cParticipaci\u00f3n de la sociedad civil en la agenda multilateral de M\u00e9xico\u201d, o Foro \u201cTrabajando en alianza entre organizaciones de la sociedad civil para fortalecer su internacionalizaci\u00f3n\u201d as\u00ed como a mostra de \u201cIniciativas y proyectos de las organizaciones de la sociedad civil vinculados a la agenda multilateral en M\u00e9xico\u201d. No 2018 impulsou a creaci\u00f3n da serie audiovisual \u201cParticipaci\u00f3n de la sociedad civil en la agenda multilateral de M\u00e9xico\u201d, que busca dar a co\u00f1ecer o traballo en conxunto entre as Organizaci\u00f3ns da Sociedade Civil e a Secretar\u00eda de Relaci\u00f3ns Exteriores na pol\u00edtica exterior, entre outras actividades."}
{"id": "521500", "revid": "5863", "url": "https://gl.wikipedia.org/wiki?curid=521500", "title": "Mar\u00eda Eugenia Casar", "text": "Mar\u00eda Eugenia Casar, tam\u00e9n co\u00f1ecida como Gina Casar, nada en 1959, \u00e9 unha diplom\u00e1tica mexicana, actual Directora Executiva da AMEXCID (Axencia Mexicana de Cooperaci\u00f3n Internacional para o Desenvolvemento).\nTraxectoria.\nDo 7 de maio de 2014 ao 30 de outubro de 2015, Casar traballou como Administradora Asociada do Programa das Naci\u00f3ns Unidas para o Desenvolvemento (PNUD). Nese cargo sucedeu \u00e1 costarrique\u00f1a Rebeca Grynspan. Na s\u00faa calidade de Administradora Asociada do PNUD, Casar ti\u00f1a o rango de Secretaria Xeral Adxunta das Naci\u00f3ns Unidas. Antes de ser nomeada polo Secretario Xeral das Naci\u00f3ns Unidas Ban Ki-moon, Casar ocupara alg\u00fans cargos neste organismo como Subsecretaria Xeral de Planificaci\u00f3n de Programas e representante do Secretario Xeral.\nAnteriormente traballara no Programa Mundial de Alimentos (PMA) en Roma, onde foi Subsecretaria Xeral, Directora Executiva Adxunta de Xesti\u00f3n de Recursos e Directora Financeira, entre outros cargos. A s\u00faa experiencia a nivel nacional antes de incorporarse \u00e1s Naci\u00f3ns Unidas incl\u00fae cargos como Tesoureira Nacional de M\u00e9xico, Directora Financeira do Banco Nacional de Servizos Financeiros, Directora Xeral Adxunta do Sector Bancario da Secretar\u00eda de Facenda e Cr\u00e9dito P\u00fablico e Vicepresidenta Adxunta da Comisi\u00f3n Bancaria Nacional de M\u00e9xico."}
{"id": "521502", "revid": "75439", "url": "https://gl.wikipedia.org/wiki?curid=521502", "title": "Patricia Bux\u00e1n", "text": "Patricia Buj\u00e1n Outeiro \u00e9 unha docente, editora e tradutora galega.\nTraxectoria.\nLicenciada en Traduci\u00f3n e Interpretaci\u00f3n na Universidade de Vigo no ano 1998, especializouse na combinaci\u00f3n de linguas alem\u00e1 e inglesa cara ao galego e ao castel\u00e1n. \u00c9 as\u00ed mesmo profesora asociada desa universidade, no departamento de Traduci\u00f3n e Ling\u00fc\u00edstica.\nFoi presidenta da AGPTI entre 2012 e 2016. En novembro dese ano entrou a formar parte do equipo editorial de Catro Ventos, en labores tanto de edici\u00f3n como de traduci\u00f3n.\nComo tradutora, verteu ao galego obras de Stefan Zweig, Rachel Carson ou George Steiner. Realizou traballos para diversas editoriais galegas, entre as cales se contan Edici\u00f3ns Xerais de Galicia, Galaxia ou Irm\u00e1s Carton\u00e9."}
{"id": "521503", "revid": "6939", "url": "https://gl.wikipedia.org/wiki?curid=521503", "title": "Patricia Buj\u00e1n", "text": ""}
{"id": "521504", "revid": "6939", "url": "https://gl.wikipedia.org/wiki?curid=521504", "title": "Patricia Buj\u00e1n Otero", "text": ""}
{"id": "521514", "revid": "98629", "url": "https://gl.wikipedia.org/wiki?curid=521514", "title": "Vidal Souto", "text": "Jos\u00e9 Manuel Vidal Souto, nado en Ourense o 6 de abril de 1948 e finado na mesma cidade o 25 de marzo de 2021, foi un pintor galego.\nTraxectoria.\nDe formaci\u00f3n autodidacta. En 1970 pinta e fai escultura en pedra e fari\u00f1a de millo. Marchou a Madrid onde compaxinou boxeo e pintura. Despois viaxou con frecuencia ao Brasil. En Pernambuco aproximouse \u00e1 pintura testemu\u00f1al e no taller de Arte Moderna de Salvador de Ba\u00eda experimentou coa xilograf\u00eda. Pertenceu ao grupo Os Artisti\u00f1as de Ourense. Ten obra no Museo de Castrelos, Casa de Galicia de Madrid, Museo Municipal de Ourense. Fixo murais en Manaus (Brasil) e no Centro Penitenciario de Pereiro de Aguiar."}
{"id": "521515", "revid": "1888", "url": "https://gl.wikipedia.org/wiki?curid=521515", "title": "Jos\u00e9 Manuel Vidal Souto", "text": ""}
{"id": "521516", "revid": "3795", "url": "https://gl.wikipedia.org/wiki?curid=521516", "title": "99942 Apophis", "text": "99942 Apophis \u00e9 un asteroide NEA cun di\u00e1metro duns 350 m para o que, tras a s\u00faa descuberta no 2004, os c\u00e1lculos da s\u00faa traxectoria daban un 2,7 % de probabilidade de impacto coa Terra no 2029. Posteriores melloras dos datos fan desestimar esa e outras posibles datas, de xeito que en marzo de 2021 se descarta a s\u00faa posibilidade de impacto coa Terra nun s\u00e9culo, sendo removido da lista de risco. Nesa data, establ\u00e9cese que o asteroide pasar\u00e1 a menos de 35 000 km de altura en 2029, m\u00e1is baixo que os sat\u00e9lites xeoestacionarios, e poder\u00e1 verse a ollo nu."}
{"id": "521517", "revid": "54334", "url": "https://gl.wikipedia.org/wiki?curid=521517", "title": "Tesomaj\u00e4rvi", "text": "O Tesomaj\u00e4rvi \u00e9 un lago situado na cidade de Tampere, Finlandia. Enc\u00f3ntrase no barrio de Tesomaj\u00e4rvi.\nO lago ten 6 hect\u00e1reas e est\u00e1 situado a 125,9 msnm e ten unha profundidad m\u00e1xima de 6 metros."}
{"id": "521518", "revid": "89787", "url": "https://gl.wikipedia.org/wiki?curid=521518", "title": "Claudia Franco Hijuelos", "text": "Claudia Franco Hijuelos, nada en Cidade de M\u00e9xico en 1961, \u00e9 unha diplom\u00e1tica mexicana, consultora e profesora universitaria, actualmente traballa como Titular do Consulado Xeral de M\u00e9xico en Phoenix. \u00c9 embaixadora de carreira desde 2017.\nTraxectoria.\nClaudia Franco Hijuelos estudou a licenciatura en Relaci\u00f3ns Internacionais no Colexio de M\u00e9xico, posteriormente obtivo o grao de Mestr\u00eda en Pol\u00edtica Exterior dos Estados Unidos na Escola de Estudos Internacionais Avanzados (SAIS) da Universidade Johns Hopkins en Washington D.C., como bolseira Fulbright e Fundaci\u00f3n Ford.\u00a0 \u00a0\nEn 1980 ingresou no Servizo Exterior Mexicano. Actualmente traballa como Titular do Consulado Xeral de M\u00e9xico en Phoenix. Previamente traballou como C\u00f3nsul Xeral de M\u00e9xico en Vancouver, Columbia Brit\u00e1nica, Canad\u00e1 (2013-2016), onde contribu\u00edu \u00e1 ampliaci\u00f3n do Programa de Traballadores Agr\u00edcolas Temporais M\u00e9xico-Canad\u00e1, con respecto \u00e1s normas e dereitos dos traballadores. De 2010 a 2013, Claudia Franco foi Representante Alterna de M\u00e9xico ante a Organizaci\u00f3n para a Cooperaci\u00f3n e o Desenvolvemento Econ\u00f3micos en Par\u00eds, Francia, e foi Secretaria T\u00e9cnica do Grupo Permanente de subsecretarios que preparou o exame exhaustivo das pr\u00e1cticas e pol\u00edticas p\u00fablicas para o ingreso de M\u00e9xico \u00e1 OCDE.\nEntre 2007 e 2010, na s\u00faa calidade de responsable de Asuntos Pol\u00edticos da Misi\u00f3n de M\u00e9xico ante a Uni\u00f3n Europea en Bruxelas, B\u00e9lxica, Claudia Franco participou na negociaci\u00f3n exitosa da Asociaci\u00f3n Estrat\u00e9xica M\u00e9xico-Uni\u00f3n Europea. A s\u00faa traxectoria na Chanceler\u00eda incl\u00fae ser Directora de Asuntos Pol\u00edticos para Am\u00e9rica do Norte e formou parte do corpo de asesores de varios Chanceleres.\nOutras actividades.\nA Embaixadora Franco tam\u00e9n participou en actividades no sector acad\u00e9mico e a iniciativa privada, ditou c\u00e1tedra en universidades mexicanas (ITAM, UIA, UDLA) e publicou artigos en revistas especializadas de pol\u00edtica exterior sobre enerx\u00eda, cabildeo pol\u00edtico, sociedade civil, o Acordo de Cooperaci\u00f3n Laboral do Tratado de Libre Comercio de Am\u00e9rica do Norte e a Asociaci\u00f3n Estrat\u00e9xica M\u00e9xico-Uni\u00f3n Europea. Tam\u00e9n foi socia-consultora de GEA, Grupo de Economistas e Asociados, de 1990 a 1992.\nReco\u00f1ecementos.\nEn 2016 recibiu a condecoraci\u00f3n por 25 anos de servizo do Servizo Exterior Mexicano."}
{"id": "521520", "revid": "23204", "url": "https://gl.wikipedia.org/wiki?curid=521520", "title": "Gran Premio de Bahrain de 2021", "text": "O Gran Premio de Bahrain de 2021 (co\u00f1ecido oficialmente como Formula 1 Gulf Air Bahrain Grand Prix 2021) foi unha carreira de F\u00f3rmula 1 que se celebrou o 28 de marzo de 2021. Disputouse no Circu\u00edto Internacional de Bahrain en Sakhir, Bahrain. A carreira foi a primeira rolda da tempada de F\u00f3rmula Un e marca a d\u00e9cimo s\u00e9tima vez que se celebra o Gran Premio de Bahrain como parte do Campionato Mundial de F\u00f3rmula Un.\nNa clasificaci\u00f3n do s\u00e1bado, Max Verstappen, despois de liderar as tres sesi\u00f3ns de adestramento no seu Red Bull, ocupou a pole position por cuarta vez na s\u00faa carreira. Na carreira do domingo, Hamilton obtivo a vitoria sobre Verstappen, que intentara adiantalo previamente pero s\u00f3 logrou facelo superando os l\u00edmites da pista polo que tivo que volver a s\u00faa posici\u00f3n. Valtteri Bottas, o compa\u00f1eiro de equipo de Hamilton, completou o podio, dando ao equipo Mercedes unha gran vantaxe no Campionato de Construtores. A carreira estivo marcada por unha pol\u00e9mica sobre as regras que rodeaban os l\u00edmites da pista, con figuras destacadas de ambos equipos criticando o que v\u00edan como regulamentos innecesariamente complicados.\nAntecedentes.\nImpacto da pandemia da COVID-19.\nA tempada 2021 tivo lugar durante a pandemia de COVID-19, unha pandemia mundial que deu lugar a cambios significativos no calendario da tempada do Campionato Mundial de F\u00f3rmula Un de . No medio disto, o Gran Premio de Bahrain de 2021 confirmouse oficialmente como parte da tempada de carreiras de F\u00f3rmula Un de 2021. Logo disto, a habitual primeira carreira da tempada, o Gran Premio de Australia de 2021, posp\u00faxose a novembro, o que levou a Bahrain a converterse na nova carreira de apertura da tempada.\nPneum\u00e1ticos.\nO fornecedor de pneum\u00e1ticos Pirelli trouxo os compo\u00f1entes de pneum\u00e1ticos C2, C3 e C4 (designados duro, medio e brando respectivamente) para que os equipos os usen na carreira.\nPr\u00e1ctica.\nA primeira sesi\u00f3n de pr\u00e1cticas comezou \u00e1s 14:30 hora local () e a segunda sesi\u00f3n de pr\u00e1cticas comezou \u00e1s 18:00 hora local, ambas o 26 de marzo. A \u00faltima sesi\u00f3n de adestramentos comezou \u00e1s 15:00 hora local do 27 de marzo. As tres sesi\u00f3ns de adestramento duraron unha hora, esta foi a primeira carreira coa duraci\u00f3n reducida dos adestramentos, xa que a primeira e a segunda sesi\u00f3n de adestramentos tiveron unha duraci\u00f3n de 90 minutos entre 2007 e 2020.\nA primeira sesi\u00f3n de adestramentos correuse sen incidentes e rematou con Max Verstappencomo o m\u00e1is r\u00e1pido para Red Bull, por diante do Mercedes de Valtteri Bottas e o McLaren de Lando Norris. Na segunda pr\u00e1ctica a sesi\u00f3n rematou con Verstappen m\u00e1is r\u00e1pido, por diante de Norris e Lewis Hamilton. Kimi Raikkonen bateu coas barreiras na curva 3.\nNorris restou importancia \u00e1 s\u00faa boa forma durante os adestramentos, dicindo que non estaba completamente feliz co seu coche a pesar de ser o segundo m\u00e1is r\u00e1pido na segunda sesi\u00f3n de adestramentos, insistindo en que Mercedes e Red Bull estar\u00edan por diante de McLaren na clasificaci\u00f3n e na carreira, un sentimento co que o novo compa\u00f1eiro de equipo Daniel Ricciardo coincidiu. O piloto de Red Bull Sergio P\u00e9rez Mendoza quedou decepcionado co seu rendemento nas simulaci\u00f3ns de clasificaci\u00f3n en relaci\u00f3n co seu compa\u00f1eiro de equipo Verstappen, observando que ti\u00f1a moito que mellorar nesta \u00e1rea pero que estaba satisfeito co seu rendemento na pr\u00e1ctica da carreira. Toto Wolff dixo despois da sesi\u00f3n que esperaba que Mercedes e Red Bull estivesen nunha \"pelexa de cans\" entre eles \u00e1 fronte da carreira durante o resto da fin de semana.\nCarreira.\nSergio P\u00e9rez det\u00edvose na volta de formaci\u00f3n cami\u00f1o da grella, o que provocou unha volta de formaci\u00f3n adicional e acurtou a carreira de 57 a 56 voltas. P\u00e9rez conseguiu reiniciar o seu Red Bull, e o seu equipo recibiu a instruci\u00f3n de comezar a carreira desde o pitlane, de acordo co regulamento. Cando a comezou a carreira, Verstappen conseguiu adiantarse a Hamilton e tomar o liderado na primeira curva, mentres que Valtteri Bottas foi adiantado polo Ferrari de Charles Leclerc; Nikita Mazepin, na s\u00faa primeira carreira, perdeu o control do seu Haas na sa\u00edda da curva 3 e bateu contra \u00e1s barreiras da sa\u00edda da curva. Sa\u00edu o coche de seguridade ata o final da terceira volta e, ao reiniciar, Verstappen conseguiu manter a distancia con Hamilton e Leclerc. M\u00e1is atr\u00e1s, Lando Norris, que pasara ao seu compa\u00f1eiro de equipo Daniel Ricciardo na volta inicial, conseguiu pasar ao AlphaTauri de Pierre Gasly e comezou a desafiar ao Mercedes de Bottas polo cuarto posto. Gasly golpeou coa parte traseira de Ricciardo e perdeu a \u00e1 dianteira, o que requiriu un pitstop, o contacto con Gasly provocou unha perda de ritmo para Ricciardo durante o resto da carreira. Mick Schumacher no outro Haas tam\u00e9n trompeou, pero puido continuar.\nVerstappen e Red Bull estaban preocupados pola fiabilidade do seu coche despois do problema do seu compa\u00f1eiro de equipo, polo que comezou a constru\u00edr un oco con Hamilton, que alcanzou m\u00e1is de 1,5 segundos ao final da volta 6. Mentres tanto, atr\u00e1s, Norris conseguiu superar a Leclerc polo cuarto posto na volta 8 tras unha dura batalla e fix\u00e9ronse numerosos movementos no medio da pista nun grupo moi axustado; dez segundos separaron a Norris no 4\u00ba posto de P\u00e9rez, que conseguira abrirse cami\u00f1o ata o duod\u00e9cimo posto. Cando Alpine dixolle a Fernando Alonso que entrase a boxes cando marchaba no oitavo lugar a montar pneum\u00e1ticos frescos na volta 11, desencadeou unha chea de actividade no medio campo, os equipos procuraron non deixarse \u200b\u200benganar polo undercut estrat\u00e9xico doutros. Na parte dianteira, Hamilton montou pneum\u00e1ticos duros ao final da volta 14. Red Bull optou por non facer entrar a Verstappen, favorecendo unha estratexia que permitir\u00eda ver ao seu piloto con pneum\u00e1ticos m\u00e1is frescos ao final da carreira.\nCando Verstappen entrou en boxes, catro voltas despois do seu rival, sa\u00edu na segunda posici\u00f3n, a sete segundos. Nesta etapa, todos os pilotos entraran en boxes e Carlos Sainz, Sebastian Vettel e Alonso participaban nunha loita a tres bandas polo oitavo posto, descrito por Jolyon Palmer como \"brillante carreira roda con roda\", do que Sainz sa\u00edu triunfante na volta 23. O novato Yuki Tsunoda pronto superou aos dous ex campi\u00f3ns do mundo en r\u00e1pida sucesi\u00f3n: primeiro ao Aston Martin de Vettel na volta 25, despois a Alonso na volta 27. Verstappen conseguiu achegarse a menos de catro segundos de Hamilton en oito voltas e, cando Hamilton entrou en boxes para desfacerse dos seus pneum\u00e1ticos duros de baixo rendemento na volta 28, a diferenza reduciuse a dous segundos. O Mercedes de Bottas tivo que soportar unha parada dolorosamente lenta algunhas voltas despois, cando o seu equipo foron momentaneamente incapaces de sacar un pneum\u00e1tico, o que practicamente sacouno da contenda e deixouno no quinto lugar. Alonso viuse obrigado a retirarse da carreira, con problemas de freos.\nNa volta 32, o seu equipo informou a Verstappen que Hamilton estaba constantemente superando os l\u00edmites da pista na curva 4 e que Verstappen poder\u00eda comezar a facer o mesmo, ao que Verstappen respondeu: \"... \u00bfcomo \u00e9 iso legal?, ... pensei que non se permite facelo \". A Hamilton advert\u00eduselle por superar os l\u00edmites da pista na curva 4 na volta 38, cometera esta falta 29 veces, con Hamilton afirmando \"Pensei que non hab\u00eda l\u00edmites de pista\". Cando Verstappen entrou a boxes un par de voltas despois, xurdiu a nove segundos de Hamilton, pero con pneum\u00e1ticos moito m\u00e1is frescos, quedando dezaseis voltas de carreira. Verstappen pechou rapidamente a diferenza co seu rival, indo m\u00e1is r\u00e1pido que ningu\u00e9n no proceso. Mentres tanto, Sainz adiantou a Lance Stroll polo oitavo posto na curva 1, e Esteban Ocon foi golpeado por detr\u00e1s polo Aston Martin de Vettel. Ambos puideron retomar a carreira.\nAo comezo da volta 51, Verstappen acerc\u00e1rase a menos dun segundo de Hamilton e lanzou o seu ataque cando Hamilton sa\u00eduse \u00e1 sa\u00edda da curva 10. Na seguinte volta, adiantou ao Mercedes polo exterior da curva 4, con todo, como completou o adiantamento sa\u00edndo da pista, o equipo recibiu a instruci\u00f3n de devolver a posici\u00f3n, o que fixo entre as curvas 10 e 11. O Red Bull foi golpeado por un sobreviraxe causado polo aire sucio do Mercedes na sa\u00edda da curva 13, e Verstappen perdeu un tempo importante tratando de controlalo. Isto deu a Hamilton a oportunidade de afastarse e o Verstappen que se acercaba rapidamente non foi capaz de adiantalo antes do final da carreira. Mentres tanto, Bottas montou pneum\u00e1ticos frescos e marcou a volta r\u00e1pida da carreira."}
{"id": "521521", "revid": "89787", "url": "https://gl.wikipedia.org/wiki?curid=521521", "title": "Olga Beatriz Garc\u00eda Guill\u00e9n", "text": "Olga Beatriz Garc\u00eda Guill\u00e9n, nada en Poza Rica, Veracruz o 7 de xaneiro de 1961, \u00e9 unha diplom\u00e1tica mexicana de carreira da Secretar\u00eda de Relaci\u00f3ns Exteriores e actualmente \u00e9 a Directora Xeral de Servizos Consulares da mesma Secretar\u00eda. \u00c9 Embaixadora do Servizo Exterior Mexicano desde 2016.\nTraxectoria.\nGarc\u00eda Guill\u00e9n \u00e9 licenciada en Dereito pola Universidade Nacional Aut\u00f3noma de M\u00e9xico (UNAM) e mestra en Dereito Internacional pola mesma Universidade.\nDesde 1992 \u00e9 membro do Servizo Exterior Mexicano. Estivo adscrita nas Embaixadas de M\u00e9xico en Espa\u00f1a, Cuba e Bolivia desde 1998 ao 2010 realizando labores de C\u00f3nsul, Xefa de Chanceler\u00eda e Encargada da Secci\u00f3n Consular, respectivamente. Desde agosto de 2010 traballa como Directora Xeral de Servizos Consulares da Secretar\u00eda de Relaci\u00f3ns Exteriores. As\u00ed mesmo, como Titular da Direcci\u00f3n Xeral coordina e dirixe as Oficinas Consulares de M\u00e9xico na expedici\u00f3n dos servizos consulares de M\u00e9xico en favor dos mexicanos migrantes e as s\u00faas familias.\nEn 2015 presidiu a X Reuni\u00f3n entre Cuba e M\u00e9xico onde se discutiu a aplicaci\u00f3n do acordo migratorio bilateral e a actualizaci\u00f3n do Memorando subscrito no 2008, a partir das novas regulaci\u00f3ns migratorias existentes en ambas naci\u00f3ns.\nEn 2016 acordou a aplicaci\u00f3n dun programa piloto xunto co titular da Procurador\u00eda Agraria (PA), Cruz L\u00f3pez Aguilar e funcionarios do Rexistro Agrario Nacional (RAN) para tramitar solicitudes de atenci\u00f3n de compatriotas no Consulado Xeral de M\u00e9xico nos \u00c1nxeles, California (EUA) co obxectivo de unificar esforzos encami\u00f1ados a procurar a Xustiza Coti\u00e1, a atenci\u00f3n e servizos de calidade aos campesi\u00f1os migrantes. Os servizos deste programa piloto son \"recibir, tramitar e ofrecer, de maneira m\u00e1is eficiente e eficaz, a asesor\u00eda e atenci\u00f3n requirida polos suxeitos agrarios con dereitos reco\u00f1ecidos radicados no exterior\".\nEn 2018 asistiu como delegada representante de M\u00e9xico \u00e1 XII Reuni\u00f3n do Grupo de Traballo sobre Asuntos Migratorios e Consulares entre a Rep\u00fablica de Cuba e os Estados Unidos Mexicanos onde presidiu o Embaixador Rogelio Sierra D\u00edaz, Viceministro de Relaci\u00f3ns Exteriores de Cuba.\nGarc\u00eda Guill\u00e9n traballou como titora na materia de moitas xeraci\u00f3ns no Instituto Mat\u00edas Romeu de Estudos Diplom\u00e1ticos."}
{"id": "521523", "revid": "5863", "url": "https://gl.wikipedia.org/wiki?curid=521523", "title": "Mabel G\u00f3mez Oliver", "text": "Mabel do Pilar G\u00f3mez Oliver, nada na Cidade de M\u00e9xico o 4 de xu\u00f1o de 1964, \u00e9 unha diplom\u00e1tica mexicana. \u00c9 embaixadora de M\u00e9xico ante Marrocos desde 2019. Foi embaixadora de M\u00e9xico ante Arxentina de 2017 a 2019 e embaixadora de M\u00e9xico ante Guatemala de 2015 a 2017.\nTraxectoria.\nEstudou Relaci\u00f3ns Internacionais na Universidade Iberoamericana e obtivo a mestr\u00eda en Dereito Internacional e Diplomacia en \"The Fletcher School of Law and Diplomacy\" da Universidade de Tufts, en Massachusetts, EUA.\nEmpezou a s\u00faa carreira diplom\u00e1tica en 1987 ao ingresar na Secretar\u00eda de Relaci\u00f3ns Exteriores onde at\u00e9 1997 ocupou distintos cargos na Direcci\u00f3n Xeral de Naci\u00f3ns Unidas e na Direcci\u00f3n Xeral para Am\u00e9rica do Norte, nesta \u00faltima como Directora para Asuntos Pol\u00edticos e Migraci\u00f3n.\nDe 1997 a 1998 foi Coordinadora de Asuntos Internacionais e Interinstitucionales do Instituto Nacional de Migraci\u00f3n en M\u00e9xico.\nO seu primeiro posto no servizo exterior foi como Conselleira para Asuntos Lexislativos na Embaixada de M\u00e9xico nos Estados Unidos (1998-2001). Posteriormente foi designada como representante Alterna da Misi\u00f3n Permanente de M\u00e9xico ante a Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) en Par\u00eds, Francia (2001-2003), no que destaca a s\u00faa participaci\u00f3n en rep\u00f3rtelos de reestruturaci\u00f3n e/ou correcci\u00f3n de d\u00e9bedas dos estados membros da ex Uni\u00f3n de Rep\u00fablicas Socialistas Sovi\u00e9ticas.\nDo 2003 ao 2007 traballou como Xefa de Chanceler\u00eda na embaixada de M\u00e9xico en Francia, e, ao termo desta misi\u00f3n, foi nomeada representante Permanente Alterna ante as Naci\u00f3ns Unidas e outras Organizaci\u00f3ns Internacionais con sede en Xenebra, Su\u00edza (2007-2009), para logo regresar a Washington, DC., como Xefa de Chanceler\u00eda na Embaixada de M\u00e9xico nos Estados Unidos de Am\u00e9rica (2009-2015).\nEn febreiro de 2015 asumiu o cargo de embaixadora extraordinaria e plenipotenciaria ante Guatemala, posto que ocupou at\u00e9 xu\u00f1o de 2017, pois o presidente Enrique Pena Neto nomeouna como titular da Embaixada de M\u00e9xico na Rep\u00fablica da Arxentina, mesmo nomeamento que se ratificou polo senado o 26 de abril do 2017."}
{"id": "521526", "revid": "89787", "url": "https://gl.wikipedia.org/wiki?curid=521526", "title": "Dolores Jim\u00e9nez Hern\u00e1ndez", "text": "Dores Jim\u00e9nez Hern\u00e1ndez, nada en Cidade de M\u00e9xico o 1 de abril de 1955, \u00e9 unha diplom\u00e1tica mexicana, que actualmente traballa como embaixadora de M\u00e9xico en Honduras.\nTraxectoria.\n\u00c9 licenciada en Relaci\u00f3ns Internacionais pola Universidade Nacional Aut\u00f3noma de M\u00e9xico. Os seus estudos de especializaci\u00f3n en Diplomacia realizounos na Universidade Nacional de\u00a0Australia. Foi asistente de finanzas e de actas das Reuni\u00f3ns do Consello Coordinador Empresarial (1976-1979). Posteriormente, foi analista de Asuntos financeiros internacionais na Secretar\u00eda de Facenda e Cr\u00e9dito P\u00fablico (1980-1981).\u00a0\nEn 1982 ingresou no Servizo Exterior Mexicano. Na Secretar\u00eda de Relaci\u00f3ns Exteriores traballou como Xefa do Departamento para o Pac\u00edfico Oriental (1984-1985) e como Subdirectora para Xap\u00f3n na Direcci\u00f3n Xeral para o Pac\u00edfico (1986-1991). As\u00ed mesmo, traballou como Asesora do Subsecretario para as Naci\u00f3ns Unidas (2002-2003) e Directora Xeral Adxunta para a Asemblea Xeral e Organismos Especializados do Sistema das Naci\u00f3ns Unidas (2004-2007). \nNo exterior foi Delegada ante a Misi\u00f3n Permanente de M\u00e9xico ante os Organismos Internacionais con sede en Xenebra, que incl\u00faen a Organizaci\u00f3n Mundial da Sa\u00fade (OMS); a Organizaci\u00f3n Internacional do Traballo; a Organizaci\u00f3n Mundial da Propiedade Intelectual (OMPI); a Uni\u00f3n Internacional para a Protecci\u00f3n das Obtenci\u00f3ns Vexetais; a Organizaci\u00f3n Internacional para as Migraci\u00f3ns; as Reuni\u00f3ns do Consello Econ\u00f3mico e Social das Naci\u00f3ns Unidas, e as Reuni\u00f3ns e Conferencias das partes dos Convenios sobre o Cambio Clim\u00e1tico e a Diversidade Biol\u00f3xicadurante (1991-1997).\nFoi funcionaria na Organizaci\u00f3n Mundial da Propiedade\u00a0Intelectual, traballou como Directora de Desenvolvemento de Pol\u00edticas e Relatora da Comisi\u00f3n Asesora de Pol\u00edticas (1999-2002); as\u00ed mesmo como Conselleira Principal da Direcci\u00f3n de Planificaci\u00f3n Estrat\u00e9xica e Secretaria do Grupo de Desenvolvemento de Pol\u00edticas (1998- 1999).\nTraballou como representante Permanente Alterna ante a Organizaci\u00f3n da Aviaci\u00f3n Civil Internacional de 2007 a 2011, con sede en Montreal e co mesmo cargo na Organizaci\u00f3n dos Estados Americanos (OEA), en Washington de 2011 a 2015.\nEn 2015 foi designada como embaixadora de M\u00e9xico na Rep\u00fablica de Honduras, onde traballou por ampliar a cooperaci\u00f3n entre M\u00e9xico e Honduras, en materia de seguridade, desastres naturais e migraci\u00f3n."}
{"id": "521530", "revid": "31997", "url": "https://gl.wikipedia.org/wiki?curid=521530", "title": "Pilar Wirtz Molez\u00fan", "text": "Mar\u00eda Pilar Wirtz Molez\u00fan, nada na Coru\u00f1a en 1938, \u00e9 unha relixiosa cat\u00f3lica galega, feminista e docente pertencente \u00e1 Compa\u00f1\u00eda de Mar\u00eda Nosa Se\u00f1ora. \nTraxectoria.\nNada na Coru\u00f1a en 1938, foi filla dun enxe\u00f1eiro de ascendencia alem\u00e1. Fixo os estudos de Maxisterio en Donostia e a licenciatura de Ciencias Exactas na Universidade Complutense de Madrid. Ingresou na Compa\u00f1\u00eda de Mar\u00eda tras facer o noviciado en Euskadi, regresou a Galicia en 1966, destinada como profesora do colexio da orde en Santiago de Compostela, \"A Ensinanza\". \nEn novembro de 1967 foi nomeada directora do Colexio Maior \"El Pilar\", ligado \u00e1 s\u00faa orde relixiosa. Naquela altura, o centro xa acollera varias actividades culturais aperturistas e cr\u00edticas co franquismo, que continuaron con Pilar Wirtz. Un deses eventos, un coloquio con Xes\u00fas Alonso Montero, lle permitiu entrar en contacto co galeguismo. Paralelamente, neses anos de renovaci\u00f3n interna da Igrexa ao abeiro do Concilio Vaticano II, co\u00f1eceu a Andr\u00e9s Torres Queiruga, cuxas reflexi\u00f3ns teol\u00f3xicas foron de grande influencia en Pilar Wirtz. Baixo a s\u00faa direcci\u00f3n, \"El Pilar\" acolleu un concerto de Voces Ceibes, que ocasionou a queixa do reitor da Universidade de Santiago de Compostela, Manuel Garc\u00eda Garrido. As presi\u00f3ns deste, ameazando con pechar o colexio maior, provocaron que, en 1969, malia a defensa das superiores da Compa\u00f1\u00eda de Mar\u00eda, tivese que ser cesada. \nO seu compromiso coa renovaci\u00f3n teol\u00f3xica proseguiu: fomentou que a s\u00faa comunidade de relixiosas desenvolvese os seus traballos en contornas socioculturais diversas. Forte defensora dunha Igrexa comprometida coa realidade galega e a s\u00faa cultura, formou parte do equipo fundador de \"Encrucillada\", sendo, dende ent\u00f3n, membro do consello de redacci\u00f3n. Asumiu responsabilidades dentro da Compa\u00f1\u00eda de Mar\u00eda en Galicia, primeiro dentro do equipo provincial entre 1977 e 1984, e logo, como Provincial, \u00e9 dicir, cordinadora da orde en Galicia entre 1985 e 1994; tam\u00e9n foi presidenta de CONFER de Galicia (agrupaci\u00f3n de relixiosos e relixiosas cat\u00f3licas galegas). Dende a d\u00e9cada de 1990, Wirtz, destacouse na reivindicaci\u00f3n do papel da muller dentro da Igrexa e participou no artellamento de d\u00faas asociaci\u00f3ns referentes: a Rede Miriam de Espritualidade Ignaciana Feminina (1990) e a Asociaci\u00f3n de Mulleres Cristi\u00e1s Galegas Exeria (1996). \nObras.\nAutora de decenas de artigos sobre teolox\u00eda, velaqu\u00ed se presentan algunhas dalgunhas das s\u00faas obras colectivas:"}
{"id": "521531", "revid": "98629", "url": "https://gl.wikipedia.org/wiki?curid=521531", "title": "Creonte (rei de Corinto)", "text": "Na mitolox\u00eda grega, Creonte foi un rei de Corinto. Era fillo de Lic\u00e1eto.\nRecibiu para o seu coidado os dous fillos de Alcme\u00f3n e Manto, filla do adivi\u00f1o Tiresias: Anf\u00edloco e Tis\u00edfone. Alcme\u00f3n confiounos a Creonte cando tivo que dirixir a guerra dos Ep\u00edgonos, fillos dos capit\u00e1ns mortos na Guerra contra Tebas. Nesta ocasi\u00f3n, Alcme\u00f3n e os seus soldados arxivos lograron conquistar a cidade.\nPero a esposa de Creonte estaba celosa da beleza de Tis\u00edfone e decidiu desfacerse dela, vend\u00e9ndoa como escrava. Comprouna o propio Alcme\u00f3n (o seu pai), sen decatarse de qu\u00e9n era, a\u00ednda que non chegou a cometer incesto con ela .\nPor outra banda, Creonte acolleu en Corinto a Xas\u00f3n e a s\u00faa esposa, a feiticeira Medea, cando foron expulsados de Iolco . \u00d3 cabo de dez anos, Xas\u00f3n namorouse da filla de Creonte, chamada Glauce ou Cre\u00fasa, e o rei decidiu casalos. Para poder casar, Xas\u00f3n repudiou a Medea, \u00e1 que prometera amor eterno, e esta vingouse. \nMedea creou un vestido como regalo de vodas para Glauce e esta aceptouno sen sospeitar nada. Pero cando se vestiu con el, morreu devorada por un intenso lume, que tam\u00e9n matou o pai, Creonte, que acudiu a socorrela. Outra versi\u00f3n conta que Medea plantou lume \u00f3 palacio, provocando a morte de Creonte e a da filla no incendio, xunto a t\u00f3dolos h\u00f3spedes. Xas\u00f3n salvouse saltando por unha vent\u00e1 "}
{"id": "521536", "revid": "89787", "url": "https://gl.wikipedia.org/wiki?curid=521536", "title": "Magdalena Mabarak", "text": "Mar\u00eda Magdalena Mabarak Pancardo, nada en Tuxpan o 27 de maio de 1899 e finada en Cidade de M\u00e9xico o 27 de xu\u00f1o de 1983, tam\u00e9n co\u00f1ecida como Magda Mabarak, foi unha escritora, poeta, contista e conferenciante mexicana. \nTraxectoria.\nMagda naceu en Tuxpan, Veracruz no ano de 1899, no seo dunha familia de orixe libanesa.\nFoi principalmente autodidacta e colaborou con grupos teatrais. Durante unha estancia en Guatemala (1923-1927), publicou dous libros: enQuetzaltenango (1925), \"Del jard\u00edn interior\", o seu primeiro libro de poemas en prosa e verso, e dous anos m\u00e1is tarde, \"Burbujas y lib\u00e9lulas\", observaci\u00f3ns e reflexi\u00f3ns sobre diversos asuntos. Durante 1925 a 1927 colaborou no xornal \"Nuestro diario\", nunha secci\u00f3n titulada \"Yo digo\".\"..\"\nEn 1927, en misi\u00f3ns diplom\u00e1ticas, viaxou a Santiago de Chile, onde viviu preto de cinco anos e publicou \"S\u00e1ndalo\", libro de vinte poemas en prosa inspirado nas culturas orientais, ilustrado por Roberto Montenegro.\nTras unha estad\u00eda en Europa, trasladouse \u00e1 Habana, onde ditou conferencias sobre arte e poes\u00eda no C\u00edrculo de Amigos da Cultura Francesa e outro ciclo, auspiciado pola Embaixada de M\u00e9xico, sobre a Revoluci\u00f3n Mexicana.\nOrganizou exposici\u00f3ns de artesan\u00eda mexicana e colaborou no xornal \"El Mundo\" e en rev\u00edstaa \"Carteles\", at\u00e9 1937, cando volveu definitivamente a M\u00e9xico. De regreso, publicou en 1949 \"D\u00e1tiles\", libro de contos provenientes da tradici\u00f3n oral e os costumes orientais, baseados nas narraci\u00f3ns doutros emigrantes.\nFormou parte do Ateneo Mexicano de Mujeres, do Club Internacional de Mujeres, do Consejo de Mujeres de M\u00e9xico, da Uni\u00f3n Femenina Iberoamericana e Escritoras y Periodistas de M\u00e9xico, entre outras asociaci\u00f3ns. Foi tam\u00e9n funcionaria e mestra no Instituto de Seguridad y Servicios Sociales de los Trabajadores del Estado (ISSSTE), e ditou conferencias en numerosos foros de Am\u00e9rica Latina.\nMorreu na Cidade de M\u00e9xico o 27 de xu\u00f1o de 1983, e deixou orfo ao seu fillo, o compositor mexicano Carlos Jim\u00e9nez Mabarak."}
{"id": "521540", "revid": "104999", "url": "https://gl.wikipedia.org/wiki?curid=521540", "title": "Marie Van Brittan Brown", "text": "Marie Van Brittan Brown, nada en Queens (Nova York) o 30 de outubro de 1922 e finada o 2 de febreiro de 1999, foi unha inventora estadounidense. Inventou un sistema de vixilancia dom\u00e9stico que inclu\u00eda un circu\u00edto pechado de televisi\u00f3n, que rexistrou en 1966 xunto ao seu marido Albert Brown co n\u00famero de patente 3,482,037. A patente foi concedida en 1969. \nInvento.\nO sistema de Brown ti\u00f1a un conxunto de catro obxectivos e unha c\u00e1mara que pod\u00eda subir e baixar para mirar por cada un deles. Calquera cousa que a c\u00e1mara filmase aparecer\u00eda nun monitor. Ademais, o residente poder\u00eda abrir a porta por control remoto. A\u00ednda que o sistema foi dese\u00f1ado para uso dom\u00e9stico, moitos negocios comezaron a utilizalo pola s\u00faa efectividade. Pola s\u00faa invenci\u00f3n recibiu un premio do \"National Science Committee\".\nO sistema inclu\u00eda un dispositivo que permit\u00eda ao residente usar o televisor para ver \u00e1 persoa que estivese fronte \u00e1 s\u00faa porta e escoitar a s\u00faa voz. Brown dixo que a inspiraci\u00f3n para crear o sistema foi a gran demora da polic\u00eda para chegar tras a chamada dos residentes.\nA s\u00faa contribuci\u00f3n \u00e9 recollida na campa\u00f1a Superheroinas STEM."}
{"id": "521541", "revid": "104999", "url": "https://gl.wikipedia.org/wiki?curid=521541", "title": "Lina Khan", "text": "Lina M. Khan, nada en Londres en 1989, \u00e9 unha xurista estadounidense especializada en dereito antimonopolio e da competencia nos Estados Unidos. \u00c9 profesora asociada de Dereito na Columbia Law School. O 22 de marzo de 2021, o presidente Joe Biden anunciou que a nomeaba para ser comisionada da Comisi\u00f3n Federal de Comercio, un cargo que require a confirmaci\u00f3n do Senado.\nTraxectoria.\nLina Khan de pais paquistan\u00eds, trasladouse con eles aos Estados Unidos cando ti\u00f1a 11 anos. Graduouse no Williams College en 2010, onde escribiu a s\u00faa tese sobre Hannah Arendt. Tam\u00e9n foi editora do xornal estudantil de Williams. Despois de graduarse, foi traballar \u00e1 New America Foundation, onde realizou investigaci\u00f3ns antimonopolio e escribiu para o Programa de Mercados Abertos. En 2017 licenciouse en Dereito pola Facultade de Dereito de Yale, onde foi editora da revista \"Yale Journal on Regulation\".\n\"O paradoxo antimonopolio de Amazon\".\nSendo a\u00ednda estudante de Dereito na Universidade Yale, converteuse nunha figura p\u00fablica en 2017 cando o seu artigo no \"Yale Law Journal\", \"Amazon's Antitrust Paradox\", tivo un impacto significativo nos c\u00edrculos xur\u00eddicos e empresariais estadounidenses. O \"New York Times\" describiuno como \"unha reformulaci\u00f3n de d\u00e9cadas de dereito dos monopolios\".\nDende o seu posto como directora da Comisi\u00f3n Federal de Comercio dos EE.UU. defende os intereses das persoas consumidoras e loita contra o monopolio das tecnol\u00f3xicas. "}
{"id": "521543", "revid": "89787", "url": "https://gl.wikipedia.org/wiki?curid=521543", "title": "Jean-Baptiste Giard", "text": "Jean-Baptiste Giard, nado o 14 de febreiro de 1932 en Lille e finado o 18 de maio de 2018 en Par\u00eds, foi un historiador e numism\u00e1tico franc\u00e9s vinculado ao Gabinete de Medallas da Biblioteca Nacional de Francia.\nTraxectoria.\nGiard naceu en 1932, d\u00e9cimo oitavo fillo dunha familia cat\u00f3lica de Lille, e na s\u00faa infancia educouse no Colexio Sante Odile, desa cidade. A segunda guerra mundial f\u00edxolle vivir a morte do seu pai e de dous dos seus irm\u00e1ns, e o afastamento da s\u00faa nai durante un \u00e9xodo por diversas cidades francesas. De volta a Lille \u00e1 fin da contenda, acabou o bacharelato en 1952 na escola xesu\u00edta de Saint Joseph. \nPosteriormente, en Par\u00eds, Giard graduouse en Arquiv\u00edstica e Paleograf\u00eda en 1960 na \"\u00c9cole des Chartes\", cunha memoria titulada \"La Monnaie de Saint-Quentin au temps de Charles VI et de Charles VII, 1385-vers 1447\". S\u00f3 un ano despois ingresou no Gabinete de Medallas da Biblioteca Nacional de Francia, instituci\u00f3n \u00e1 que se mantivo vinculado profesionalmente durante toda a s\u00faa carreira, primeiro como bibliotecario e conservador de moeda romana (1961-1992) e posteriormente como conservador xefe (1992-1997). En 1997 foi nomeado conservador honorario.\nNo curso 1966-1967 foi residente no Instituto Franc\u00e9s de Arqueolox\u00eda en Beirut, por invitaci\u00f3n do seu director, Henri Seyrig.\nA s\u00faa experiencia como docente comezou na Escola do Louvre, onde ensinou Numism\u00e1tica Romana e Medieval entre 1960 e 1974. Os cursos seguintes foi profesor axudante no Instituto de Estudos Avanzados de Princeton (1974-1977), onde fixo amizade con Andreas Alf\u00f6ldi. Posteriormente exerceu a docencia na Escola Normal Superior e, entre 1985 e 2000, na Escola de Altos Estudos en Ciencias Sociais.\nA\u00ednda que os seus comezos como investigador estiveron relacionados coa numism\u00e1tica medieval, a s\u00faa carreira foi derivando cara \u00e1 moeda da Antiga Roma, terreo no que foi un referente internacional. Unha das s\u00faas obras m\u00e1is importantes foi a publicaci\u00f3n do cat\u00e1logo de moedas do Imperio Romano do Gabinete, en tres volumes, desde 1976 ata 1998, seguindo a clasificaci\u00f3n establecida por H. Mattingly.\nOutro dos seus proxectos m\u00e1is destacables foi a elaboraci\u00f3n do cat\u00e1logo das cu\u00f1axes da ceca de Lugdunum (Li\u00f3n) desde os seus inicios en 43 a. de C. ata o reinado de Claudio (196-197), pechando as\u00ed a serie iniciada por Pierre Bastien.\nComo editor, Giard foi secretario (1962-1963 e codirector (1974-1996) da revista \"Revue de numismatique\", e foi tam\u00e9n o creador da serie \"Tr\u00e9sors Mon\u00e9taires\", da Biblioteca Nacional, na que se encargou da edici\u00f3n de 12 volumes.\nEntre outros cargos, Giard foi membro do equipo directivo da Comisi\u00f3n Internacional de Numism\u00e1tica, entre 1979 e 1986. Tam\u00e9n participou en tres edici\u00f3ns do Congreso Internacional de Numism\u00e1tica: Roma 1961, Nova York 1973 e Londres 1986.\nPublicaci\u00f3ns.\nGiard foi un autor prol\u00edfico, con m\u00e1is de 130 referencias publicadas, entre monograf\u00edas e artigos."}
{"id": "521544", "revid": "65337", "url": "https://gl.wikipedia.org/wiki?curid=521544", "title": "Jean Baptiste Giard", "text": ""}
{"id": "521545", "revid": "65337", "url": "https://gl.wikipedia.org/wiki?curid=521545", "title": "J. B. Giard", "text": ""}
{"id": "521546", "revid": "65337", "url": "https://gl.wikipedia.org/wiki?curid=521546", "title": "J-B. Giard", "text": ""}
{"id": "521547", "revid": "65337", "url": "https://gl.wikipedia.org/wiki?curid=521547", "title": "Giard, Jean-Baptiste", "text": ""}
{"id": "521548", "revid": "65337", "url": "https://gl.wikipedia.org/wiki?curid=521548", "title": "Giard, Jean Baptiste", "text": ""}
{"id": "521549", "revid": "65337", "url": "https://gl.wikipedia.org/wiki?curid=521549", "title": "Giard, J. B.", "text": ""}
{"id": "521550", "revid": "65337", "url": "https://gl.wikipedia.org/wiki?curid=521550", "title": "Giard, J-B.", "text": ""}
{"id": "521551", "revid": "5863", "url": "https://gl.wikipedia.org/wiki?curid=521551", "title": "Manuel L. Rodrigues", "text": ""}
{"id": "521553", "revid": "5863", "url": "https://gl.wikipedia.org/wiki?curid=521553", "title": "Manuel L\u00f3pez Rodr\u00edguez", "text": "O nome Manuel L\u00f3pez Rodr\u00edguez pode referirse a:"}
{"id": "521555", "revid": "5863", "url": "https://gl.wikipedia.org/wiki?curid=521555", "title": "Manuel L\u00f4pez Rodrigues", "text": ""}
{"id": "521558", "revid": "89787", "url": "https://gl.wikipedia.org/wiki?curid=521558", "title": "Rosaura Leonora Rueda Guti\u00e9rrez", "text": "Rosaura Leonora Rueda Guti\u00e9rrez, nada en Kansas City o 8 de febreiro de 1956, \u00e9 unha diplom\u00e1tica mexicana e licenciada en relaci\u00f3ns internacionais pola Facultade de Ciencias Pol\u00edticas e Sociais da Universidade Nacional Aut\u00f3noma de M\u00e9xico, pertencente ao Servizo Exterior Mexicano desde 1990. Actualmente \u00e9 a embaixadora de M\u00e9xico en Rep\u00fablica Checa, cuxo nomeamento ocorreu o 27 de abril de 2017 e a presentaci\u00f3n de cartas credenciais o 8 de agosto do mesmo ano.\nTraxectoria.\nEstudou a licenciatura en relaci\u00f3ns internacionais pola Facultade de Ciencias Pol\u00edticas e Sociais na Universidade Nacional Aut\u00f3noma de M\u00e9xico e titulouse en 1981 coa tese \u201cEl Movimiento de Pa\u00edses No Alineados en la din\u00e1mica mundial contempor\u00e1nea\u201d con menci\u00f3n honor\u00edfica. Realizou cursos de mestr\u00eda en Econom\u00eda na mesma Universidade e diversos diplomados en diferentes instituci\u00f3ns nacionais e estranxeiras a trav\u00e9s do Instituto Mat\u00edas Romeu, relativos a Negociaci\u00f3ns Comerciais Multilaterais; Islam and The West da Universidade Yale; Dereito Xudicial Internacional do Centro de Investigaci\u00f3n de Seguridade Nacional e o seminario sobre Seguridade Nacional da Secretar\u00eda da Defensa Nacional e da Secretar\u00eda de Mari\u00f1a.\nEn 1979 contrae matrimonio co catedr\u00e1tico e investigador do Colexio de M\u00e9xico e a UNAM, Lu\u00eds Gonz\u00e1lez-Souza, con quen ten d\u00faas fillas: Adela Valentina (1981) e Itzel (1983).\u00a0 \u00a0\nIngresou a colaborar na Secretar\u00eda de Relaci\u00f3ns Exteriores a finais de 1973 na ent\u00f3n Direcci\u00f3n Xeral de Asuntos Consulares at\u00e9 1977. Posteriormente, de 1977 a 1980, colaborou na Subsecretar\u00eda do Ramo encabezada por Alfonso de Rosenzweig-D\u00edaz A. De 1981 a 1995 incorporouse \u00e1 Direcci\u00f3n Xeral para Am\u00e9rica Latina e o Caribe na que se encargou do seguimento pol\u00edtico dos pa\u00edses do Pacto Andino e dalg\u00fans pa\u00edses de Centroam\u00e9rica.\u00a0\u00c1 s\u00faa vez, a diplom\u00e1tica colaborou como Asesora na Subsecretar\u00eda para Am\u00e9rica Latina e o Caribe (1985-1988) instancia que, entre outros m\u00faltiples temas, encabezar\u00eda os traballos do ent\u00f3n recentemente creado Grupo de Contadora.\nDe 1988 a 1991 foi a Directora de Asuntos e Cooperaci\u00f3n fronteiriza da Direcci\u00f3n Xeral de Fronteiras na que atendeu asuntos relativos \u00e1 fronteira norte e a fronteira sur.\nEn 1990 presentou o exame de ingreso ao Servizo Exterior Mexicano. En 1991 \u00e9 trasladada ao Consulado Xeral de M\u00e9xico en Nova Orleans, con xurisdici\u00f3n en Mobile, Alabama, e os condados ao oeste do R\u00edo Mississippi.\nEn 1995 regresa a M\u00e9xico para facerse cargo da Direcci\u00f3n para a Fronteira Norte, agora como parte da Direcci\u00f3n Xeral para Am\u00e9rica do Norte. Nesa funci\u00f3n atendeu as particularidades desa rexi\u00f3n entre as que destaca a coordinaci\u00f3n cos estados e municipios fronteirizos en materia de desenvolvemento e cooperaci\u00f3n fronteiriza, migratoria, de seguridade, no marco de diversos mecanismos como o Grupo Binacional de Pontes e Cruces Fronteirizos Internacionais, a Comisi\u00f3n Internacional de L\u00edmites e Augas cos Estados Unidos e outras creadas baixo os Acordos Paralelos do Tratado de Libre Comercio (TLCAN) sobre Medio Ambiente Fronteirizo. \u00a0\u00a0\nNo 2001 como Ministra \u00e9 trasladada a Vietnam para facerse cargo da embaixada de M\u00e9xico en Hanoi, onde profundou os lazos pol\u00edticos, de amizade e cooperaci\u00f3n entre ambos os pa\u00edses mediante unha activa promoci\u00f3n econ\u00f3mica e cultural.\nEn xaneiro de 2006 traballou como embaixadora de M\u00e9xico en Xamaica, concorrente ante As Bahamas, e representante Permanente de M\u00e9xico ante a Autoridade dos Fondos Mari\u00f1os. M\u00e1is adiante, en 2011 \u00e9 designada como Embaixadora de M\u00e9xico en Nova Zelandia, concorrente ante Samoa, Tonga e Tuvalu.\nM\u00e1is tarde, en 2016 foi designada como Asesora Especial para Asuntos de Migraci\u00f3n do Subsecretario para Asuntos Multilaterais e Dereitos Humanos. En marzo de 2017 a embaixadora Leonora Rueda foi trasladada \u00e1 embaixada de M\u00e9xico en Praga, Rep\u00fablica Checa."}
{"id": "521560", "revid": "1131", "url": "https://gl.wikipedia.org/wiki?curid=521560", "title": "Rosalind Marsden", "text": "Rosalind Mary Marsden, nada o 27 de outubro de 1950, \u00e9 unha diplom\u00e1tica brit\u00e1nica e funcionaria p\u00fablica comprometida coa defensa dos dereitos das mulleres. Foi embaixadora en Afganist\u00e1n (2003-2007) e Sud\u00e1n (2007-2010), e c\u00f3nsul xeral en Basora (Iraq) (2006-2007). En 2010 converteuse na primeira muller Representante Especial da Uni\u00f3n Europea no Sud\u00e1n de 2010 a 2013. \nTraxectoria.\nLicenciada en Historia Moderna no Somerville College, Oxford e doutorada no St Antony's College, Oxford. Incorporouse ao servizo diplom\u00e1tico brit\u00e1nico en 1974 no departamento de Oriente Medio e \u00c1frica do Norte. De 1976 a 1980 foi segunda secretaria e posteriormente primeira secretaria da embaixada brit\u00e1nica de Tokio. En 1985 traballou na embaixada brit\u00e1nica de Bonn, de 1999 a 2003 estivo \u00e1 fronte da direcci\u00f3n de Asia-Pac\u00edfico data na que exerceu o posto de embaixadora brit\u00e1nica en Cabul (2003-2006). En Cabul apoiou especialmente a Hora da Muller Afg\u00e1, un programa de radio para mulleres da BBC World Service Trust, que se transmitiu na Radio do Servizo Mundial. \nDe 2006 a 2007 foi C\u00f3nsul Xeral Brit\u00e1nica en Basora (Iraq) ata que en 2007 foi nomeada embaixadora brit\u00e1nica no Sud\u00e1n. \nEstivo \u00e1 fronte da embaixada at\u00e9 2010 cando foi nomeada Representante Especial da UE para Sud\u00e1n e Sud\u00e1n do Sur substitu\u00edndo ao dan\u00e9s Torben Brylle.\nRosalind \u00e9 mecenas da organizaci\u00f3n ben\u00e9fica Kids for Kids, que axuda a nenos en Darfur, Sud\u00e1n. Actualmente \u00e9 membro asociado do Programa de \u00c1frica en Chatham House. "}
{"id": "521562", "revid": "89787", "url": "https://gl.wikipedia.org/wiki?curid=521562", "title": "Norma Pensado Moreno", "text": "Norma Bertha Pensado Moreno, nada en Cidade de M\u00e9xico o 1 de maio de 1958, \u00e9 unha diplom\u00e1tica mexicana de carreira, membro do Servizo Exterior Mexicano desde 1991. Actualmente traballa como embaixadora de M\u00e9xico ante a Federaci\u00f3n de Rusia e en forma concorrente ante a Rep\u00fablica de Armenia e Belar\u00fas. \u00c9 a primeira muller que encabeza a embaixada de M\u00e9xico en Rusia.\nTraxectoria.\nA embaixadora Pensado Moreno \u00e9 licenciada en Econom\u00eda pola Facultade de Econom\u00eda da Universidade Nacional Aut\u00f3noma de M\u00e9xico (UNAM). Titulouse no ano de 1981 coa tese \u201c\"Am\u00e9rica Latina: Un dif\u00edcil camino\" \"a la integraci\u00f3n\"\".\nRealizou cursos en materia de pol\u00edtica exterior e diplomacia como \u201cGlobalization and the New Global Economy\u201d, da Universidade de Oxford, Yale e Stanford e \u201cPol\u00edticas de Comercio Exterior en Am\u00e9rica Latina\u201d de CEPAL/UNCTAD/OEA/PNUD/ILPES,\u00a0entre outras.\n\u00c9 membro asociado do Consello Mexicano de Asuntos Internacionais COMEXI.\nIngresou no Servizo Exterior Mexicano en setembro de 1991. Na Secretar\u00eda de Relaci\u00f3ns Exteriores traballou como Directora de Intercambio Acad\u00e9mico e Bolsas na Direcci\u00f3n Xeral de Asuntos Culturais (1992-1994), Directora Xeral para Europa (2004-2006) e Directora Xeral para Am\u00e9rica Latina e o Caribe (2011-2012). En 2012 foi nomeada como Subsecretaria para Am\u00e9rica Latina e o Caribe polo presidente Felipe Calder\u00f3n.\nNo exterior, traballou como representante Alterna na Misi\u00f3n Permanente de M\u00e9xico ante os Organismos das Naci\u00f3ns Unidas con sede en Viena, Austria (1994-1997), como Conselleira na Delegaci\u00f3n de M\u00e9xico ante a OCDE, en Par\u00eds, Francia (1998-2001) e como Xefa de Chanceler\u00eda na embaixada de M\u00e9xico en Suecia (2001-2004).\nEn 2006 ascendeu ao rango de embaixadora e foi nomeada Embaixadora Extraordinaria e Plenipotenciaria ante o Reino de Suecia, concorrente ante as Rep\u00fablicas de\u00a0 Letonia e Lituania (2006-2011). Posteriormente, foi nomeada embaixadora ante a Rep\u00fablica de Finlandia con concorrencia ante a Rep\u00fablica de Estonia (2013-2017). Actualmente traballa como Embaixadora Extraordinaria e Plenipotenciaria ante a Federaci\u00f3n de Rusia concorrente ante a Rep\u00fablica de Belar\u00fas e a Rep\u00fablica de Armenia, cuxo nomeamento foi en 2017.\nEn 2018 encabezou as acci\u00f3ns de asistencia e protecci\u00f3n consular dos mexicanos durante a Copa Mundial de F\u00fatbol Rusia 2018, cuxo resultado e bo desempe\u00f1o foi reco\u00f1ecido pola Comisi\u00f3n Permanente do Congreso da Uni\u00f3n de M\u00e9xico.\nRepresentou a M\u00e9xico en numerosas conferencias e reuni\u00f3ns internacionais no marco da ONU, a OCDE e organismos do Sistema\u00a0Interamericano. \nParticipou en diversos foros tanto en M\u00e9xico como en pa\u00edses de Europa e Am\u00e9rica Latina, como conferenciante e panelista sobre asuntos internacionais, pol\u00edtica exterior de M\u00e9xico, asuntos de x\u00e9nero, entre outros."}
{"id": "521564", "revid": "54334", "url": "https://gl.wikipedia.org/wiki?curid=521564", "title": "Yanerit Morgan", "text": "Yanerit Cristina Morgan Sotomayor, nada en Veracruz o 17 de xaneiro de 1963, \u00e9 unha diplom\u00e1tica e acad\u00e9mica mexicana. Desde 2018 \u00e9 Xefa de Gabinete Adxunta da Presidenta do 73\u00b0 Per\u00edodo de Sesi\u00f3ns da Asemblea Xeral das Naci\u00f3ns Unidas, cuxa apertura do per\u00edodo ordinario foi o 18 de setembro de 2018. Previamente traballou como embaixadora de M\u00e9xico en Ecuador, desde novembro de 2017 at\u00e9 agosto de 2018. \u00c9 membro do Servizo Exterior Mexicano (SEM) desde o 1 de abril de 1991.\nTraxectoria.\nEgresada da Escola Nacional de Estudos Profesionais, Acatl\u00e1n da Universidade Nacional Aut\u00f3noma de M\u00e9xico, obtivo o seu t\u00edtulo de Licenciada en Relaci\u00f3ns Internacionais en 1988, ano en que ingresou na Secretar\u00eda de Relaci\u00f3ns Exteriores (SRE), onde traballou na Direcci\u00f3n Xeral para o Sistema das Naci\u00f3ns Unidas.\nDesenvolveu a s\u00faa carreira profesional no \u00e1mbito multilateral, rexional e bilateral con especialidade en Am\u00e9rica Latina e o Caribe. Tralo seu ingreso na SRE en 1988, foi adscrita \u00e1 Misi\u00f3n de M\u00e9xico ante a Organizaci\u00f3n das Naci\u00f3ns Unidas (ONU) en Nova York, onde representou a M\u00e9xico ante a terceira comisi\u00f3n da Asemblea Xeral de Naci\u00f3ns Unidas sobre asuntos sociais e humanitarios, de 1993 a 1998. \nDestaca a s\u00faa participaci\u00f3n nos traballos da Conferencia de Viena sobre Dereitos Humanos en 1993, a Conferencia de Beijing sobre os Dereitos da Muller en 1995 e na Sesi\u00f3n Extraordinaria sobre o Combate ao Narcotr\u00e1fico en Nova York en 1998.\nFormou parte da Delegaci\u00f3n de M\u00e9xico en varios per\u00edodos de sesi\u00f3ns da Comisi\u00f3n de Dereitos Humanos da ONU que se re\u00fane anualmente en Xenebra, Su\u00edza, entre 1990 e 2002.\nEn 1998 e at\u00e9 2003, foi Directora Xeral Adxunta de Dereitos Humanos da SRE, encargada de dar seguimento aos compromisos internacionais de M\u00e9xico en materia de dereitos humanos.\nNo \u00e1mbito rexional foi Directora Xeral de Organismos e Mecanismos Rexionais Americanos de 2004 a 2005 e de 2016 a 2017, onde traballou como Coordinadora Nacional nos Cumes Grupo de R\u00edo, os Cumes Iberoamericanos e o Cume das Am\u00e9ricas. Foi coordinadora nacional de M\u00e9xico da Alianza do Pac\u00edfico, encargada da organizaci\u00f3n do 47 Per\u00edodo de Sesi\u00f3ns da Asemblea Xeral da Organizaci\u00f3n de Estados Americanos (OEA) celebrada en xu\u00f1o de 2017 en Canc\u00fan, M\u00e9xico e encargada da preparaci\u00f3n do IV Cume M\u00e9xico-CARICOM (Comunidade do Caribe) celebrada en Belize en 2017.\nTraballou como directora Xeral para Am\u00e9rica Latina e o Caribe de xaneiro de 2015 a abril de 2016, onde lle correspondeu coordinar a pol\u00edtica bilateral na rexi\u00f3n, en particular cos pa\u00edses de Centroam\u00e9rica e o Caribe.\nNo \u00e1mbito bilateral, de febreiro de 2006 a setembro de 2010 foi embaixadora de M\u00e9xico en Panam\u00e1, cuxo goberno outorgoulle en 2010, a Condecoraci\u00f3n da Orde Vasco N\u00fa\u00f1ez de Balboa, en grao de Gran Cruz e de novembro de 2017 at\u00e9 agosto de 2018 foi embaixadora de M\u00e9xico en Ecuador.\nComo Representante Alterna de M\u00e9xico ante Naci\u00f3ns Unidas de setembro de 2010 a xaneiro de 2015, facilitou as negociaci\u00f3ns da declaraci\u00f3n resultante da sesi\u00f3n de alto nivel sobre migraci\u00f3n e desenvolvemento da ONU celebrada en 2013 e encabezou as negociaci\u00f3ns da resoluci\u00f3n que convocou \u00e1 sesi\u00f3n extraordinaria da Asemblea Xeral da ONU sobre o Problema Mundial das Drogas. \nAo situarse como promotora activa da inclusi\u00f3n da perspectiva de x\u00e9nero na axenda 2030, foi facilitadora das negociaci\u00f3ns da reuni\u00f3n rexional para a preparaci\u00f3n da sesi\u00f3n da Comisi\u00f3n sobre o adianto da Muller celebrada en M\u00e9xico en febreiro de 2014, na que se propuxo a inclusi\u00f3n na axenda 2030 dun cap\u00edtulo espec\u00edfico para a igualdade de x\u00e9nero e a incorporaci\u00f3n do tema de maneira transversal.\nRepresentou a M\u00e9xico na vicepresidencia da III Conferencia Internacional sobre os Pequenos Estados Insulares en Desenvolvemento (PEID), celebrada en Samoa en setembro de 2014, facilitou as negociaci\u00f3ns sobre a participaci\u00f3n das organizaci\u00f3ns non gobernamentais e moderou un dos tres di\u00e1logos da conferencia.\nA Cuarta Conferencia Mundial Sobre a Muller, celebrada en Beixing (China) en 1995, supuxo un punto de inflexi\u00f3n para ela, en gran medida porque al\u00ed discut\u00edronse temas transcendentais sobre igualdade de x\u00e9nero, do cal concl\u00fae que \u201c\"a muller tivo m\u00e1is obst\u00e1culos para exercer o liderado\"\u201d.\nDentro do \u00e1mbito acad\u00e9mico impartiu as materias de Historia da Diplomacia Mexicana, Organismos Internacionais, Sociedade e Pol\u00edtica do M\u00e9xico actual, entre outras, na ent\u00f3n ENEP Acatl\u00e1n. Tam\u00e9n foi articulista para os xornais mexicanos \u201cEl D\u00eda\u201d e \u201cEl Sol de Mediod\u00eda\u201d.\nImpartiu conferencias en instituci\u00f3ns acad\u00e9micas e ante grupos gremiais sobre a participaci\u00f3n de M\u00e9xico nas Naci\u00f3ns Unidas e en especial sobre a igualdade de x\u00e9nero e o apoderamento da muller."}
{"id": "521566", "revid": "23204", "url": "https://gl.wikipedia.org/wiki?curid=521566", "title": "Mar\u00eda Luisa Beatriz L\u00f3pez Gargallo", "text": "Mar\u00eda Luisa Beatriz L\u00f3pez Gargallo, nada en Puebla de Zaragoza o 20 de xu\u00f1o de 1954, \u00e9 unha diplom\u00e1tica mexicana, ingresou no Servizo Exterior Mexicano (SEM) en 1976. \u00c9 embaixadora Extraordinaria e Plenipotenciaria de M\u00e9xico ante Ucra\u00edna desde o ano 2015. \u00c9 a segunda embaixadora de M\u00e9xico ante ese pa\u00eds despois da embaixadora Berenice Rend\u00f3n Talavera. M\u00e9xico estableceu relaci\u00f3ns diplom\u00e1ticas con Ucra\u00edna en 1992 e a embaixada estableceuse en 2005. Recibiu distinci\u00f3ns, tales como o Premio aos Mellores Estudantes de M\u00e9xico de parte do Presidente de M\u00e9xico en 1976, as\u00ed como o Premio \u00e1 Integridade en 2007 na Secretar\u00eda de Relaci\u00f3ns Exteriores (SRE), polo \u00e9xito na aplicaci\u00f3n do Programa de Repatriaci\u00f3n Voluntaria ao Interior levado a cabo en Arizona.\nTraxectoria.\nMar\u00eda Luisa Beatriz L\u00f3pez Gargallo naceu o 20 de xu\u00f1o de 1954 na cidade de Puebla, M\u00e9xico. Obtivo a licenciatura en Relaci\u00f3ns Internacionais pola Universidade das Am\u00e9ricas, A.C. en 1976, e cursou o Diplomado en Estudos Latinoamericanos no Centro de Investigaci\u00f3n e Docencia Econ\u00f3micas (CIDE) da Cidade de M\u00e9xico en 1993. \u00c9 egresada da xeraci\u00f3n da Rama Diplom\u00e1tico-Consular de 1976 do SEM. Ascendeu ao rango de embaixadora no ano 2008.\nA embaixadora L\u00f3pez Gargallo conta con experiencia na SRE. Na s\u00faa traxectoria ocupou cargos principalmente nos \u00e1mbitos consular e bilateral. Ademais, traballou tanto en oficinas centrais da Secretar\u00eda como Delegada na Delegaci\u00f3n Iztacalco na Cidade de M\u00e9xico.\nEntre as comisi\u00f3ns que tivo no estranxeiro at\u00f3panse: embaixadora en Australia, C\u00f3nsul Xeral en Nogales, Arizona, C\u00f3nsul de M\u00e9xico en San Pedro Sula, Honduras e Xefa de Chanceler\u00eda na Rep\u00fablica Hel\u00e9nica. Na Secretar\u00eda de Relaci\u00f3ns Exteriores ocupou os cargos de Directora T\u00e9cnica para Am\u00e9rica Latina, Subdirectora para a Organizaci\u00f3n de Estados Americanos e Xefa do Departamento do Xap\u00f3n e Corea do Sur, entre outros.\nCarreira diplom\u00e1tica.\nIngresou no Servizo Exterior Mexicano o 16 de setembro de 1976 e desempe\u00f1ou os seguintes cargos:\nReco\u00f1ecementos.\nAo longo da s\u00faa traxectoria, a embaixadora L\u00f3pez Gargallo recibiu distinci\u00f3ns como o Premio aos Mellores Estudantes de M\u00e9xico por parte do Presidente de M\u00e9xico en 1976; a Condecoraci\u00f3n por 25 anos de Servizo na Secretar\u00eda de Relaci\u00f3ns Exteriores en 2002, e o Premio \u00e1 Integridade en 2007 na mesma dependencia, pola exitosa aplicaci\u00f3n do Programa de Repatriaci\u00f3n Voluntaria ao Interior levado a cabo en Nogales, Arizona."}
{"id": "521568", "revid": "839", "url": "https://gl.wikipedia.org/wiki?curid=521568", "title": "Francisca M\u00e9ndez", "text": "Francisca Elizabeth M\u00e9ndez Escobar, nada en Cidade de M\u00e9xico o 10 de xullo de 1963, \u00e9 unha diplom\u00e1tica e politic\u00f3loga mexicana que, desde xaneiro de 2017, \u00e9 a titular da Embaixada de M\u00e9xico nos Emiratos \u00c1rabes Unidos e \u00e9 embaixadora de carreira desde abril de 2017.\nTraxectoria.\n\u00c9 licenciada en Ciencias Pol\u00edticas e Administraci\u00f3n P\u00fablica pola Universidade Nacional Aut\u00f3noma de M\u00e9xico (UNAM) e conta con d\u00faas mestr\u00edas, unha en Estudos Latinoamericanos pola UNAM, e outra en Dereito e Econom\u00eda das Comunidades Europeas pola Universidade Estatal de Mil\u00e1n. As\u00ed mesmo, a embaixadora M\u00e9ndez cursou diplomados en materias como pol\u00edtica internacional e diplomacia p\u00fablica. \nIngresou no Servizo Exterior Mexicano o 1 de abril de 1991. Desde ent\u00f3n, desempe\u00f1ou distintos postos na Asesor\u00eda de Asuntos Pol\u00edticos e do Caribe, na Direcci\u00f3n Xeral para as Naci\u00f3ns Unidas e na Direcci\u00f3n Xeral para Temas Globais. \nM\u00e1is adiante traballou como directora xeral para Organismos e Mecanismos Rexionais Americanos, cargo polo cal traballou como Coordinadora Nacional de M\u00e9xico na Alianza do Pac\u00edfico, o Cume Iberoamericano e a Comunidade de Estados de Am\u00e9rica Latina e o Caribe. Tam\u00e9n estivo adscrita directamente na Subsecretaria para Am\u00e9rica Latina e o Caribe como Asesora Especial para asuntos empresariais e educativos. \nA embaixadora M\u00e9ndez foi C\u00f3nsul Adscrita no Consulado Xeral en Mil\u00e1n e no Consulado Xeral en Barcelona, do cal estivo encargada durante ano e medio. Tam\u00e9n foi Xefa de Chanceler\u00eda nas embaixadas en Roman\u00eda, Costa Rica, B\u00e9lxica e Espa\u00f1a, e traballou como Encargada de Negocios \"ad interim\" por oito meses; e en B\u00e9lxica e a Misi\u00f3n de M\u00e9xico ante a Uni\u00f3n Europea."}
{"id": "521570", "revid": "89787", "url": "https://gl.wikipedia.org/wiki?curid=521570", "title": "Er\u00e9ndira Paz Campos", "text": "Er\u00e9ndira Paz Campos, nada en Cidade de M\u00e9xico en 1961, \u00e9 unha diplom\u00e1tica mexicana, membro do Servizo Exterior Mexicano. Desde 2016 \u00e9 embaixadora de M\u00e9xico en Venezuela.\nTraxectoria.\nEr\u00e9ndira Paz \u00e9 licenciada en Relaci\u00f3ns Internacionais pola Universidade Nacional Aut\u00f3noma de M\u00e9xico (UNAM) e conta con estudos de Mestr\u00eda en Administraci\u00f3n Militar para a Seguridade e Defensa Nacional.\nFoi a primeira xeraci\u00f3n de mulleres en obter un doutoramento en Defensa e Seguridade Nacional, polo Centro de Estudos Superiores Navais da Secretar\u00eda de Mari\u00f1a (CESNAV).\nEr\u00e9ndira Paz Campos presentou cartas credenciais ante o presidente de Venezuela, Nicol\u00e1s Maduro, o 4 de maio de 2016.\nFoi chamada a consultas por M\u00e9xico o 21 de maio de 2018 como parte das medidas anunciadas polo Grupo de Lima con respecto \u00e1 lexitimidade do proceso electoral desenvolvido na Rep\u00fablica Bolivariana de Venezuela o 20 de maio de 2018.\nFoi embaixadora de M\u00e9xico en Filipinas de 2005 a 2008 e foi titular da Direcci\u00f3n Xeral para Organismos Econ\u00f3micos Rexionais de 2008 a 2010. As\u00ed mesmo, ocupou o cargo de Directora Xeral para as Naci\u00f3ns Unidas da Secretaria de Relaci\u00f3ns Exteriores de 2003 a 2005 e foi C\u00f3nsul de M\u00e9xico en McAllen, Texas de 1999 a 2001.\nReco\u00f1ecementos.\nEn 2010, recibiu unha condecoraci\u00f3n da Secretaria de Relaci\u00f3ns Exteriores, por m\u00e1is de 25 anos como membro de carreira do Servizo Exterior Mexicano."}
{"id": "521572", "revid": "98629", "url": "https://gl.wikipedia.org/wiki?curid=521572", "title": "Ang\u00e9lica Arce", "text": "Mar\u00eda Ang\u00e9lica Arce Moura, nada en Cidade de M\u00e9xico o 27 de decembro de 1957, \u00e9 unha diplom\u00e1tica mexicana. Desde 2017 traballa como embaixadora do Servizo Exterior Mexicano na representaci\u00f3n ante o Reino de Marrocos e, ao mesmo tempo, como embaixadora recorrente ante Costa do Marfil, Guinea-Bissau, Mal\u00ed e o Senegal. Ten traxectoria diplom\u00e1tica desde hai m\u00e1is de 35 anos en diferentes dependencias federais mexicanas e organismos Internacionais vinculados a Naci\u00f3ns Unidas.\nTraxectoria.\nNaceu na Cidade de M\u00e9xico o 27 de decembro de 1957. Estudou na Universidade Nacional Aut\u00f3noma de M\u00e9xico a Licenciatura de Relaci\u00f3ns Internacionais na ent\u00f3n ENEP Arag\u00f3n de 1976 a 1979. Anos m\u00e1is tarde, cursou a mestr\u00eda da mesma carreira en Cidade Universitaria (1989-1991).\nIngresou no Servizo Exterior Mexicano en xaneiro de 1981 onde realizou un curso no Instituto Mat\u00edas Romeu sobre Estudos Diplom\u00e1ticos.\nComezou a s\u00faa carreira profesional colaborando no \u00a0Departamento para Pa\u00edses Andinos e Departamento para Am\u00e9rica Central, ambos os corpos pertencentes \u00e1 Direcci\u00f3n Xeral para Am\u00e9rica Latina e o Caribe do SEM no ano 1981.\nAo ano seguinte pasou a ser parte da Misi\u00f3n Permanente de M\u00e9xico ante a ONU e outros Organismos Internacionais con sede en Xenebra, Su\u00edza de 1982 a 1987. Grazas \u00e1 s\u00faa experiencia co sistema de Naci\u00f3ns Unidas, traballou como Xefe do Departamento para Asuntos de Desarmamento, na Direcci\u00f3n Xeral de Naci\u00f3ns Unidas entre os anos 1987 e 1988.\nSubsecuentemente traballou como Subdirectora para Canad\u00e1, na Direcci\u00f3n Xeral para Am\u00e9rica do Norte de 1988 a 1990 e \u00f3 ano seguinte formou parte do Corpo Diplom\u00e1tico da Embaixada de M\u00e9xico en Suecia at\u00e9 o ano 1992.\nNo mesmo ano, meses m\u00e1is tarde, regresou a M\u00e9xico para traballar como Directora de Organismos Internacionais na Direcci\u00f3n Xeral para o Sistema das Naci\u00f3ns Unidas ata que en 1996 pasou a ser Ministra na Misi\u00f3n Permanente de M\u00e9xico ante as Naci\u00f3ns Unidas con sede en Nova York, EUA, cargo que ocupou at\u00e9 o 2001.\nDe 2002 a 2003 foi membro e Coordinadora Pol\u00edtica da Delegaci\u00f3n mexicana ante o Consello de Seguridade durante o per\u00edodo que a Delegaci\u00f3n mexicana foi elixida como membro non permanente. Un ano m\u00e1is tarde, traballou como embaixadora de M\u00e9xico en Nova Zelandia, concorrente con Illas Marshall e Tonga de 2004 a 2009. En 2010 foi designada para Delegada Federal da Secretar\u00eda de Relaci\u00f3ns Exteriores no Estado de Morelos. O mesmo ano foi elixida como Presidenta da Comisi\u00f3n de Persoal do Servizo Exterior Mexicano at\u00e9 o ano 2013 cando volveu traballar como Delegada Federal da Secretar\u00eda de Relaci\u00f3ns Exteriores no Estado de Morelos terminando a s\u00faa xesti\u00f3n en xu\u00f1o de 2017. \u00a0Desde abril de 2017 foi ratificada como Embaixadora de M\u00e9xico ante o Reino de Marrocos e concorrente ante Costa do Marfil, Guinea-Bissau, Mal\u00ed e o Senegal."}
{"id": "521574", "revid": "839", "url": "https://gl.wikipedia.org/wiki?curid=521574", "title": "Mar\u00eda Guadalupe S\u00e1nchez Salazar", "text": "Mar\u00eda Guadalupe S\u00e1nchez Salazar, nada en Durango o 18 de maio de 1957, \u00e9 unha diplom\u00e1tica mexicana. Traballa como c\u00f3nsul de M\u00e9xico en Omaha, Nebraska. \u00c9 membro de carreira do Servizo Exteri\u00f3r Mexicano (SEM) desde 1981 e actualmente ten o rango de ministra. \nTraxectoria.\nS\u00e1nchez Salazar estudou a licenciatura en Relaci\u00f3ns Internacionais na Universidade Nacional Aut\u00f3noma de M\u00e9xico (UNAM) e conta cun posgrao en Asuntos Globais pola Universidade de Nova York (NYU). Ademais, cursou diplomados en Relaci\u00f3ns Bilaterais M\u00e9xico-Estados Unidos polo Centro de Investigaci\u00f3n e Docencia Econ\u00f3mica (CIDE) en conxunto coa Universidade de Columbia e en Diplomacia P\u00fablica por DiploFoundation.\nA s\u00faa primeira adscrici\u00f3n no exterior, como membro do SEM, foi como Encargada de Asuntos Consulares na embaixada de M\u00e9xico en Hungr\u00eda.\nNa s\u00faa carreira profesional desempe\u00f1ou labores tanto na Chanceler\u00eda de M\u00e9xico como nas Representaci\u00f3ns de M\u00e9xico no Exterior. Foi Xefa de Chanceler\u00eda da embaixada de M\u00e9xico en Xamaica, as\u00ed como representante Alterna ante a Autoridade Internacional dos Fondos Mari\u00f1os, con sede en Kingston. Tam\u00e9n traballou como Encargada de Negocios na embaixada de M\u00e9xico en Xamaica.\nNa Misi\u00f3n Permanente de M\u00e9xico ante a Organizaci\u00f3n das Naci\u00f3ns Unidas en Nova York foi a representante de M\u00e9xico ante a Comisi\u00f3n de Consolidaci\u00f3n da Paz; a Coordinadora da Presidencia Bienial de M\u00e9xico do Grupo de R\u00edo 2008-2010; a responsable dalg\u00fans temas da axenda pol\u00edtica da Asemblea Xeral e do Consello de Seguridade; e a Coordinadora de Campa\u00f1a de Candidaturas prioritarias de M\u00e9xico \u00e1 Corte Internacional de Xustiza, ao Consello de Seguridade, ao Consello de Dereitos Humanos e \u00e1 Xunta Internacional de Fiscalizaci\u00f3n de Estupefacientes.\nPremios e reco\u00f1ecementos.\nRecibiu a condecoraci\u00f3n por 25 anos de carreira no Servizo Exterior Mexicano, as\u00ed como senllos reco\u00f1ecementos como Cidad\u00e1 Honoraria de Nebraska, polo Secretario de Estado do Goberno de Nebraska, e pola Organizaci\u00f3n \"Women's Fund of Omaha\", polo traballo realizado a favor das mulleres e as nenas da comunidade local."}
{"id": "521576", "revid": "23204", "url": "https://gl.wikipedia.org/wiki?curid=521576", "title": "Columba Calvo", "text": "Columba Marisela Calvo Vargas, nada en Cidade de M\u00e9xico o 31 de decembro de 1953, \u00e9 unha embaixadora de M\u00e9xico, diplom\u00e1tica de carreira, actualmente no cargo de asesora na Secretar\u00eda de Relaci\u00f3ns Exteriores de M\u00e9xico.\n\u00c9 licenciada en Relaci\u00f3ns Internacionais pola Universidade Nacional Aut\u00f3noma de M\u00e9xico. Ingresou ao Servizo Exterior Mexicano en 1980, en 2002 ascendeu ao rango de Ministra e en 2006 foi elevada ao rango de embaixadora.\nA embaixadora Calvo ocupou diversos cargos en distintas adscrici\u00f3ns da Chanceler\u00eda, sendo a s\u00faa \u00faltima titularidade a Representaci\u00f3n de M\u00e9xico ante Nicaragua, de febreiro de 2005 at\u00e9 xaneiro de 2007. Foi Directora Xeral Adxunta da Direcci\u00f3n Xeral de Organismos Econ\u00f3micos Rexionais e Multilaterais. No exterior, estivo adscrita como Encargada de Asuntos Pol\u00edticos \u00e1 Embaixada de M\u00e9xico na Arxentina; Encargada de Negocios na Embaixada de M\u00e9xico en Panam\u00e1; e C\u00f3nsul Titular no Consulado de M\u00e9xico en San Bernardino, California.\nEn Panam\u00e1 foi Encargada de Negocios, a.i. de M\u00e9xico durante a chamada operaci\u00f3n \u201cCausa Justa\u201d do goberno dos Estados Unidos, en 1989, onde a Embaixada ao seu cargo coordinou a evacuaci\u00f3n de m\u00e1is de trescentos mexicanos e outorgou asilo pol\u00edtico a unha ducia de cidad\u00e1ns paname\u00f1os. \nRecibiu m\u00e1is de trinta reco\u00f1ecementos por parte de autoridades civ\u00eds, acad\u00e9micas, policiais e c\u00e1maras de comercio dos Estados de California e Nevada. Destacan os reco\u00f1ecementos do senador Harry Reid, l\u00edder do Senado dos Estados Unidos de Am\u00e9rica; do exgobernador de Nevada Bob Miller; de Joe Baca, membro da C\u00e1mara de Representantes dos Estados Unidos e da Latin Chamber of Commerce das Vegas Nevadas. \nVix\u00e9sima Sexta Presidenta da Asociaci\u00f3n do Servizo Exterior Mexicano (ASEM) para o per\u00edodo 2003-2005. \nEn 2005, foi cualificada pola prensa nicaraguana como unha dos dez diplom\u00e1ticos estranxeiros m\u00e1is influentes no pa\u00eds.\nCreou a Fundaci\u00f3n Cultural M\u00e9xico-Nicaragua, integrada por empresarios mexicanos e importantes intelectuais nicaraguanos como Sergio Ram\u00edrez.\nImpartiu a C\u00e1tedra Fernando Solana na UNAM e diversas conferencias e talleres noutras prestixiosas universidades."}
{"id": "521584", "revid": "72012", "url": "https://gl.wikipedia.org/wiki?curid=521584", "title": "Emilio de Aspe Vaamonde", "text": ""}
{"id": "521585", "revid": "6939", "url": "https://gl.wikipedia.org/wiki?curid=521585", "title": "Elizate", "text": ""}
{"id": "521590", "revid": "1888", "url": "https://gl.wikipedia.org/wiki?curid=521590", "title": "Francisco Ponte Ces", "text": "Francisco Ponte Ces, nado en Lousame cara a 1902 e executado en Santiago de Compostela o 3 de decembro de 1936, foi un zapateiro e pol\u00edtico e sindicalista galego.\nTraxectoria.\nZapateiro en Santiago de Compostela. Militante do Sindicato de construtores de calzado de Compostela da CNT. Co golpe de Estado do 18 de xullo de 1936 foi detido. Xulgado en consello de guerra o 19 de novembro xunto cos demais membros do Comit\u00e9 de Defensa da Rep\u00fablica de Compostela, Jos\u00e9 Germ\u00e1n Fern\u00e1ndez, Manuel Maro\u00f1o Calvo, Modesto Pas\u00edn Noya, Luis Rastrollo Gonz\u00e1lez, Lu\u00eds Mart\u00ednez Nouche, Jos\u00e9 Maro\u00f1o Calvo, Jes\u00fas Lema Lema, Rafael Pardo Carmona, Fernando Dom\u00ednguez Caama\u00f1o, Rafael Frade Pe\u00f1a e Jos\u00e9 Carnero Valenzuela, acusados de traiz\u00f3n, foron condenado a pena de morte. Excepto Jes\u00fas Lema e Jos\u00e9 Carnero, foron executados no cemiterio de Boisaca o 3 de decembro de 1936."}
{"id": "521591", "revid": "72012", "url": "https://gl.wikipedia.org/wiki?curid=521591", "title": "Ar\u00e1ceas", "text": ""}
{"id": "521592", "revid": "85894", "url": "https://gl.wikipedia.org/wiki?curid=521592", "title": "Azolla pinnata", "text": "Azolla caroliniana \u00e9 unha especie de pterid\u00f3fita (fentos ou fieitos) da clase das polipodi\u00f3psidas e orde das salviniales, e familia das salvini\u00e1ceas, un dos sete comprendidos no x\u00e9nero \"Azolla\".\n\u00c9 un pequeno fieito acu\u00e1tico flotante orixinario do sueste asi\u00e1tico e da \u00c1frica oriental. Pos\u00fae, como as demais especies do x\u00e9nero, unha alga simbionte (unha cianobacteria do x\u00e9nero \"Anabaena\", \" A. azollae\") que fixa o nitr\u00f3xeno. \nConvive frecuentemente con lentellas de auga, outras plantas acu\u00e1ticas flotantes pertencentes ao x\u00e9nro \"Lemna\", da familia das ar\u00e1ceas. \nComo outras salvini\u00e1ceas \u00e9 unha planta invasora.\nTaxonom\u00eda.\nDescrici\u00f3n.\nA especie foi descrita en 1810 polo m\u00e9dico, cirurxi\u00e1n e bot\u00e1nico escoc\u00e9s Robert Brown, na s\u00faa obra \"Prodromus florae Novae Hollandiae et Insulae van Diemen\": 167.\nEtimolox\u00eda.\nPara a do x\u00e9nero, v\u00e9xase \"Azolla\".\nO ep\u00edteto espec\u00edfico, \"pinnata\", \u00e1 a forma feminina singular do adxectivo lat\u00edno \"pinn\u0101tus, -a, -um\", \"alada\", \"provista de aletas\", de \"pinna\", \"\u00e1\", en referencia aqu\u00ed aos fol\u00edolos das frondes.\nNota taxon\u00f3mica.\nAnteriormente, ou \u00e1s veces a\u00ednda hoxe en d\u00eda, alg\u00fans autores consideran o x\u00e9nero como o \u00fanico da familia das azol\u00e1ceas (\"Azollaceae\"). Pero esta familia non \u00e9 admitida polo WoRMS, e outras bases de datos e, a maior\u00eda dos autores, inclu\u00e9n o seu \u00fanico x\u00e9nero na familia das .\nSubespecies.\nNa especie reco\u00f1\u00e9cense as tres subespecies seguintes:\nCaracter\u00edsticas.\n\"Azolla pinnata\" ten un aparello vexetativo que lle permite flotar na superficie da auga a trav\u00e9s dunha rede de ra\u00edces en forma de f\u00edo. Na auga doce estancada quentada polo sol do ver\u00e1n, esta planta forman n\u00facleos poboacionais que, ao xerminaren, se expanden e crecen at\u00e9 cubrir todo un corpo de auga. Poden formar unha \"alfombra\" de un ou dous cent\u00edmetros de grosor que non deixa pasar a luz. Son ent\u00f3n causantes de anoxia (falta case total de ox\u00edxeno nun tecido ou nas c\u00e9lulas dun organismo).\nH\u00e1bitat e distribuci\u00f3n.\n\"Azolla pinnata\" \u00e1chase nun amplo abano de h\u00e1bitats, inclu\u00edndo pantanos de papiros, en r\u00edos lentos e en campos de arroz descoidados, as\u00ed como en solos h\u00famidos e bancos de area nos r\u00edos, charcas e lagoas e os seus arredores.\n\u00c9 com\u00fan nas rexi\u00f3ns tropicais do mundo, e colonizou moitas zonas de todos os continentes, inclu\u00edda Australia. \nEnc\u00f3ntrase en \u00c1frica e en Madagascar, na India, no sueste asi\u00e1tico, na China, o Xap\u00f3n e Malaisia.\nCando est\u00e1 presente en gran cantidae \u00e9 unha das causas pos\u00edbleis da eutrofizaci\u00f3n. \nUsos.\n\"Azolla pinnata\" alberga como simbionte nas s\u00faas frondes unha cianobacteria do x\u00e9nero \"Anabaena\" (\"A. azollae\") que fixa para ela nitr\u00f3xeno. Por iso foi utilizada (e a\u00ednda hoxe se utiliza) como fertilizante verde nos cultivos de arroz.."}
{"id": "521594", "revid": "5731686", "url": "https://gl.wikipedia.org/wiki?curid=521594", "title": "True Beauty (serie de televisi\u00f3n)", "text": "True Beauty (en ) \u00e9 unha serie de televisi\u00f3n surcoreana de 2020 protagonizada por Moon Ga-young, Cha Eun-woo, Hwang In-youp e Park Yoo-na. Foi estreada en tvN o 9 de decembro de 2020."}
{"id": "521595", "revid": "23204", "url": "https://gl.wikipedia.org/wiki?curid=521595", "title": "Mar\u00eda de la Concepci\u00f3n Rof Carballo", "text": "Concepci\u00f3n Rof Carballo, nada na Coru\u00f1a en 1913 e finada en Barcelona en 2014, foi unha farmac\u00e9utica galega e profesora de Historia da Farmacia na Facultade de Farmacia da Universidade de Barcelona.\nTraxectoria.\nConcepci\u00f3n Rof Carballo era flla de Juan Rof Codina, un dos principais impulsores da veterinaria en Galicia, e de Micaela Carballo. Estudou bacharelato no Instituto de Santiago. posteriormente cursou estudos de Farmacia e de F\u00edsica en Santiago, Madrid e Barcelona. Foi socia da Sociedade Espa\u00f1ola de F\u00edsica e Qu\u00edmica (SEFQ).\nTraballou no Instituto Nacional de F\u00edsica e Qu\u00edmica, na secci\u00f3n de Qu\u00edmica-f\u00edsica dirixida por Enrique Moles. Doutorouse en Farmacia en 1971 co traballo \u201cBiograf\u00eda y labor docente de Francisco Carbonell y Bravo\u201d na Universidade de Barcelona, e foi catedr\u00e1tica de Historia da Farmacia nesta universidade e membro da Real Academia de Farmacia de.Catalu\u00f1a."}
{"id": "521596", "revid": "55340", "url": "https://gl.wikipedia.org/wiki?curid=521596", "title": "Carolina Barco", "text": "Mar\u00eda Carolina Barco Isakson, nada en Boston, Massachusetts, en 1951, \u00e9 unha pol\u00edtica e diplom\u00e1tica colombiana, filla do presidente Virgilio Barco (1986\u20131990). Foi Ministra de Relaci\u00f3ns Exteriores e embaixadora ante Estados Unidos.\nTraxectoria.\nCarolina pos\u00fae un t\u00edtulo profesional en Sociolox\u00eda e Econom\u00eda do Wellesley College en Massachusetts. Durante o tempo que durou o seu bacharelato en Wellesley College estudou un ano a maneira de intercambio na Universit\u00e9 Libre de Bruxelles en B\u00e9lxica. Adicionalmente, Carolina \u00e9 graduada como m\u00e1ster en Plan de Cidades da Universidade Harvard. Ten un Graduate School of Design e un m\u00e1ster en Negocios do Instituto de Empresas de Madrid, Espa\u00f1a.\nTraballou sempre no sector p\u00fablico, sendo desde finais da d\u00e9cada de 1970 consultora en planeamento urbano ao servizo da alcald\u00eda de Caracas (Venezuela), alcald\u00eda de Bogot\u00e1 e alcald\u00edas de municipios contiguos \u00e1 capital (Cajic\u00e1, Cogua, Subachoque e Zipaquir\u00e1). Na d\u00e9cada de 1990 o seu prestixio como investigadora levouna a realizar estudos para o PNUD e os Ministerios de Desenvolvemento Econ\u00f3mico, Medio Ambiente e Cultura; ata que en 1998 o Alcalde Maior de Bogot\u00e1 Enrique Pe\u00f1alosa designouna Directora Distrital de Planeaci\u00f3n, cargo que exerceu at\u00e9 finalizar o mandato do alcalde en decembro de 2001.\nEn 2002 o presidente electo \u00c1lvaro Uribe V\u00e9lez designouna ministra de Relaci\u00f3ns Exteriores de Colombia mantendo unha s\u00f3lida relaci\u00f3n principalmente cos Estados Unidos. En 2006, logo da renuncia do expresidente Andr\u00e9s Pastrana \u00e1 embaixada neste pa\u00eds, Barco foi nomeada na s\u00faa substituci\u00f3n, exercendo o cargo at\u00e9 2009 que foi substitu\u00edda como embaixadora por Gabriel Silva.\nEn 2010 incorporouse ao Banco Interamericano de Desenvolvemento como coordinadora da Plataforma de Cidades Emerxentes e Sustentables.\nO 18 de outubro de 2018 Carolina Barco foi nomeada nova embaixadora de Colombia en Espa\u00f1a. "}
{"id": "521598", "revid": "89787", "url": "https://gl.wikipedia.org/wiki?curid=521598", "title": "Vlora \u00c7itaku", "text": "Vlora \u00c7itaku, nada en Podujeva o 10 de outubro de 1980, \u00e9 unha pol\u00edtica e diplom\u00e1tica kosovar que actualmente serve como embaixadora da Rep\u00fablica de Kosovo nos Estados Unidos Anteriormente serviu como C\u00f3nsul Xeral de Kosovo en Nova York.\nAntes de unirse \u00e1 diplomacia de Kosovo, Vlora serviu como Ministra para a integraci\u00f3n europea da Rep\u00fablica de Kosovo. Foi notable ao destacarse como unha das ministras m\u00e1is exitosas entre 2011 a 2014 do goberno de Kosovo. Renunciou \u00f3 seu escano de deputada na Asemblea de Kosovo \u00f3 asumir o cargo gobernamental, que ga\u00f1ou como un dos tres candidatos m\u00e1is votados.\nTraxectoria.\nVlora era s\u00f3 unha adolescente cando debutou como int\u00e9rprete e cronista para un importante xornal occidental a inicios da guerra de Kosovo. M\u00e1is tarde converteuse en refuxiada durante a guerra de Kosovo e implicouse coa pol\u00edtica desde 1999. Inicialmente foi portavoz do KLA e uniuse \u00f3 PDK despois da formaci\u00f3n do partido no Kosovo da posguerra. Foi deputada \u00f3 Parlamento en dous mandatos. Afirma que superou os estereotipos en pol\u00edtica de que hai que ser vello e home.\nFoi Ministra Asuntos Exteriores en funci\u00f3ns entre o 18 de outubro de 2010 e 22 de febreiro de 2011."}
{"id": "521600", "revid": "89787", "url": "https://gl.wikipedia.org/wiki?curid=521600", "title": "Ine Marie Eriksen S\u00f8reide", "text": "Ine Marie Eriksen S\u00f8reide, nada en L\u00f8renskog o 2 de maio de 1976, \u00e9 unha avogada e pol\u00edtica norueguesa.\nTraxectoria.\nNada en L\u00f8renskog, Eriksen S\u00f8reide estudou dereito desde 1995 na Universidade de Troms\u00f8. Mentres foi estudante universitaria uniuse ao Partido Conservador de Noruega e participou na pol\u00edtica local. No 2000 converteuse en membro do Comit\u00e9 Central Executivo do H\u00f8yre e presidenta da Mocidade Conservadora Noruega.\nEriksen S\u00f8reide comezou traballando como produtora para Metropol TV. Tralo peche de Metropol TV, Eriksen uniuse ao bufete de avogados Grette. \nEntre o 2001 e o 2009, participou na Comisi\u00f3n Permanente de Educaci\u00f3n, Investigaci\u00f3n e Asuntos Eclesi\u00e1sticos.\nEn 2005, foi elixida como deputada no Storting por Oslo. \u00c9 desde 2013 Ministra de defensa de Noruega.\nEn agosto de 2020, a portavoz de S\u00f8reide, Trude Maaseide, dixo que un diplom\u00e1tico ruso an\u00f3nimo que traballaba na secci\u00f3n comercial da embaixada rusa en Oslo foi expulsado por vincularse co caso dun home encarcerado acusado de espiar para Rusia. \u00d3 parecer, o diplom\u00e1tico expulsado era o oficial de intelixencia ruso que, segundo as autoridades norueguesas, estaba a reunirse co presunto esp\u00eda (un cidad\u00e1n noruegu\u00e9s) nun restaurante de Oslo cando foi arrestado."}
{"id": "521602", "revid": "89787", "url": "https://gl.wikipedia.org/wiki?curid=521602", "title": "Benita Ferrero-Waldner", "text": "Benita Ferrero-Waldner, nada en Salzburgo o 5 de setembro de 1948, \u00e9 unha pol\u00edtica austr\u00edaca afiliada ao conservador Partido Popular de Austria (\u00d6VP).\nTraxectoria.\nEmpezou traballando no sector privado, para pasarse \u00e1 diplomacia en 1984 como xefa de protocolo do Secretario Xeral de Naci\u00f3ns Unidas, Boutros Boutros-Ghali. Desde 1995 a 2000 foi Secretaria de Estado baixo os gobernos socialdem\u00f3cratas de Franz Vranitzky e Viktor Klima. Cando Wolfgang Sch\u00fcssel foi elixido Chanceler de Austria a principios de 2000, Ferrero-Waldner converteuse en Ministra de Asuntos Exteriores, un posto que mantivo at\u00e9 outubro de 2004, sendo sucedida por Ursula Plassnik.\nEn xaneiro de 2004 anunciouse a intenci\u00f3n de Ferrero-Waldner de competir polo posto de Presidente de Austria, substitu\u00edndo a Thomas Klestil, tendo como \u00fanico opo\u00f1ente a Heinz Fischer. A s\u00faa candidatura foi apoiada polo \u00d6VP, pero o socialdem\u00f3crata Fischer ga\u00f1ar\u00eda as elecci\u00f3ns o 25 de abril de 2004, recibindo o 52,4% dos votos fronte ao 47,6%. Trala derrota electoral, \u00e9 nomeada en xullo de 2004 Comisaria Europea por Austria na Comisi\u00f3n Barroso, substitu\u00edndo a Franz Fischler. Nun primeiro momento, ocupa a carteira de Relaci\u00f3ns Exteriores e Pol\u00edtica Europea de Veci\u00f1anza, pero coa creaci\u00f3n do Alto Representante da Uni\u00f3n Europea para Asuntos Exteriores e Pol\u00edtica de Seguridade pasa a ser Comisaria de Comercio, Pol\u00edtica Europea de Veci\u00f1anza e Oficina de Cooperaci\u00f3n Europaid at\u00e9 2010.\nDesde xullo de 2014 at\u00e9 maio de 2019 foi Socia do Despacho Cremades &amp; Calvo-Sotelo Avogados.\nEst\u00e1 casada co espa\u00f1ol onteniense Francisco Ferrero Campos, director do Instituto Cervantes na s\u00faa sede de Bruxelas."}
{"id": "521604", "revid": "6466245", "url": "https://gl.wikipedia.org/wiki?curid=521604", "title": "A\u00efchatou Boulama Kan\u00e9", "text": "A\u00efchatou Boulama Kan\u00e9, nada o 24 de abril de 1955, \u00e9 unha pol\u00edtica nixerina. Foi ministra de Asuntos Exteriores de N\u00edxer de 2015 a 2016 e foi ministra de Planeamento desde 2016.\nTraxectoria.\nNaceu en 1955 en Keita, N\u00edxer. \u00c9 a maior de 16 irm\u00e1ns. Despois da s\u00faa educaci\u00f3n primaria en Main\u00e9-Soroa de 1961 a 1967, asistiu ao Lyc\u00e9e Mariama en Niamey onde ga\u00f1ou un Baccalaur\u00e9at s\u00e9rie D en 1974. Viaxou a Francia, estudando na Universidade de Rennes 1, obtendo un grao de econom\u00eda en 1979, e m\u00e1is tarde estudou na Universidade de Par\u00eds I Panth\u00e9on-Sorbonne, ga\u00f1ando un diploma de Estudos Especializados. Logo regresou a N\u00edxer en 1983 e traballou no Ministerio de Minas, Industria e Artesan\u00edas.\nKan\u00e9 xogou un rol na marcha de protesta contra a baixa representaci\u00f3n de mulleres na Conferencia Nacional, as\u00ed ese 13 de maio constitu\u00eduse na celebraci\u00f3n nixerina do D\u00eda das Mulleres. En 1991, foi elixida na Conferencia Soberana Nacional como membro do Partido Nixerino para a Democracia e o Socialismo. En 1993 foi nomeada Secretaria de Estado de Planeamento, e seguiu loitando pola mobilidade das mulleres africanas. En particular, promoveu o apoderamento feminino a trav\u00e9s do desenvolvemento das s\u00faas actividades, inclu\u00edndo oficios. O seu cargo como Coordinadora da Exposici\u00f3n Internacional de Oficios para Mulleres (SAFEM) en 2000 ilustrou os seus esforzos nos oficios das mulleres.\nKan\u00e9 foi nomeada gobernadora de Niamey polo Consello de Ministros en 2011. Serviu nesa posici\u00f3n dous anos antes de ser nomeada no ministerio de Interior.\nFoi ministra de Asuntos Exteriores de 2015 a 2016. E foi nomeada polo presidente, Mahamadou Issoufou, para substitu\u00edr a Mohamed Bazoum o 25 de febreiro de 2015. Anteriormente fora xefa de Persoal de Issoufou. Como ministra de Asuntos Exteriores, deu un discurso nas Naci\u00f3ns Unidas apoiando a soluci\u00f3n de dous Estados para Israel e Palestina e deu as grazas \u00e1 coalici\u00f3n implicada en loitar ao grupo terrorista Boko Haram. Kan\u00e9 como representante de N\u00edxer apoiou na ONU o proceso de paz sancionado para Libia, facendo un discurso sobre o tema nunha conferencia internacional en decembro de 2015. En febreiro de 2016, axudou a asegurar a liberaci\u00f3n de Jocelyn Elliott, unha australiana que, xunto co seu marido Ken, estivo secuestrada por militantes isl\u00e1micos en Burkina Faso.\nO 11 de abril de 2016 foi substitu\u00edda como ministra de Asuntos Exteriores por Ibrahim Yacouba. E, en cambio foi nomeada ministra de Plan e presidenta do Consello de Ministros de AFRISTAT.\nEn agosto de 2023, despois do golpe dos golpistas en N\u00edxer, A\u00efchatou Kan\u00e9 Boulama negouse a deixar a s\u00faa carteira como embaixadora de N\u00edxer en Francia.\nVida persoal.\nCasou con Kane Souleymane, un asesor presidencial, e te\u00f1en tres nenos."}
{"id": "521606", "revid": "25871", "url": "https://gl.wikipedia.org/wiki?curid=521606", "title": "Kang Kyung-hwa", "text": "Kang Kyung-hwa () nada en Se\u00fal o 7 de abril de 1955, \u00e9 unha diplom\u00e1tica surcoreana. Desde xaneiro de 2017 \u00e9 asesora especial para asuntos pol\u00edticos do Secretario Xeral da ONU Ant\u00f3nio Guterres. Ten unha ampla experiencia en Naci\u00f3ns Unidas desde 2001, primeiro \u00e1 fronte da delegaci\u00f3n diplom\u00e1tica de Corea do Sur na ONU, e desde 2013 na Oficina da ONU para a Coordinaci\u00f3n de Asuntos Humanitarios e como alta comisionada adxunta para os Dereitos Humanos.\nTraxectoria.\nKang graduouse na Universidade Yonsei onde completou a s\u00faa licenciatura en ciencias pol\u00edticas e diplomacia. Realizou un mestrado en comunicaci\u00f3n e realizou a s\u00faa tese en comunicaci\u00f3n intercultural na Universidade de Massachusetts Amherst, Estados Unidos.\nNo inicio da s\u00faa carreira profesional, traballou no Korean Broadcasting System en Se\u00fal en programas sobre temas culturais e despois na Radio Internacional de Corea, e daba clases en universidades de Corea do Sur e os Estados Unidos.\nTraballou para a Presidenta da Asemblea Nacional de Corea do Sur en temas relacionados con dereitos humanos, avances nos dereitos das mulleres e diplomacia parlamentaria e en diversas organizaci\u00f3ns de mulleres en Corea, inclu\u00edndo o Consello Coreano da Muller. \nEn 1998, incorporouse ao Servizo Exterior de Corea. Foi embaixadora para Asuntos Multilaterais e Directora Xeral de Organizaci\u00f3ns Internacionais no Ministerio de Exteriores da Rep\u00fablica de Corea.\nDesde 2001 ten relaci\u00f3n con Naci\u00f3ns Unidas. Primeiro estivo \u00e1 fronte da Misi\u00f3n da Rep\u00fablica de Corea na ONU (2001-2005) momento no que asumiu a presidencia da Comisi\u00f3n da Condici\u00f3n Xur\u00eddica e Social da Muller para os per\u00edodos de sesi\u00f3ns 48.\u00ba e 49.\u00ba en marzo de 2005 que marcaron o d\u00e9cimo aniversario da Conferencia Mundial sobre a Muller e reafirmou a Declaraci\u00f3n de Beixing e a Plataforma de Acci\u00f3n para o avance das mulleres e a igualdade de x\u00e9nero.\nDe 2006 a 2013 foi Alta Comisionada Adxunta de Naci\u00f3ns Unidas para os Dereitos Humanos nomeada polo ent\u00f3n Secretario Xeral de Naci\u00f3ns Unidas Kofi Annan.\nTam\u00e9n foi directora xeral de Organizaci\u00f3n Internacional no Ministerio de Asuntos Exteriores e Comercio da Rep\u00fablica de Corea. \nO 18 de marzo de 2013, o Secretario Xeral das Naci\u00f3ns Unidas Ban Ki-moon nomeouna Subsecretaria Xeral e Coordinadora Adxunta de Asistencia de Emerxencia da Oficina de Naci\u00f3ns Unidas para a Coordinaci\u00f3n de Asuntos Humanitarios (OCHA) substitu\u00edndo a Catherine Bragg coa misi\u00f3n de ser a asesora principal do Secretario Xeral da ONU en Asuntos Humanitarios e asegurar a cooperaci\u00f3n entre Nova York e Xenebra co terreo.\nEn decembro de 2016 o novo Secretario Xeral da ONU Ant\u00f3nio Guterres incorporouna ao seu equipo como Asesora especial para asuntos pol\u00edticos.\nVida persoal.\nEst\u00e1 casada con Yillbyung Le e ten d\u00faas fillas e un fillo. "}
{"id": "521607", "revid": "89787", "url": "https://gl.wikipedia.org/wiki?curid=521607", "title": "Alcinda Abreu", "text": "Alcinda Ant\u00f3nio de Abreu , nada en Nova Sofala, Sofala, o 13 de outubro de 1953, \u00e9 unha pol\u00edtica mozambique\u00f1a. Foi Ministra de Asuntos Exteriores do seu pa\u00eds de 2005 a 2008, despois de ser Ministra de Benestar Social. Traballou tam\u00e9n como Ministra de Ambiente.\nTraxectoria.\nPrimeiros anos.\nNaceu o 13 de outubro de 1953 no pequeno pobo pesqueiro de Nova Sofala, Distrito Buzi da provincia Sofala, no centro de Mozambique. A s\u00faa educaci\u00f3n universitaria completouna en 1974 en Liceu P\u00earo de Anaia en Beira. Logo estudou na Universidade Eduardo Mondlane en Maputo at\u00e9 1982. En 1990 graduouse en psicolox\u00eda e pedagox\u00eda na Universidade Pedag\u00f3xica de Maputo. Realizou m\u00e1is estudos en ciencia pol\u00edtica e x\u00e9nero na University College de Londres e en 1996 en xesti\u00f3n de desenvolvemento na Universidade de Witwatersrand.\nFoi membro da Asociaci\u00f3n Xuvenil de Mozambique e traballou como vicesecretaria xeral a finais da d\u00e9cada de 1970 e a principios da d\u00e9cada de 1980.\nCarreira.\nDespois de completar a s\u00faa educaci\u00f3n, Joaquim Alberto Chissano nomeouna no seu gabinete en 1994, e de 1994 a 1997 estivo a cargo do Ministerio de Benestar Social. Logo foi convocada polo seu partido, o Frelimo, para a Comisi\u00f3n Electoral Nacional e foi responsable da organizaci\u00f3n das elecci\u00f3ns locais en 1998 e as elecci\u00f3ns parlamentarias e presidenciais en 1999. En 2002, o Congreso do Frelimo elixiuna para ser un dos 15 membros da comisi\u00f3n pol\u00edtica do partido.\nArmando Guebuza convocouna ao seu gabinete. De 2005 a 2008 dirixiu o Ministerio de Asuntos Exteriores; e nunha reorganizaci\u00f3n do gabinete o 10 de marzo de 2008, foi nomeada titular do Ministerio de Ambiente. Foi xuramentada 17 d\u00edas despois, o 27 de marzo. Encargou unha estratexia nacional sobre o impacto do cambio clim\u00e1tico sobre as mulleres de Mozambique, sendo a primeira estratexia dese tipo ideada en calquera parte do mundo. Explicou que as sociedades deben adaptar os seus plans para permitir que as mulleres das zonas rurais participen nos traballos sobre o cambio clim\u00e1tico, debido ao impacto que ten na agricultura de subsistencia. Desempe\u00f1ou o cargo at\u00e9 2015.\nVida persoal.\n\u00c9 vi\u00fava e ten dous fillos. O seu esposo, Maradali Mamadhusen, faleceu con Samora Machel nun accidente a\u00e9reo en Sur\u00e1frica en 1986."}
{"id": "521609", "revid": "55340", "url": "https://gl.wikipedia.org/wiki?curid=521609", "title": "Mar\u00eda Consuelo Ara\u00fajo", "text": "Mar\u00eda Consolo \u00abConchi\u00bb Ara\u00fajo Castro, nada en Valledupar o 27 de outubro de, 1971, \u00e9 unha pol\u00edtica colombiana. Foi Ministra de Cultura no per\u00edodo 2002-2006 e Ministra de Relaci\u00f3ns Exteriores desde o 7 de agosto de 2006 at\u00e9 o 28 de febreiro de 2007 durante o goberno de \u00c1lvaro Uribe V\u00e9lez. Posteriormente, durante a segunda Alcald\u00eda de Enrique Pe\u00f1alosa, traballou como secretaria de Integraci\u00f3n Social de Bogot\u00e1 e como xerente de Transmilenio. Actualmente forma parte do equipo de Ma\u00f1anas Blu con N\u00e9stor Morales.\nTraxectoria.\nAra\u00fajo prov\u00e9n dunha familia moi ligada \u00e1 pol\u00edtica de Cesar. O seu pai, \u00c1lvaro Ara\u00fajo Noguera, formou parte do goberno do presidente Alfonso L\u00f3pez Michelsen, a s\u00faa t\u00eda Consuelo Ara\u00fajo Noguera foi Ministra de Cultura do Presidente Andr\u00e9s Pastrana e o seu irm\u00e1n, \u00c1lvaro Ara\u00fajo Castro, foi senador e l\u00edder do partido Alas Equipo Colombia. \nEstudou Finanzas e Relaci\u00f3ns Internacionais na Universidade Externado de Colombia e \u00e9 especialista en Goberno, Xerencia e Asuntos P\u00fablicos da mesma instituci\u00f3n. Foi directora do Xard\u00edn Bot\u00e1nico Jos\u00e9 Celestino Mutis durante a administraci\u00f3n de Enrique Pe\u00f1alosa como alcalde de Bogot\u00e1 (1998-2000), e do \"Instituto Distrital de Recreaci\u00f3n y Deporte\" da cidade, baixo o segundo goberno de Antanas Mockus (2001-2002). \nDespois de renunciar ao seu cargo como chanceler pasou a traballar como directora de posgraos da facultade de Finanzas, Goberno e Relaci\u00f3ns Internacionais da Universidade Externado de Colombia.\nEst\u00e1 casada co fot\u00f3grafo arxentino Ricardo Mazal\u00e1n e ten unha filla, Susana, nacida en 2002. \nMinistra de Cultura e chanceler.\nDurante o primeiro mandato do presidente \u00c1lvaro Uribe V\u00e9lez (2002 - 2006), Ara\u00fajo traballou como Ministra de Cultura. En 2006, tras unha crise diplom\u00e1tica provocada polos expresidentes Ernesto Samper e Andr\u00e9s Pastrana, Ara\u00fajo, que fora designada como futura embaixadora en M\u00e9xico, foi nomeada chanceler en substituci\u00f3n de Carolina Barco quen pasou a substitu\u00edr a Pastrana na embaixada de Estados Unidos, cargo que ocupou desde o 7 de agosto do mesmo ano. \nA finais de 2006 o seu irm\u00e1n, o senador \u00c1lvaro Ara\u00fajo Castro e o seu pai foron acusados de presuntos v\u00ednculos con grupos paramilitares e de participar nun secuestro.\nO 15 de febreiro a Corte Suprema de Xustiza ditou medida de aseguramento contra o seu irm\u00e1n e ao d\u00eda seguinte ordenou investigar polos mesmos delitos ao seu pai.\nA pesar da insistencia do presidente \u00c1lvaro Uribe V\u00e9lez para que continuase no seu cargo, o 19 de febreiro a chanceler anunciou nunha rolda de prensa a s\u00faa renuncia afirmando que o seu pai e irm\u00e1n eran inocentes dos cargos dos que os acusaban e que prefer\u00eda estar libre de ataduras para axudar a demostrar a s\u00faa inocencia."}
{"id": "521610", "revid": "98629", "url": "https://gl.wikipedia.org/wiki?curid=521610", "title": "Goberno dos Pa\u00edses Baixos", "text": "O Goberno dos Pa\u00edses Baixos exerce o poder executivo do pa\u00eds. Est\u00e1 conformado polo rei e o gabinete, no que se integran o primeiro ministro, os ministros e os secretarios de Estado. Malia a que, segundo a Constituci\u00f3n dos Pa\u00edses Baixos, Amsterdam \u00e9 a capital do Estado, as oficinas do goberno est\u00e1n na Haia, en concreto no complexo chamado \"Binnenhof\". \nFunci\u00f3ns.\nO executivo enc\u00e1rgase da xesti\u00f3n e administraci\u00f3n do Estado e a aplicaci\u00f3n das leis aprobadas polos Estados Xerais (parlamento). M\u00e1is especificamente:\nOs traballos do goberno son supervisados polo parlamento, especialmente pola Segunda C\u00e1mara (a c\u00e1mara baixa). Os membros do lexislativo poden preguntar por escrito ou oralmente aos membros do executivo, ou convocalos a un pleno de forma urxente de consideralo necesario. O artigo 42.2 da Constituci\u00f3n establece que os ministros son responsables das s\u00faas pol\u00edticas, polo que a Segunda C\u00e1mara dos Estados Xerais pode someter ao conxunto do goberno, ou a un ministro ou ministra particular a un voto de confianza. En caso de non obtelo, este ministro debe presentar a s\u00faa dimisi\u00f3n. \nConsello de Ministros.\nA\u00ednda que o primeiro ministro, os ministros e os secretarios de Estado forman o gabinete (en neerland\u00e9s: \"Kabinet\"), s\u00f3 os ministros e o primeiro ministro se integran no Consello de Ministros (en neerland\u00e9s: \"Ministerraad\"), o \u00f3rgano colexiado de goberno. Nel os ministros expo\u00f1en os seus proxectos, expresan as s\u00faas opini\u00f3ns e chegan a acordos, pois as decisi\u00f3ns adoptadas deben ser defendidas de forma solidaria por todos eles. Os secretarios de Estado poden ser consultados polo Consello, a\u00ednda que non forman parte do mesmo. Teoricamente, o monarca forma parte do Consello de Ministros, mais na pr\u00e1ctica non participa dos procesos de decisi\u00f3n pol\u00edtica. O Consello de Ministros re\u00fanese de forma semanal, os venres, no Binnenhof da Haia.\nPrimeiro Ministro.\nO Primeiro Ministro \u00e9 o xefe do goberno dos Pa\u00edses Baixos. En neerland\u00e9s \u00e9 chamado oficialmente \"Minister-President,\" a\u00ednda que de forma informal tam\u00e9n \u00e9 com\u00fan denominalo \"premier.\" A figura do Primeiro Ministro leva aparellada o cargo de ministro de Asuntos Xerais. Teoricamente, ten o mesmo rango que o resto de ministros, mais de facto \u00e9 xerarquicamente superior. Coordina a acci\u00f3n do goberno e preside os consellos de ministros, \u00e9 a figura m\u00e1is p\u00fablica do executivo pois \u00e9 o voceiro do mesmo e forma parte do Consello Europeo. A s\u00faa oficina est\u00e1 localizada nunha pequena torre do complexo do Binnenhof, chamada Torentje\",\" e disp\u00f3n dunha residencia oficial, Catshuis; ambas na Haia.\nDende 2010 o Primeiro Ministro dos Pa\u00edses Baixos \u00e9 o liberal Mark Rutte, da VVD. Con todo, once primeiros ministros dende a segunda guerra mundial foron militantes das formaci\u00f3ns da democracia cristi\u00e1: ben do Partido Popular Cat\u00f3lico, ben do Partido Antirrevolucionario, ou da m\u00e1is recente Chamada Dem\u00f3crata Cristi\u00e1 (CDA).\nFormaci\u00f3n do goberno.\nLogo das elecci\u00f3ns, que se celebran por sufraxio universal cada catro anos, unha vez co\u00f1ecida a composici\u00f3n definitiva da Segunda C\u00e1mara, comenza o proceso para explorar a formaci\u00f3n do goberno. Dado o sistema electoral neerland\u00e9s, moi proporcional, e o fragmentado do seu sistema de partidos, nunca se logrou un goberno respaldado por un \u00fanico partido, pois ningunha formaci\u00f3n acadou maior\u00eda absoluta. As negociaci\u00f3ns para artellar unha maior\u00eda adoitan prolongarse durante meses. Nese tempo os partidos que queiran van conformando a coalici\u00f3n de goberno, pactan o programa pol\u00edtico do goberno e deciden os nomes do Primeiro Ministro (xefe do executivo), os ministros (responsables das \u00e1reas espec\u00edficas) e os secretarios de Estado (de rango menor que os ministros, dependentes deles pero que poden asumir responsabilidades que estes deleguen neles). \nTradicionalmente, o monarca xogaba un papel moi significado no proceso de negociaci\u00f3n do goberno. Unha vez escrutados os votos, o monarca manti\u00f1a entrevistas con diferentes personalidades pol\u00edticas do Estado: a vicepresidencia do Consello do Estado (\"Raad van State\"), m\u00e1ximo \u00f3rgao asesor do executivo; a presidencia das s\u00faas c\u00e1maras dos Estados Xerais, as\u00ed como os delegados dos partidos con representaci\u00f3n na Segunda C\u00e1mara. Se nesas conversas quedan claras as intenci\u00f3ns de entendemento entre alg\u00fans partidos que poder\u00edan soster o goberno, o rei nomeaba un \"\"formateur\": o pol\u00edtico que logo ser\u00eda o Primeiro Ministro, para que concretase cos partidos que sustentar\u00edan ao goberno o programa pol\u00edtico e os nomes dos ministros e secretarios de Estado. En caso de que non existise un escenario tan doado, para ga\u00f1ar tempo e continuar coas conversas, o rei nomeaba a un \"informateur\": un pol\u00edtico de reco\u00f1ecido prestixio para que continuase buscando alternativas entre os partidos para lograr un goberno cunha maior\u00eda parlamentaria. O \"informateur\" despacha co rei cada certo tempo informando da situaci\u00f3n, ata que finalmente lle indicar\u00eda o nome do posible \"formateur\"\". Con todo, dende 2012 o proceso cambiou e os partidos negocian entre eles no parlamento, deixando ao rei co rol final de nomear o goberno mais sen intervir no proceso.\nUnha vez as negociaci\u00f3ns rematan cos partidos definidos, as pol\u00edticas pactadas e os candidatos decididos, o rei nomea o Primeiro Ministro, aos ministros e secretarios de Estado asinando un real decreto. Os novos ministros e secretarios de Estado son logo recibidos polo monarca para que lle xuren ou prometan fidelidade tal e como establece a Constituci\u00f3n no artigo 49.\nOs nomeamentos do \"\"informateur\" e \"formateur\"\" foron o resultado de pr\u00e1cticas que se foron consolidando dende o final da segunda guerra mundial. A finalidade era preservar \u00e1 Coroa de verse comprometida nas negociaci\u00f3ns partidarias, por iso resultou un modelo atractivo para outras monarqu\u00edas cuxos sistemas pol\u00edticos tenden a sufrir bloqueos pol\u00edticos como B\u00e9lxica e, dende sectores xornal\u00edsticos e acad\u00e9micos, tam\u00e9n se propuxo para Espa\u00f1a logo das elecci\u00f3ns de 2015 e 2016 e, de novo, tras a dobre convocatoria de 2019."}
{"id": "521612", "revid": "839", "url": "https://gl.wikipedia.org/wiki?curid=521612", "title": "Mich\u00e8le Alliot-Marie", "text": "Mich\u00e8le Jeanne Honorine Alliot-Marie, nada o 10 de setembro de 1946, \u00e9 unha pol\u00edtica francesa. Foi ministra de Defensa (2002-2007), de Interior (2007-2009), de Xustiza (2009-2010) e de Asuntos Exteriores (2010-2011) de Francia. \nTraxectoria.\nAlliot-Marie foi a primeira muller que ostentou o cargo de ministra de Interior as\u00ed como a primeira en dirixir un partido pol\u00edtico maioritario en Francia. Foi ministra de Defensa nos gabinetes de Jean-Pierre Raffarin e de Dominique de Villepin. Tam\u00e9n foi a primeira muller en asumir ese cargo. A revista \"Forbes\" colocouna en 2005 no n\u00famero 51 e no n\u00famero 11 en 2007 na clasificaci\u00f3n de mulleres m\u00e1is poderosas do planeta.\nO 27 de febreiro de 2011, renunciou ao cargo de Ministra de Asuntos Exteriores ante o esc\u00e1ndalo p\u00fablico provocado por aceptar unhas vacaci\u00f3ns regaladas por un empresario tunisiano pr\u00f3ximo ao ent\u00f3n presidente Zine El Abidine Ben Ali as\u00ed como as cr\u00edticas pola s\u00faa incorrecta xesti\u00f3n do \"affaire Cassez\" que levou a Francia a unha crise diplom\u00e1tica con M\u00e9xico.\nEn 2016, o xu\u00edz de instruci\u00f3n francesa Sabine Kheris solicita que Mich\u00e8le Alliot-Marie, Dominique de Villepin e Michel Barnier sexan levados ante o Tribunal de Xustiza da Rep\u00fablica. Sosp\u00e9itase que estes exministros permitiron a sa\u00edda dos mercenarios responsables do ataque ao campo de Bouak\u00e9 en 2004, no que morreron nove soldados franceses. Ao parecer, a operaci\u00f3n ti\u00f1a por obxecto xustificar unha operaci\u00f3n de resposta contra o Goberno de Laurent Gbagbo no contexto da crise de 2004 en Costa do Marfil.\u200b\nReivindicaci\u00f3n feminista.\nEn 1970, cando \u00eda entrar en compa\u00f1\u00eda da tam\u00e9n pol\u00edtica francesa Denise Cacheux, na Asemblea Nacional de Francia, os ordenanzas prohib\u00edronlles o acceso ao recinto por ir vestidas con pantal\u00f3n. Ante esta prohibici\u00f3n, Alliot-Marie manifestou que estar\u00edan dispostas a quitar a prenda se desta maneira pod\u00edan acceder, de maneira que os ordenanzas optaron por permitirlles o paso. A partir deste suceso, as mulleres do mundo da pol\u00edtica puideron acceder con pantal\u00f3n a edificios oficiais."}
{"id": "521614", "revid": "89787", "url": "https://gl.wikipedia.org/wiki?curid=521614", "title": "Joyce Banda", "text": "Joyce Hilda Banda, nada en Zomba o 12 de abril de 1950, \u00e9 unha avogada e pol\u00edtica malau\u00ed. Exerceu a Presidencia da Rep\u00fablica desde o 7 de abril de 2012 at\u00e9 o 31 de maio de 2014, tralo falecemento do presidente Bingu wa Mutharika, convert\u00e9ndose na primeira muller en asumir a presidencia do pa\u00eds na historia e a segunda muller na historia de \u00c1frica en ser xefa de estado, despois de Ellen Johnson Sirleaf presidenta da Rep\u00fablica de Liberia. De 2009 a 2012 asumira a vicepresidencia do pa\u00eds.\nTraxectoria.\nFoi membro do parlamento pola circunscrici\u00f3n de Zomba-Malosa e ministra de x\u00e9nero, benestar do neno e servizos comunitarios ata que foi nomeada ministra de asuntos exteriores o 1 de xu\u00f1o de 2006 polo presidente Bingu wa Mutharika. En 2009 asumiu a vicepresidencia do pa\u00eds, cargo que ocupou at\u00e9 2012 cando se converteu na primeira muller presidenta da rep\u00fablica e a segunda xefa de estado da historia de \u00c1frica.\n\u00c9 a fundadora da Asociaci\u00f3n Nacional de Mulleres de Negocios.\nEn 2011 foi considerada pola revista Forbes como a terceira muller m\u00e1is poderosa do continente africano.\nTam\u00e9n en 2011 fundou o Partido Popular, agrupaci\u00f3n pol\u00edtica que lidera e antes do falecemento de Bingu wa Mutharika era considerada a forza que pod\u00eda disputarlle a presidencia nas elecci\u00f3ns xerais de 2014.\nDurante a elecci\u00f3n presidencial de 2014 denunciou a falta de transparencia e tempo para estes comicios e pediu ao Tribunal Electoral suspender a constituci\u00f3n, isto despois de que o consello anunciase como ga\u00f1ador ao opositor Peter Mutharika, irm\u00e1n do expresidente Bingu Wa. Con todo, o Tribunal fixo o\u00eddos xordos e finalmente o 31 de maio foi xuramentado Peter como novo presidente de Malaui."}
{"id": "521616", "revid": "27155", "url": "https://gl.wikipedia.org/wiki?curid=521616", "title": "Home\u00f3pata", "text": ""}
{"id": "521618", "revid": "98629", "url": "https://gl.wikipedia.org/wiki?curid=521618", "title": "Karl Oppitzhauser", "text": "Karl Oppitzhauser, nado o 4 de outubro de 1941 en Bruck an der Leitha, \u00e9 un expiloto de carreiras de Austria. \u00c9 co\u00f1ecido principalmente polo seu optimista intento de entrar na F\u00f3rmula 1 no Gran Premio de Austria de 1976.\nCarreira.\nOppitzhauser comezou a s\u00faa carreira na F\u00f3rmula Vee na d\u00e9cada de 1960, e tam\u00e9n correu en Lotus Europa. En 1968 progresou a un Ferrari Dino e m\u00e1is tarde cun Lamborghini Miura antes de competir na Copa Alfa Romeo Alfasud a mediados dos anos setenta.\nEn 1976, Oppitzhauser intentou entrar no Gran Premio de Austria co \u00d6ASC Racing Team local, pilotando un March 761, a pesar de ter pouca experiencia en coches de carreiras monoprazas. Debido a esta falta de experiencia, tanto Oppitzhauser como ao seu compa\u00f1eiro de equipo Otto Stuppacher negouselles a entrada ao evento. A diferenza de Stuppacher, Oppitzhauser non fixo m\u00e1is intentos na F\u00f3rmula Un.\nDespois do seu intento na F\u00f3rmula Un, Oppitzhauser entrou nunha rolda en Brands Hatch no campionato Shellsport G8 F\u00f3rmula 5000, pero non comezou a carreira. Cambiou a carreiras de turismos, e competiu cun BMW 635CSi no Grupo 5.\nA principios dos anos oitenta, Oppitzhauser cambiou de deporte, tentando as carreiras de trot\u00f3ns, antes de regresar aos turismos en 1984, onde estivo ata 1992. De 1995 a 1999, participou no Ferrari 355 Challenge, logo cambiou a un Ferrari 360 M\u00f3dena, ga\u00f1ando o European Group 2 Ferrari Challenge en 2001. Posteriormente subiu ao Grupo 1 Ferrari Challenge. A s\u00faa \u00faltima entrada no Ferrari Challenge chegou a Imola en 2017, quedando no posto 22 na clase afeccionados.\nOppitzhauser dirixe agora un concesionario Chrysler, Jeep, Dodge e Hyundai na s\u00faa cidade natal de Bruck. "}
{"id": "521619", "revid": "98629", "url": "https://gl.wikipedia.org/wiki?curid=521619", "title": "Asha-Rose Migiro", "text": "Asha-Rose Mtengeti Migiro, nada en Songea o 9 de xullo de 1956, \u00e9 unha pol\u00edtica e diplom\u00e1tica tanzana que se traballou como vicesecretaria xeral da Organizaci\u00f3n das Naci\u00f3ns Unidas entre 2007 e 2012.\nTraxectoria.\nPrimeiros anos e educaci\u00f3n.\nNada en Songea, na rexi\u00f3n de Ruvuma, Migiro comezou a s\u00faa educaci\u00f3n na escola primaria Mnazi Mmoja en 1963. Logo trasladouse \u00e1 escola primaria Korogwe, \u00e1 escola secundaria Weruweru e, finalmente, \u00e1 escola secundaria Korogwe, onde se graduou en 1975. Obtivo o seu grao na Universidade de Dar \u00e9s Salaam e o seu doutoramento en 1992 na Universidade de Constanza en Alema\u00f1a. Antes de ingresar na pol\u00edtica, foi profesora titular na Facultade de Dereito da Universidade de Dar es Salaam.\nCarreira pol\u00edtica.\nMembro do partido Chama Cha Mapinduzi desde 1994, integrou o Consello Executivo Rexional do mesmo entre 2000 e 2005. De 2000 a 2005, foi tam\u00e9n ministra de desenvolvemento comunitario, mulleres e nenos. Converteuse en ministra de relaci\u00f3ns exteriores e cooperaci\u00f3n internacional o 4 de xaneiro de 2006, cando o anterior ministro, Jakaya Kikwete, foi elixido como presidente. Migiro foi a primeira muller nese posto desde a independencia da Rep\u00fablica Unida de Tanzania.\nComo ministra de relaci\u00f3ns exteriores, acompa\u00f1ou ao expresidente das Comores, Azali Assoumani, durante unha xira polo novo consulado do seu pa\u00eds en Tanzania e inspeccionou un hospital tanzano. Kikwete nomeou a Bernard Membe para suceder a Migiro como ministra en xaneiro de 2007.\nNaci\u00f3ns Unidas.\nFoi nomeada para o cargo de vicesecretaria xeral das Naci\u00f3ns Unidas por Ban Ki-moon, tras asumir o seu posto como Secretario Xeral das Naci\u00f3ns Unidas, o 5 de xaneiro de 2007. Segundo Ban, Migiro \u00ab\u00e9 unha l\u00edder moi respectada que defendeu a causa dos pa\u00edses en desenvolvemento ao longo dos anos\u00bb. Tam\u00e9n expresou que \u00aba trav\u00e9s do seu distinguido servizo en diversas \u00e1reas, demostrou habilidades de xesti\u00f3n excepcionais con ampla experiencia en asuntos socioecon\u00f3micos e asuntos de desenvolvemento\u00bb. Segundo \"The New York Times\", isto foi para cumprir a s\u00faa promesa de elixir a unha muller do mundo en desenvolvemento para o posto de vicesecretaria xeral. O Centro de Noticias das Naci\u00f3ns Unidas observou que Migiro e Ban traballaran xuntos cando eran ministros de relaci\u00f3ns exteriores dos seus respectivos pa\u00edses. Foi nomeada formalmente e asumiu o cargo o 1 de febreiro de 2007.\nDurante o seu traballo nas Naci\u00f3ns Unidas, tam\u00e9n foi membro da Comisi\u00f3n sobre a Cooperaci\u00f3n para o Desenvolvemento Efectivo con \u00c1frica, que foi establecida polo Primeiro Ministro dan\u00e9s Anders Fogh Rasmussen e celebrou reuni\u00f3ns entre abril e outubro de 2008. En setembro de 2009, viaxou a Roma e tivo unha reuni\u00f3n co ministro de Asuntos Exteriores italiano, Franco Frattini, e o papa Bieito XVI para falar sobre a violencia contra as mulleres. Segundo os informes, os representantes das Naci\u00f3ns Unidas estaban a prepararse para finalizar unha iniciativa destinada a deter a ablaci\u00f3n xenital feminina e o xenocidio.\nAnos posteriores.\nO presidente John Magufuli designouna como Alta Comisionada (embaixadora) ante o Reino Unido en maio de 2016."}
{"id": "521621", "revid": "89787", "url": "https://gl.wikipedia.org/wiki?curid=521621", "title": "Ann Linde", "text": "Ann Christin Linde, nada o 4 de decembro de 1961, \u00e9 unha pol\u00edtica sueca do Partido Socialdem\u00f3crata ministra de Asuntos Exteriores no goberno do Primeiro Ministro Stefan L\u00f6fven desde o 10 de setembro de 2019. \nLinde anteriormente foi Ministra de Comercio Exterior e Ministra de Cooperaci\u00f3n N\u00f3rdica . Tam\u00e9n foi Ministra de Asuntos e Comercio da Uni\u00f3n Europea para o Gabinete de L\u00f6fven desde o 25 de maio de 2016. \nTraxectoria.\nNa d\u00e9cada de 1990, Linde traballou en oficinas gobernamentais, inclu\u00edda a Secretar\u00eda do Ministerio de Asuntos Civ\u00eds e como asesora pol\u00edtica da UE para o Ministro de Comercio Mats Hellstr\u00f6m de Asuntos Exteriores e o Ministro de Defensa Bj\u00f6rn von Sydow no Ministerio de Defensa . \nFoi Secretaria de Estado do Ministerio do Interior. Traballou como Secretaria de Estado co Ministro do Interior Anders Ygeman no Ministerio de Xustiza . Entre 2013 e 2014 foi xefa do Departamento Internacional do Partido Socialista Europeo en Bruxelas, unha organizaci\u00f3n paraugas para todos os partidos socialdem\u00f3cratas da UE. Anteriormente foi secretaria internacional no Partido Socialdem\u00f3crata en Suecia entre 2000 e 2013. Durante o mesmo per\u00edodo, estivo na xunta do Centro Internacional Olof Palme, a \u00faltima vez como vicepresidenta. \nBaixo o liderado de Linde, o goberno de Suecia decidiu en marzo de 2020 enviar unha forza de reacci\u00f3n r\u00e1pida de at\u00e9 150 soldados e helic\u00f3pteros a Mal\u00ed para unirse ao grupo de traballo Takuba liderado por Francia na loita contra militantes vinculados con Al Qaeda e o Estado Isl\u00e1mico na rexi\u00f3n do Sahel do norte de \u00c1frica . \nControversias.\nLinde recibiu cr\u00edticas por usar un pano na cabeza durante unha visita dunha delegaci\u00f3n do goberno a Teher\u00e1n en 2017. \nVida persoal.\nDesde 1989, est\u00e1 casada con Mats Eriksson con quen ten dous fillos. "}
{"id": "521623", "revid": "6469275", "url": "https://gl.wikipedia.org/wiki?curid=521623", "title": "Najla Mangoush", "text": "Najla Mangoush ou Najla El Mangoush, nada en Tr\u00edpoli ou Bengasi, \u00e9 unha avogada e pol\u00edtica libia, especializada en mediaci\u00f3n en conflitos e transici\u00f3ns e procesos de paz. Desde o 16 de marzo de 2021 \u00e9 Ministra de Asuntos Exteriores de Libia no Goberno de Unidade Nacional de Abdul Hamid Dbeib\u00e9 sendo a primeira muller na historia de Libia en asumir o posto e a cuarta no mundo \u00e1rabe.\nTraxectoria.\nAlgunhas fontes consideran que a s\u00faa cidade natal \u00e9 Tr\u00edpoli a\u00ednda que se criou en Bengazi e outras sinalan que naceu e criouse en Bengazi. Avogada de formaci\u00f3n graduouse na Facultade de Dereito da Universidade de Bengazi en 1995 onde anos m\u00e1is tarde realizou unha mestr\u00eda en Dereito Penal (2007-2009) e onde tam\u00e9n foi profesora.\nDurante a revoluci\u00f3n de 2011 foi membro do Consello Nacional de Transici\u00f3n de Libia, responsable de coordinar as cidades libias que se opu\u00f1an ao r\u00e9xime de Muamar al Gadafi. Actuou como xefa da Unidade de Participaci\u00f3n P\u00fablica, unha organizaci\u00f3n da sociedade civil que contribu\u00edu a articular as voces independentes e formar aos responsables pol\u00edticos desde un enfoque colaborativo non violento cara \u00e1 paz.\nLogrou unha bolsa Fulbright e graduouse no Centro para a Xustiza e a Construci\u00f3n da Paz da Universidade Eastern Mennonite, en Harrisonburg (2013-2015). e realizou unha mestr\u00eda en transformaci\u00f3n de conflitos na Universidade Eastern Ilinois, antes de continuar o seu doutoramento na Escola de An\u00e1lise e Resoluci\u00f3n de Conflitos, con especializaci\u00f3n en transici\u00f3ns de guerra a paz e procesos de paz na Universidade George Mason en Virginia.\nComo experta en resoluci\u00f3n de conflitos foi representante en Libia do Instituto para o United States Institute of Peace e tam\u00e9n traballou como Oficial de Programas para a Construci\u00f3n da Paz e o Dereito Tradicional no Center for World Religions, Diplomacy and Conflict Resolution (CRDC) na Universidade George Mason.\nDesenvolveu a s\u00faa carreira como investigadora independente en cuesti\u00f3ns acerca da transici\u00f3n \u00e1 paz en tempos de guerra, mediaci\u00f3n en conflitos, negociaci\u00f3n pol\u00edtica, dereito internacional e Xustiza transicional.\n\u00c9 membro de diferentes organizaci\u00f3ns da sociedade civil, entre elas Mulleres Libias para a Paz (LWPP).\nMinistra de Asuntos Exteriores de Libia.\nO 16 de marzo de 2021 asumiu o posto de Ministra de Asuntos Exteriores no Goberno de Uni\u00f3n Nacional de transici\u00f3n de Abdul Hamid Dbeib\u00e9 sendo a primeira muller en asumir este posto en Libia e a cuarta ministra de exteriores na historia do mundo \u00e1rabe. O seu predecesor oficial foi Mohamed Taher Siala no cargo desde 2016 no goberno de Fayez Al-Sarrah reco\u00f1ecido por Naci\u00f3ns Unidas. Tam\u00e9n actuaba como Ministro de Asuntos Exteriores no goberno en rebeli\u00f3n de Tobruk liderado por Abdulah al Zani no Leste de Libia Mohammed Al-Dairi\nO 6 de novembro de 2021, o Consello da Presidencia suspendeu a Mangouch por levar a cabo unha pol\u00edtica exterior sen coordinaci\u00f3n co Consello. Tam\u00e9n se lle prohibiu viaxar.\nO 27 de agosto de 2023, tras a transmisi\u00f3n da reuni\u00f3n entre Najla Mangoush e o ministro israel\u00ed Eli Cohen, foi suspendida e abriuse unha investigaci\u00f3n contra ela."}
{"id": "521625", "revid": "89787", "url": "https://gl.wikipedia.org/wiki?curid=521625", "title": "Mar\u00eda Eugenia Brizuela de \u00c1vila", "text": "Mar\u00eda Eugenia Brizuela de \u00c1vila, nada en San Salvador, O Salvador\u00a0o 31 de outubro de 1956, \u00e9 unha\u00a0avogada salvadore\u00f1a que foi Ministra de Asuntos Exteriores para o pa\u00eds entre 1999 e 2003. Foi a primeira muller\u00a0do Salvador presidenta dun banco privado,\u00a0a primeira muller en\u00a0dirixir unha compa\u00f1\u00eda de seguros, a primeira en ser membro da Xunta do\u00a0Instituto Centroamericano de Administraci\u00f3n de Empresas (INCAE) e a primeira Ministra. Desde 2008 \u00e9 Directora de\u00a0Sustentabilidade Corporativa en HSBC para Am\u00e9rica Latina.\nTraxectoria.\nMar\u00eda Eugenia Brizuela naceu o 31 de outubro de 1956 en San Salvador, O Salvador. En 1975, completou os seus estudos secundarios na Escola americana do Salvador. Asistiu \u00e1 Universidade de Xenebra, onde estudou franc\u00e9s e licenciouse en lingua e civilizaci\u00f3n francesa na Sorbona de Par\u00eds en 1976.\u00a0Estudou Dereito na Universidade Jos\u00e9 Mat\u00edas Delgado e en 1982 graduouse con honras, convert\u00e9ndose na cuarta xeraci\u00f3n na s\u00faa familia en obter un t\u00edtulo de avogado. Logo obtivo unha mestr\u00eda en Administraci\u00f3n de Empresas do Instituto Centroamericano de Administraci\u00f3n de Empresas.\nBrizuela traballou no Instituto Salvadore\u00f1o de Seguridade Social en 1994 e en 1995 converteuse en xerente do Fondo de Investimento Social. Traballou como executiva de seguros, convert\u00e9ndose na primeira muller no Salvador en ocupar a presidencia dunha compa\u00f1\u00eda de seguros, Internacional de Seguros, onde traballou de 1996 a 1999. En 1999, foi nomeada Ministra de Relaci\u00f3ns Exteriores. Foi a primeira muller en dirixir o ministerio.\u00a0No ano 2000, a Comisi\u00f3n Interamericana de Mulleres celebrou a primeira Reuni\u00f3n Ministerial Hemisf\u00e9rica sobre o Avance da Muller. Brizuela, e delegados doutros 32 pa\u00edses da Am\u00e9rica asistiron para crear e adoptar a estratexia das mulleres para o s\u00e9culo XXI. Permaneceu no servizo do goberno at\u00e9 2003, cando sa\u00edu para ocupar o cargo de presidenta do Banco Salvadore\u00f1o, convert\u00e9ndose na primeira muller salvadore\u00f1a en dirixir un banco privado. En 2006, recibiu o Premio ao Profesional Distinguido do Ano da s\u00faa alma mater, a Universidade Jos\u00e9 Mat\u00edas Delgado.\nUniuse a HSBC en 2006 como Presidenta Executiva e trasladouse a directora rexional en 2007. Ese mesmo ano, ga\u00f1ou a Palma de Ouro, o premio m\u00e1is importante outorgado pola C\u00e1mara de Comercio e Industria do Salvador.\u00a0En 2008, converteuse en Directora de Sustentabilidade Corporativa en HSBC para Am\u00e9rica Latina e mudouse \u00e1 Cidade de M\u00e9xico. En 2009, Brizuela foi inclu\u00edda no American School Hall of Fame e recibiu o premio de graduado m\u00e1is distinguido de INCAE. En 2010 foi a primeira muller nomeada para o consello de INCAE.\nBrizuela ten dobre nacionalidade salvadore\u00f1a e su\u00edza. Est\u00e1 casada cun enxe\u00f1eiro e te\u00f1en tres fillos.."}
{"id": "521627", "revid": "89787", "url": "https://gl.wikipedia.org/wiki?curid=521627", "title": "Meritxell Mateu", "text": "Meritxell Mateu i Pi, nada o 19 de xaneiro de 1966, \u00e9 unha pol\u00edtica andorrana. Foi Ministra de Asuntos Exteriores do Principado de Andorra e posteriormente Conselleira Xeral at\u00e9 outubro de 2016. \n\u00c9 licenciada en Historia pola Universidade Paul Val\u00e9ry de Montpellier e en Relaci\u00f3ns Internacionais polo Instituto Libre de Estudo das Relaci\u00f3ns Internacionais de Par\u00eds.\nFoi membro da Asemblea Parlamentaria do Consello de Europa desde 2011 a 2016."}
{"id": "521630", "revid": "89787", "url": "https://gl.wikipedia.org/wiki?curid=521630", "title": "Naledi Pandor", "text": "Grace Naledi Mandisa Pandor (de solteira, Matthews), nada en Durban o 7 de decembro de 1953, \u00e9 unha pol\u00edtica surafricana, ministra de relaci\u00f3ns internacionais e cooperaci\u00f3n desde maio de 2019.\nTraballou anteriormente como ministra de educaci\u00f3n superior de Sur\u00e1frica, desde o 28 de febreiro de 2018 at\u00e9 maio de 2019, ocupando previamente o cargo de ministra de educaci\u00f3n desde 2009 at\u00e9 2012. Foi ministra de asuntos internos entre 2012 e 2014. Entre 1999 e 2004 presidiu a c\u00e1mara alta do Parlamento de Sur\u00e1frica.\nTraxectoria.\nPrimeiros anos, educaci\u00f3n e familia.\n\u00c9 neta de Z.K. Matthews, mestre e reformista anti-apartheid, foi membro e presidente do Congreso Nacional Africano na Provincia do Cabo. \u00c9 filla de Joe Matthews, avogado e activista contra o apartheid.\nAsistiu \u00e1 Universidade de Botsuana, e obtivo unha mestr\u00eda en educaci\u00f3n na Universidade de Londres e outra en ling\u00fc\u00edstica na Universidade de Stellenbosch. En 2019 obtivo un doutoramento en educaci\u00f3n da Universidade de Pretoria.\nCasada con Joseph Pandor, ten catro fillos.\nCarreira.\nFoi docente na Escola Ernest Bevin, a Escola de Educaci\u00f3n Taung, a Universidade de Bophuthatswana e a Universidade de Cidade do Cabo.\nFoi elixida membro do Parlamento de Sur\u00e1frica en 1994, integrando o comit\u00e9 de educaci\u00f3n.\nFoi nomeada Presidenta do Consello Nacional das Provincias (c\u00e1mara alta) polo presidente Thabo Mbeki en 1999. Foi ministra de educaci\u00f3n desde 2004 at\u00e9 2009 baixo as presidencias de Thabo Mbeki e Kgalema Motlanthe. Supervisou unha revisi\u00f3n completa do sistema de educaci\u00f3n baixo o seu cargo e propuxo reformas para o fracaso percibido do pa\u00eds na aplicaci\u00f3n da educaci\u00f3n baseada en resultados.\nFoi nomeada ministra de ciencia e tecnolox\u00eda en maio de 2009 polo presidente Jacob Zuma, traballando para a instalaci\u00f3n do radiotelescopio Square Kilometre Array (SKA) no Karoo.\nO 2 de outubro de 2012, o presidente Zuma nomeouna ministra de asuntos internos despois de que a s\u00faa predecesora, Nkosazana Dlamini-Zuma, renunciou para asumir o seu cargo como presidenta da Comisi\u00f3n da Uni\u00f3n Africana. Trala reelecci\u00f3n de Zuma en 2014, regresou ao ministerio de ciencia e tecnolox\u00eda.\nEn marzo de 2017, cuestionou ao Congreso Nacional Africano por non aplicar unha decisi\u00f3n adoptada polo comit\u00e9 executivo nacional en 2016 para examinar os estilos de vida dos l\u00edderes dos partidos.\nO 29 de maio de 2019, o presidente Cyril Ramaphosa designouna ministra de relaci\u00f3ns internacionais e cooperaci\u00f3n, sucedendo a Lindiwe Sisulu. Pandor previamente fora ministra de educaci\u00f3n e superior no gabinete de Ramaphosa."}
{"id": "521632", "revid": "25871", "url": "https://gl.wikipedia.org/wiki?curid=521632", "title": "Maite Nkoana-Mashabane", "text": "Maite Emily Nkoana-Mashabane, nada en Ga-Makanye, provincia de Limpopo, o 30 de setembro de 1963, \u00e9 unha pol\u00edtica surafricana. Foi Ministra surafricana de Relaci\u00f3ns Internacionais e Cooperaci\u00f3n desde 2009, relevando a Nkosazana Dlamini-Zuma, Ministra de Desenvolvemento Rural e Reforma da Terra desde 2018 e Ministra da Presidencia para as Mulleres, Mozos e Persoas con Discapacidades desde 2019.\n\u00c9 membro do Comit\u00e9 Executivo Nacional do Congreso Nacional Africano (ANC), partido pol\u00edtico surafricano no que milita. Formou parte do Parlamento na Asemblea Nacional e ocupou cargos de diplomacia internacional.\nTraxectoria.\nNkoana-Mashabane naceu en Ga-Makanye, provincia de Limpopo. Durante a \u00e9poca do apartheid foi unha activista da Fronte Democr\u00e1tica Unida (UDF). Despois pasou a ser designada como Alta Comisionada do Sur de \u00c1frica \u00e1 India e Malaisia. O seu exesposo Norman Mashabane, embaixador de Indonesia, foi acusado de acoso sexual.\nFoi membro do Parlamento na Asemblea Nacional entre 1994 e 1995 e posteriormente foi enviada a misi\u00f3ns diplom\u00e1ticas en pa\u00edses como a India, Malaisia e as Maldivas.\nEntre as s\u00faas referencias pol\u00edticas, destaca \u00e1s mulleres que protagonizaron a Marcha de 1956, encabezada por Lilian Ngoyi, Helen Joseph, Albertina Sisulu e Sophia Williams-De Bruyn.\nNkoana-Mashabane foi nomeada Ministra de Relaci\u00f3ns Internacionais e Cooperaci\u00f3n de Sur\u00e1frica o 11 de maio de 2009 polo presidente Jacob Zuma. Foi Presidenta da Conferencia das Naci\u00f3ns Unidas de 2011 sobre Cambio Clim\u00e1tico, celebrada na localidade surafricana de Durban do 28 de novembro ao 11 de decembro.\nOcupou as carteiras de Ministra de Relaci\u00f3ns Internacionais e Cooperaci\u00f3n desde o 26 de maio de 2014 at\u00e9 o 26 de febreiro de 2018 e de Ministra de Desenvolvemento Rural e Reforma Agraria o 27 de febreiro de 2018. \nO 30 de maio de 2019 f\u00edxose cargo do Ministerio da Presidencia para as Mulleres, Mozos e Persoas con Discapacidades."}
{"id": "521634", "revid": "89787", "url": "https://gl.wikipedia.org/wiki?curid=521634", "title": "Adiato Djal\u00f3 Nandigna", "text": "Adiato Djal\u00f3 Nandigna, nada o 6 de novembro de 1958, \u00e9 unha pol\u00edtica de Guinea-Bissau. Traballou en 2012 como Primeira ministra interina de Guinea-Bissau, ata que o goberno foi derrocado no golpe de estado de 2012, sendo arrestada polos servizos de seguridade en 2013. Posteriormente regresou como Ministra de Defensa no gabinete do Primeiro Ministro Carlos Correia en 2015.\nTraxectoria.\nEn 2008, Adiato Djal\u00f3 Nandigna traballou como Ministra de Cultura, Mocidade e Deportes.\nAsumiu o cargo de primeira ministra interina de Guinea-Bissau o 10 de febreiro de 2012, sendo a primeira muller en ocupar o cargo. Paralelamente tam\u00e9n traballou como portavoz do goberno. Anteriormente fora Ministra de Comunicaci\u00f3ns do Primeiro Ministro Carlos Gomes J\u00fanior.\nFoi deposta nun golpe de estado xunto co presidente interino Raimundo Pereira e outros membros civ\u00eds do goberno. Nandigna foi arrestada o 21 de novembro de 2013 polos servizos de intelixencia e seguridade de Guinea-Bissau, unha medida que foi criticada pola liga de Dereitos Humanos Guineana.\nDespois de converterse en asesora do presidente Jos\u00e9 M\u00e1rio Vaz, foi nomeada para o cargo de Ministra de Defensa en 2015 baixo o mandato do Primeiro Ministro en funci\u00f3ns Carlos Correia."}
{"id": "521636", "revid": "89787", "url": "https://gl.wikipedia.org/wiki?curid=521636", "title": "Ngozi Okonjo-Iweala", "text": "Ngozi Okonjo-Iweala, nada en Ogwashi-Uku o 13 de xu\u00f1o de 1954, \u00e9 unha economista e experta en desenvolvemento internacional nixeriana. O 15 de febreiro de 2021 foi nomeada Directora Xeral da Organizaci\u00f3n Mundial do Comercio asumindo as funci\u00f3ns o 1 de marzo de 2021, sendo a primeira muller que asume o posto. \n\u00c9 membro das xuntas directivas de Standard Chartered Bank, Twitter, a Alianza Global para Vacinas e Inmunizaci\u00f3n (GAVI) e African Risk Capacity (ARC). \nEn 2003 converteuse na primeira muller Ministra de Finanzas de Nixeria (2003-2006, 2011-2015) baixo a presidencia de Olusegun Obasanjo e da presidencia de Goodluck Jonathan. \nTam\u00e9n foi Directora Xerente do Banco Mundial (2007-2011), unha organizaci\u00f3n na que traballou durante 25 anos. \nTraxectoria.\nNaceu en Ogwashi-Ukwu, no estado do Delta de Nixeria, onde o seu pai, o profesor Chukwuka Okonjo, era o obi (rei) da Familia Real Obahai de Ogwashi-Ukwu,\nOkonjo-Iweala educouse en Queen's School de Enugu, no St. Anne's School, Molete en Ibadan e na International School Ibadan. Chegou a Estados Unidos en 1973, cando era adolescente, para estudar na Universidade Harvard, e graduouse magna cum laude cun AB en Econom\u00eda en 1976. En 1981 realizou o doutoramento en econom\u00eda rexional e desenvolvemento econ\u00f3mico no Instituto Tecnol\u00f3xico de Massachusetts. Foi ministra de Finanzas da Rep\u00fablica Federal de Nixeria entre xullo de 2003 e xullo de 2006 e desde xullo de 2011; ese ano encarou un ambicioso programa de reformas para conter o gasto p\u00fablico. Tam\u00e9n foi ministra de Relaci\u00f3ns Exteriores en 2006. Durante o per\u00edodo 2007-2011 foi directora xerente do Banco Mundial. En 2012 considerouse a s\u00faa candidatura para presidir dita instituci\u00f3n, e contaba co respaldo da Uni\u00f3n Africana e eloxios de prestixiosas publicaci\u00f3ns; no entanto, a s\u00faa postulaci\u00f3n foi superada pola de Jim Yong Kim.\nEn febreiro de 2021 a administraci\u00f3n Biden anunciou o seu apoio para que Ngozi Okonjo-Iweala asumise o posto de directora xeral da Organizaci\u00f3n Mundial do Comercio (OMC). O 15 de febreiro confirmouse o seu nomeamento para substitu\u00edr ao brasileiro Roberto Azevedo. A decisi\u00f3n tomouse por consenso dos 164 membros. O 1 de marzo de 2021 converteuse na primeira muller e a primeira persoa africana \u00e1 fronte da OMC, trala renuncia da s\u00faa rival, a ministra surcoreana de Comercio Yoo Myung-hee, quen contaba co apoio da administraci\u00f3n de Trump. O seu mandato expirar\u00e1 o 31 de agosto de 2025 e \u00e9 renovable."}
{"id": "521638", "revid": "89787", "url": "https://gl.wikipedia.org/wiki?curid=521638", "title": "Naha Mint Mouknass", "text": "Naha Mint Mouknass ( ), nada en Nouakchott o 10 de marzo de 1969, \u00e9 unha pol\u00edtica mauritana. Desde 2018 \u00e9 Ministra de Asuntos sociais, da Infancia e da Familia. Entre 2009 e 2011 foi Ministra de Asuntos Exteriores e Cooperaci\u00f3n de Mauritania sendo a primeira muller en ocupar o posto e a primeira ministra de exteriores do mundo \u00e1rabe. No ano 2000, trala morte do seu pai, situouse \u00e1 fronte da Uni\u00f3n pola Democracia e o Progreso convert\u00e9ndose na \u00fanica muller \u00e1 fronte dun partido en Mauritania. En novembro de 2013 foi elixida deputada da Asemblea Nacional de Mauritania e en 2014 foi Ministra de Comercio e Turismo.\nTraxectoria.\nNaha Mint Mouknass naceu en 1969 en Nouakchott. \u00c9 filla de Hamdi Ould Mouknass, un prestixioso diplom\u00e1tico, Ministro de Relaci\u00f3ns Exteriores baixo a presidencia de Moktar Ould Daddah . En 1994 diplomouse no Instituto Superior de Xesti\u00f3n de Par\u00eds. Naha Mint Mouknass fala hassanya, franc\u00e9s e ingl\u00e9s.\nDespois de graduarse, regresou a Nouakchott e traballou na Sociedade Coca-Cola de Mauritania. Dous anos m\u00e1is tarde deixa o seu traballo para militar na Uni\u00f3n pola Democracia e o Progreso fundada polo seu pai e acompa\u00f1arlle. O 15 de setembro de 1999 Hamdi Ould Mouknass falece e tras un congreso da formaci\u00f3n celebrado en abril de 2000 e Naha lidera o partido sendo a \u00fanica muller \u00e1 fronte dunha formaci\u00f3n pol\u00edtica no pa\u00eds. Un mes despois incorp\u00f3rase como Conselleira de Presidencia con Maaouiya Ould Sid'Ahmed Taya.\nNas elecci\u00f3ns municipais de 2001 a s\u00faa formaci\u00f3n queda en segunda posici\u00f3n despois do partido do poder PRDS. Neste per\u00edodo asume o posto de Ministra Conselleira da Presidencia, cargo que ocupou de 2001 a 2005, ano do golpe militar que derrocou a Taya.\nApoiou a Sidi Uld Cheij Abdellahi nas elecci\u00f3ns presidenciais de 2007 e foi parte da maior\u00eda presidencial trala s\u00faa vitoria. Con todo, despois da formaci\u00f3n do goberno do Primeiro Ministro Yahya Ould Ahmed Waghf en maio de 2008, quedou f\u00f3ra do gabinete\nFoi nomeada Ministra de Relaci\u00f3ns Exteriores en 2009 convert\u00e9ndose na primeira muller mauritana en ocupar un ministerio nun goberno e a primeira muller no mundo \u00e1rabe en asumir un ministerio de exteriores. En marzo de 2011 foi relevada por Hamadi Ould Baba Ould Hamadi.\nEn novembro de 2013 foi elixida deputada da Asemblea Nacional de Mauritania.\nEn febreiro de 2014 foi nomeada Ministra de Comercio, Industria, Artesan\u00eda e Turismo. M\u00e1is tarde, en 2018 asumiu os Asuntos sociais, da Infancia e da Familia, Ministra de Educaci\u00f3n nacional e da formaci\u00f3n profesional.\nPosici\u00f3ns.\nEn 2006 manifestouse contraria \u00e1 cota do 20\u00a0% de postos elixibles reservados \u00e1s mulleres, asegurando que ela avanzou por m\u00e9ritos. Tam\u00e9n \u00e9 favorable a prohibir a todo partido que obte\u00f1a menos do 2,5\u00a0% dos votos nas elecci\u00f3ns municipais, sinala."}
{"id": "521640", "revid": "89787", "url": "https://gl.wikipedia.org/wiki?curid=521640", "title": "Su Friedrich", "text": "Su Friedrich, nada en New Haven (Connecticut) o 12 de decembro de 1954, \u00e9 unha directora de cinema de vangarda, produtora, guionista e directora de fotograf\u00eda estadounidense.\nTraxectoria.\nSu Friedrich naceu en 1954. A s\u00faa nai era alem\u00e1 e chegou aos Estados Unidos co pai de Friedrich, que estaba a traballar en Alema\u00f1a como G.I. nesa \u00e9poca. Friedrich estudou na Universidade de Chicago (1971\u201372) e no Oberlin College (1972\u20131975) onde recibiu unha licenciatura en arte e historia da arte. Vive e traballa en Brooklyn e \u00e9 profesora do Center for the Creative and Performing Arts da Universidade de Princeton, onde d\u00e1 clases de cinema e produci\u00f3n de v\u00eddeo dende 1998.\nCarreira.\nOs filmes de Friedrich adoitan combinar elementos narrativos, documentais e experimentias e habitualmente c\u00e9ntrase nos papeis das mulleres, a familia e a homsexualidade nos Estados Unidos contempor\u00e1neos. Dende o inicio da s\u00faa carreira a finais da d\u00e9cada de 1970, Friedrich foi unha figura l\u00edder no cinema de vangarda e unha forza central no establecemento do Queer Cinema. A s\u00faa obra radicalizou a forma e o contido dos filmes incorporando unha perspectiva feminista e temas sobre a identidade l\u00e9sbica e creando unha s\u00edntese salientable e innovadora dos x\u00e9neros experimental, narrativo e documental. Os filmes de Friedrich son multiling\u00fces, mov\u00e9ndose entre o persoal e o pol\u00edtico, dende filmes autobiogr\u00e1ficos sobre a familia \u00e1 investigaci\u00f3n dos conceptos da sociedade sobre a identidade sexual. A s\u00faa paleta cinematogr\u00e1fica incl\u00fae filmes caseiros, material de arquivo, entrevistas e narraci\u00f3ns guionizadas.\nFriedrich recibiu o Cal Arts Alpert Award das artes e bolsas da Rockefeller Foundation e da John Simon Guggenheim Memorial Foundation, as\u00ed como do New York State Council on the Arts, a New York Foundation for the Arts, o Independent Television Service e a Jerome Foundation. Os seus filmes recibiron numerosos premios.\nA filmograf\u00eda de Su Friedrich cons\u00e9rvase no Academy Film Archive. O arquivo inclu\u00edu \"Cool Hands, Warm Heart\" en 2019."}
{"id": "521641", "revid": "89787", "url": "https://gl.wikipedia.org/wiki?curid=521641", "title": "Isabel de Saint Malo", "text": "Isabel de Saint Malo de Alvarado, nada en Cidade de Panam\u00e1, Panam\u00e1, o 27 de xu\u00f1o de 1968, \u00e9 unha diplom\u00e1tica e pol\u00edtica paname\u00f1a. Tralas elecci\u00f3ns presidenciais do 4 de maio de 2014, foi escollida como vicepresidenta dentro da f\u00f3rmula de Juan Carlos Varela, apoiado polos partidos Paname\u00f1ista e Popular. Desde o 1 de xullo de 2014 at\u00e9 o 1 de xullo de 2019 foi a Vicepresidenta de Panam\u00e1 e tam\u00e9n \nMinistra de Relaci\u00f3ns Exteriores do pa\u00eds.\nVida profesional.\nEn 1989 graduouse de Relaci\u00f3ns Internacionais na Universidade de Saint Joseph's en Pensilvania, Estados Unidos e en 1995 obtivo unha mestr\u00eda en administraci\u00f3n de negocios na Nova Southeastern University.\nEn 1988 traballou como pasante na embaixada de Panam\u00e1 en Washington, D.C. e en 1989 traballou no Centro para a Democracia na mesma cidade. Desde 1990 at\u00e9 1992 traballou na Misi\u00f3n Permanente de Panam\u00e1 nas Naci\u00f3ns Unidas, e entre 1992 e 1994 traballou no Ministerio de Relaci\u00f3ns Exteriores como asistente do viceministro e logo como asistente do ministro.\nTraballou como parte do Programa das Naci\u00f3ns Unidas para o Desenvolvemento cap\u00edtulo de Panam\u00e1, entre 1994 e 2008, e en 2006 foi nomeada directora do Consenso Nacional. Desde 2008 traballou como consultora independente.\nPolo seu labor foi reco\u00f1ecida pola Asociaci\u00f3n Paname\u00f1a de Executivos de Empresa (APEDE) como a muller destacada do 2012.\nVida pol\u00edtica.\nComezou a s\u00faa vida pol\u00edtica en xaneiro de 2014, cando o candidato pola alianza paname\u00f1ista Juan Carlos Varela a nomeou como a s\u00faa compa\u00f1eira de f\u00f3rmula, a pesar de que non ti\u00f1a experiencia pol\u00edtica e era considerada independente. Logo da vitoria nas elecci\u00f3ns presidenciais de maio de 2014, asumiu a vicepresidencia da Rep\u00fablica, convert\u00e9ndose na primeira muller no cargo."}
{"id": "521642", "revid": "89787", "url": "https://gl.wikipedia.org/wiki?curid=521642", "title": "Bernhard Weisser", "text": "Bernhard Weisser, nado en 1964 en Gotinga, \u00e9 un numism\u00e1tico alem\u00e1n vinculado ao Gabinete Numism\u00e1tico de Berl\u00edn.\nWeisser \u00e9 un especialista en numism\u00e1tica da Antig\u00fcidade, especificamente da Magna Grecia. As s\u00faas investigaci\u00f3ns c\u00e9ntranse en aspectos como as moedas provinciais romanas e as cu\u00f1axes dos Partos, as\u00ed como nos achados monetarios de Priene e de Mileto.\nTraxectoria.\nBernhard Weisser conclu\u00edu o seu ensino secundario en 1984 no instituto Max-Planck de Gotinga e a continuaci\u00f3n iniciou os seus estudos superiores de Arqueolox\u00eda Cl\u00e1sica, Prehistoria e Historia Antiga na Universidade de Gotinga, que continuou a partir de 1987 na Universidade de M\u00fanic, onde se graduou en 1991.\nComo bolseiro, entre 1992 e 1996 ampliou estudos de posgrao na Universidade de Atenas, na Universidade de Colonia e no Instituto Arqueol\u00f3xico Alem\u00e1n. En febreiro de 1996 acadou o seu doutoramento en M\u00fanic cunha tese titulada \"Die kaiserzeitliche M\u00fcnzpr\u00e4gung von Pergamon\" (\"A cu\u00f1axe de moeda imperial de P\u00e9rgamo\").\nEn abril de 1996, Weisser ingresou no \"M\u00fcnzkabinett\" dos Museos Estatais de Berl\u00edn, inicialmente como axudante, desde 1999 como colaborador cient\u00edfico e a partir de 2003 como conservador de moeda. A\u00ed formou parte da comisi\u00f3n organizadora do XII Congreso Internacional de Numism\u00e1tica, que tivo lugar nesa cidade en 1997. En setembro de 2014 sucedeu interinamente a Bernd Kluge, logo da xubilaci\u00f3n deste como director do Gabinete, e foi confirmado como director o 1 de xu\u00f1o de 2015.\nDurante ese tempo participou tam\u00e9n en diversas escavaci\u00f3ns arqueol\u00f3xicas, entre as que destacan as de Sorgenti della Nova, no Lacio (1985), Olimpia (1987), P\u00e9rgamo (1991-1993, 1997), Mileto (1998-2000, 2005-2006) e Priene (2005-2013, 2015). \nNo \u00e1mbito docente, Weisser, foi profesor visitante da \"American Numismatic Society\" en 2007 e desde 2009 ocupa un posto como profesor de Arqueolox\u00eda Cl\u00e1sica no Instituto Winckelmann da Universidade Humboldt de Berl\u00edn. \nBernhard Weisser \u00e9 membro da Sociedade Numism\u00e1tica de Berl\u00edn e membro correspondente do Instituto Arqueol\u00f3xico Alem\u00e1n e, como representante do estado de Berl\u00edn, foi membro da Comisi\u00f3n Numism\u00e1tica dos Estados da Rep\u00fablica Federal de Alema\u00f1a desde 2009 e presidente da instituci\u00f3n desde febreiro de 2021. Tam\u00e9n forma parte do consello directivo do Consello Internacional de Numism\u00e1tica e desde 2013 preside a Sociedade Alem\u00e1 da Medalla de Arte.\nPublicaci\u00f3ns.\nWeisser publicou ducias de artigos en diversas revistas cient\u00edficas e publicaci\u00f3ns conxuntas, as\u00ed como diversos traballos monogr\u00e1ficos, alg\u00fans como autor e outros en condici\u00f3n de editor. Esta \u00e9 unha escolma das s\u00faas monograf\u00edas:"}
{"id": "521644", "revid": "23204", "url": "https://gl.wikipedia.org/wiki?curid=521644", "title": "Carolyn Rodrigues", "text": "Carolyn Allison Rodrigues-Birkett, nada en Moruca o 16 de setembro de 1973, \u00e9 unha pol\u00edtica g\u00fcianesa que traballou como ministra de asuntos exteriores de G\u00fciana desde 2008 at\u00e9 2015.\nTraxectoria.\nDe orixe ind\u00edxena, naceu en Moruca, na rexi\u00f3n de Barima-Waini. Despois de asistir a unha escola privada en Georgetown, recibiu unha bolsa para ind\u00edxenas e estudou administraci\u00f3n de empresas na Universidade de Regina no Canad\u00e1 e regresou a G\u00fciana en 1993. A s\u00faa bolsa esixiulle que traballase para as comunidades ind\u00edxenas e, como resultado, abandonou a empresa madeireira onde traballaba e, en cambio, foi traballar para o Programa de Melloramento do Impacto Social (SIMAP, polas s\u00faas siglas en ingl\u00e9s) do Banco Interamericano de Desenvolvemento en G\u00fciana. Converteuse en coordinadora do Programa de Proxectos Amerindios de SIMAP, ocupando ese cargo at\u00e9 2001, cando foi a estudar traballo social na Universidade de G\u00fciana.\nFoi nomeada no Gabinete como ministra de asuntos amerindios en abril de 2001. Despois das elecci\u00f3ns xerais de 2006, foi novamente nomeada para ese cargo e xurada o 4 de setembro de 2006. Despois de sete anos como ministra de asuntos amerindios, foi nomeada ministra de asuntos exteriores o 9 de abril de 2008, en substituci\u00f3n de Samuel Insanally. Xurou o cargo o 10 de abril.\nContinuou traballando como ministra ata que o Partido Progresista do Pobo (PPP) perdeu as elecci\u00f3ns xerais de maio de 2015. Posteriormente ofrec\u00e9uselle un lugar na lista de parlamentarios do PPP, pero optou por non tomar asento na Asemblea Nacional, preferindo traballar no estranxeiro."}
{"id": "521645", "revid": "65337", "url": "https://gl.wikipedia.org/wiki?curid=521645", "title": "B. Weisser", "text": ""}
{"id": "521646", "revid": "65337", "url": "https://gl.wikipedia.org/wiki?curid=521646", "title": "Weisser, Bernhard", "text": ""}
{"id": "521647", "revid": "65337", "url": "https://gl.wikipedia.org/wiki?curid=521647", "title": "Weisser, B", "text": ""}
{"id": "521649", "revid": "98629", "url": "https://gl.wikipedia.org/wiki?curid=521649", "title": "Susana Ruiz Cerutti", "text": "Susana Myrta Ruiz Cerutti, nada o 18 de novembro de 1940, \u00e9 unha avogada, diplom\u00e1tica e pol\u00edtica arxentina, que ocupou o cargo de ministra de Relaci\u00f3ns Exteriores, Comercio Internacional e Culto, durante a presidencia de Ra\u00fal Alfons\u00edn, do 26 de maio ao 8 de xullo de 1989, convert\u00e9ndose na primeira muller na historia arxentina en alcanzar o cargo de chanceler, e a primeira muller en ocupar un cargo ministerial desde 1983.\nDentro da chanceler\u00eda arxentina tam\u00e9n traballou como vicechanceler de 1987 at\u00e9 1989, cando asume como chanceler en substituci\u00f3n de Dante Caputo, e posteriormente outros cargos naquel; na s\u00faa carreira diplom\u00e1tica, ademais, foi embaixadora arxentina en Su\u00edza, Liechtenstein e o Canad\u00e1.\nTraxectoria.\nLicenciouse como avogada na Universidade de Buenos Aires (UBA), exerceu a s\u00faa profesi\u00f3n at\u00e9 o seu ingreso no Instituto do Servizo Exterior da Naci\u00f3n. Licenciouse daquela instituci\u00f3n en 1968 con medalla de ouro e diploma de honra. Entre os anos 1972 e 1985 participou e conduciu varias das misi\u00f3ns, que mediante a mediaci\u00f3n papal, lograron resolver o conflito da canle de Beagle. Foi representante permanente arxentina ante a Organizaci\u00f3n das Naci\u00f3ns Unidas (ONU) e na Organizaci\u00f3n de Estados Americanos (OEA) e representou \u00e1 Arxentina noutras organizaci\u00f3ns.\nAdemais, traballou como directora da delegaci\u00f3n arxentina nas negociaci\u00f3ns da disputa da lagoa do Deserto con Chile; polo seu traballo obtivo a \"Cruz Pro Eclesia et Pontifice\" e a \"Orde de San Gregorio Magno\" outorgada polo papa Xo\u00e1n Paulo II.\nDespois de traballar como asesora xur\u00eddica da chanceler\u00eda arxentina, foi nomeada Secretaria de Estado do Ministerio de Relaci\u00f3ns Exteriores (\"vicechanceler\") en 1987, cargo que abandonou en maio de 1989 cando asumiu a titularidade da chanceler\u00eda, designada polo presidente Ra\u00fal Alfons\u00edn, en substituci\u00f3n de Dante Caputo. Ocupou o cargo seis semanas, at\u00e9 a chegada \u00e1 presidencia de Carlos Menem, quen nomeou a Domingo Cavallo como sucesor, o 9 de xullo daquel ano.\nPosteriormente volveu ocupar o cargo de Secretaria de Estado, ata que foi nomeada embaixadora arxentina en Su\u00edza, e como tal f\u00f3ronlle aceptadas as credenciais en Liechtenstein, en 1991. Ocupou o cargo at\u00e9 1996. M\u00e1is tarde foi nomeada embaixadora no Canad\u00e1 de 1998 a 1999. Entre 1999 e 2000 foi Representante Especial para Asuntos das Illas Malvinas e illas do Atl\u00e1ntico Sur co rango de embaixadora.\nEn novembro do 2000, foi designada Secretaria de Relaci\u00f3ns Exteriores, en substituci\u00f3n de Enrique Candioti, durante a presidencia de Fernando De la R\u00faa.\nFoi designada, en 2001, Conselleira Legal do Ministerio de Relaci\u00f3ns Exteriores, cargo que ocupa na actualidade. Naquel cargo participou nas mediaci\u00f3ns entre a Arxentina e o Uruguai no conflito polas pasteiras, entre 2006 e 2010; inclusive cando levou o problema \u00e1 Corte Internacional de Xustiza na Haia.\nGa\u00f1ou d\u00faas veces o premio Konex: no 1998 e 2008, na categor\u00eda Diplomacia.\nEn abril de 2012 foi designada como Membro Titular da Academia Nacional de Xeograf\u00eda da Arxentina, disertando sobre o tema \"La geograf\u00eda en las controversias entre estados\", nunha integraci\u00f3n a esta disciplina \u00e1 parte dos seus co\u00f1ecementos en Dereito internacional."}
{"id": "521650", "revid": "25871", "url": "https://gl.wikipedia.org/wiki?curid=521650", "title": "Anastasia Lapsui", "text": "Anastasia Lapsui, nada en 1944, \u00e9 unha directora de cinema, guionista e xornalista rusa de orixe nenets que vive en Finlandia dende 1993. Lapsui, xunto con Markku Lehmuskallio, dirixiu \"Seitsem\u00e4n laulua tundralta\", o primeiro filme narrativo\u00a0en lingua nenets. Lapsui ga\u00f1ou numerosos premios, inclu\u00edndo o premio Jussi \u00f3 mellor filme, e o Gran Premio no Festival Internacional de Cinema Feminino de Cr\u00e9teil."}
{"id": "521652", "revid": "89787", "url": "https://gl.wikipedia.org/wiki?curid=521652", "title": "Hina Rabbani Khar", "text": "Hina Rabbani Khar ( , \u06a9\u06be\u0631\u200e) nada en Mult\u00e1n o 19 de novembro de 1977, \u00e9 unha pol\u00edtica paquistan\u00ed.\nTraxectoria.\nEstudou Empresariais na Universidade de Lahore de Ciencias da Administraci\u00f3n e na Universidade de Massachusetts Amherst antes de ingresar na pol\u00edtica como membro da Asemblea Nacional en 2002, representando \u00e1 liga Musulm\u00e1 de Paquist\u00e1n (Q) e convert\u00e9ndose en ministra subalterna responsable da pol\u00edtica econ\u00f3mica baixo o primeiro ministro Shaukat Aziz. En 2009, tras cambiar de partido e ga\u00f1ar a reelecci\u00f3n co Partido do Pobo Paquistan\u00ed, foi nomeada viceministra de finanzas e asuntos econ\u00f3micos e ese mesmo ano converteuse na primeira muller en presentar o orzamento ante a Asemblea Nacional.\nFoi designada polo primeiro ministro Yousaf Raza Gillani como Ministra de Asuntos Exteriores de Paquist\u00e1n en xullo de 2011, e ocupou o cargo at\u00e9 pouco antes das elecci\u00f3ns de 2013, cando se retirou da pol\u00edtica activa. Con 33 anos de idade no momento de asumir a direcci\u00f3n do ministerio de exteriores, foi a persoa m\u00e1is nova e a primeira muller no cargo. Contin\u00faa sendo membro do Partido do Pobo Paquistan\u00ed e \u00e9 oradora sobre pol\u00edtica exterior."}
{"id": "521654", "revid": "88215", "url": "https://gl.wikipedia.org/wiki?curid=521654", "title": "Maria Lea Pedini Angelini", "text": "Maria Lea Pedini Angelini, nada en San Marino o 15 de xullo de 1954, \u00e9 unha pol\u00edtica e diplom\u00e1tica sanmarinense. Pertence ao Partido Dem\u00f3crata Cristi\u00e1n Sanmarinense.\nTraxectoria.\nLicenciouse na Facultade de Letras e Filosof\u00eda da Universidade de Bolo\u00f1a en 1976, cunha tese sobre a museograf\u00eda na tradici\u00f3n dos canteiros de San Marino. \nEn abril de 1981 converteuse na primeira muller en acceder ao cargo de Capit\u00e1n Rexente de San Marino, xunto a Gastone Pasolini.\nDesde 1983 at\u00e9 2006 foi directora da Oficina de Asuntos Culturais e de Informaci\u00f3n, no Departamento de Asuntos Exteriores. M\u00e1is tarde converteuse en directora do Departamento de Asuntos Europeos.\nDesde 1995 \u00e9 embaixadora de San Marino en Suecia.\nEn 1998 recibiu do ent\u00f3n Presidente de Italia \u00d3scar Luigi Scalfaro a Orde do M\u00e9rito da Rep\u00fablica Italiana.\nEn 2005 atop\u00e1base entre os socios que refundaron a Sociedade Dante Alighieri en San Marino, que fora disolta en 1974.\nCara a 2007 foi directora xeral do Departamento de Asuntos Exteriores e m\u00e1is tarde foi embaixadora.\nEn 2016, 35 anos despois do seu nomeamento, foi emitido na s\u00faa honra un selo de \u20ac 2,55 por parte da \"Azienda Autonoma di Stato Filatelica e Numismatica\"."}
{"id": "521656", "revid": "25871", "url": "https://gl.wikipedia.org/wiki?curid=521656", "title": "Mariv\u00ed Otero", "text": "Mar\u00eda Victoria Otero Vila, nada o 16 de abril de 1948 en Baralla, m\u00e1is co\u00f1ecida como Mariv\u00ed Otero, \u00e9 unha historiadora da arte, galerista e cr\u00edtica de arte galega, especializada nas Vangardas do s\u00e9culo XX.\nFormaci\u00f3n.\nLicenciouse en Historia da arte na Facultade de Xeograf\u00eda e Historia na Universidade Complutense de Madrid \u00c9 especialista nas primeiras Vangardas do s\u00e9culo XX e na arte de entreguerras nacional e internacional. En 1975 realizou o Curso de Gravado na Fundaci\u00f3n Rodr\u00edguez Acosta de Granada. \nEn 1982 asistiu ao Curso de Arte \"\"Del realismo a la nueva figuraci\u00f3n\", dirixido polo profesor e cr\u00edtico de arte Francisco Calvo Serraller na Universidade Internacional Men\u00e9ndez Pelayo, en Santander. No ano 1984 asistiu ao Curso sobre \"Arquitectura rural\", dirixido polo profesor Sim\u00f3n March\u00e1n na Universidade Internacional Men\u00e9ndez Pelayo, en Segovia.\nEntre os anos 1993 e 2001, asistiu periodicamente a diversos cursos ofrecidos pola Fundaci\u00f3n Amigos del Museo del Prado en Madrid, como os titulados: \"El retrato en el Museo del Prado\", \"Obras maestras del Museo del Prado\", \"El desnudo en el Museo del Prado\", \"Francisco de Goya\"\" ou \"Obras maestras del Museo del Prado\"\".\nTraxectoria profesional.\nOtero exerceu de xestora cultural como comisaria independente ao longo da s\u00faa carreira profesional. Foi fundadora do grupo \"ABRA\" no ano 1982 na Galer\u00eda Altex de Madrid.\n\u00c9 membro de asociaci\u00f3ns profesionais espa\u00f1olas, como a Asociaci\u00f3n Espa\u00f1ola e Internacional de cr\u00edticos de arte. Ademais, forma parte activa das Fundaci\u00f3ns como Socia colaboradora da Fundaci\u00f3n Amigos do Museo Ra\u00ed\u00f1a Sof\u00eda de Madrid e socia colaboradora da Fundaci\u00f3n Amigos Museo del Prado de Madrid. \nTam\u00e9n \u00e9 xefa de proxectos do blog especializado en arte contempor\u00e1nea \"Observando el Arte\".\nNo ano 2007 comisariou a exposici\u00f3n retrospectiva de Gin\u00e9s Parra titulada \"El esp\u00edritu de la materia\" presentada no Centro de Arte Museo de Almer\u00eda e\nna sala UNICAJA de M\u00e1laga."}
{"id": "521658", "revid": "25871", "url": "https://gl.wikipedia.org/wiki?curid=521658", "title": "Mar\u00eda Victoria Otero Vila", "text": ""}
{"id": "521659", "revid": "1131", "url": "https://gl.wikipedia.org/wiki?curid=521659", "title": "Megareo", "text": "Na mitolox\u00eda grega, Megareo foi un fillo de Poseid\u00f3n e Enope (filla de Epopeo e Ant\u00edope), nado en Onquesto (na Beocia). Outras fontes fano fillo de Apolo.\nCrese que a s\u00faa esposa foi M\u00e9rope, que lle deu varios fillos. Entre estes destacan Timalco e Evipo, e segundo outra tradici\u00f3n, Hip\u00f3menes. Timalco morreu a mans de Teseo. Evipo morreu devorado polo Le\u00f3n de Citer\u00f3n, e Megareo ofreceu ceder o reino e a man da s\u00faa filla Evecme a quen conseguise matar o le\u00f3n, cousa que puido lograr Alc\u00e1too (ou Alcatos, fillo de P\u00e9lope), quen o sucedeu no trono. E Hip\u00f3menes venceu a Atalanta nunha carreira e casou con ela. \nO rei de Nisa, chamado Niso, chamouno na s\u00faa axuda cando foi atacado por Minos. Niso foi derrotado e Megareo morreu na batalla, pero, cando Alc\u00e1too recuperou e reconstru\u00edu a cidade, bautizouna co nome de M\u00e9gara.\nNon obstante existe outra tradici\u00f3n, procedente da cidade de M\u00e9gara, que nega que fose conquistada. Segundo esta versi\u00f3n, Megareo casou con If\u00ednoe, filla de Niso, e sucedeu a este no trono normalmente. Do mesmo xeito, Alc\u00e1too sucedeu a Megareo \u00f3 casar coa filla deste, Evecme.\nRobert Graves afirma que Megareo est\u00e1 enterrado na subida \u00e1 Acr\u00f3pole de M\u00e9gara."}
{"id": "521660", "revid": "23204", "url": "https://gl.wikipedia.org/wiki?curid=521660", "title": "Festival Internacional de Cinema Feminino de Cr\u00e9teil", "text": "O Festival Internacional de Cinema Feminino de Cr\u00e9teil (en ) \u00e9 un acontecemento anual que se celebra en Cr\u00e9teil, Par\u00eds, Francia. O festival foi fundado por Jackie Buet en 1978 para amosar os talentos de direcci\u00f3n das mulleres con difucultades para que os seus filmes se distrib\u00faan axeitadamente. O primeiro festival celebouse en 1979 en Sceaux. Trasladouse a Cr\u00e9teil en 1985.\nSituado no centro da cidade de Par\u00eds, o festival cel\u00e9brase durante 10 d\u00edas de maneira ininterrompida, estreando arredor de 50 novos filmes dirixidos por unha ou m\u00e1is mulleres. O festival tam\u00e9n ofrece clases de cinema, foros tem\u00e1ticos e debates. A competici\u00f3n est\u00e1 aberta a mulleres de todo o mundo que te\u00f1an feito unha longametraxe, curtametraxe ou documental. O seu traballo \u00e9 xulgado por 6 profesionais do cinema.\nO festival ofrece varios premios, inclu\u00edndo o premio da audiencia e o \"Gran Premio do Xurado\". O arquivo do festival cont\u00e9n m\u00e1is de 10.000 filmes realizados por mulleres."}
{"id": "521661", "revid": "23204", "url": "https://gl.wikipedia.org/wiki?curid=521661", "title": "Festival international de films de femmes de Cr\u00e9teil", "text": ""}
{"id": "521662", "revid": "19415", "url": "https://gl.wikipedia.org/wiki?curid=521662", "title": "Satakunnankatu, Tampere", "text": "Satakunnankatu (en galego r\u00faa de Satakunta) \u00e9 unha transitada r\u00faa do centro da cidade de Tampere, en Finlandia. Tr\u00e1tase dunha das principais r\u00faas da cidade. Discorre de leste a oeste, comezando nas proximidades da catedral de Tampere, ao leste do Tammerkoski, cruz\u00e1ndoo por Satakunnansilta, xa na beira oeste dos r\u00e1pidos atravesa os barrios de Finlayson e Tamerkoski ata Amuri, onde finaliza ao chegar a Pirkankatu."}
{"id": "521673", "revid": "22570", "url": "https://gl.wikipedia.org/wiki?curid=521673", "title": "Maria Ubach Font", "text": "Maria Ubach Font, nada na Massana o 14 de xu\u00f1o de 1973, \u00e9 unha diplom\u00e1tica e pol\u00edtica andorrana, ministra de asuntos exteriores desde xullo de 2017.\nTraxectoria.\nEn 1998 obtivo unha licenciatura en ciencias econ\u00f3micas na Universidade de Tolosa II-Lle Mirail e un m\u00e1ster en relaci\u00f3ns internacionais na Universidade de Par\u00eds I Panth\u00e9on-Sorbonne.\nEn 1998 iniciou a s\u00faa carreira no Ministerio de Asuntos Exteriores de Andorra como t\u00e9cnica. At\u00e9 2001 foi representante permanente adxunta ante o Consello de Europa en Estrasburgo. Entre 2001 e 2006 foi secretaria primeira na embaixada de Andorra en Francia e delegada permanente adxunta ante a UNESCO. At\u00e9 2011 foi directora de asuntos multilaterais e cooperaci\u00f3n do ministerio.\nEntre outubro de 2011 e xu\u00f1o de 2015 foi embaixadora en Francia e Portugal (residindo en Par\u00eds), ademais de ser delegada permanente ante a UNESCO e representante ante o Consello Permanente da Francofon\u00eda. Entre 2015 e 2017 foi embaixadora ante B\u00e9lxica, Pa\u00edses Baixos, Luxemburgo, Alema\u00f1a e a Uni\u00f3n Europea, residindo en Bruxelas.\nEn xullo de 2017 asumiu a fronte do ministerio de asuntos exteriores, encabezando as negociaci\u00f3ns para un acordo de asociaci\u00f3n entre Andorra e a Uni\u00f3n Europea."}
{"id": "521675", "revid": "89787", "url": "https://gl.wikipedia.org/wiki?curid=521675", "title": "Margaretha af Ugglas", "text": "M\u00e4rta Margaretha af Ugglas, nada en Estocolmo o 5 de xaneiro de 1939, \u00e9 unha empresaria e pol\u00edtica sueca. Antiga membro do Partido Moderado, foi ministra de Asuntos Exteriores de Suecia entre 1991 e 1994.\nTraxectoria.\nFilla de Hugo Stenbeck, avogado e fundador de Kinnevik AB, e da s\u00faa esposa M\u00e4rta (nada Odelfeldt). Era irm\u00e1 de Hugo Jr (1933-1976), Elisabeth Silfverstolpe (1935-1985) e Jan Stenbeck (1942-2002). Margaretha af Ugglas loitou de maneira encarnizada co seu irm\u00e1n Jan pola fortuna da familia, e posteriormente retirouse de Kinnevik AB.\nMargaretha af Ugglas estudou Administraci\u00f3n de empresas na Escola Radcliffe da Universidade Harvard desde 1960. Graduouse pola Stockholm School of Economics en 1964, cunha licenciatura en administraci\u00f3n de empresas e econom\u00eda (\"Civilekonom\"). Logo traballou para \"Veckans Aff\u00e4rer\" de 1967 a 1968 e \"Svenska Dagbladet\", de 1968 a 1973 como editorialista. Foi membro da deputaci\u00f3n provincial de Estocolmo desde 1971 a 1973, editora da revista \"Svensk tidskrift\" entre 1980 e 1991, e foi deputada no Riksdag entre 1974 e 1995.\nDespois das Elecci\u00f3ns xerais de Suecia de 1991, Margaretha af Ugglas converteuse na segunda muller que desempe\u00f1ou o cargo de Ministra de Asuntos Exteriores. O seu mandato incl\u00fae a finalizaci\u00f3n das negociaci\u00f3ns que conduciron \u00e1 entrada de Suecia na Uni\u00f3n Europea. En 1992, xunto cun Comisario da UE e outros nove Ministros de Asuntos Exteriores da zona do mar B\u00e1ltico, fundou o Consello de Estados do Mar B\u00e1ltico (CBSS) e o EuroFaculty. Af Ugglas foi presidenta da Organizaci\u00f3n para a Seguridade e a Cooperaci\u00f3n en Europa (OSCE) entre 1992 e 1993.\nO Partido Moderado perdeu as elecci\u00f3ns de 1994 e foi elixida deputada do Parlamento Europeo en 1995. Foi vicepresidenta do Partido Popular Europeo a partir de 1996. Foi membro da Comisi\u00f3n de Asuntos Exteriores, membro da xunta directiva da Axencia Sueca Internacional de Cooperaci\u00f3n ao Desenvolvemento (ASDI) e delegada do Consello de Europa. Ademais, Af Ugglas foi membro da xunta directiva da Bulten-Kanthal AB, Kinnevik AB Boliden AB, Swedish Match e Stora Kopparbergs Bergslags AB. Foi presidenta da ONG Save the Children de Estocolmo, da Asociaci\u00f3n Servizo de Defensa Voluntaria das Mulleres Suecas e da Fundaci\u00f3n Jarl Hjalmarson de 2002 a 2010.\nVida persoal.\nDesde 1966 estivo casada con Bertil af Ugglas (1934-1977), fillo do comandante \u00d3scar af Ugglas e Ingeborg."}
{"id": "521676", "revid": "1822", "url": "https://gl.wikipedia.org/wiki?curid=521676", "title": "Te\u00f3fane", "text": "Na mitolox\u00eda grega, Te\u00f3fane era a filla do rei Bisaltes, de Tracia.\nA causa da s\u00faa extraordinaria beleza, Poseid\u00f3n namorouse dela e, para librarse dos numerosos pretendentes que a solicitaban, raptouna e levouna a unha illa apartada, Crumisa . Pero estes souberon onde estaba agochada e botaron un barco para ir buscala. Ent\u00f3n, Poseid\u00f3n converteuse en carneiro e \u00e1 moza e a t\u00f3dolos habitantes da illa en ovellas.\nCando chegaron os nobles no barco, vendo que al\u00ed non hab\u00eda ningu\u00e9n, dedic\u00e1ronse a matar e comer o gando, polo que Poseid\u00f3n os converteu en lobos, como castigo. Logo copulou con Te\u00f3fane, en forma de carneiro el e de ovella ela , e desta uni\u00f3n naceu un carneiro coa pel de ouro . Este carneiro ser\u00eda o que salvou a vida de Frixo e Hele, fillos de Atamante, lev\u00e1ndoos sobre o seu lombo voando ata a C\u00f3lquida (a\u00ednda que Hele caeu durante a viaxe e morreu). Chegados \u00e1 Colquide, Frixo sacrificou \u00f3 carneiro a Zeus, e esa pel ser\u00eda a que se co\u00f1ecer\u00eda despois como o v\u00e9laro de ouro, obxectivo da expedici\u00f3n dos Argonautas."}
{"id": "521678", "revid": "15490", "url": "https://gl.wikipedia.org/wiki?curid=521678", "title": "Ana Mar\u00eda S\u00e1nchez de R\u00edos", "text": "Ana Mar\u00eda Liliana S\u00e1nchez Vargas de R\u00edos, nada en Lima o 28 de xaneiro de 1959, \u00e9 unha diplom\u00e1tica peruana, avogada da Pontificia Universidade Cat\u00f3lica do Per\u00fa e licenciada en Relaci\u00f3ns Internacionais da Academia Diplom\u00e1tica do Per\u00fa. Foi Ministra de Relaci\u00f3ns Exteriores do Per\u00fa, desde o 2 de abril de 2015 at\u00e9 o 28 de xullo de 2016.\nTraxectoria.\nEn 1980 ingresou no Servizo Diplom\u00e1tico do Per\u00fa. Foi promovida \u00e1 categor\u00eda de embaixadora o 1 de xaneiro de 2013.\nDesempe\u00f1ou funci\u00f3ns dentro do Ministerio de Relaci\u00f3ns Exteriores do Per\u00fa na Subsecretar\u00eda de Pol\u00edtica Exterior; na Direcci\u00f3n de Am\u00e9rica; na Direcci\u00f3n de Privilexios e Inmunidades; na Direcci\u00f3n Xeral de Administraci\u00f3n; na Direcci\u00f3n de Cooperaci\u00f3n Pol\u00edtica e Integraci\u00f3n; no Gabinete de Coordinaci\u00f3n do Viceministro e Secretario Xeral; Directora de Desenvolvemento e Integraci\u00f3n Fronteiriza; Directora de Integraci\u00f3n-Asuntos Econ\u00f3micos; e foi Xefa do Despacho Ministerial de tres Chanceleres antes do seu nomeamento no posto.\nCargos no Exterior.\nNo exterior serviu na embaixada do Per\u00fa en Hungr\u00eda; no consulado do Per\u00fa en Sao Paulo; no consulado do Per\u00fa en Cidade de M\u00e9xico; e na Representaci\u00f3n Permanente do Per\u00fa na OEA.\nEn febreiro de 2019 foi nomeada como embaixadora do Per\u00fa en Irlanda. Presentou as s\u00faas cartas credenciais ao presidente Michael D. Higgins en maio do mesmo ano.\nMinistra de Relaci\u00f3ns Exteriores.\nO 2 de abril de 2015 xurou como Ministra de Relaci\u00f3ns Exteriores, integrando o Consello de Ministros presidido por Pedro Cateriano Bellido, o s\u00e9timo do goberno do presidente Ollanta Humala Tasso. A cerimonia realizouse no Sal\u00f3n Dourado do Palacio de Goberno. Co seu nomeamento converteuse na primeira muller da carreira diplom\u00e1tica do Per\u00fa en ser designada Chanceler (a s\u00faa predecesora, Eda Rivas Franchini, non era diplom\u00e1tica de carreira). Un d\u00eda antes fora nomeada embaixadora do Per\u00fa en Francia, designaci\u00f3n que quedou sen efecto ao asumir a s\u00faa nova responsabilidade."}
{"id": "521680", "revid": "59430", "url": "https://gl.wikipedia.org/wiki?curid=521680", "title": "Lindiwe Sisulu", "text": "Lindiwe Nonceba Sisulu, nada en Xohanesburgo o 10 de maio de 1954, \u00e9 unha pol\u00edtica surafricana, membro do Parlamento desde 1994, que entre febreiro de 2018 e maio de 2019 traballou como Ministra de Relaci\u00f3ns Internacionais e Cooperaci\u00f3n. Tam\u00e9n \u00e9 membro do Comit\u00e9 Executivo Nacional do Congreso Nacional Africano (CNA). Previamente foi ministra de vivenda de 2004 e 2009, ministra de defensa desde 2009 at\u00e9 2012, e ministra de servizos p\u00fablicos e administraci\u00f3n entre 2012 e 2014.\nTraxectoria.\nPrimeiros anos e familia.\nSisulu \u00e9 filla dos l\u00edderes do CNA e activistas anti-apartheid Walter e Albertina Sisulu. \u00c9 irm\u00e1 da xornalista Zwelakhe Sisulu e do pol\u00edtico Max Sisulu.\nEntre 1975 e 1976, foi detida polas s\u00faas actividades contra o apartheid. Durante o seu exilio de 1977 a 1979 uniuse \u00e1 \u00e1 militar do CNA, Umkhonto we Sizwe, especializ\u00e1ndose en intelixencia.\nEducaci\u00f3n.\nEn 1973, graduouse no Waterford Kamhlaba United World College de \u00c1frica do Sur en Mbabane, Suazilandia. En 1980, recibiu unha licenciatura e un diploma en educaci\u00f3n, e en 1981 recibiu un t\u00edtulo en historia da Universidade de Suazilandia. Tam\u00e9n realizou unha mestr\u00eda en historia, e en 1989 unha mestr\u00eda no Centro de Estudos do \u00c1frica Austral na Universidade de York.\nCarreira.\nA mediados da d\u00e9cada de 1980, traballou como profesora.\nEn 1966 comezou a s\u00faa carreira gobernamental como viceministra de asuntos internos, traballando no cargo at\u00e9 2001.\nCampa\u00f1a presidencial.\nFoi considerada durante moito tempo como unha potencial candidata presidencial, tentando postul\u00e1ndose en 2007 e 2012. En 2017 anunciou a s\u00faa campa\u00f1a presidencial o 21 de xullo na praza Walter Sisulu en Kliptown (nos arredores de Xohanesburgo), onde se adoptou a Carta da Liberdade. Adoptou o slogan \"It's a Must\" (\u00ab\u00c9 un deber\u00bb) onde chamou aos seguidores a unirse a ela nunha campa\u00f1a \u00abimprescindible\u00bb. O 15 de decembro de 2017, retirou a s\u00faa candidatura, postul\u00e1ndose como vicepresidenta. Foi derrotada por David Mabuza.\nMinistra de Relaci\u00f3ns Internacionais.\nEn febreiro de 2018 o presidente Cyril Ramaphosa reorganizou o seu gabinete, pasando Sisulu de Ministra de Vivenda ao Ministerio de Relaci\u00f3ns Internacionais, en substituci\u00f3n de Maite Nkoana-Mashabane."}
{"id": "521682", "revid": "89787", "url": "https://gl.wikipedia.org/wiki?curid=521682", "title": "Sushma Swaraj", "text": "Swaraj, nada no estado de Haryana o 14 de febreiro de 1952 e finada o 6 de agosto de 2019, foi unha pol\u00edtica india. Lideresa e presidenta do Partido Popular Indio, traballou como ministra de asuntos exteriores da India desde o 26 de maio de 2014, sendo a segunda muller en ocupar o cargo tras Indira Gandhi.\nIniciou a s\u00faa carreira como avogada da Corte Suprema, tras estudar dereito na Universidade do Punjab.\nFoi elixida sete veces como membro do Parlamento e tres veces como membro da Asemblea Lexislativa. En 1977, con 25 anos de idade, converteuse na ministra de gabinete m\u00e1is nova do estado de Haryana, no norte da India. Tam\u00e9n traballou como ministra principal de Delhi do 13 de outubro de 1998 ao 3 de decembro de 1998.\nTralas elecci\u00f3ns xerais de 2009, onde obtivo un escano polo distrito electoral de Vidisha, en Madhya Pradesh, o 21 de decembro de 2009 foi nomeada lideresa da oposici\u00f3n no Lok Sabha. Mantivo este posto at\u00e9 maio de 2014, cando o seu partido ga\u00f1ou nas elecci\u00f3ns xerais dese ano."}
{"id": "521684", "revid": "89787", "url": "https://gl.wikipedia.org/wiki?curid=521684", "title": "Sihem Badi", "text": "Sihem Badi, nada o 12 de xu\u00f1o de 1967 en Degache, \u00e9 unha pol\u00edtica tunisiana e membro do Congreso para a Rep\u00fablica (CPR).\nTraxectoria.\nFormaci\u00f3n.\nCompletou a s\u00faa educaci\u00f3n primaria en Tunes, logo continuou a s\u00faa educaci\u00f3n secundaria no colexio Aboul-Qacem Echebbi en Tozeur e obtivo un bacharelato en ciencias na escola secundaria de Degache. A partir de 1987 realizou estudos superiores na Facultade de Medicina de Tunes. Obtivo un diploma de Estado de doutoramento en medicina da Universidade de Par\u00eds VII Denis Diderot en 2006 cunha tese titulada \"La prise en charge des troubles psychiques de l'adolescent par le psychiatrist, le psychologue et le m\u00e9decin g\u00e9n\u00e9raliste\".\nExilio en Francia, despois regreso a Tunes.\nEn 1992, foi condenada a dous anos de prisi\u00f3n e logo decidiu exiliarse en Par\u00eds, onde se lle concedeu asilo pol\u00edtico\u2009despois de seis anos. Regresou a Tunes en 2008 e volveu obter a liberdade de circulaci\u00f3n.\nFunci\u00f3n ministerial.\nCandidata do CPR nas elecci\u00f3ns do 23 de outubro de 2011, foi nomeada Ministra de Asuntos da Muller no goberno de Hamadi Jebali e logo reelixida no goberno de Ali Laarayedh.\nTralo auxe do matrimonio Nikah urfi entre os estudantes universitarios, declarouse a favor do matrimonio consuetudinario\u2009antes de retractarse unha semana despois.\nUnha moci\u00f3n de censura presentada contra Sihem Badi e sometida a votaci\u00f3n na sesi\u00f3n plenaria da Asemblea Constitu\u00ednte o 16 de abril de 2013 non obtivo a maior\u00eda absoluta, o que lle permitiu seguir sendo ministra.\nEn 2017, Sihem Badi op\u00faxose \u00e1 reforma da Lei 52 de Tunes (sobre a despenalizaci\u00f3n do consumo de c\u00e1nnabis), durante o programa \"Face \u00e0 face\", emitido en France 24.\nVida privada.\nSihem Badi \u00e9 solteira e nai de tres fillas.\nO seu irm\u00e1n Azed Badi foi membro da Asemblea Constitu\u00ednte de 2011. Segundo Mosa\u00efque FM, o seu irm\u00e1n Nizar foi arrestado o 21 de setembro de 2012 en relaci\u00f3n con casos de estafa e cheques."}
{"id": "521685", "revid": "25871", "url": "https://gl.wikipedia.org/wiki?curid=521685", "title": "Margot Wallstr\u00f6m", "text": "Margot Elisabeth Wallstr\u00f6m, nada en Kage, Suecia o 28 de setembro de 1954, \u00e9 unha pol\u00edtica sueca membro do Partido Socialdem\u00f3crata Sueco especialmente co\u00f1ecida polo desenvolvemento de pol\u00edticas feministas e en defensa dos dereitos humanos. Foi ministra de Asuntos Exteriores de Suecia desde 2014 a setembro de 2019 liderando o que denominou \"unha pol\u00edtica exterior feminista\". Foi vicepresidenta da Comisi\u00f3n Europea e comisaria de Relaci\u00f3ns institucionais e Estratexia de Comunicaci\u00f3n entre 2004 e 2009.\nTraxectoria.\nMargot Wallstr\u00f6m \u00e9 doutora honoris causa polas universidades de Chalmers e M\u00e4lardalen, en Suecia, e Lowell, en Massachusetts, Estados Unidos. En 2002 recibiu o t\u00edtulo de comisaria do Ano do semanario European Voice.\nEst\u00e1 casada e ten dous fillos.\nTraxectoria pol\u00edtica.\nA nivel nacional.\nO seu primeiro contacto coa pol\u00edtica in\u00edciase tras finalizar o bacharelato, na liga das Mocidades Socialdem\u00f3cratas Suecas. En 1979 ingresa no Parlamento de Suecia, posto que ocupar\u00e1 durante seis anos. Entre 1988 e 1991, Wallstr\u00f6m foi ministra de Protecci\u00f3n dos Consumidores, Mulleres e Mocidade; e posteriormente ministra de Cultura (1994-1996) e ministra de Asuntos Sociais (1996-1998). Sempre nun goberno socialdem\u00f3crata.\nEn 1998 traballou como vicepresidenta executiva de Worldview Global Media, unha organizaci\u00f3n relacionada cos medios de comunicaci\u00f3n.\nComisaria europea.\nWallstr\u00f6m asumiu o posto de comisaria europea de Medio Ambiente na Comisi\u00f3n de 1999, no executivo de Romano Prodi. En 2004, coa chegada de Jos\u00e9 Manuel Barroso, foi nomeada vicepresidenta da Comisi\u00f3n e comisaria de Relaci\u00f3ns Institucionais e Estratexia da Comunicaci\u00f3n.\nEn 2004 publicou, en colaboraci\u00f3n co deputado do Parlamento Europeo, G\u00f6ran F\u00e4rm, \"A Europa dos pobos ou Por que \u00e9 tan dif\u00edcil amar \u00e1 UE?.\"\nNaci\u00f3ns Unidas.\nEn 2010 asumiu o posto de Representante Especial das Naci\u00f3ns Unidas en materia de violencia sexual nos conflitos, foi a primeira en desenvolver esta representaci\u00f3n. Foi substitu\u00edda en setembro de 2012 por Zainab Hawa Bangura de Serra Leoa.\nMinistra de Asuntos Exteriores de Suecia.\nEn 2014 asumiu o posto de ministra de Asuntos Exteriores de Suecia sinalando que encabezar\u00eda unha pol\u00edtica exterior feminista centr\u00e1ndose nos dereitos e a representaci\u00f3n das mulleres e proporcionando recursos para promover a igualdade de x\u00e9nero e a igualdade de oportunidades.\nEn 2015, Arabia Saudita retirou ao seu embaixador de Estocolmo despois de que Suecia cancelou un acordo de cooperaci\u00f3n de defensa por cuesti\u00f3ns de dereitos humanos. Wallstrom sinalou que era \"medieval\" o castigo dun blogueiro liberal pola flaxelaci\u00f3n. A principios do mesmo ano, Wallstrom tivo que cancelar unha visita a Israel despois do reco\u00f1ecemento do goberno dun estado palestino. Israel tam\u00e9n retirou ao seu embaixador en Estocolmo.\nDurante o mandato de Wallstrom como ministra de Asuntos Exteriores, Suecia asumiu un papel cada vez m\u00e1is activo nas iniciativas internacionais de paz, organizando conversaci\u00f3ns de cesamento do fogo sobre Iemen ou sendo anfitri\u00f3ns dunha reuni\u00f3n entre representantes de Corea do Norte e os Estados Unidos.\nEntre 2017 e 2018 tivo un papel estrat\u00e9xico no alto perfil para Suecia no Consello de Seguridade da ONU, co pa\u00eds como membro non permanente.\nEn 2019 dimitiu do seu posto sinalando que quer\u00eda pasar m\u00e1is tempo coa s\u00faa familia. En setembro de 2019 foi sucedida por Ann Linde.\nDocumental.\nEn 2019 estreouse o documental \"The Feminister\" dirixido por Viktor Nordenski\u00f6ld que acompa\u00f1a a Margot Wallstr\u00f6m durante catro anos nas xesti\u00f3ns como Ministra de Asuntos Exteriores de Suecia e mostra o seu liderado na aplicaci\u00f3n de pol\u00edticas feministas. "}
{"id": "521686", "revid": "89787", "url": "https://gl.wikipedia.org/wiki?curid=521686", "title": "Pelonomi Venson-Moitoi", "text": "Pelonomi Venson-Moitoi, nada en Serowe o 31 de maio de 1951, \u00e9 unha xornalista e pol\u00edtica de Botswana. Foi ministra de Asuntos Exteriores de Botswana de 2014 at\u00e9 abril de 2018. Posteriormente foi nomeada Ministra Local e de Desenvolvemento. Considerada unha das mulleres con maior influencia pol\u00edtica, foi fulminada do gabinete de goberno cando anunciou a s\u00faa intenci\u00f3n de disputar a presidencia do partido gobernamental Partido Democr\u00e1tico de Botsuana.\nPreviamente ocupou diversos ministerios, entre eles o de Comunicaci\u00f3n, Ciencia e Tecnolox\u00eda, Comercio, Industria e Turismo etc. En 1999 foi elixida deputada da Asemblea Nacional de Botsuana. \nTraxectoria.\nPertencente \u00e1 etnia tsuana, naceu e creceu en Serowe. Foi nomeada membro da Asemblea Nacional de Botswana en 1999 como unha dos catro membros especialmente seleccionadas e foi reelixida nas elecci\u00f3ns xerais de 2004. \nOcupou varios postos ministeriais, Ministra de Obras, Transporte e Comunicaci\u00f3ns de 2001 a 2002, Ministra de Comercio, Industria, Vida Silvestre e Turismo de 2002 a 2004, Ministra de Comunicaci\u00f3ns, Ciencia e Tecnolox\u00eda en 2004 e Ministra de Educaci\u00f3n. En 2014 foi nomeada Ministra de Asuntos Exteriores de Botswana posto que ocupou at\u00e9 marzo de 2018. Foi sucedida no cargo por Vincent T. Seretse en abril de 2018 e Pelonomi asumiu o Ministerio Local e de Desenvolvemento. \nEn 2017 foi candidata a presidir a Comisi\u00f3n da Uni\u00f3n Africana.\nO 17 de decembro de 2018, Venson-Moitoi anunciou que ser\u00eda candidata \u00e1 presidencia do partido. Ao d\u00eda seguinte o presidente do pa\u00eds, Mokgweetsi Masisi e l\u00edder do partido expulsouna do gabinete. \nO 5 de abril de 2019, escribiu unha carta ao secretario xeral do Partido Dem\u00f3cratico de Botsuana na que anunciaba que se retiraba das elecci\u00f3ns presidenciais, alegando que as elecci\u00f3ns estaban \"manipuladas desde o principio\". O d\u00eda anterior, o Tribunal Superior fallara en contra da s\u00faa solicitude de adiamento do congreso electivo, acordado cos avogados da oposici\u00f3n que non probara se a s\u00faa cidadan\u00eda era por nacemento ou descendencia. A s\u00faa candidatura fora apoiada polo expresidente Ian Khama, quen criticou ao partido gobernante, acus\u00e1ndoo de \u00abfacer trampa, intolerancia e intimidaci\u00f3n\u00bb. \nVida persoal.\nEst\u00e1 casada con Prince Moitoi quen foi o seu xefe de campa\u00f1a durante a s\u00faa carreira pol\u00edtica. Te\u00f1en tres fillos."}
{"id": "521689", "revid": "98629", "url": "https://gl.wikipedia.org/wiki?curid=521689", "title": "Nadia Al-Sakkaf", "text": "Nadia Al-Sakkaf ( ) nada o 8 de marzo de 1977, \u00e9 unha exministra e pol\u00edtica iemen\u00ed. Foi redactora xefe do \"Yemen Times\" desde 2005 at\u00e9 2014, antes de converterse na primeira ministra de Informaci\u00f3n do Iemen. Fuxiu do seu pa\u00eds en 2015 despois do golpe de estado e actualmente \u00e9 investigadora independente en pol\u00edtica, medios, desenvolvemento e estudos de x\u00e9nero con sede no Reino Unido. En 2011, Al-Sakkaf deu unha popular charla TED chamada \"Ver o Iemen a trav\u00e9s dos meus ollos\" que tivo m\u00e1is de medio mill\u00f3n de visitas e foi traducida a 34 idiomas. \nInfancia e formaci\u00f3n.\nAl-Sakkaf naceu en marzo de 1977. Os seus pais foron Aziza e Abdulaziz Al-Saqqaf. O seu pai era profesor de econom\u00eda na Universidade de San\u00e1, fundador da Organizaci\u00f3n \u00c1rabe de Dereitos Humanos e fundou o \"Yemen Times\" en 1990. Ten dous irm\u00e1ns e unha irm\u00e1. Licenciouse en Ciencias da Computaci\u00f3n no \"Birla Institute of Technology\" na India, fixo un m\u00e1ster en Administraci\u00f3n de Sistemas de Informaci\u00f3n na Universidade de Stirling no Reino Unido e un doutoramento en ciencias pol\u00edticas na Universidade de Reading.Mentres estudaba colaborou con Amnist\u00eda Internacional.\nTraxectoria.\nAl-Sakkaf traballou como analista de sistemas no \"Arab Experts Center for Consultancy and Systems\". En xullo de 2000 incorporouse ao \"Yemen Times\" como tradutora e reporteira. O seu pai, fundador dese xornal, morreu en 1999 tras ser atropelado por un autom\u00f3bil, a\u00ednda que Al-Sakkaf e o seu irm\u00e1n cren que foi asasinado por oporse ao r\u00e9xime do presidente Ali Abdullah Saleh. Converteuse en editora asistente en setembro de 2000.\nAl-Sakkaf traballou nun programa humanitario de Oxfam en 2003. En marzo de 2005 converteuse na redactora xefe do \"Yemen Times\". En 2011, durante a Primavera \u00c1rabe no Iemen, Al-Sakkaf e o seu equipo participaron en protestas esixindo que Ali Abdullah Saleh renunciase e desempe\u00f1aron un papel importante en informar sobre a Revoluci\u00f3n Iemen\u00ed ao resto do mundo. Al-Sakkaf \u00e9 membro do Sindicato de Xornalistas Iemen\u00eds e do Sindicato Internacional de Xornalistas. \u00c9 unha defensora dos dereitos das mulleres: contrata a mulleres xornalistas para conseguir equilibrio de x\u00e9nero entre o persoal do xornal e publica artigos sobre temas como a mutilaci\u00f3n xenital feminina.\nEn 2012 lanzou \"Radio Yemen Times\", unha estaci\u00f3n de radio FM que foi a primeira plataforma p\u00fablica gratu\u00edta de expresi\u00f3n do Iemen e que transmite dez horas ao d\u00eda como alternativa aos medios de comunicaci\u00f3n estatais. En 2014 lanzou Radio Lana, a primeira radio comunitaria no sur do Iemen.\nAl-Sakkaf foi nomeada ministra de Informaci\u00f3n do primeiro ministro Khalid Bahah en 2014.O 20 de xaneiro de 2015, cando os combatentes hut\u00edes irromperon na capital e tomaron o control de todos os medios de comunicaci\u00f3n, recorreu a Twitter para informar do golpe. M\u00e1is tarde dixo: \"Sent\u00ednme m\u00e1is como unha reporteira que como unha ministra de informaci\u00f3n. Non estaba asustada nese momento, pero est\u00edveno despois cando me dei conta das implicaci\u00f3ns. O meu nome estaba en todas partes. Tiven m\u00e1is de 20.000 seguidores m\u00e1is en Twitter nun d\u00eda\". En maio de 2015 exiliouse en Riad como membro do goberno iemen\u00ed reco\u00f1ecido internacionalmente que buscaba restaurar no poder ao presidente Abdrabbuh Mansur Hadi. Actualmente \u00e9 a directora do Foro Iemen 21, unha ONG de desenvolvemento con sede en San\u00e1.\nAl-Sakkaf publicou cumpridamente sobre pol\u00edtica, medios de comunicaci\u00f3n e desenvolvemento. Ten moitos artigos de investigaci\u00f3n e pol\u00edtica, cap\u00edtulos de libros e \u00e9 autora de dous libros sobre o apoderamento das mulleres iemen\u00eds. Tam\u00e9n publicou unha colecci\u00f3n de libros sobre as experiencias das mulleres iemen\u00eds como candidatas electorais dispo\u00f1ible en \u00e1rabe e ingl\u00e9s. \n\u00c9 membro de varias plataformas locais e internacionais como o \"Sindicato de Xornalistas Iemen\u00eds\", \"Mulleres sen Fronteiras\" e a \"Iniciativa Isl\u00e1mica de Mulleres en Espiritualidade e Igualdade\".\nReco\u00f1ecementos.\nAl-Sakkaf foi a primeira ga\u00f1adora do premio Gebran Tueni en 2006, outorgado pola Asociaci\u00f3n Mundial de Xornais e Editores de Noticias e polo xornal \"An-Nahar\" en Beirut. Recibiu o premio \"Free Media Pioneers Award\" do Instituto Internacional de Prensa de Viena en nome do \"Yemen Times\" ese mesmo ano.En 2013, recibiu o premio \"Oslo Business for Peace\", un premio outorgado polos ga\u00f1adores dos premios Nobel de Econom\u00eda e Paz e que se concede aos l\u00edderes do sector privado que \"demostraron un cambio transformador e positivo a trav\u00e9s de pr\u00e1cticas comerciais \u00e9ticas\". Foi reco\u00f1ecida pola \"BBC\" como unha das \"100 mulleres que cambiaron o mundo\" en 2013.Tam\u00e9n foi elixida polo Foro Econ\u00f3mico Mundial como unha das novas l\u00edderes mundiais distinguidas de 2015.\nA s\u00faa charla TED \"Iemen a trav\u00e9s dos meus ollos\" \u00e9 un dos v\u00eddeos m\u00e1is co\u00f1ecidos sobre Iemen."}
{"id": "521690", "revid": "89787", "url": "https://gl.wikipedia.org/wiki?curid=521690", "title": "Fatima Abdel Mahmoud", "text": "Fatima Abdel Mahmoud, nada en Omdurm\u00e1n en 1944 e finada en Londres o 22 de xullo de 2018, foi unha pol\u00edtica sudanesa, l\u00edder da Uni\u00f3n Dem\u00f3crata Socialista Sudanesa. En 1973 foi unha das primeiras mulleres en ocupar un cargo pol\u00edtico no Sud\u00e1n. Presentouse \u00e1s elecci\u00f3ns xerais de 2010 como primeira muller candidata presidencial do pa\u00eds.\nTraxectoria.\nPrimeiros anos.\nEstudou medicina en Moscova nos anos 1960 e graduouse como pediatra. En 1973 foi nomeada viceministra de Mocidade, Deporte e Asuntos Sociais. Este nomeamento, xunto co de Sayeda Nafisa Ahmed al Amin como membro do politbur\u00f3 do partido no goberno, a Uni\u00f3n Socialista Sudanesa, adquiriu notoriedade internacional nunha \u00e9poca na que as estimaci\u00f3ns situaban o \u00edndice de alfabetizaci\u00f3n das mulleres no Sud\u00e1n no 10\u00a0%. Abdel Mahmoud desempe\u00f1ou o seu cargo no Parlamento durante dez anos.\nCandidatura presidencial.\nEn abril de 2010, celebr\u00e1ronse no Sud\u00e1n as primeiras elecci\u00f3ns plenamente disputadas (\u00e9 dicir, as primeiras con candidatos de partidos da oposici\u00f3n) desde 1986. A candidatura presidencial de Abdel Mahmoud foi rexeitada en xaneiro de 2010 pola Comisi\u00f3n Electoral Nacional do Sud\u00e1n, xunto coas doutros dous aspirantes, alegando que a s\u00faa campa\u00f1a non conseguira obter os avais necesarios. Abdel Mahmoud e os seus partidarios protestaron contra a decisi\u00f3n, que cualificaron de representativa dunha conspiraci\u00f3n contra as mulleres. A s\u00faa candidatura foi reinstaurada por un tribunal de apelaci\u00f3n antes dos comicios.\nMoitos partidos de oposici\u00f3n acabaron boicoteando as elecci\u00f3ns, ao considerar que estaban ama\u00f1adas en favor do presidente Omar al-Bashir. Ao final, Al-Bashir ga\u00f1ou as elecci\u00f3ns cunha ampla maior\u00eda. Pola s\u00faa banda, Abdel Mahmoud obtivo o 0,3\u00a0% do voto total.\nAbdel Mahmoud volveu presentarse nas elecci\u00f3ns xerais de 2015, onde obtivo un terceiro posto na elecci\u00f3n presidencial e o seu partido quedou sen escanos na Asemblea Nacional.\nOutras actividades.\nAbdel Mahmoud ocupou a C\u00e1tedra Unesco \u00abMuller, Ciencia e Tecnolox\u00eda\u00bb."}
{"id": "521691", "revid": "19415", "url": "https://gl.wikipedia.org/wiki?curid=521691", "title": "Museo Lauri Viita", "text": "O Museo Lauri Viita (en fin\u00e9s Lauri Viita -museo) \u00e9 un museo adicado ao escritor Lauri Viita, est\u00e1 situado no barrio de Yl\u00e4-Pispala, na cidade de Tampere (Finlandia). O museo enc\u00f3ntrase na casa na que o autor pasou a s\u00faa infancia e nela pode apreciarse a s\u00faa vida e a vida en xeral das persoas de clase traballadora de Pispala nos anos 1920 e 1930.\nA casa foi constru\u00edda en 1900 polo pai de Lauri Viita, Emil Viita, e o seu sogro Juho Nikander. A familia trasladouse \u00e1 vivenda en 1920, catro anos despois do nacemento de Lauri.\nA casa renovouse e transformouse en museo en 1977, e ata 2003 este s\u00f3 contaba cunha habitaci\u00f3n e a coci\u00f1a. Foi nese ano cando grazas \u00e1 axuda financiamentos locais oo museo ampliouse cunha nova estancia cunha exposici\u00f3n permanente adicada \u00e1 vida e obra do autor."}
{"id": "521698", "revid": "89787", "url": "https://gl.wikipedia.org/wiki?curid=521698", "title": "Jean Kapata", "text": "Jean Kapata, nada o 25 de decembro de 1960, \u00e9 unha enfermeira e pol\u00edtica zambiana, Presidenta da Fronte Patri\u00f3tica durante as elecci\u00f3ns e Ministra de Terras e Recursos Naturais de Zambia desde setembro de 2016.\nTraxectoria.\nKapata ten un diploma en enfermar\u00eda e traballou como enfermeira no quir\u00f3fano antes de ser elixida para representar ao distrito electoral de Mandevu nas elecci\u00f3ns de 2006 pola Fronte Patri\u00f3tica. Traballou como Ministra de Turismo e Artes, e logo traballou como Viceministra de Desenvolvemento Comunitario e Sa\u00fade Materno-infantil. Kapata ocupouse de prestar servizos sociais nun distrito electoral densamente poboado, onde as cuesti\u00f3ns de seguridade, saneamento e sa\u00fade eran un reto. Foi reelixida en 2011 e en 2016 e foi nomeada Ministra de Terras e Recursos Naturais.\nKapata expresara preocupaci\u00f3n polo aumento da degradaci\u00f3n forestal e o aumento da taxa de deforestaci\u00f3n producida pola recolecci\u00f3n ilegal de madeira, as malas pr\u00e1cticas agr\u00edcolas e os incendios. A Axencia de Investigaci\u00f3n Ambiental acusouna de facilitar operaci\u00f3ns de tr\u00e1fico ilegal de \u00e1rbores de palisandro de mukula, que est\u00e1n ao bordo da extinci\u00f3n e de devastar recursos naturais, os bosques vulnerables e ameazar os medios de subsistencia das comunidades nativas.\nComo Ministra, expresou que os investidores e os l\u00edderes tradicionais deben buscar a orientaci\u00f3n do Ministerio de Terras antes de que se poidan comprar, vender ou asignar grandes extensi\u00f3ns de terra.\nEst\u00e1 casada, \u00e9 nai e avoa."}
{"id": "521699", "revid": "23204", "url": "https://gl.wikipedia.org/wiki?curid=521699", "title": "Jiko Luveni", "text": "Jiko Fatafehi Luveni, nada en 1946 e finada o 22 de decembro de 2018, foi unha m\u00e9dica, pol\u00edtica de Fidxi e presidenta do Parlamento de Fidxi. Era membro do partido FijiFirst antes de renunciar \u00e1 s\u00faa participaci\u00f3n no partido co fin de asumir o cargo de portavoz. Isto debeuse a que o presidente de Fidx\u00ed non \u00e9 membro do Parlamento e non pode ser membro dun partido pol\u00edtico de conformidade co artigo 77 (1) (a) e o artigo 77 (7) (b) (ii) da Constituci\u00f3n de Fidx\u00ed. Foi a primeira fidxana graduada dunha Escola de Medicina e a primeira muller en ocupar o cargo de portavoz parlamentaria.\nInfancia e educaci\u00f3n.\nFilla dun antigo comerciante convertido en magnate naviero, Luveni prov\u00e9n do pobo de Nukuni na illa de Ono-i-Lau, no arquip\u00e9lago que comp\u00f3n a provincia de Lau. Tivo dous matrimonios, cinco fillos e sete netos. Os seus pasatempos inclu\u00edan o tenis, softbol, netball e voleibol. Na s\u00faa mocidade representou ao pa\u00eds en tenis de mesa e golf en tres edici\u00f3ns dos Xogos do Pac\u00edfico Sur. Posteriormente foi elixida membro do comit\u00e9 directivo do Consello de Deportes de Fidx\u00ed e no Comit\u00e9 de Apelaci\u00f3ns Tripartito da Asociaci\u00f3n de Deportes e Comit\u00e9s Ol\u00edmpicos Nacionais de Fidx\u00ed (FASANOC).\nLuveni educouse na escola Lautoka Fijian School e logo na escola secundaria Nabua en Suva, antes de inscribirse na escola Adi Cakobau en Sawani. Graduouse en odontolox\u00eda da Escola de Medicina de Fidx\u00ed en 1967, a primeira muller de Fidx\u00ed en facelo. Despois de graduarse, traballou durante vinte anos para o Ministerio de Sa\u00fade, antes de traballar para o Fondo de Poboaci\u00f3n das Naci\u00f3ns Unidas como directora de proxectos de planificaci\u00f3n familiar e sa\u00fade reprodutiva de 1987 a 2002. Renunciou tres anos antes da finalizaci\u00f3n do seu mandato para ocupar un posto como oficial de proxectos de VIH para o Ministerio de Sa\u00fade, onde traballou en campa\u00f1as de informaci\u00f3n e prevenci\u00f3n do virus, e logo como directora de proxectos da \"Rede de Fidx\u00ed para persoas que viven co VIH\", unha organizaci\u00f3n non gobernamental que axuda ao sost\u00e9n dos enfermos.\nDe 2007 a 2008, Luveni formou parte da xunta directiva do Consello Deportivo interino de Fidx\u00ed.\nCarreira pol\u00edtica.\nEn xaneiro de 2008 Luveni foi nomeada Ministra de Sa\u00fade e logo Ministra de Benestar Social, Muller e Alivio da Pobreza no goberno interino encabezado polo primeiro ministro Voreqe Bainimarama. Tam\u00e9n foi copresidenta dun equipo de traballo do goberno establecido para formular recomendaci\u00f3ns con respecto \u00e1 \"identidade cultural social e a construci\u00f3n da naci\u00f3n\" para a proposta Carta Popular para o Cambio, a Paz e o Progreso.\nEn 2013 Luveni indicou que se presentar\u00eda como parte do partido pol\u00edtico proposto por Bainimarama. Foi elixida presidenta do Consello Provincial de Lau en abril de 2014, sucedendo a Filipe Bole, pero despois de ser anunciada como candidata parlamentaria polo partido FijiFirst en xullo de 2014, renunciou ao cargo logo de s\u00f3 tres meses. Sucedeuna Ilisoni Taoba. Nas elecci\u00f3ns de 2014 recibiu 2.296 votos e foi elixida para o parlamento como a d\u00e9cimo cuarta candidata m\u00e1is votada de FijiFirst. Renunciou ao seu posto inmediatamente despois das elecci\u00f3ns para converterse en portavoz, a primeira fidxana en ocupar o posto. O seu lugar como deputada foi ocupado por Laisenia Tuitubou. Foi electa portavoz formalmente o 6 de outubro de 2014.\nFalecemento.\nO 22 de decembro de 2018, Luveni morreu \u00e1 idade de setenta e dous anos.\nReco\u00f1ecementos.\nNa 72.\u00aa Asemblea Mundial da Sa\u00fade foille entregado o premio p\u00f3stumo Global Health Hero Award da Organizaci\u00f3n Mundial da Sa\u00fade (OMS)."}
{"id": "521700", "revid": "23204", "url": "https://gl.wikipedia.org/wiki?curid=521700", "title": "Negro p\u00farpura", "text": "Negro p\u00farpura \u00e9 un documental da produtora Illa Bufarda, dirixido por Sabela Iglesias e Adriana P. Villanueva, proxectado na sesi\u00f3n inaugural da edici\u00f3n da Mostra Internacional de Cinema Etnogr\u00e1fico (MICE) do Museo do Pobo Galego. \nContido.\nO documental amosa como a recollida do corniz\u00f3, un fungo parasito do centeo, revolucionou a econom\u00eda dunha pequena parte da poboaci\u00f3n labrega nos anos 40 e 50, pois era un produto cuxos alcaloides sintetizabanse para usos m\u00e9dicos e moi apreciado no comercio internacional. Este fungo era usado na medicina tradicional e como fonte de LSD droga alucin\u00f3xena. "}
{"id": "521701", "revid": "89787", "url": "https://gl.wikipedia.org/wiki?curid=521701", "title": "M\u00f2nica Terribas", "text": "M\u00f2nica Terribas i Sala, nada en Barcelona o 16 de xaneiro de 1968, \u00e9 unha xornalista catal\u00e1. Entre outros cargos, foi a directora de Televisi\u00f3 de Catalunya dende 2008 at\u00e9 2012. En 2013, empezou a dirixir o programa de radio matinal \"El mat\u00ed\" de Catalunya Radio. En xullo de 2020, anunciou que renunciaba ao ano de contrato que quedaba coa emisora e que non seguir\u00eda dirixindo e presentado o programa a partir de setembro.\nTraxectoria.\nM\u00f2nica Terribas \u00e9 licenciada en xornalismo pola Universidade Aut\u00f3noma de Barcelona e doutora pola Universidade de Stirling (Escocia).\nFoi redactora nos servizos informativos de Cadena 13 ata que en 1987 entrou a traballar en TV3 da man de Joaquim Maria Puyal como coordinadora, guionista ou directora en programas como \"Tres pics i repic\u00f3\", \"La vida en un xip\", \"Un tomb per la vida\", \"Persones humanes\", \"Solv\u00e8ncia contrastada\", \"Som i serem\", \"Avisa'ns quan arribi o 2000\" ou \"Temps era temps\". De 2002 a 2008 presentou e dirixiu o programa de an\u00e1lise informativa de TV3 \"La nit al dia\".\nEn maio de 2008 foi elixida por unanimidade directora xeral de Televisi\u00f3 de Catalunya que abrangue as canles TV3, El 33, 3/24, Esport3, Canle Super3 e 3XL. Exerceu o cargo at\u00e9 abril de 2012. En decembro de 2014, presentou: \"La Marat\u00f3\" de TV3, xunto a Quim Masferrer, dedicada a recadar fondos para a investigaci\u00f3n das doenzas do coraz\u00f3n. O programa chegou a recadar 8.864.016 \u20ac.\n\u00c9 profesora titular do departamento de comunicaci\u00f3n na Universidade Pompeu Fabra, onde foi vicedecana de estudos de xornalismo. Tam\u00e9n forma parte do grupo de investigaci\u00f3n \"Unitat d'Investigaci\u00f3 en Comunicaci\u00f3 Audiovisual\" (UNICA). \nEn setembro de 2013, iniciou a s\u00faa etapa como directora e presentadora do programa \"El mat\u00ed de Catalunya R\u00e0dio\" en Catalunya R\u00e0dio, substitu\u00edndo a Manel Fontes no programa. A Uni\u00f3n de Oficiais da Garda Civil denunciou que en setembro de 2017 Terribas fixo un chamamento aos o\u00edntes do seu programa, \"El Mat\u00ed\", e en particular aos transportistas, taxistas e demais traballadores da estrada para que informasen os pasos e os movementos dos coches da Garda Civil en Catalu\u00f1a, para frear as posibles operaci\u00f3ns relacionadas co referendo de independencia de 2017.\nEn xullo de 2020 anunciou que renunciaba ao ano de contrato que lle faltaba e que en setembro non continuar\u00eda co programa. Tras o anuncio da s\u00faa despedida recibiu o apoio entre outros pol\u00edticos do presidente da Generalitat de Catalu\u00f1a Quim Torra e de Carles Puigdemont."}
{"id": "521702", "revid": "23204", "url": "https://gl.wikipedia.org/wiki?curid=521702", "title": "M\u00f2nica Terribas i Sala", "text": ""}
{"id": "521703", "revid": "89787", "url": "https://gl.wikipedia.org/wiki?curid=521703", "title": "Neitoperho", "text": "Neitoperho \u00e9 un filme finland\u00e9s de 1997 dirixido por Auli Mantila. O filme foi escollido como candidato de Finlandia para o \u00d3scar \u00f3 mellor filme internacional na 70\u00aa edici\u00f3n dos premios, mais finalmente non foi nomeado."}
{"id": "521704", "revid": "89787", "url": "https://gl.wikipedia.org/wiki?curid=521704", "title": "Mariana Castells", "text": "Mariana Castells \u00e9 unha alerg\u00f3loga espa\u00f1ola-estadounidense que centra a s\u00faa investigaci\u00f3n en \"mast cell disease\", inclu\u00edndo a mastocitose, unha enfermidade rara con opci\u00f3ns de tratamento limitado. Traballa no \"Brigham and Women's Hospital\", en Massachusetts, no Departamento de Alerxia, Reumatolox\u00eda e Inmunolox\u00eda, e no Instituto de Cancro \"Dana Farber\". \u00c9 tam\u00e9n profesora de medicina na \"Harvard Medical School\".\nEducaci\u00f3n.\nCastells estudou na Facultade de Medicina da Universidade Aut\u00f3noma de Barcelona, Espa\u00f1a, e foi residente na \"University of Kansas Medical Center\". Tam\u00e9n ten un doutoramento.\nCarreira.\nCastells \u00e9 unha autoridade no tratamento e investigaci\u00f3n da mastocitosis, e dirixe ambos campos no \"Mastocytosis Center of Excellence\" e o \"Drug Hypersensitivity and Desensitization Center\" do Brigham and Women's Hospital. \u00c9 tam\u00e9n parte do consello consultivo m\u00e9dico para O Mastocytosis Sociedade. Castells lidera ensaios cl\u00ednicos relacionados coa enfermidade dos mastocitos e coa desensibilizaci\u00f3n dos medicamentos. Na s\u00faa investigaci\u00f3n sobre desensibilizaci\u00f3n, traballa para reducir as reacci\u00f3ns al\u00e9rxicas \u00e1 quimioterapia e outros tipos de medicamentos.\nCastells \u00e9 a mi\u00fado citada, en artigos en medios de comunicaci\u00f3n, como unha experta en alerxias ambientais estacionais."}
{"id": "521707", "revid": "89787", "url": "https://gl.wikipedia.org/wiki?curid=521707", "title": "Pok\u00e9mon Channel", "text": "Pok\u00e9mon Channel, estreado no Xap\u00f3n como \u00e9 un videoxogo de 2003 da serie de \"Pok\u00e9mon\" desenvolvido por Ambrella para a consola GameCube. Foi publicado por The Pok\u00e9mon Company e distribu\u00eddo por Nintendo. O obxectivo do xogador \u00e9 axudar \u00f3 Profesor Oak a mellorar e promocionar a s\u00faa nova canle de televisi\u00f3n que presenta cun Pikachu. O xogo cont\u00e9n elementos dos x\u00e9neros de aventura, mascota dixital e simulaci\u00f3n. O xogador pode explorar escenarios 3D, que Pikachu converse con outros Pok\u00e9mon e recoller varios obxectos.\nO xogo foi desenvolvido axi\u00f1a como unha secuela do t\u00edtulo de Nintendo 64 \"Hey You, Pikachu!\", e para promocionar o accesorio Nintendo e-Reader. Emprega efectos de texturas 3D. Foi presentado en Electronic Entertainment Expo (E3) de 2003 e en diferentes eventos nos meses seguintes en Sapporo, Hokkaido, no Xap\u00f3n. Lanzouse o 18 de xullo de 2003 no Xap\u00f3n, o 1 de decembro en Am\u00e9rica do Norte e o 2 de abril de 2004 en Europa. No Xap\u00f3n, o xogo vendeu 66\u00a0373 copias no seu primeiro ano. Recibiu valoraci\u00f3ns dispares, criticando o seu baixo nivel de interactividade e os repetitivos efectos de son, a\u00ednda que os aspectos de colecci\u00f3n e visuais foron mellor recibidos."}
{"id": "521708", "revid": "23204", "url": "https://gl.wikipedia.org/wiki?curid=521708", "title": "Pok\u00e9mon Channel ~Together with Pikachu!~", "text": ""}
{"id": "521709", "revid": "5863", "url": "https://gl.wikipedia.org/wiki?curid=521709", "title": "Benita-Maria Ferrero-Waldner", "text": ""}
{"id": "521712", "revid": "98629", "url": "https://gl.wikipedia.org/wiki?curid=521712", "title": "Lis Franco", "text": "Luisa Victoria de F\u00e1tima Franco Iglesias, co\u00f1ecida como Lis Franco, nada en Caracas en 1965, \u00e9 unha exfutbolista, xornalista e produtora audiovisual galega.\nHist\u00f3rica dianteira do Karbo Deportivo, no que entrou sendo nena e co que conquistou todos os t\u00edtulos da historia do club, anotando ademais os goles decisivos nas finais da Copa da Ra\u00ed\u00f1a de 1981 e 1984. Formou parte da primeira selecci\u00f3n espa\u00f1ola oficial. \nPasou logo a xogar ao f\u00fatbol sala e competiu na Primeira Divisi\u00f3n co Meir\u00e1s, co que ga\u00f1ou a Copa da Ra\u00ed\u00f1a de 1991. Exerceu tam\u00e9n como xornalista, traballando en diarios como \"La Voz de Galicia\" ou \"El Ideal Gallego\", na televisi\u00f3n e na radio. Creou a produtora Meiga Audiovisual, que realizou programas para a Televisi\u00f3n de Galicia.\n\u00c9 filla do hist\u00f3rico futbolista arxentino do Deportivo da Coru\u00f1a, Rafael Franco.\nTraxectoria.\nNo f\u00fatbol.\n\u00c9 filla da coru\u00f1esa Victoria Iglesias L\u00f3pez e do futbolista e adestrador arxentino Rafael Franco, que fixo historia no Deportivo da Coru\u00f1a formando parte da dianteira denominada Orquestra Canaro. Naceu en Caracas, na \u00e9poca na que seu pai adestraba \u00e1 selecci\u00f3n nacional de Venezuela. Comezou a darlle patadas ao bal\u00f3n en Venezuela e ao pouco tempo a familia instalouse en Galicia, cando Rafael Franco se puxo \u00e1 fronte do Racing de Ferrol.\nEn 1975 entrou no Karbo Club de F\u00fatbol, un equipo dun colexio do barrio coru\u00f1\u00e9s dos Mallos dirixido por Jos\u00e9 Ma\u00f1ana. Tras varios anos xogando torneos amigables a RFEF incorporou o f\u00fatbol feminino en 1980, e en 1981 o Karbo conquistou en Tarragona a Copa Ra\u00ed\u00f1a Sof\u00eda, a primeira edici\u00f3n oficiosa da Copa da Ra\u00ed\u00f1a. Lis Franco foi autora dos dous goles na final fronte \u00e1 Uni\u00f3n Risco das Palmas.\nDous anos m\u00e1is tarde ga\u00f1ou co Karbo a primeira edici\u00f3n oficial da Copa da Ra\u00ed\u00f1a, na que derrotaron na final en Xetafe por 4-1 ao CD Porvenir madrile\u00f1o. Ademais conquistou a primeira edici\u00f3n da liga galega. Ao ano seguinte revalidou ambos t\u00edtulos, co equipo xa dentro da estrutura do Deportivo da Coru\u00f1a, anotando de novo dous goles na final da Copa, ambos no partido de ida contra o Amasorrain en Riazor. En 1985 ga\u00f1ou a s\u00faa terceira liga galega e a s\u00faa terceira Copa da Ra\u00ed\u00f1a, tras derrotar na quenda de penaltis ao Barcilona. Ga\u00f1ou a\u00ednda d\u00faas ligas galegas m\u00e1is antes da desaparici\u00f3n do club en 1988.\nNo f\u00fatbol sala.\nCoa desaparici\u00f3n do Karbo varias das s\u00faas xogadoras pasaron ao f\u00fatbol sala, e Lis entrou no novo equipo de f\u00fatbol sala do Colexio Liceo La Paz. Posteriormente pasou ao Meir\u00e1s, co que xogou varios anos na Primeira divisi\u00f3n, e co que conquistou a Copa da Ra\u00ed\u00f1a e a Copa Ib\u00e9rica en 1991.\nSelecci\u00f3ns nacionais.\nDebutou coa selecci\u00f3n galega absoluta con s\u00f3 11 anos, nun partido contra Castela no Campo do Inferni\u00f1o de Ferrol.\nEn 1983 formou parte da primeira convocatoria oficial e da primeira ali\u00f1aci\u00f3n da selecci\u00f3n espa\u00f1ola que xogou o seu primeiro partido na Guarda contra Portugal, con vitoria portuguesa por 0-1. Puido ser a primeira goleadora oficial da selecci\u00f3n no segundo partido deste, fronte a Su\u00edza, pero errou un penalti e o encontro rematou con empate a cero. Non xogou m\u00e1is partidos coa selecci\u00f3n polo seu medo a voar.\nA comezos dos anos 90 formou parte tam\u00e9n da selecci\u00f3n galega de f\u00fatbol sala.\nF\u00f3ra do f\u00fatbol.\nA\u00ednda que estudou Dereito, despois de deixar o f\u00fatbol acabou dedic\u00e1ndose ao xornalismo deportivo. Comezou no diario Marineda, fac\u00e9ndose pasar por seu pai, e logo traballou en \"El Ideal Gallego\", \"Marca\", \"La Voz de Galicia\", RadioVoz e a Radio Galega. Traballou tam\u00e9n na televisi\u00f3n, como xefa de deportes de Telecoru\u00f1a e Localia e creou a produtora Meiga Audiovisual, que realizou programas para a a Televisi\u00f3n de Galicia como \"Cancha J\u00fanior\" ou \"Quero P\u00e1del\", presentados por ela mesma."}
{"id": "521713", "revid": "88215", "url": "https://gl.wikipedia.org/wiki?curid=521713", "title": "Luisa Victoria de F\u00e1tima Franco Iglesias", "text": ""}
{"id": "521714", "revid": "88215", "url": "https://gl.wikipedia.org/wiki?curid=521714", "title": "Luisa Franco Iglesias", "text": ""}
{"id": "521715", "revid": "88215", "url": "https://gl.wikipedia.org/wiki?curid=521715", "title": "Lis Franco Iglesias", "text": ""}
{"id": "521719", "revid": "98629", "url": "https://gl.wikipedia.org/wiki?curid=521719", "title": "Diafragma da pelve", "text": "O diafragma da pelve (tam\u00e9n co\u00f1ecido como diafragma pelviano, solo da pelve ou solo pelviano) est\u00e1 composto por fibras musculares do m\u00fasculo elevador do ano, do m\u00fasculo isquiococc\u00edxeo e o tecido conxuntivo asociado que se estende pola zona debaixo da pelve. O diafragma da pelve \u00e9 unha partici\u00f3n muscular formada polos m\u00fasculos elevadores do ano e os isquiococc\u00edxeos, cos que se pode inclu\u00edr a fascia pelviana parietal nos seus aspectos superior e inferior. O diafragma de pelve separa a cavidade pelviana por encima da rexi\u00f3n perineal (inclu\u00eddo o perineo) por baixo. Debido a que, para acomodar a canle de nacemento, a cavidade pelviana dunha muller \u00e9 m\u00e1is grande que a dun home, o diafragma da pelve tende a considerarse parte da anatom\u00eda feminina, mais os homes te\u00f1en un diafragma da pelve equivalente. \nEstrutura.\nOs m\u00fasculos elevadores do ano dereito e esquerdo at\u00f3panse case horizontalmente no diagragma da pelve, separados por un estreito espazo que transmite a uretra, a vaxina e a canle anal. O m\u00fasculo elevador do ano adoita considerarse en tres partes: pubococc\u00edxeo, puborrectal e iliococc\u00edxeo. O pubocox\u00edgeo, a parte principal do m\u00fasculo elevador do ano, corre cara a atr\u00e1s desde o corpo da pube cara ao c\u00f3ccix e pode danarse durante o nacemento. Algunhas fibras ins\u00e9rense na pr\u00f3stata, a uretra e a vaxina. O puborrectal dereito e esquerdo \u00fanense detr\u00e1s da uni\u00f3n anorrectal para formar unha estribeira muscular. Alg\u00fans consid\u00e9ranos como unha parte do esf\u00ednter anal externo. O iliococc\u00edxeo, a parte m\u00e1is posterior do m\u00fasculo elevador do ano, a mi\u00fado est\u00e1 pouco desenvolvido. \nO cocc\u00edxeo, situado detr\u00e1s do m\u00fasculo elevador do ano e con frecuencia tendinoso tanto como muscular, est\u00e9ndese desde a espi\u00f1a isqui\u00e1tica at\u00e9 a marxe lateral do sacro e o c\u00f3ccix. \nA cavidade pelviana da pelve verdadeira ten o piso pelviana como o seu bordo inferior (e o bordo pelviano como o seu bordo superior). O perineo ten o solo da pelve como o seu bordo superior. \nAlgunhas fontes non consideran que o \"solo pelviano\" e o \"diafragma da pelve\" sexan id\u00e9nticos, co \"diafragma\" composto unicamente polo m\u00fasculo elevador do ano e o cocc\u00edxeo, mentres que o \"solo\" tam\u00e9n incl\u00fae a membrana perineal e a bolsa perineal profunda. Con todo, outras fontes incl\u00faen a fascia como parte do diafragma. [cita\u00a0requirida] Na pr\u00e1ctica, os dous termos a mi\u00fado \u00fasanse indistintamente. \nPosteriormente, o solo da pelve est\u00e9ndese cara ao tri\u00e1ngulo anal. \nO solo da pelve ten dous hiatos (ocos): hiato uroxenital anterior a trav\u00e9s do cal pasan a uretra e a vaxina e o hiato rectal posterior a trav\u00e9s do cal pasa a canle anal.\nFunci\u00f3n.\n\u00c9 importante para proporcionar apoio \u00e1s v\u00edsceras pelvianas (\u00f3rganos), por exemplo, a vexiga, os intestinos, o \u00fatero (nas mulleres), e para manter a continencia como parte dos esf\u00ednteres urinarios e anais. Facilita o nacemento ao resistir o descenso da parte que se presenta, facendo que o feto rote cara a adiante para discorrer a trav\u00e9s da faixa pelviana. Axuda a manter unha presi\u00f3n intraabdominal \u00f3ptima \nImportancia cl\u00ednica.\nOs danos no diafragma da pelve non s\u00f3 contrib\u00faen \u00e1 incontinencia urinaria, sen\u00f3n que poden provocar un prolapso dos \u00f3rganos pelvianos. O prolapso de \u00f3rganos pelvianos prod\u00facese nas mulleres cando os \u00f3rganos pelvianos (por exemplo, a vaxina, a vexiga, o recto ou o \u00fatero) sobresaen dentro ou f\u00f3ra da vaxina. Os prolapsos clasif\u00edcanse de acordo co \u00f3rgano prolapsado e o lugar.\nAs causas do prolapso de \u00f3rganos pelvianos non son diferentes das que tam\u00e9n contrib\u00faen \u00e1 incontinencia urinaria. Entre elas figuran o ton muscular inapropiado (asim\u00e9trico, excesivo ou insuficiente) e as asimetr\u00edas causadas por un traumatismo na pelve. A idade, o embarazo, os antecedentes familiares e o estado hormonal contrib\u00faen ao desenvolvemento do prolapso de \u00f3rganos pelvianos. Despois do tratamento dos cancros xinecol\u00f3xicos pode presentarse unha disfunci\u00f3n do solo da pelve.\nA vaxina est\u00e1 suspendida por medio de uni\u00f3ns ao perineo, a parede lateral da pelve e o sacro a trav\u00e9s de uni\u00f3ns que incl\u00faen col\u00e1xeno, elastina e m\u00fasculo liso. P\u00f3dese realizar unha cirurx\u00eda para reparar os m\u00fasculos do solo da pelve. Os m\u00fasculos do solo da pelve poden fortalecerse cos exercicios de Kegel. \nOs trastornos do solo da pelve posterior incl\u00faen prolapso rectal, rectocele, hernia perineal e unha serie de trastornos funcionais, inclu\u00eddo o anismo. O estrinximento debido a calquera destes trastornos denom\u00ednase \"estrinximento funcional\" e \u00e9 identific\u00e1bel por criterios de diagn\u00f3stico cl\u00ednico. \nO exercicio do solo da pelve (PFE polas s\u00faas siglas en ingl\u00e9s \"Pelvic floor exercise\"), tam\u00e9n co\u00f1ecido como exercicios de Kegel, pode mellorar o ton e a funci\u00f3n dos m\u00fasculos do solo da pelve, o cal \u00e9 de particular beneficio para as mulleres (e con menos frecuencia os homes) que experimentan incontinencia urinaria de esforzo. Con todo, o cumprimento dos programas de PFE a mi\u00fado \u00e9 deficiente, o programa PFE xeralmente non \u00e9 eficaz para a incontinencia urinaria a menos que se realice con biorretroalimentaci\u00f3n e supervisi\u00f3n capacitada, e nos casos dif\u00edciles pode ser sen benificio. O ton muscular do solo da pelve p\u00f3dese estimar usando un perine\u00f3metro, que mide a presi\u00f3n dentro da vaxina. A medicaci\u00f3n tam\u00e9n pode usarse para mellorar a continencia. [cita\u00a0requirida] Nos casos graves, p\u00f3dese realizar unha operaci\u00f3n cir\u00farxica para reparar ou mesmo para reconstru\u00edr o solo da pelve [cita\u00a0requirida] A pelviperineolox\u00eda \u00e9 a especialidade fisioterap\u00e9utica que se ocupa dos problemas funcionais do tres eixos (urol\u00f3xico, xinecol\u00f3xico e coloproctol\u00f3xico) do solo da pelve. \nNotas.\n\"Este artigo incorpora texto de dominio p\u00fablico da p\u00e1xina 420 da 20\u00aa edici\u00f3n de Gray's Anatomy (1918)\""}
{"id": "521721", "revid": "1093", "url": "https://gl.wikipedia.org/wiki?curid=521721", "title": "Jos\u00e9 Mi\u00f1ones Conde", "text": ""}
{"id": "521724", "revid": "15490", "url": "https://gl.wikipedia.org/wiki?curid=521724", "title": "Jos\u00e9 Mi\u00f1ones (hom\u00f3nimos)", "text": "Co nome de Jos\u00e9 Mi\u00f1ones podemos referirnos a:"}
{"id": "521726", "revid": "85894", "url": "https://gl.wikipedia.org/wiki?curid=521726", "title": "Arthur Suhle", "text": "Arthur Suhle, nado o 21 de maio de 1898 en Berl\u00edn e finado o 14 de febreiro de 1974 na mesma cidade, foi un numism\u00e1tico alem\u00e1n, especializado na moeda medieval e moderna, e tam\u00e9n na medalla.\nTraxectoria.\nSuhle naceu en Berl\u00edn o 21 de maio de 1898 fillo dun alto funcionario da Administraci\u00f3n educativa. No distrito de Lichterfelde, na s\u00faa cidade natal, cursou a s\u00faa educaci\u00f3n secundaria no \"Schiller-Gymnasium\", onde se graduou en 1915. Pouco despois participou na primeira guerra mundial, onde resultou gravemente ferido.\nEn 1917 comezou os seus estudos superiores de Historia, Literatura e Filosof\u00eda Alem\u00e1s na Universidade de Berl\u00edn, que continuou na Universidade de Friburgo. Finalmente acadou o doutoramento en Berl\u00edn en 1921, cunha tese acerca da ocupaci\u00f3n dos bispados alem\u00e1ns baixo o papa Xo\u00e1n XXII (1316-1334).\nEn marzo de 1921 ingresou como colaborador voluntario no Gabinete Numism\u00e1tico de Berl\u00edn (\"M\u00fcnzkabinett\"), por mediaci\u00f3n do supervisor do seu doutoramento, o profesor Tangl. Nesta instituci\u00f3n foi nomeado conservador en 1922 e profesor en 1928. Logo do falecemento en 1935 do daquela director do Gabinete, Kurt Regling, Suhle foi nomeado o seu sucesor no cargo, de xeito interino ata 1945, e xa como titular desde esa data ata 1973.\nBaixo a s\u00faa direcci\u00f3n do \"M\u00fcnzkabinett\" transcorreron a segunda guerra mundial e a posguerra. Durante o conflito, Suhle agochou os fondos do Gabinete e a s\u00faa importante biblioteca, entre outros lugares nos sotos do Museo Bode, co que logrou protexelos dos bombardeos, mais na posguerra tanto a colecci\u00f3n como a biblioteca foron requisadas e enviadas \u00e1 Uni\u00f3n Sovi\u00e9tica. Nesta conxuntura, Suhle conseguiu, con dificultades, constru\u00edr unha nova pequena colecci\u00f3n mediante adquisici\u00f3ns e pr\u00e9stamos e compilar unha biblioteca cos exemplares m\u00e1is necesarios. Finalmente, os fondos do Gabinete regresaron desde Leningrado en 1958 sen grandes carencias, a\u00ednda que moi desordenados.\nParalelamente ao seu labor no \"M\u00fcnzkabinett\", entre 1946 e 1962 ocupou un posto de profesor de Numism\u00e1tica na Universidade Humboldt de Berl\u00edn e, a partir de 1953, tam\u00e9n impartiu docencia como profesor invitado na Universidade de Leipzig.\nEntre outras entidades de \u00edndole internacional, Arthur Suhle formou parte da Comisi\u00f3n Internacional de Numism\u00e1tica, foi membro honorario da Sociedade Numism\u00e1tica Romanesa e membro correspondente da Sociedade Numism\u00e1tica Austr\u00edaca, da Sociedade Numism\u00e1tica Checa, da Sociedade Numism\u00e1tica B\u00e1vara e da Sociedade Numism\u00e1tica Estadounidense. As\u00ed mesmo, tam\u00e9n foi membro do Instituto Arqueol\u00f3xico Alem\u00e1n.\nPublicaci\u00f3ns.\nArthur Suhle foi un prol\u00edfico autor de artigos numism\u00e1ticos, con arredor de 200 referencias en moi diversas revistas do sector e en obras colaborativas, as\u00ed como dunha decena de monograf\u00edas"}
{"id": "521727", "revid": "1505", "url": "https://gl.wikipedia.org/wiki?curid=521727", "title": "Chiraz Latiri", "text": "Chiraz Latiri ou Chiraz La\u00e2tiri ( ), cuxo nome completo \u00e9 Chiraz Latiri Cherif, nada en Hammam Sousse o 24 de marzo de 1972, \u00e9 profesora e investigadora universitaria, directora de instituci\u00f3ns culturais e pol\u00edtica tunisiana. \nDirectora do Institut sup\u00e9rieur des arts multim\u00e9dia de La Manouba de 2006 a 2011 e do Centre national du cin\u00e9ma et de l'image de 2017 a 2019, \u00e9 ministra de Cultura desde 2020.\nTraxectoria.\nNacida o 24 de marzo de 1972 en Hammam Sousse, doctourouse en inform\u00e1tica na Escola Nacional de Inform\u00e1tica de Tunes en 2004.\nDespois obtivo un posto de asistente en inform\u00e1tica na Escola Superior de Comercio de Tunes, e logo como mestra asistente. De 2006 a 2011, ocupou o cargo de directora do Instituto Superior de Artes Multimedia de La Manouba. No marco das s\u00faas funci\u00f3ns, dedicouse especialmente \u00e1 mellora da formaci\u00f3n acad\u00e9mica en materia de cine e audiovisual en Tunes mediante a cooperaci\u00f3n entre instituci\u00f3ns de ambas as beiras do Mediterr\u00e1neo.\nEn 2013, obtivo a habilitaci\u00f3n para dirixir a investigaci\u00f3n na Universidade de La Manouba, por unha banda, e na Universidade de Lorraine, por outra. Tam\u00e9n se converteu en profesora de inform\u00e1tica na Universidade de La Manouba.\nDe xullo de 2017 a novembro de 2019, ocupou o cargo de directora xeral do Centre national du cin\u00e9ma et de l'image (CNCI). Neste posto, fundou varios programas internacionais para o desenvolvemento de proxectos cinematogr\u00e1ficos e lanzou fondos de codesenvolvemento e coproduci\u00f3n cinematogr\u00e1ficos. Tam\u00e9n creou un departamento de industrias dixitais e creativas dentro do CNCI e estableceu unha incubadora cultural, o \"Creative Digital Lab\" e un \"Gaming Lab\".\nO ministro Mohamed Zine El Abidine destitu\u00eduna do cargo de directora do CNCI en novembro de 2019. Este despedimento tam\u00e9n \u00e9 citado en \"Le Monde\" polo director de cine tunisiano Ala Eddine Slim: \u00abUn exemplo recente \u00e9 o despedimento polo ministro de Cultura da directora do Centro Nacional de Cine, Chiraz Latiri, que fixera un excelente traballo \u00e1 fronte da instituci\u00f3n. Non podemos ver que haxa outra cousa que unha motivaci\u00f3n puramente arbitraria e persoal nesta decisi\u00f3n\u00bb.\nEn febreiro de 2020, foi convocada ao goberno de Elyes Fakhfakh\u2009 e converteuse en ministra de Cultura cando este goberno foi aprobado pola Asemblea de Representantes do Pobo."}
{"id": "521728", "revid": "65337", "url": "https://gl.wikipedia.org/wiki?curid=521728", "title": "A. Suhle", "text": ""}
{"id": "521729", "revid": "65337", "url": "https://gl.wikipedia.org/wiki?curid=521729", "title": "Suhle, Arthur", "text": ""}
{"id": "521730", "revid": "65337", "url": "https://gl.wikipedia.org/wiki?curid=521730", "title": "Suhle, A.", "text": ""}
{"id": "521731", "revid": "88628", "url": "https://gl.wikipedia.org/wiki?curid=521731", "title": "Salas da Ribeira, A Ponte de Domingos Fl\u00f3rez", "text": ""}
{"id": "521733", "revid": "98629", "url": "https://gl.wikipedia.org/wiki?curid=521733", "title": "Jaime Gonz\u00e1lez Meil\u00e1n", "text": "Jaime Gonz\u00e1lez Meil\u00e1n, co\u00f1ecido como Chacho III, nado na Coru\u00f1a o 29 de xaneiro de 1939, \u00e9 un exfutbolista galego.\nFillo do hist\u00f3rico xogador do Deportivo da Coru\u00f1a, Chacho, xogou en varios equipos coru\u00f1eses e tras un infrutuoso paso polo Celta de Vigo emigrou primeiro a Portugal, onde xogou no Sporting da Covilh\u00e3, e logo a Venezuela, onde destacou no Deportivo Galicia.\nTraxectoria.\nAlcumado \"Chacho III\" por ser o terceiro da saga iniciada por seu pai, o hist\u00f3rico dianteiro do Deportivo da Coru\u00f1a e internacional coa selecci\u00f3n espa\u00f1ola Eduardo Gonz\u00e1lez Vali\u00f1o (Chacho), e continuada polo seu irm\u00e1n m\u00e1is vello Antonio (Chacho II), tam\u00e9n futbolista.\nComezou a xogar ao f\u00fatbol na tempada 1952/53 nos xuven\u00eds do Sporting Ciudad, pasando logo dous anos polo Sporting Coru\u00f1\u00e9s, antes de recalar no Deportivo Xuvenil adestrado por Vizoso, na Terceira Divisi\u00f3n.\nTras pasar polo Espa\u00f1ol, en novembro de 1959 estivo a proba no Celta de Vigo, xogando varios partidos amigables, e finalmente fichou polo equipo vigu\u00e9s, asinando un contrato ata xu\u00f1o de 1962. Con todo, non puido xogar ning\u00fan partido oficial no Celta e en marzo de 1960 foi cedido ao Gran Pe\u00f1a.\nNa tempada 1961/62 xogou na Primeira divisi\u00f3n portuguesa co Sporting da Covilh\u00e3, e a\u00ednda que realizou unha boa campa\u00f1a e foi o m\u00e1ximo goleador do equipo, este acabou descendendo. Nas d\u00faas seguintes tempadas xogou no Lleida e no Abar\u00e1n, equipo murciano que militaba na Segunda Divisi\u00f3n.\nEn outubro de 1964, por mediaci\u00f3n de L\u00e1zaro Candal, fichou polo Deportivo Galicia de Caracas. Xogou no equipo venezolano ata 1970, ga\u00f1ando d\u00faas ligas venezolanas e tres Copas Venezuela. Disputou tam\u00e9n 15 partidos na Copa Libertadores, na que marcou un gol fronte ao Palmeiras de Ademir da Guia en 1968, no Estadio do Pacaembu.\nPalmar\u00e9s.\nDeportivo Galicia"}
{"id": "521734", "revid": "88628", "url": "https://gl.wikipedia.org/wiki?curid=521734", "title": "Estaci\u00f3n de Vigo-Urz\u00e1iz", "text": ""}
{"id": "521736", "revid": "1131", "url": "https://gl.wikipedia.org/wiki?curid=521736", "title": "Euphemia Lofton Haynes", "text": "Martha Euphemia Lofton Haynes, nada en Washington, D.C., o 11 de setembro de 1890 e finada na mesma cidade o 25 de maio de 1980, foi unha matem\u00e1tica e educadora estadounidense. Est\u00e1 considerada a primeira muller afroamericana en obter un doutoramento en matem\u00e1ticas, pola Universidade Cat\u00f3lica de Am\u00e9rica, en 1943.\nTraxectoria.\nEuphemia Lofton foi a \u00fanica filla de William S. Lofton, dentista e financeiro, e Lavinia Day Lofton. Ela foi a mellor estudante da M Street High School en 1907. Posteriormente graduouse na Escola Normal Miner de Washington, D.C., con distinci\u00f3n, en 1909. Continuou estudando para obter un pregrao en matem\u00e1ticas (e un grao secundario en psicolox\u00eda) na Universidade Smith en 1914. En 1917 casou con Harold Appo Haynes. Obtivo unha mestr\u00eda en educaci\u00f3n da Universidade de Chicago en 1930.\nEn 1943 obtivo o seu doutoramento na Universidade Cat\u00f3lica de Am\u00e9rica cunha disertaci\u00f3n, supervisada por Aubrey Landrey, titulada \u201cA Determinaci\u00f3n de Conxuntos de Condici\u00f3ns Independentes que Caracterizan Certos Casos Especiais de Correspondencias Sim\u00e9tricas\u201d.\nA Dra. Haynes \"contribu\u00edu enormemente co sistema educativo do Distrito de Columbia\". Ensinou nas escolas p\u00fablicas de Washington, durante 47 anos, e en 1966 converteuse na primeira muller en presidir a Xunta de Educaci\u00f3n do estado. Ensinou primeiro grao nas escolas Garrison e Garfield, e matem\u00e1ticas en Armstrong High School. Ensinou matem\u00e1ticas e desempe\u00f1ouse como directora do Departamento de Matem\u00e1ticas en Dunbar High School. Haynes foi profesora de matem\u00e1ticas no Colexio Universitario Miner\u2019s Teachers College, onde foi presidenta da Divisi\u00f3n de Matem\u00e1ticas e Educaci\u00f3n Empresarial, un departamento que ela creou.\nRetirouse en 1959 do sistema de escolas p\u00fablicas, pero pasou a establecer o departamento de matem\u00e1ticas do Colexio Universitario para Mestres do Miner (Miner\u00b4s Teachers College). Tam\u00e9n ocasionalmente ensinaba a tempo parcial na Universidade Howard. Haynes estivo involucrada en moitas actividades comunitarias. Foi vicepresidenta primeira do Consello Arquidiocesano de Mulleres Cat\u00f3licas, presidiu a Xunta Asesora da Casa da Veci\u00f1anza Fides, o Comit\u00e9 de Benestar Social Internacional, o Comit\u00e9 Executivo da Asemblea Nacional de Benestar Social, foi secretaria e membro do Comit\u00e9 Executivo do Consello de Sa\u00fade e Benestar de D.C.. Participou nos comit\u00e9s locais e nacionais da Organizaci\u00f3n de Servizo Unido (United Service Organization), foi membro da Conferencia Nacional de Cristi\u00e1ns e Xudeus, do Consello Interracial Cat\u00f3lico de Washington, da liga Urbana (Urban League), NAACP, da liga de Mulleres Votantes (League of Women Voters), e da Asociaci\u00f3n Americana de Mulleres Universitarias. Ademais, o papa Xo\u00e1n XXIII outorgoulle a condecoraci\u00f3n de honra papal, \"Prol Ecclesia et Pontifice\", en 1959.\nHaynes morreu dun ataque card\u00edaco o 25 de xullo de 1980 na s\u00faa cidade natal. Establecera un fondo fiduciario para apoiar unha c\u00e1tedra e un fondo de pr\u00e9stamos estudant\u00eds na Escola de Educaci\u00f3n, outorgando 700\u00a0000 d\u00f3lares \u00e1 Universidade Cat\u00f3lica. Os seus papeis familiares at\u00f3panse nos arquivos da Universidade Cat\u00f3lica.\nEn 2004, a escola p\u00fablica E.L Haynes Charter en Washington, D.C. foi nomeada as\u00ed na s\u00faa honra."}
{"id": "521741", "revid": "1888", "url": "https://gl.wikipedia.org/wiki?curid=521741", "title": "Marcelino Villares Santiago", "text": "Marcelino Villares Santiago, nado en Montevideo en 1915, foi un militar, pol\u00edtico e guerrilleiro antifranquista galego.\nTraxectoria.\nEn 1936 viv\u00eda en Cruzul (Becerre\u00e1). Militante do Partido Comunista de Espa\u00f1a (PCE) combateu na guerra ingresando no Instituto\nde Carabineros en maio de 1937. Coa derrota da Rep\u00fablica foi detido e condenado a seis anos de prisi\u00f3n. Estivo preso na Prisi\u00f3n Provincial de Madrid, de onde sa\u00edu en liberdade provisional en 1943. En 1944 organizou o Comit\u00e9 Comarcal de Becerre\u00e1 do PCE. Detido en febreiro de 1946, e xulgado por rebeli\u00f3n militar na Coru\u00f1a no proceso 75/1946, en consello de guerra celebrado o 18 de xullo de 1946, foi condenado vinte e cinco anos de prisi\u00f3n."}
{"id": "521742", "revid": "129870", "url": "https://gl.wikipedia.org/wiki?curid=521742", "title": "Shi Jian 1", "text": "Shi Jian 1 ou SJ 1 foi un sat\u00e9lite artificial da China lanzado o 3 de marzo de 1971 a bordo dun foguete CZ-1 desde o Centro de Lanzamento de Sat\u00e9lites de Jiuquan.\nCaracter\u00edsticas.\nSJ 1 foi o segundo sat\u00e9lite artificial lanzado pola China. Foi dese\u00f1ado pola Academia China de Tecnolox\u00eda Espacial (CAST, en ingl\u00e9s). Ti\u00f1a unha masa de 221 kg e forma de esfera de 1 m de di\u00e1metro, similar \u00e1 do primeiro sat\u00e9lite chin\u00e9s, o Dong Fang Hong 1. Aliment\u00e1base mediante c\u00e9lulas solares e levaba a bordo dous instrumentos: un contador Geiger-M\u00fcller para a detecci\u00f3n de raios c\u00f3smicos e a medici\u00f3n de prot\u00f3ns con enerx\u00edas de m\u00e1is de 16,4 MeV e electr\u00f3ns de m\u00e1is de 0,88 MeV; e unha c\u00e1mara de ionizaci\u00f3n para medir os raios X solares.\nO sat\u00e9lite estivo funcionando durante oito anos. Reentrou na atmosfera o 17 de xu\u00f1o de 1979."}
{"id": "521743", "revid": "4817", "url": "https://gl.wikipedia.org/wiki?curid=521743", "title": "SJ 1", "text": ""}
{"id": "521744", "revid": "4817", "url": "https://gl.wikipedia.org/wiki?curid=521744", "title": "SJ-1", "text": ""}
{"id": "521745", "revid": "4817", "url": "https://gl.wikipedia.org/wiki?curid=521745", "title": "DFH-1", "text": ""}
{"id": "521746", "revid": "89787", "url": "https://gl.wikipedia.org/wiki?curid=521746", "title": "Hospital Universitario de Tampere", "text": "O Hospital Universitario de Tampere (en fin\u00e9s Tampereen yliopistollinen sairaala), tam\u00e9n co\u00f1ecido polas s\u00faas siglas TAYS, \u00e9 un hospital situado no barrio de Kauppi, na cidade de Tampere, Finlandia. Pertence ao distrito hospitalario de Pirkanmaa. O hospital ten cinco oficinas: Tays Keskussairaala e Tays Hatanp\u00e4\u00e4 en Tampere, Tays Valkeakoski, Tays Sastamala e Tays Pitk\u00e4niemi en Nokia.\nO edificio principal do hospital central foi dese\u00f1ado polos arquitectos Erkki Helamaa e Veijo Martikainen e as s\u00faas obras finalizaron en 1962 e dende aquela experimentou varias ampliaci\u00f3ns."}
{"id": "521747", "revid": "1888", "url": "https://gl.wikipedia.org/wiki?curid=521747", "title": "Jos\u00e9 V\u00e1zquez Otero", "text": "Jos\u00e9 V\u00e1zquez Otero, co\u00f1ecido como V\u00e1zquez de Andemil, nado en Andemil (San Breixo, Palas de Rei) cara a 1911 e finado na Coru\u00f1a o 20 de outubro de 1977, foi un pol\u00edtico galego.\nTraxectoria.\nCo golpe de Estado do 18 de xullo de 1936 incorporouse ao ex\u00e9rcito rebelde. Foi destinado \u00e1 1\u00aa Brigada Mixta Lexionaria de Frechas Azuis n\u00fam. 14 o 13 de marzo de 1937. A finais de 1938 conced\u00e9ronlle un permiso para recuperarse dunha doenza nas pernas no Hospital de Lugo. Ao rematar o permiso desertou o 18 de decembro de 1938.\nEstivo agochado en Andemil, na casa familiar, ata que pasou a Portugal a finais de 1939. Residiu en Viana do Castelo coa falsa identidade de Manuel Antunes de Oliveira. En 1941 traballou na compa\u00f1\u00eda inglesa Verantin Wolframio Limitada nas minas de Panesqueira, no departamento de R\u00edo. En 1944 traballou en Automobil\u00edstica Campo de Ourique ata que en agosto de 1946 empezou a traballar na empresa Constru\u00e7\u00f5es e Repara\u00e7\u00f5es El\u00e9ctricas Limitada. Foi procesado con Ram\u00f3n Rodr\u00edguez Varela \"Curux\u00e1s\" e \u00c1ngel Ansareo Grandas na causa 177/46 pola morte do p\u00e1rroco de Meixente (Sarria) Pedro P\u00e1ramo Arias o 2 de setembro de 1946. Foi declarado en rebeld\u00eda o 15 de abril de 1947.\nFoi detido en Lisboa o 3 de novembro de 1961 e entregado polas autoridades portuguesas \u00e1s espa\u00f1olas na fronteira estreme\u00f1a. Foi internado na prisi\u00f3n provincial de Badaxoz o 4 de decembro e trasladado ao c\u00e1rcere de Lugo o 17 de xaneiro de 1962 para responder \u00e1s acusaci\u00f3n do sumario 469/46 por atraco a man armada e asasinato. O 25 de xu\u00f1o de 1962 foi posto en liberdade. Finou na Coru\u00f1a o 20 de outubro de 1977 con 66 anos.\nVida persoal.\nCasou con Carmen Ouro Castro."}
{"id": "521748", "revid": "51040", "url": "https://gl.wikipedia.org/wiki?curid=521748", "title": "Vila Bri\u00f3n", "text": ""}
{"id": "521750", "revid": "98629", "url": "https://gl.wikipedia.org/wiki?curid=521750", "title": "Longa Marcha", "text": "A , tam\u00e9n co\u00f1ecida como Gran Marcha, foi unha viaxe a trav\u00e9s do interior da China que seguiron as tropas do Ex\u00e9rcito Popular de Liberaci\u00f3n, as forzas armadas do Partido Comunista da China, entre os anos 1934 e 1935, fuxindo do ex\u00e9rcito da Rep\u00fablica da China. Anos antes, os comunistas chineses lograran establecer unha zona baixo o seu control nunha \u00e1rea monta\u00f1osa da provincia de Jiangxi, ao sur do pa\u00eds, onde estableceron a Rep\u00fablica Sovi\u00e9tica da China. Perseguidos polas forzas da Rep\u00fablica, dirixidas polo xeneral en xefe Chiang Kai-shek, o 16 de outubro de 1934 os dirixentes comunistas decidiron emprender a fuxida cara ao interior do pa\u00eds, que os levar\u00eda un ano despois \u00e1 provincia de Shaanxi, unha rexi\u00f3n a\u00ednda m\u00e1is remota que tam\u00e9n se atopaba baixo control comunista.\nDurante a Longa Marcha, os comunistas, eventualmente liderados por Mao Zedong e Zhou Enlai, escaparon cara ao norte e oeste do pa\u00eds, percorrendo preto de 12.500 quil\u00f3metros en 370 d\u00edas. A dificultade da viaxe a trav\u00e9s da China interior, que s\u00f3 completar\u00edan arredor dunha d\u00e9cima parte das tropas que sa\u00edron de Jiangxi, far\u00eda deste un dos episodios m\u00e1is significativos e determinantes da historia do Partido Comunista da China, que selar\u00eda o prestixio persoal dos novos l\u00edderes do partido, con Mao \u00e1 cabeza, nas d\u00e9cadas seguintes."}
{"id": "521751", "revid": "89787", "url": "https://gl.wikipedia.org/wiki?curid=521751", "title": "Tampere United", "text": "O Tampere United, tam\u00e9n co\u00f1ecido pola s\u00faa abreviatura TamU, \u00e9 un equipo de f\u00fatbol da cidade de Tampere, Pirkanmaa (Finlandia). Foi fundado en 1998 e actualmente compite na Kolmonen, a cuarta categor\u00eda do f\u00fatbol finland\u00e9s. Xoga os seus partidos como local no Pyynikin urheilukentt\u00e4, un estadio con capacidade para 1\u00a0000 persoas. O seu uniforme titular \u00e9 camiseta e pantal\u00f3n azuis, mentres que a reserva \u00e9 integramente verde.\nTamU ga\u00f1ou o campionato finland\u00e9s en tres ocasi\u00f3ns (2001, 2006 e 2007), e obtivo ademais tres medallas de bronce (2003, 2004 e 2005); tam\u00e9n se proclamou unha vez campi\u00f3n da Suomen Cup (2007) e d\u00faas subcampi\u00f3n da copa (2001 e 2009); o equipo tam\u00e9n ga\u00f1ou a Liigacup en 2009 e foi subcampi\u00f3n en 2011. En 2019 equipo ocupaba a 24\u00aa posici\u00f3n na clasificaci\u00f3n hist\u00f3rica da m\u00e1xima categor\u00eda con once tempadas disputadas nas que xogou 301 partidos, dos cales ga\u00f1ou 146, empatou 72 e perdeu 83.\nO 14 de abril de 2011 a Federaci\u00f3n Finlandesa de F\u00fatbol exclu\u00edu ao Tampere United de todas as competici\u00f3ns para a tempada 2011. Tampere United Oy declarouse en quiebra a finais de xu\u00f1o de 2011. Durante os anos que TamU estivo afastado da competici\u00f3n, un equipo creado polos seareiros do club en 2009 xogou nas categor\u00edas rexionais e chegou ascender ata a Kolmonen baixo o nome de TamU-K. Finalmente o equipo volveu \u00e1 competici\u00f3n na tempada 2016 e fusionouse co TamU-K."}
{"id": "521753", "revid": "82922", "url": "https://gl.wikipedia.org/wiki?curid=521753", "title": "Zoco", "text": "O termo Zoco pode referirse a:"}
{"id": "521755", "revid": "83328", "url": "https://gl.wikipedia.org/wiki?curid=521755", "title": "Tuba uterina", "text": ""}
{"id": "521756", "revid": "82922", "url": "https://gl.wikipedia.org/wiki?curid=521756", "title": "Tamanca", "text": ""}
{"id": "521757", "revid": "83328", "url": "https://gl.wikipedia.org/wiki?curid=521757", "title": "Sarojini Naidu", "text": "Sarojini Naidu, nada como Sarojini Chattopadhyay en Hyderabad o 13 de febreiro de 1879 e finada en Lucknow o 2 de marzo de 1949, tam\u00e9n co\u00f1ecida polo sobrenome do Rousinol da India, foi unha activista pola independencia da India e poeta. Naidu foi a primeira gobernadora das Provincias Unidas de Agra e Oudh entre 1947 e 1949; sendo a primeira muller que estivo \u00e1 fronte dun goberno naquel pa\u00eds. Tam\u00e9n foi, en 1925, a segunda muller en presidir o Congreso Nacional Indio, e a primeira muller india ao facelo. Como poeta destacou como unha dos mellores poetas l\u00edricos da \u00e9poca, escribindo en ingl\u00e9s.\nCarreira literaria.\nNaidu empeza a escribir con doce anos cunha obra en persa, \"Maher Muneer\", que impresionou ao Nawab de Hyderabad.\nEn 1905 publ\u00edcase a s\u00faa primeira colecci\u00f3n de poemas, titulada \"The Golden Threshold\". Os seus poemas foron apreciados por prominentes figuras pol\u00edticas como Gopal Krishna Gokhale.\nA s\u00faa colecci\u00f3n de poemas, titulada \"The Feather of The Dawn\" foi editada postumamente en 1961 pola s\u00faa filla Padmaja.\nReco\u00f1ecemento.\nO asteroide 5647 Sarojininaidu, descuberto por Eleanor Helin, no Observatorio Palomar en 1990, recibiu ese nome na s\u00faa homenaxe.\nV\u00e9xase tam\u00e9n.\nLigaz\u00f3ns externas.\n\u00a0"}
{"id": "521768", "revid": "89787", "url": "https://gl.wikipedia.org/wiki?curid=521768", "title": "Exercicios Kegel", "text": "Exercicios Kegel \u00e9 un tipo espec\u00edfico de exercicio f\u00edsico creado por Arnold Kegel, na d\u00e9cada de 1940, e cuxo prop\u00f3sito \u00e9 fortalecer o m\u00fasculo pubococc\u00edxeo.\nEste exercicio consiste na contracci\u00f3n e relaxaci\u00f3n destes m\u00fasculos, que \u00e1s veces se chaman m\u00fasculos de Kegel, en referencia ao exercicio. O obxectivo \u00e9 restaurar o ton muscular e a forza do m\u00fasculo mencionado para previr ou reducir os problemas do diafragma da pelve e aumentar a gratificaci\u00f3n sexual.\nOs exercicios de Kegel vense como un bo xeito de tratar o prolapso vaxinal e previr prolapso uterino nas mulleres. Tam\u00e9n pode ser beneficioso no tratamento da incontinencia urinaria, tanto en homes como en mulleres. Os exercicios de Kegel tam\u00e9n se co\u00f1ecen como exercicios de solo da pelve ou simplemente os Kegel.\nA\u00ednda que o doutor Arnold Kegel modernizou e popularizou estes exercicios, a s\u00faa pr\u00e1ctica xa era co\u00f1ecida polos tao\u00edstas da China antiga. Desenvolveron os exercicios para mellorar a sa\u00fade, a lonxevidade, a satisfacci\u00f3n sexual e o desenvolvemento espiritual.\nBeneficios para as mulleres.\nFactores como o embarazo, o parto e o exceso de peso poden provocar o debilitamento dos m\u00fasculos da pelve. Os exercicios de Kegel son \u00fatiles, nalg\u00fans casos, para recuperar a forza destes m\u00fasculos. Os exercicios regulares de Kegel tam\u00e9n poden aumentar o goce do sexo, tanto para as mulleres como para as s\u00faas parellas. Despois do parto, a pr\u00e1ctica destas contracci\u00f3ns do diafragma da pelve durante as relaci\u00f3ns sexuais cunha parella masculina, permite unha reacci\u00f3n inmediata da s\u00faa parella, que pode saber se sente que os m\u00fasculos se contraen ao redor do seu pene. Deste xeito, unha muller que recentemente deu a luz pode adestrar para restaurar os m\u00fasculos do diafragma da pelve \u00e1 forza e ton que ti\u00f1an antes do parto. Os exercicios de Kegel poden indicarse incluso durante o embarazo (con acompa\u00f1amento m\u00e9dico e fisioterap\u00e9utico), xa que axuda a evitar e previr problemas como a incontinencia urinaria, por exemplo. \nBeneficios para os homes.\nOs homes tam\u00e9n poden usar exercicios de Kegel para fortalecer o m\u00fasculo pubococc\u00edxeo, o que lles pode permitir alcanzar o orgasmo sen exacular e incluso alcanzar m\u00faltiples cl\u00edmax durante a actividade sexual. Nos homes, este exercicio eleva os test\u00edculos e tam\u00e9n fortalece o m\u00fasculo crem\u00e1ster e o esf\u00ednter anal. Tam\u00e9n para os homes, os exercicios de Kegel poden mellorar o control urinario e incluso utilizarse no tratamento da prostatite e da hiperplasia benigna de pr\u00f3stata, ademais de axudar no tratamento da exaculaci\u00f3n precoz. A\u00ednda que as mulleres poden mellorar o exercicio ofrecendo resistencia isom\u00e9trica \u00e1 contracci\u00f3n, por exemplo, comprimindo un obxecto como unha esponxa ou incluso o pene da parella, non se sabe que ning\u00fan exercicio funcional poida aumentar a resistencia aos exercicios de Kegel no caso masculino. Alg\u00fans cren que colocar unha toalla sobre o pene erecto e levantala pode ser un xeito de mellorar o exercicio.\nMais a forza aplicada neste proceso ser\u00e1 nos m\u00fasculos limitada \u00e1 funci\u00f3n biol\u00f3xica da erecci\u00f3n do pene e a resistencia \u00e1 flexi\u00f3n, onde entran factores como o fluxo sangu\u00edneo (\"dureza\"), a construci\u00f3n xen\u00e9tica e a integridade do tecido muscular . Non se fixo ning\u00fan estudo serio sobre a estrutura corporal e a forza do pene por este m\u00e9todo, a\u00ednda que definitivamente hai un gran mercado no \u00e1mbito da ampliaci\u00f3n do pene e varios mitos urbanos da existencia de tales m\u00e9todos que alimentan este mercado. O traballo na rexi\u00f3n p\u00e9lvica sensibil\u00edzase, dando ao alumno unha mellor resposta er\u00f3xena. Isto \u00e9 un feito. Tam\u00e9n \u00e9 un feito que os homes buscan o m\u00e9todo de contracci\u00f3n e auto-manipulaci\u00f3n para mellorar o seu rendemento sexual.\nPos\u00edbeis preocupaci\u00f3ns.\nOs m\u00fasculos pubocc\u00edxeos son os que se usan para deter o fluxo de ouri\u00f1a durante a micci\u00f3n, e p\u00f3dense identificar facilmente deste xeito. Non obstante, despois do m\u00fasculo identificado, non se recomenda practicar exercicios de Kegel durante a micci\u00f3n, xa que isto pode provocar infecci\u00f3ns."}
{"id": "521769", "revid": "88215", "url": "https://gl.wikipedia.org/wiki?curid=521769", "title": "Chacho III", "text": ""}
{"id": "521776", "revid": "98629", "url": "https://gl.wikipedia.org/wiki?curid=521776", "title": "John Constable", "text": "John Constable, nado en East Bergholt o 11 de xu\u00f1o de 1776 e finado en Londres o 31 de marzo de 1837, foi un pintor ingl\u00e9s.\nTraxectoria.\nPrimeiros anos.\nJohn Constable foi o segundo fillo de Golding e Ann Constable. Golding era un mui\u00f1eiro rico con dous mu\u00ed\u00f1os e un membro moi destacado da s\u00faa comunidade. John asistiu a algunhas clases, a\u00ednda que basicamente foi autodidacta. A educaci\u00f3n do seu irm\u00e1n m\u00e1is vello, que ti\u00f1a unha certa discapacidade mental, centrouse en seguir os pasos do seu pai e, cando rematou a escola, comezou a traballar na empresa familiar, que o irm\u00e1n m\u00e1is novo finalmente asumiu.\nComezou a debuxar moi novo na s\u00faa vila baixo a influencia de John Dunthorne, un fontaneiro-vidreiro local, co que mantivo unha amizade toda a vida. En 1795, John Constable chegou a Londres para traballar como debuxante topogr\u00e1fico. Al\u00ed foi un espor\u00e1dico alumno de John Thomas Smith, que en 1797 publicou \"Remarks on Rural Scenary\". Non obstante, regresou \u00e1 s\u00faa vila onde levou as contas do seu pai de 1797 a 1799. En 1797 f\u00edxose amigo da familia Fisher, en cuxa casa de Salisbury estivo en varias ocasi\u00f3ns. O m\u00e1is vello dos Fisher, bispo de Salisbury, acabou por encargar unha vista da catedral. En 1799, impulsado polo seu primeiro mecenas, o duque de Dysart, convenceu o seu pai para que lle permitise estudar na Royal Academy de Londres.\nEntre os autores que m\u00e1is o inspiraron durante este primeiro per\u00edodo est\u00e1n Thomas Gainsborough, Joshua Reynolds, Claude Lorrain, Peter Paul Rubens, Annibale Carracci e Jacob Ruysdael. En 1802 expuxo por primeira vez na Royal Academy. Despois exhibiu regularmente, progresando algo lentamente.\nO mesmo ano da s\u00faa primeira exposici\u00f3n, rexeitou ser profesor de debuxo no Marlow Military College, xa que decidira converterse nun paisaxista profesional. Nestes primeiros anos dedicouse especialmente a traballar coa acuarela, o xis e o lapis, interes\u00e1ndose especialmente por debuxar, plasmando a sendas, as cabanas e as pontes das inmediaci\u00f3ns. Aos poucos, a s\u00faa pintoresca visi\u00f3n da natureza deixou paso a unha pintura m\u00e1is naturalista que se afastaba dos estereotipos. Daquela, xa ti\u00f1a a pr\u00e1ctica de pintar ao ar libre. A\u00ednda que o seu pai o manti\u00f1a, para conseguir algo de di\u00f1eiro dedicouse ao retrato, copiando os cl\u00e1sicos, e \u00e1 pintura relixiosa.\nEn 1802, Constable escribiu unha carta a John Dunthorne en que expresaba a s\u00faa determinaci\u00f3n de converterse nun paisaxista profesional:\nO seu estilo inicial ti\u00f1a moitas calidades asociadas ao seu traballo maduro, inclu\u00edda a frescura da luz, a cor e a textura, e revelaba a influencia compositiva dos vellos mestres que estudara, particularmente Claude Lorrain. Os temas habituais de Constable, escenas da vida coti\u00e1 ordinaria, pasaron de moda nunha \u00e9poca que buscaba visi\u00f3ns m\u00e1is rom\u00e1nticas de paisaxes e ru\u00ednas salvaxes. Fixo viaxes ocasionais m\u00e1is lonxe.\nEn 1803 expuxo cadros na Royal Academy e en abril pasou case un mes a bordo do barco \"East Indiaman Coutts\" cando visitaba os portos do sueste mentres navegaba de Londres a Deal antes de partir cara \u00e1 China.\nConstable est\u00e1 considerado un dos primeiros pintores de paisaxes ao ar libre; decidiu comezar a facelo en 1810. Entrou na rutina de pasar o inverno en Londres e pintar en East Bergholt no ver\u00e1n. En 1811 visitou por primeira vez a John Fisher e a s\u00faa familia en Salisbury, cidade cuxa catedral e paisaxe circundante inspiraron alg\u00fans das s\u00faas mellores obras.\nEn 1806 atop\u00e1base en Lake District, o que deu lugar a unha serie de acuarelas ao estilo de Thomas Girtin. Despois co\u00f1eceu o poeta Wordsworth. D\u00edxolle ao seu amigo e bi\u00f3grafo, Charles Leslie, que a soidade das monta\u00f1as oprim\u00eda o seu esp\u00edrito e Leslie escribiu:\nPara chegar a fin de mes, Constable tam\u00e9n se dedicaba ao retrato, o que lle resultaba aburrido, a pesar de facer moitos bos. Tam\u00e9n pintou cadros relixiosos ocasionais pero, segundo John Walker, \"non se pode esaxerar a incapacidade de Constable como pintor relixioso\".\nOutra fonte de ingresos foi a pintura de casas de campo. En 1816, o xeneral de divisi\u00f3n Francis Slater-Rebow encargoulle que pintase a s\u00faa casa de campo, Wivenhoe Park, en Essex. O xeneral tam\u00e9n encargou unha pintura m\u00e1is pequena do pavill\u00f3n de pesca no recinto de Alresford Hall, que agora est\u00e1 na National Gallery of Victoria. Constable empregou o di\u00f1eiro destas comisi\u00f3ns para a s\u00faa voda con Maria Bicknell.\nEn 1819 viaxou a Venecia e a Roma, cidades onde descubriu as paisaxes clasicistas de Claude Lorrain e as recreaci\u00f3ns de Nicolas Poussin. Nese mesmo ano, foi nomeado membro asociado da Royal Academy. A partir deste momento frecuentou Hampstead, onde, nos anos 1821 e 1822, realizou unha serie de estudos de nubes sinalando a hora e data exactas da realizaci\u00f3n e, a mi\u00fado, mesmo o tempo que \u00eda.\nMatrimonio.\nA partir de 1809, a s\u00faa amizade na infancia con Maria Elizabeth Bicknell converteuse nun amor profundo e mutuo. O seu matrimonio en 1816, cando Constable ti\u00f1a corenta anos, foi rexeitado polo av\u00f3 de Maria, o doutor Rhudde, reitor de East Bergholt. Consideraba os Constable como socialmente inferiores e ameazou a Maria con desherdala. O pai de Maria, Charles Bicknell, avogado do rei Xurxo IV e do Almirantado, mostrouse reticente a deixar que Maria renunciase \u00e1 s\u00faa herdanza. Maria sinaloulle a John que un matrimonio sen un penique restar\u00edalle calquera posibilidade de \u00e9xito na s\u00faa carrira na pintura. Golding e Ann Constable, a\u00ednda que aprobaban o matrimonio, non ofreceron ningunha oportunidade de apoiar o matrimonio ata que Constable estivese seguro financeiramente. Por\u00e9n, despois de morreren os pais nunha r\u00e1pida sucesi\u00f3n, Constable herdou unha quinta parte do negocio familiar.\nDespois de cinco anos de oposici\u00f3n por parte do pai dela, o matrimonio de John e Maria en outubro de 1816 na igrexa de St Martin-in-the-Fields (con Fisher oficiando) foi seguido por un per\u00edodo na vigar\u00eda de Fisher e unha viaxe de l\u00faa de mel pola costa sur. O mar en Weymouth e Brighton estimulou a Constable a desenvolver novas t\u00e9cnicas de cores brillantes e pinceladas vivas. Ao mesmo tempo, comezou a expresarse un maior rango emocional na s\u00faa arte.\nTres semanas antes do seu matrimonio, Constable revelou que comezara a traballar no seu proxecto m\u00e1is ambicioso ata esa data. Nunha carta a Maria Bicknell desde East Bergholt, escribiu:\nA pintura era \"Flatford Mill (Scene on a Navigable River)\", que era o lenzo m\u00e1is grande dunha escena de traballo no r\u00edo Stour en que traballara ata ese momento e o m\u00e1is grande que xamais completou en gran parte ao ar libre. A maior escala, o seu obxectivo non s\u00f3 era atraer m\u00e1is atenci\u00f3n nas exposici\u00f3ns da Royal Academy sen\u00f3n tam\u00e9n, ao parecer, proxectar as s\u00faas ideas sobre a paisaxe a unha escala m\u00e1is acorde cos logros dos paisaxistas cl\u00e1sicos que tanto admiraba. A\u00ednda que \"Flatford Mill\" non puido atopar un comprador cando foi exposta na Royal Academy en 1817, a s\u00faa man de obra fina e intricada atraeu moitos eloxios, o que levou a Constable a pasar aos lenzos a\u00ednda m\u00e1is grandes que seguiron a este.\nJohn e Maria tiveron sete fillos. Foi un matrimonio excepcionalmente feliz, escurecido s\u00f3 pola mala sa\u00fade da muller. Nun intento de mellorala, dirix\u00edronse a Brighton en 1824. Al\u00ed Constable estudou os cambios atmosf\u00e9ricos, o que el chamou \"o clarescuro da natureza\", \u00e9 dicir, a gradaci\u00f3n das sombras da luz natural.\nAs paisaxes monumentais.\nA\u00ednda que conseguiu obter ingresos pola pintura, non foi ata 1819 cando Constable vendeu o seu primeiro gran lenzo, \"The White Horse\", descrito por Charles Robert Leslie como \"o cadro m\u00e1is importante que Constable pintou nunca\". O cadro (sen o marco) vendeuno polo seu prezo substancial de 100 guineas ao seu amigo John Fisher, proporcionando finalmente a Constable un nivel de liberdade financeira que nunca antes co\u00f1ecera. \"The White Horse\" supuxo un importante punto de inflexi\u00f3n na carreira de Constable; o seu \u00e9xito levouno a ser elixido membro asociado da Royal Academy e deu lugar a unha serie de seis paisaxes monumentais que representaban narraci\u00f3ns sobre o r\u00edo Stour co\u00f1ecidas como os \"six-footers\" (os de seis p\u00e9s, pola s\u00faa escala). Vistas como \"as paisaxes m\u00e1is fortes producidas na Europa do s\u00e9culo XIX\", para moitos son as obras que definen a carreira do artista. A serie incl\u00fae tam\u00e9n \"Stratford Mill\", 1820 (National Gallery), \"The Hay Wain\", 1821 (National Gallery), \"View on the Stour near Dedham\", 1822 (Huntington Library and Art Gallery); \"The Lock\", 1824 (colecci\u00f3n privada) e \"The Leaping Horse\", 1825 (Royal Academy of Arts, Londres).\nO ano seguinte, exp\u00faxose o segundo cadro de seie p\u00e9s, \"Stratford Mill\". Un cr\u00edtico describiuno como \"un aspecto da natureza m\u00e1is preciso que calquera imaxe que nunca vimos pintada por un ingl\u00e9s\". A pintura foi un \u00e9xito, sendo o comprador de novo John Fisher, que a mercou por 100 guineas, un prezo que el mesmo considerou demasiado baixo. Fisher mercou o cadro ao seu avogado e amigo, John Pern Tinney. A Tinney encantoulle tanto que ofreceu a Constable outras 100 guineas para pintar un cadro complementario, unha oferta que o artista non aceptou.\nEn 1821, o seu cadro m\u00e1is famoso \"The Hay Wain\" amosouse na Royal Academy. A\u00ednda que non atopou un comprador, foi visto por algunhas persoas importantes da \u00e9poca, inclu\u00eddos dous franceses, o artista Th\u00e9odore G\u00e9ricault e o escritor Charles Nodier. Segundo o pintor Eug\u00e8ne Delacroix, G\u00e9ricault regresou a Francia \"bastante atordado\" pola pintura de Constable, mentres que Nodier suxeriu que os artistas franceses tam\u00e9n deber\u00edan mirar a natureza en lugar de confiar en viaxes a Roma para inspirarse. Finalmente comprouno xunto con \"View on the Stour near Dedham\" o comerciante anglofranc\u00e9s John Arrowsmith en 1824. Constable engadiu un pequeno cadro do peirao de Yarmouth ao acordo, por unha venda total de 250,18 libras esterlinas. Expux\u00e9ronse ambas as pinturas no Sal\u00f3n de Par\u00eds dese ano, causando sensaci\u00f3n e \"O carro de feo\" recibiu unha medalla de ouro por parte de Carlos X. Os cr\u00edticos acoll\u00e9rona con eloxios, consider\u00e1ndoa como un exemplo vangardista de representaci\u00f3n naturalista da paisaxe.\nSobre a cor de Constable, Delacroix escribiu no seu diario: \"O que di aqu\u00ed sobre o verde dos seus prados p\u00f3dese aplicar a todos os tons\". Delacroix repintou o fondo de \"Masacre de Scio\" de 1824 despois de ver as obras de Constable na Galer\u00eda Arrowsmith, que, segundo dixo, lle fixera moito ben.\nDiversas distracci\u00f3ns impediron que \"The Lock\" (\"A esclusa\") se completase a tempo para a exposici\u00f3n de 1823, deixando \"A catedral de Salisbury, desde Bishop's Grounds\", como a principal contribuci\u00f3n do artista. Isto puido ocorrer despois de que Fisher enviase a Constable os cartos para a pintura, o que o axudou a afastarse das dificultades econ\u00f3micas e levouno a rematar a pintura. Ent\u00f3n, \"The Lock\" puido amosarse o ano seguinte con m\u00e1is fanfarria e vendeuse por 150 guineas o primeiro d\u00eda da exposici\u00f3n. \"The Lock\" \u00e9 a \u00fanica paisaxe vertical da serie Stour e o \u00fanico dos \"six-footers\" do que Constable pintou m\u00e1is dunha versi\u00f3n. Unha segunda versi\u00f3n agora co\u00f1ecida como a \"versi\u00f3n Foster\" foi pintada en 1825 e gardada polo artista para enviar a exposici\u00f3ns. Unha terceira versi\u00f3n, co\u00f1ecida como \"A Ship Passing a Lock\" (1826) est\u00e1 na colecci\u00f3n da Royal Academy of Arts. \"The Leaping Horse\" foi o \u00fanico da series que non se vendeu en vida do autor.\nA partir dese momento foi un gran promotor da t\u00e9cnica de dividir as pinceladas para expresar as variaci\u00f3ns da luz. Influ\u00edu significativamente en Delacroix, G\u00e9ricault e nos pintores da escola de Barbizon, clave para o futuro nacemento do impresionismo.\n\u00daltimos anos.\nA alegr\u00eda de Constable polo seu propio \u00e9xito diminu\u00edu despois de que a s\u00faa muller comezase a mostrar s\u00edntomas de tuberculose. A s\u00faa crecente enfermidade fixo que Constable aloxase a s\u00faa familia en Brighton de 1824 a 1828, coa esperanza de que o ar do mar puidese restablecer a s\u00faa sa\u00fade. Durante este per\u00edodo, Constable dividiu o seu tempo entre Charlotte Street en Londres e Brighton. Este cambio fixo que Constable se afastase das escenas a grande escala do val do Stour en favor das escenas costeiras. Continuou a pintar lenzos de seis p\u00e9s, a\u00ednda que inicialmente non estaba seguro da idoneidade de Brighton como tema para pintar.\nNa s\u00faa vida, Constable vendeu s\u00f3 vinte cadros en Inglaterra, pero en Francia vendeu m\u00e1is de vinte en poucos anos. A pesar diso, rexeitou todas as invitaci\u00f3ns para viaxar internacionalmente para promover o seu traballo, escrib\u00edndolle a Francis Darby: \"Prefiro ser un home pobre [en Inglaterra] que un home rico no exterior\". En 1825, quizais debido en parte a preocuparse pola mala sa\u00fade da s\u00faa esposa, a falta de simpat\u00eda por vivir en Brighton (\"Piccadilly by the Seaside\") e a presi\u00f3n de numerosos encargos pendentes, pelexou con Arrowsmith e perdeu a s\u00faa sa\u00edda para Francia.\n\"Chain Pier, Brighton\" foi o seu \u00fanico e ambicioso cadro de seis p\u00e9s cun tema de Brighton, exposto en 1827. A familia permaneceu en Brighton durante cinco anos para axudar \u00e1 sa\u00fade de Mary, mais sen \u00e9xito. Despois do nacemento do seu s\u00e9timo fillo en xaneiro de 1828 , regresaron a Hampstead, onde Maria morreu o 23 de novembro aos 41 anos. Tristemente, Constable escribiulle ao seu irm\u00e1n Golding:\nDespois, vestiuse de negro e foi, segundo Leslie, \"presa de pensamentos melanc\u00f3licos e ansiosos\". Coidou s\u00f3 dos seus sete fillos o resto da s\u00faa vida. Os nenos foron John Charles, Maria Louisa, Charles Golding, Isobel, Emma, \u200b\u200bAlfred e Lionel. S\u00f3 Charles Golding Constable tivo descendencia, un fillo.\nPouco antes de que Mar\u00eda falecese, o seu pai tam\u00e9n morrera, deix\u00e1ndolle 20\u00a0000 libras esterlinas. Constable especulou desastrosamente cos cartos, pagando o gravado dalgunhas das s\u00faas paisaxes en preparaci\u00f3n para a s\u00faa publicaci\u00f3n. Estivo dubitativo e indeciso, a piques de pelexar co seu gravador e, cando se publicaron os folios, non puido interesar a suficientes subscritores. Constable colaborou estreitamente co gravador David Lucas en 40 impresi\u00f3ns das s\u00faas paisaxes, unha das cales pasou por 13 etapas de proba, corrixidas por Constable a lapis e pintura. Constable dixo: \"Lucas mostroume ao p\u00fablico sen os meus defectos\", mais a aventura non foi un \u00e9xito financeiro.\nNeste per\u00edodo, a s\u00faa arte pasou da serenidade da s\u00faa fase anterior a un estilo m\u00e1is roto e acentuado. A confusi\u00f3n e a anguria da s\u00faa mente v\u00edronse claramente nas s\u00faas obras mestras posteriores, como \"Hadleigh Castle\" (1829) e \"Salisbury Cathedral from the Meadows\" (1831), que figuran entre as s\u00faas pezas m\u00e1is expresivas.\nFoi elixido membro da Royal Academy en febreiro de 1829, aos 52 anos. En 1831 comezou a impartir clases na Royal Academy sobre a historia da paisaxe que revelaron un profundo co\u00f1ecemento da obra dos seus predecesores. En 1833 comezou a dar conferencias p\u00fablicas sobre a historia da pintura de paisaxes, \u00e1s que asistiu p\u00fablico distinguido. Nunha serie de conferencias na Royal Institution, Constable propuxo unha tese tripla: en primeiro lugar, a pintura de paisaxes \u00e9 cient\u00edfica e po\u00e9tica; segundo, a imaxinaci\u00f3n por si soa non pode producir arte que poida compararse coa realidade; e terceiro, ning\u00fan gran pintor foi autodidacta. Tam\u00e9n se pronunciou contra o novo movemento Gothic Revival, que consideraba mera \"imitaci\u00f3n\".\nEn 1835, a s\u00faa \u00faltima conferencia aos estudantes da Royal Academy, en que eloxiou a Rafael e chamou a Academia o \"berce da arte brit\u00e1nica\", foi \"aplaudida de todo coraz\u00f3n\".\nMorreu a noite do 31 de marzo de 1837, aos sesenta anos, ao parecer por insuficiencia card\u00edaca, e foi enterrado con Maria no cemiterio da igrexa St John-at-Hampstead en Hampstead, Londres. Os seus fillos John Charles Constable e Charles Golding Constable tam\u00e9n est\u00e1n enterrados nesta tumba familiar.\nObra.\nAo comezo da s\u00faa carreira pintou retratos e alg\u00fans cadros relixiosos, mais a partir de 1820 dedicouse case exclusivamente \u00e1s paisaxes. Os temas das s\u00faas pinturas eran as s\u00faas paisaxes m\u00e1is familiares: Suffolk, Essex e Brighton. Est\u00e1 considerado o gran renovador do paisaxismo ingl\u00e9s.\nA visi\u00f3n da natureza desde a s\u00faa infancia quedou gravada na s\u00faa memoria cunha luz tan brillante e cunha definici\u00f3n tan n\u00edtida que foi a s\u00faa principal fonte de inspiraci\u00f3n art\u00edstica ao longo da s\u00faa vida. As s\u00faas paisaxes son paisaxes vivas e, polo tanto, non se pode dicir que sexan neutras: \u00e9 o que o distingue da pintura realista. Constable non busca o realismo exacto na representaci\u00f3n das cousas, sen\u00f3n a capacidade que te\u00f1en as cousas para evocar ideas ou emoci\u00f3ns.\nA partir de 1825 produciuse un punto de inflexi\u00f3n na s\u00faa obra e pouco a pouco foise vendo nela un naturalismo m\u00e1is sombr\u00edo e melanc\u00f3lico, de saudade, onde as paisaxes estaban cargadas de m\u00e1is sentimento. O naturalismo dos seus primeiros anos deixou paso a un maior expresionismo e subxectividade. Isto ser\u00e1 a\u00ednda m\u00e1is pronunciado despois da morte da s\u00faa esposa en 1828.\nEstaba preocupado pola paisaxe e, sobre todo, polos efectos ambientais da luz sobre a natureza. Escolle paisaxes con nubes inestables, onde a aparencia cambia dun momento a outro. Constable afirmou:\nA s\u00faa t\u00e9cnica \u00e9 renovadora: pequenas manchas e trazos solapados. Aplica unha pasta grosa, \u00e1s veces cunha esp\u00e1tula, que o afasta da limpeza e luminosidade doutros artistas brit\u00e1nicos da \u00e9poca, cultivadores de acuarelas, unha t\u00e9cnica m\u00e1is de moda."}
{"id": "521778", "revid": "23204", "url": "https://gl.wikipedia.org/wiki?curid=521778", "title": "Montevideo Wanderers F\u00fatbol Club", "text": "O Montevideo Wanderers F\u00fatbol Club, \u00e9 un club deportivo uruguaio da cidade de Montevideo fundado en 1902. Os seus seareiros son alcumados \"bohemios\" ou \"vagabundos\" e milita na Primeira Divisi\u00f3n do Uruguai. O seu estadio \u00e9 o Parque Alfredo Viera, con capacidade para 15 000 espectadores no barrio do Prado de Montevideo. \nOrixe.\nO equipo naceu o 15 de agosto de 1902. Sobre a procedencia do nome hai d\u00faas teor\u00edas: dunha parte uns afirman que os seus fundadores admiraban o Wolverhampton Wanderers F.C., un club brit\u00e1nico; mentres que outros consideran que foron chamados vagabundos polos seareiros do Albion, un equipo de moita sona na \u00e9poca. \nPalmar\u00e9s.\nEstes son alg\u00fans dos t\u00edtulos m\u00e1is senlleiros do Montevideo Wanderers ao longo da s\u00faa taxectoria: "}
{"id": "521779", "revid": "5863", "url": "https://gl.wikipedia.org/wiki?curid=521779", "title": "Policarpo Sanz y Soto", "text": ""}
{"id": "521780", "revid": "98629", "url": "https://gl.wikipedia.org/wiki?curid=521780", "title": "Gran Premio da Emilia-Roma\u00f1a de 2021", "text": "O Gran Premio Emilia Romagna 2021 (co\u00f1ecido oficialmente como Formula 1 Pirelli Gran Premio Del Made In Italy E Dell'emilia Romagna 2021) foi unha carreira de F\u00f3rmula 1 que tivo lugar o 18 de abril de 2021 no Aut\u00f3dromo Enzo e Dino Ferrari de Imola, Italia. Ser\u00e1 a segunda carreira de F\u00f3rmula Un disputada no Autodromo Internazionale Enzo e Dino Ferrari desde o e a segunda carreira baixo o nome de Gran Premio da Emilia-Roma\u00f1a. Ser\u00e1 a segunda rolda do Campionato Mundial de F\u00f3rmula 1 de 2021.\nAntecedentes.\nA carreira foi a segunda rolda do Campionato Mundial de F\u00f3rmula Un de 2021 e a segunda carreira do Gran Premio de Emilia Roma\u00f1a. Era a vix\u00e9simo novena vez que Imola organizaba unha carreira de F\u00f3rmula Un, xa que antes organizara 27 edici\u00f3ns do Gran Premio de San Mari\u00f1o e do Gran Premio de Italia de 1980. A diferenza da edici\u00f3n de 2020 (que tivo lugar durante dous d\u00edas), este evento utilizou o formato tradicional de tres d\u00edas.\nOs pilotos e os equipos foron os mesmos que a lista de inscrici\u00f3ns da tempada sen pilotos adicionais para a carreira. O provedor de pneum\u00e1ticos Pirelli trouxo os C2, C3 e C4 (designados duro, medio e brando respectivamente) para usar no evento. \nEn marzo de 2021, os organizadores anunciaron que a carreira celebrar\u00edase a porta pechada debido \u00e1 pandemia da COVID-19 en Italia. A zona DRS situada na recta principal ser\u00eda m\u00e1is longa que a edici\u00f3n anterior da carreira, para axudar aos adiantamentos. O punto de detecci\u00f3n moveuse despois da curva 18 a antes da curva 17. \nLewis Hamilton entrou na fin de semana como o defensor vencedor da carreira e l\u00edder do campionato, cunha vantaxe de sete puntos sobre Max Verstappen de [[Red Bull Racing] ]. Verstappen considerouse o favorito para ga\u00f1ar a carreira, por diante de Hamilton e o seu compa\u00f1eiro de equipo, [[Valtteri Bottas]]. Alg\u00fans equipos ti\u00f1an pezas novas nos seus coches para a primeira carreira europea do ano, con Ferrari e Williams empregando as s\u00faas versi\u00f3ns dos pisos \"en forma de Z\" que Mercedes e Red Bull utilizaran en Bahrain.\nClasificaci\u00f3n.\nO tempo da sesi\u00f3n de cualificaci\u00f3n cambiouse para evitar a coicidencia co [[Morte e funeral do pr\u00edncipe Felipe, duque de Edimburgo | funeral do pr\u00edncipe Felipe, duque de Edimburgo]], que morreu o 9 de abril, como resultado os tempos de inicio para as sesi\u00f3ns de pr\u00e1cticas tam\u00e9n se modificacron..\nAntes do comezo da clasificaci\u00f3n gardarase un minuto de silencio como p\u00e9same polo falecemento do pr\u00edncipe Felipe. A clasificaci\u00f3n debe comezar \u00e1s 14:00 hora local ([[UTC + 02: 00]]).\nHamilton clasificouse na pole con P\u00e9rez na segunda. Esta \u00e9 a nonag\u00e9sima novena pole position de Hamilton. Norris fixo o terceiro mellor tempo da \u00faltima sesi\u00f3n, pero quedou eliminado porque acortou a pista, o que significa que se clasificou s\u00e9timo. Verstappen clasificouse no terceiro posto, e os dous pilotos de Red Bull chegaron a unha d\u00e9cima de segundo do tempo de Hamilton. Leclerc clasificouse cuarto mentres o seu compa\u00f1eiro de equipo Ferrari, Sainz, non logrou entrar na \u00faltima sesi\u00f3n e clasificouse und\u00e9cimo. Gasly e Ricciardo clasific\u00e1ronse quinto e sexto. Bottas clasificouse oitavo, pero logrou a segunda sesi\u00f3n en pneum\u00e1ticos medianos, do mesmo xeito que Hamilton e Verstappen. Ocon foi o m\u00e1is lento na \u00faltima sesi\u00f3n pero clasificouse noveno, e Stroll clasificouse d\u00e9cimo sen tempo. Os dous pilotos de Williams chegaron \u00e1 segunda sesi\u00f3n, con Russell clasificado no duod\u00e9cimo posto e Latifi no d\u00e9cimo cuarto. Vettel e Alonso clasific\u00e1ronse d\u00e9cimo terceiro e d\u00e9cimo quinto. Tanto os pilotos de Alfa Romeo como Haas non lograron pasar sa primeira sesi\u00f3n, mentres que Tsunoda quedou no \u00faltimo posto porque un accidente lle impediu establecer un tempo. \nCarreira.\nA carreira comezou \u00e1s 15:00 hora local ([[UTC + 02:00]]) e disputouse durante 63 voltas. Choveu antes da carreira. No seu cami\u00f1o \u00e1 grella de sa\u00edda [[Fernando Alonso]] sa\u00edu da pista e bateu contra a parede en Tosa, conseguiu chegar \u00e1 grella, onde os mec\u00e1nicos [[Alpine F1 Team | Alpine]] foron capaces de solucionar o dano. Vettel tivo que partir do pitlane despois de que os freos se quentaran antes da carreira e recibiu unha penalizaci\u00f3n de dez segundos cando o equipo non axustou os pneum\u00e1ticos do seu coche antes do prazo de cinco minutos. Na volta de formaci\u00f3n o piloto de Ferrari [[Charles Leclerc]] trompeou, pero sa\u00edu da trampa de grava e comezou a carreira. [[Pierre Gasly]] comezou con pneum\u00e1ticos de mollado, do mesmo xeito que [[Esteban Ocon]].\nNo inicio da carreira, [[Max Verstappen]] conseguiu adiantar ao seu compa\u00f1eiro de equipo [[Sergio P\u00e9rez Mendoza|Sergio P\u00e9rez]] e ao polisitter [[Lewis Hamilton]] para tomar o liderado. Hamilton intentou superalo na freada e buscou adiantalo polo exterior por encima das beirav\u00edas na curva do Tamburello, o que lle danou a \u00e1 dianteira. No cami\u00f1o \u00e1 chicana Variente Alta, [[Nikita Mazepin]] non foi capaz de evitar o [[Williams Grand Prix Engineering | Williams]] de [[Nicholas Latifi]], que corr\u00eda polo lado dereito da Acque Minerali. O [[Haas F1 Team| Haas]] de Mazepin sa\u00edu intacto, pero Latifi trompeou e foise contra a parede e finalizou a s\u00faa carreira.\nSa\u00edu o [[coche de seguridade]] ao final da primeiro volta despois de que Latifi estrel\u00e1rase despois do contacto con Mazepin. Durante o coche de seguridade, [[Mick Schumacher]] trompeou preto da sa\u00edda do pit e perdeu a s\u00faa \u00e1 dianteira, mentres que P\u00e9rez, despois de caer na grava, recuperou ilegalmente a s\u00faa posici\u00f3n, unha acci\u00f3n que lle val\u00edu unha penalizaci\u00f3n de dez segundos.\nA choiva que cesou gradualmente, Vettel foi o primeiro piloto en cambiar a pneum\u00e1ticos slick, cousa que fixo na volta 22. Verstappen, l\u00edder a pouco m\u00e1is dun segundo de Hamilton, entrou a boxes na volta 27 para montar slicks. Hamilton, que buscaba empregar o [[Termos de F\u00f3rmula 1 # O | overcut]], parec\u00eda estar cobado con cobado co seu rival cando entrou en boxes na seguinte volta, pero un pitstop relativamente lento deixouno detr\u00e1s de Verstappen.\nNa trix\u00e9simo primeira volta, Hamilton caeu na grava en Tosa, mentres intentaba dobrar ao Williams de [[George Russell]]. Conseguiu reincorporarse \u00e1 carreira, a\u00ednda que con danos na s\u00faa \u00e1 dianteira causados \u200b\u200bpola barreira. Pouco despois, Russell estivo involucrado nun accidente co outro [[Mercedes-Benz na F\u00f3rmula 1|Mercedes]] de [[Valtteri Bottas]], \u00e1 entrada da r\u00e1pida chicana Tamburello. Sacouse bandeira vermella porque os restos espall\u00e1ronse pola pista. Ambos pilotos estaban notoriamente enfurecidos tralo incidente, Russell marchou cara aos restos do Mercedes de Bottas e deulle unha palmada a Bottas no casco, mentres que Bottas facialle a figa a Russell. Os dous circulaban ao redor de 320 km/h cando chocaron. Os comisarios clasificaron o incidente como un incidente de carreira, ning\u00fan dos dous pilotos foi penalizado. \nXusto antes do reinicio, Verstappen case trompeou en Rivazza, pero conseguiu manter o control; mantivo o liderado e afastouse o resto da carreira. Detr\u00e1s del, [[Lando Norris]] superou \u00e1 [[Scuderia Ferrari | Ferrari]] de [[Charles Leclerc]] polo segundo posto, mentres que P\u00e9rez e [[Yuki Tsunoda]] trompearon en Villeneuve e Tamburello respectivamente, caendo ata o 14 e 15. Hamilton, que comezou noveno despois da bandeira vermella, progresou cara a arriba pola pista, e finalmente conseguiu superar ao teimudo [[McLaren]] de Norris para acadar o segundo posto na volta 60. Norris logrou o seu segundo podio co terceiro posto. Hamilton ga\u00f1ou o punto extra pola [[volta r\u00e1pida]], o que lle permitiu manter o liderado no campionato sobre Verstappen.\nPost carreira.\nO d\u00eda seguinte Russell expresou o seu desexo de \"despexar o aire\" con Bottas tras o enfrontamento. M\u00e1is tarde Russell pediu perd\u00f3n a Bottas e ao equipo de Williams. Gran parte do coche de Bottas sufriu danos irrepararables. Bottas sufriu danos nun xeonllo no accidente a 30 G.\nDespois da carreira, Stroll recibiu unha penalizaci\u00f3n de cinco segundos por cortar a chicana Tamburello, pasando da s\u00e9tima \u00e1 oitava posici\u00f3n. R\u00e4ikk\u00f6nen recibiu unha penalizaci\u00f3n de trinta e dous segundos despois de incumprir as regras de reinicio, baixando do noveno lugar ao d\u00e9cimo terceiro. \nV\u00e9xase tam\u00e9n.\n[[Categor\u00eda:Grandes Premios de F\u00f3rmula 1 de 2021]]\n[[Categor\u00eda:Gran Premio da Emilia-Roma\u00f1a]]"}
{"id": "521782", "revid": "5863", "url": "https://gl.wikipedia.org/wiki?curid=521782", "title": "Borja Fern\u00e1ndez Fern\u00e1ndez (nado en 1995)", "text": ""}
{"id": "521784", "revid": "5863", "url": "https://gl.wikipedia.org/wiki?curid=521784", "title": "Borja Fern\u00e1ndez Fern\u00e1ndez (nado en 1981)", "text": ""}
{"id": "521787", "revid": "23204", "url": "https://gl.wikipedia.org/wiki?curid=521787", "title": "Azolla japonica", "text": "Azolla japonica \u00e9 unha especie de pterid\u00f3fita (fentos ou fieitos) da clase das polipodi\u00f3psidas, orde das salviniales e familia das salvini\u00e1ceas, unha das sete comprendidas no x\u00e9nero \"Azolla\".\n\u00c9 un pequeno fieito acu\u00e1tico flotante orixinario do Xap\u00f3n.\nTaxonom\u00eda.\nDescrici\u00f3n.\nA especie foi descrita en 1810 polos bot\u00e1nicos franceses Adrien Ren\u00e9 Franchet e Ludovic Savatier no seu traballo \"Enumeratio Plantarum in Japonia Sponte Crescentium\" ... 2 (1): 195. 1877.\nEtimolox\u00eda.\nPara a do x\u00e9nero, v\u00e9xase \"Azolla\".\nO ep\u00edteto espec\u00edfico, \"japonica\" \u00e9 un termo do lat\u00edn cient\u00edfico que se significa \"do Xap\u00f3n\", xa que unicamente se loaliza nunha pequena rexi\u00f3n deste pa\u00eds. \u00c9 o feminino de \"japonicus\", \"xaponon\u00e9s\", de \"Japonia\", \"Xap\u00f3n\".\nNotas taxon\u00f3micas.\nAnteriormente, ou \u00e1s veces a\u00ednda hoxe en d\u00eda, alg\u00fans autores consideran o x\u00e9nero como o \u00fanico da familia das azol\u00e1ceas (\"Azollaceae\"). Pero esta familia non \u00e9 admitida polo WoRMS, e outras bases de datos e, a maior\u00eda dos autores, inclu\u00e9n o seu \u00fanico x\u00e9nero na familia das .\nEstudos recentes demostraron que hai polo menos dous tipos nos tipos de \"A. japonica\". Un deles non se distingue da especie tipo do x\u00e9nero, \"A. filiculoides\", que se distrib\u00fae nunha zona moi pequena (de a\u00ed a sinonimia que vemos m\u00e1is abaixo). Polo tanto, a posici\u00f3n taxon\u00f3mica destas especies precisa m\u00e1is estudos. \nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polo sin\u00f3nimo \"Azolla filiculoides\" subsp. \"filiculoides\". \nCaracter\u00edsticas.\n\"Azolla japonica\" \u00e9 un pequeno fieito flotante heterosp\u00f3rico, de 2,5 cm de lonxitude. As frondes son poligonais ou triangulares. Os espor\u00f3fitos te\u00f1en frondes bolobulados e rizomas longos. O l\u00f3bulo inferior das frondes \u00e9 usualmente m\u00e1is grande que o superior, e perm\u00edtelle \u00e1 flotar; os l\u00f3bulos inferiores est\u00e1n en contacto coa auga. \u00c9 unha planta de cor verde escura a avermellada que flota individualmente ou en matas, neste \u00faltimo caso formando 'alfombras' dun espesor de at\u00e9 20 cm. Fai simbiose coa cianobacteria fixadora de nitr\u00f3xeno \"Anabaena azollae\". Cando as plantas se expo\u00f1en a luz solar forte toman unha coloraci\u00f3n vermella, pero \u00e1 sombra permanecen verdes."}
{"id": "521789", "revid": "89787", "url": "https://gl.wikipedia.org/wiki?curid=521789", "title": "Coded Bias", "text": "Coded Bias \"(Nesgo codificado)\" \u00e9 un documental estadounidense dirixido por Shalini Kantayya que se estreou no Festival de Cinema de Sundance de 2020.\nO filme incl\u00fae contribuci\u00f3ns dos investigadores Joy Buolamwini, Deborah Raji, Meredith Broussard, Cathy O'Neil, Zeynep Tufekci, Safiya Noble, Timnit Gebru, e Virginia Eubanks, entre outros.\nResumo.\nSegue a investigadores e defensores, principalmente \u00e1 inform\u00e1tica do MIT Joy Buolamwini, mentres exploran como os algoritmos codifican e propagan os prexu\u00edzos.\nRecepci\u00f3n.\nCr\u00edtica.\nEn Rotten Tomatoes, a pel\u00edcula ten un \u00edndice de aprobaci\u00f3n do 100% baseado en 42 cr\u00edticas cunha cualificaci\u00f3n media de 7,90/10. O consenso da cr\u00edtica do sitio web di: \"Clara, concisa e exhaustiva, Coded Bias ofrece unha mirada arrepiante aos efectos secundarios, en gran medida invisibles, dos fundamentos algor\u00edtmicos da sociedade moderna\" En Metacritic, a pel\u00edcula ten unha puntuaci\u00f3n media ponderada de 73 sobre 100 baseada en 7 cr\u00edticas."}
{"id": "521795", "revid": "98510", "url": "https://gl.wikipedia.org/wiki?curid=521795", "title": "New Amsterdam (serie de televisi\u00f3n de 2018)", "text": "New Amsterdam \u00e9 unha serie de televisi\u00f3n estadounidense de tem\u00e1tica m\u00e9dica e x\u00e9nero dram\u00e1tico. Est\u00e1 baseada no libro \"Twelve Patients: Life and Death at Bellevue Hospital\" de Eric Manheimer, e a serie estreouse orixinalmente o 25 de setembro de 2018 a trav\u00e9s de NBC. Foi creada por David Schulner e est\u00e1 protagonizada por Ryan Eggold, Freema Agyeman, Janet Montgomery, Jocko Sims, Anupam Kher e Tyler Labine. En febreiro de 2019, anunciouse que a serie ser\u00eda renovada para unha segunda tempada, a cal se estreou o 24 de setembro de 2019. En xaneiro de 2020, NBC renovou a serie para tres tempadas m\u00e1is. A terceira tempada estreouse o 2 de marzo de 2021.\nSinopse.\n\"New Amsterdam\" conta a historia do doutor Max Goodwin, que se converte no director m\u00e9dico dun dos hospitais p\u00fablicos m\u00e1is antigos dos Estados Unidos, co obxectivo de reformar as instalaci\u00f3ns abandonadas, rachando coa burocracia para achegar unha atenci\u00f3n excepcional \u00f3s seus pacientes."}
{"id": "521796", "revid": "23204", "url": "https://gl.wikipedia.org/wiki?curid=521796", "title": "Danubio F\u00fatbol Club", "text": "O Danubio Futbol Club, abreviado comunmente Danubio FC \u00e9 un club uruguaio de f\u00fatbol fundado en 1932 e con sede en Montevideo, a capital.\nHistoria.\nO equipo naceu en Maro\u00f1as, un dos barrios de Montevideo, que a comezos da d\u00e9cada de 1930 era a\u00ednda unha zona rururbana. Foi fundado por varios estudantes da escola p\u00fablica do barrio, o primeiro d\u00eda do curso, o 1 de marzo de 1932, alg\u00fans deles fillos da inmigraci\u00f3n b\u00falgara que lle deron o nome do r\u00edo europeo. A bandeira, cunha franxa negra, que lles permite unha singular identificaci\u00f3n, foi unha adaptaci\u00f3n da empregada polo River Plate arxentino, e \u00e9 usada dende 1936. \nNo transcurso do tempo Danubio consolidouse como un dos principais equipos da capital uruguaia, mantendo unha rivalidade co Defensor Sporting, co que mant\u00e9n o chamado, \"Cl\u00e1sico dos medianos\". En marzo de 2021, logo de m\u00e1is de 50 anos ininterrompidos na Primeira Divisi\u00f3n do Uruguai, descendeu \u00e1 segunda categor\u00eda."}
{"id": "521797", "revid": "82922", "url": "https://gl.wikipedia.org/wiki?curid=521797", "title": "Cantareiras", "text": ""}
{"id": "521798", "revid": "23204", "url": "https://gl.wikipedia.org/wiki?curid=521798", "title": "Pok\u00e9mon Colosseum", "text": " \u00e9 un videoxogo de rol desenvolvido por Genius Sonority, publicado por The Pok\u00e9mon Company e distribu\u00eddo por Nintendo como parte da serie \"Pok\u00e9mon\". No Xap\u00f3n, lanzouse para a consola GameCube o 21 de novembro de 2003, en Am\u00e9rica do Norte o 22 de marzo de 2004 e en Europa o 14 de maio de 2004. Contrario a t\u00edtulos anteriores, o xogo non conta con encontros aleatorios con Pok\u00e9mon; no seu canto, o xogador pode roubar os Pok\u00e9mon doutros adestradores. O xogo conta con numerosos modos de batalla para un xogador e multixogador."}
{"id": "521799", "revid": "88215", "url": "https://gl.wikipedia.org/wiki?curid=521799", "title": "Carlos Ballesta Edreira", "text": ""}
{"id": "521800", "revid": "88215", "url": "https://gl.wikipedia.org/wiki?curid=521800", "title": "Carlos Alberto Ballesta Edreira", "text": ""}
{"id": "521801", "revid": "89787", "url": "https://gl.wikipedia.org/wiki?curid=521801", "title": "Hospital Hijas de Galicia", "text": "O Hospital Hijas de Galicia, tam\u00e9n co\u00f1ecido despois como Hospital Materno Infantil Diez de Octubre e Hospital Universitario Ginecobst\u00e9trico Diez de Octubre, \u00e9 un hospital da Habana fundado en 1924 pola Asociaci\u00f3n \"Hijas de Galicia\" \"(Hijas de Galicia, Sociedad Sanitaria y de Auxilio Mutuo)\", para dar cobertura sanitaria \u00e1s mulleres galegas emigradas a Cuba en situaci\u00f3n de precariedade.\u200b \nEn 1959 o Hospital foi confiscado polo castrismo e continuou prestando os seus servizos. Localizado no barrio de Luyan\u00f3, ofrece atenci\u00f3n xinecol\u00f3xica, obst\u00e9trica e pedi\u00e1trica aos municipios Diez de Octubre e San Miguel del Padr\u00f3n e docencia de pre e posgrao, sendo centro de referencia nacional en cancro c\u00e9rvico uterino. \nHistoria.\nAntecedentes.\nA historia deste hospital esta ligada \u00e1s consecuencias de emigraci\u00f3n galega de finais do s\u00e9culo XIX e principios do XX. Na d\u00e9cada dos 90, o historiador Julio Cesar Gonz\u00e1lez Pag\u00e9s atopou documentaci\u00f3n relacionada con Hijas de Galicia e a s\u00faa investigaci\u00f3n e posterior publicaci\u00f3n foron claves para co\u00f1ecer a verdadeira historia desta instituci\u00f3n.\nEntre 1880 e 1930, f\u00f3ronse a Am\u00e9rica medio mill\u00f3n de galegos. As mulleres supo\u00f1\u00edan apenas un 20% do total, pois os pa\u00edses de acollida buscaban principalmente man de obra barata masculina. A partir da crise mundial do ano 1929, a porcentaxe de mulleres emigrantes subiu ata ou 40 ou 45%. M\u00e1is de 60.000 mulleres sen recursos de Galicia embarc\u00e1ronse na aventura dun futuro pr\u00f3spero, a mi\u00fado co apoio das s\u00faas familias, para contribu\u00edr \u00e1 mellora da econom\u00eda familiar. Eran mulleres que viaxaban soas ou con nenos pequenos, de escasa ou nula formaci\u00f3n, co paradigma com\u00fan da pobreza. A mi\u00fado preced\u00edan a noivos e familiares que xa embarcaran con anterioridade cara a Cuba. Algunhas xa no propio barco, outras ao chegar a porto, eran captadas por familiares ou noivos \"protectores\" que xeralmente as seduc\u00edan para abandonalas logo. Outras traballaban de criadas e eran explotadas ata caer en desgraza. As\u00ed adoitaba ser ou m\u00e9todo para ser prostitu\u00eddas en redes organizadas de trata de brancas. Cando enfermaban non ti\u00f1an acceso aos centros de sa\u00fade e moitas delas morr\u00edan de s\u00edfilis.\nUnha iniciativa promovida por un grupo de activistas feministas, constitu\u00edu o 12 de xu\u00f1o de 1912 a sociedade \"Solidaridad Pontevedresa\" para tentar paliar a situaci\u00f3n das s\u00faas compatriotas menos favorecidas, como contrapartida ao ent\u00f3n poderoso Centro Gallego de La Habana que s\u00f3 prestaba asistencia sanitaria aos homes. O 18 de xaneiro de 1917, Solidaridad Pontevedresa transformouse en \"Hijas de Galicia, Sociedade Sanitaria e de Auxilio Mutuo\".\nSanatorio Concepci\u00f3n Arenal.\nDurante 12 anos esta Asociaci\u00f3n ga\u00f1ou integrantes e di\u00f1eiro, o que lle permitiu que en 1924 poideran comprar un terreo e levar a cabo un proxecto de adquisici\u00f3n dunha cl\u00ednica, situada nas alturas de Luyan\u00f3, na cal puidesen ser asistidas as Hijas de Galicia. A proposta de Andrea L\u00f3pez Chao, o Sanatorio levou o nome Concepci\u00f3n Arenal. \nDesde a s\u00faa inauguraci\u00f3n contou co persoal m\u00e9dico para atender \u00e1 muller, \u00e1 nai, ao neno e ao recentemente nado. Cre\u00e1ronse unha serie de estratexias e dous anos despois determinaron que era necesario constru\u00edr dous pavill\u00f3ns m\u00e1is. En setembro de 1927 aprobouse a construci\u00f3n doutros dous pavill\u00f3ns e o cercado da parcela que ocupaba o sanatorio. \nO Hospital ti\u00f1a 6 pavill\u00f3ns de d\u00faas plantas, 10 salas de especialidades e unha flotilla de 6 coches para traslados. Fac\u00eda consultas a domicilio e traballaban nel 19 m\u00e9dicos, 9 enfermeiras, 26 axudantes e administrativos. Atend\u00eda a 206 asociadas e menores ao d\u00eda e entregaba medicamentos gratis. Debido \u00e1 alta demanda decidiron ampliar con novas edificaci\u00f3ns e o proxecto culminou en 1957, cando quedou constitu\u00edda a s\u00faa \u00faltima estrutura. En 1958 inaugurouse o pavill\u00f3n de oito plantas que albergou a Maternidade e o Fogar-Albergue.\nA s\u00faa localizaci\u00f3n no barrio habanero de Luyan\u00f3 converteu a zona na Nova Galicia, xa que dun lado atop\u00e1base o Hospital La Ben\u00e9fica para homes, pertencente ao Centro Gallego, e do outro lado o Hijos de Galicia para mulleres. \nCambio de titularidade e evoluci\u00f3n.\nEn 1959 foi confiscado polo castrismo e, a pesar de que Asociaci\u00f3n desapareceu, o hospital continuou. A\u00ednda que atende unha comunidade m\u00e1is heterox\u00e9nea, que incl\u00fae aos de nacionaldade cubana, parte da poboaci\u00f3n que se consulta ou traballa nel, se non \u00e9 galega de primeira xeraci\u00f3n, si o \u00e9 por descendencia.Mesmo que a s\u00faa denominaci\u00f3n cambiou varias veces (Hospital Materno Infantil Diez de Octubre, Hospital Universitario Ginecobst\u00e9trico Diez de Octubre) segue sendo co\u00f1ecido popularmente como Hijas de Galicia. Na s\u00faa \u00faltima remodelaci\u00f3n mantivo as iniciais HG (Hijas de Galicia) como logotipo. \nActividade.\nDespois de 1959 pasou a ser Hospital materno-infantil. Contaba con 324 camas e chegou a ser a segunda maternidade do pa\u00eds, un dos de maior n\u00famero de nacementos a nivel nacional e o de maior cantidade de nacementos da capital. Converteuse nun centro docente, onde se impartiu docencia de pre e posgrao e onde se graduaron m\u00e9dicos cubanos e doutros pa\u00edses de Am\u00e9rica Latina, tam\u00e9n especialistas de Xinecobstetricia, Pediatr\u00eda e Neonatolox\u00eda. \nEn 2012 o hospital deixou de ser materno-infantil e pasou a ser xinecobst\u00e9trico. A partir dese momento mant\u00e9n esta serie de condici\u00f3ns, con m\u00e1is de 30 investigaci\u00f3ns e ensaios cl\u00ednicos convidos con centros do polo cient\u00edfico. Ademais, foi sede de mestr\u00edas en atenci\u00f3n integral \u00e1 muller e atenci\u00f3n integral ao neno. \nO 12 de outubro de 2019, o Hospital celebrou os 95 anos de historia. Como parte das actividades pola data, desenvolveuse a XXVII Xornada Cient\u00edfica Materna Dez de Outubro 2019. O encontro inclu\u00edu un amplo programa con conferencias maxistrais, de temas libres e mesas redondas sobre a situaci\u00f3n actual das Arbovirosis; a repercusi\u00f3n do Dengue na sa\u00fade materno prenatal; o labor do persoal sanitario para mellorar a sa\u00fade das embarazadas, en especial das causas m\u00e1is importantes de agravamento e a mortalidade, achega das ciencias t\u00e9cnicas e os medios diagn\u00f3sticos. \nEn xaneiro de 2019 foi moi prexudicado co paso dun tornado que azotou A Habana, sufrindo danos na s\u00faa estrutura, rotura e perda da marqueter\u00eda de aluminio, perda do 90% dos ventanais, da cristaler\u00eda; afect\u00e1ronse as cubertas, perdeuse a rede hidrosanitaria e hidr\u00e1ulica; dunha dotaci\u00f3n de 74 tanques, afectouse m\u00e1is do 80% e tam\u00e9n os canos. Recibiu medios e material xinecobst\u00e9trico do Fondo de Poboaci\u00f3n das Naci\u00f3ns Unidase posteriormente obtivo a condici\u00f3n de Proeza Laboral polos labores de recuperaci\u00f3n despois do paso do tornado.\nReco\u00f1ecementos.\nNa orde cient\u00edfica \u00e9 un Centro de Referencia na Habana para o menor de 1500 gramos; Centro de Referencia Nacional na Capacitaci\u00f3n en Lactaci\u00f3n Materna, Nutrici\u00f3n na muller e Patolox\u00eda c\u00e9rvico uterino. \u00c9 o primeiro hospital do pa\u00eds en po\u00f1er en funcionamento un Banco de leite humano, e o \u00fanico da capital, sendo Centro de Referencia Internacional neste tema. Tam\u00e9n recibiu o Premio Anual de Sa\u00fade, Premios Nacionais ao Innovador, numerosos reco\u00f1ecementos en Foro de Ciencia e t\u00e9cnica a nivel nacional.\nTen premios vinculados ao desenvolvemento das investigaci\u00f3ns a nivel do Instituto Superior de Ciencias M\u00e9dicas da Habana; na ANIR, desde o ano 1993, destacado a nivel provincial e nacional; ten ratificada a condici\u00f3n 8 de Outubro, m\u00e1ximo reco\u00f1ecemento outorgado por esta asociaci\u00f3n. O centro foi seleccionado para participar na Primeira Conferencia do Sindicato da Sa\u00fade e a Primeira e Segunda da ANIR."}
{"id": "521804", "revid": "88215", "url": "https://gl.wikipedia.org/wiki?curid=521804", "title": "Jaime Agull\u00f3 Blasco", "text": "Jaime Agull\u00f3 Blasco, nado en Elx o 17 de xullo de 1931 e finado o 3 de agosto de 2022, foi un futbolista espa\u00f1ol, que xogaba de dianteiro.\nFoi pai de Jaime Agull\u00f3 Quintela e av\u00f3 de Pablo Agull\u00f3, tam\u00e9n futbolistas.\nTraxectoria.\nTras xogar co H\u00e9rcules en Primeira e Segunda Divisi\u00f3n chegou \u00e1 Coru\u00f1a en decembro de 1957, onde foi posto a proba polo Deportivo da Coru\u00f1a e finalmente disputou co equipo branquiazul o que restaba da tempada 1957/58, xogando oito partidos e marcando catro goles."}
{"id": "521805", "revid": "15490", "url": "https://gl.wikipedia.org/wiki?curid=521805", "title": "Mozas asomadas nunha xanela", "text": "\"Mozas asomadas nunha xanela\" \u00e9 un cadro do pintor sevillano Bartolom\u00e9 Murillo. Pintado na segunda metade do XVII, \u00e9 un cadro barroco.\nForma parte da colecci\u00f3n da Galer\u00eda Nacional de Arte dos Estados Unidos, con sede en Washington. \nDescrici\u00f3n.\nA obra representa d\u00faas mulleres nunha xanela. A m\u00e1is afastada do espectador \u00e9 polos seus trazos a m\u00e1is vella das d\u00faas. Tapa o rostro sorrinte coa s\u00faa touca, que sost\u00e9n coa man dereita. Coa esquerda tira da contra da vent\u00e1, sen que quede claro se pretende pechala ou, polo contrario, abrila a\u00ednda m\u00e1is. A outra muller, unha moci\u00f1a, ap\u00f3iase sen reservas no peitoril da vent\u00e1 e sorr\u00ed abertamente para o espectador, situado xusto de fronte, nun plano lixeiramente inferior ao dela. O seu corpi\u00f1o, lixeiramente escotado, d\u00e9ixalle ver os ombros. \nDesde o punto de vista da composici\u00f3n, o cadro \u00e9 dunha extraordinaria t\u00e9cnica. Est\u00e1 marcado pola diagonal que se estabelece entre as cabezas das figuras e os sut\u00eds toques de vermello nas s\u00faas caras e nos adornos do cabelo e das roupas. A moza asoma o seu corpo a trav\u00e9s da vent\u00e1 con gran realismo. No caso da muller m\u00e1is vella capt\u00farase o seu movemento con gran habilidade. Coa idea de centrar a nosa atenci\u00f3n nas mulleres, no resto do cadro predominan o marr\u00f3n da madeira e o negro do interior do cuarto. \nDesco\u00f1\u00e9cese a data certa en que foi pintada a obra. Pola s\u00faa calidade t\u00e9cnica, corresponde \u00e1 etapa de madureza do pintor, entre 1650 e a s\u00faa morte en 1683.\nInterpretaci\u00f3ns.\nDesco\u00f1\u00e9cese por completo quen son as figuras representadas. Circulan numerosas interpretaci\u00f3ns da obra. Unha delas apunta \u00e1 posibilidade de que se trate dunha doncela e a s\u00faa gobernanta, como era habitual nas casas da aristocracia. Outra posibilidade \u00e9 que se trate dunha cortes\u00e1 e da s\u00faa alcaiota. Explicar\u00edase as\u00ed a ollada directa e sorrinte da rapaza, mentres que a outra muller se cobre a cara. Na Espa\u00f1a do s\u00e9culo XVII non era de bo gusto sorrir ostentosamente en p\u00fablico, menos a\u00ednda para unha muller.\nEn apoio desta \u00faltima interpretaci\u00f3n tra\u00e9se a colaci\u00f3n unha copia en gravado do cadro realizada no s\u00e9culo XIX. Nese gravado, a obra recibe o t\u00edtulo de \"Las Gallegas\". Nesa \u00e9poca moitas mulleres galegas emigraban a Lisboa, Madrid ou Sevilla, onde algunhas acababan exercendo a prostituci\u00f3n. O t\u00edtulo referir\u00edase de maneira inequ\u00edvoca para a xente da \u00e9poca \u00e1 condici\u00f3n das d\u00faas mulleres."}
{"id": "521806", "revid": "89787", "url": "https://gl.wikipedia.org/wiki?curid=521806", "title": "Pok\u00e9mon Dash", "text": "Pok\u00e9mon Dash \u00e9 un videoxogo de carreiras desenvolvido por Ambrella para a consola Nintendo DS. Lanzouse no Xap\u00f3n o 2 de decembro de 2004, en Europa o 11 de marzo de 2005 e en Am\u00e9rica do Norte o 13 de marzo de 2005. Foi o primeiro xogo de \"Pok\u00e9mon\" lanzado para a Nintendo DS.\nO xogoador emprega o estilete para controlar un Pikachu que debe correr a trav\u00e9s de diferentes metas. Logo de que os xogadores superan todos os puntos en rode, a carreira est\u00e1 completada. \"Dash\" ten posibilidade de modo multixogador, e pode conectarse con outros 6 dispositivos diferentes.\nDesenvolvemento.\n\"Dash\" foi desenvolvido para a Nintendo DS por Ambrella, que xa traballara en \"Hey You, Pikachu!\" e \"Pok\u00e9mon Channel\". Anunciouse \u00f3rixinalmente o 7 de outubro de 2004 como un t\u00edtulo para o mercado xapon\u00e9s. Antes da distribuci\u00f3n en Am\u00e9rica do Norte, The Pok\u00e9mon Center ti\u00f1a ofertas de pedido anticipado que inclu\u00edan chaveiros e bolsas de transporte para DS."}
{"id": "521807", "revid": "96004", "url": "https://gl.wikipedia.org/wiki?curid=521807", "title": "Andrea Costas Otero", "text": ""}
{"id": "521809", "revid": "19415", "url": "https://gl.wikipedia.org/wiki?curid=521809", "title": "Capela da familia Gadd", "text": "A capela da familia Gadd (en fin\u00e9s Gaddin kappeli) \u00e9 unha capela funeraria de estilo barroco constru\u00edda en 1785 situada en Nokiantie 22a, no barrio de Rahola, Tampere (Finlandia). Foi contru\u00edda pola familia Gadd, e entre 1785 e 1854 foron enterrados nela un total de 28 membros da familia. Posteriormente retir\u00e1ronse os corpos da capela e foron trasladados ao camposanto.\nA capela est\u00e1 clasificada como lugar protexido polo seu interese arquitect\u00f3nico, cultural e paisax\u00edstico. Ao lado da capela encontr\u00e1base a igrexa parroquial de Harju, constru\u00edda antes de 1639 e demolida en 1858."}
{"id": "521810", "revid": "25871", "url": "https://gl.wikipedia.org/wiki?curid=521810", "title": "Pablo Agull\u00f3", "text": "Pablo Agull\u00f3 Temprano, nado na Coru\u00f1a o 25 de xu\u00f1o de 1990, \u00e9 un futbolista galego, que xoga de defensa e centrocampista no Berganti\u00f1os, na Terceira Divisi\u00f3n.\n\u00c9 fillo de Jaime Agull\u00f3 Quintela e neto de Jaime Agull\u00f3 Blasco, ambos ex futbolistas do Deportivo da Coru\u00f1a.\nTraxectoria.\nXogou nos xuven\u00eds do Calasanz antes de pasar ao Orillamar SD, co que xogou en Primeira e Segunda Auton\u00f3mica, e ao Atl\u00e9tico Arteixo. Tras d\u00faas tempadas co Arteixo en Primeira Auton\u00f3mica deu o salto \u00e1 Terceira Divisi\u00f3n, fichando polo Betanzos para a tempada 2013/14, despois dunha proba infrutuosa co Fabril. \nFoi un fixo na defensa do club betanceiro e ao ano seguinte fichou polo Cerceda, tam\u00e9n de Terceira. Estivo catro anos en Cerceda, e na tempada 2016/17 ascendeu \u00e1 Segunda Divisi\u00f3n B. O seu paso pola divisi\u00f3n de bronce durou s\u00f3 un ano, descendendo de novo \u00e1 Terceira ao remate da campa\u00f1a. \nFichou ent\u00f3n polo Berganti\u00f1os, de Terceira Divisi\u00f3n. Na segunda xornada de liga sufriu unha lesi\u00f3n no xeonllo que o levou ao quir\u00f3fano e a perder case toda a tempada. Na tempada 2019/20 disputou a hist\u00f3rica eliminatoria de Copa do Rei contra o Sevilla no Estadio de Riazor."}
{"id": "521813", "revid": "88215", "url": "https://gl.wikipedia.org/wiki?curid=521813", "title": "Jaime Agull\u00f3 Quintela", "text": ""}
{"id": "521814", "revid": "88215", "url": "https://gl.wikipedia.org/wiki?curid=521814", "title": "Jaime Eduardo Agull\u00f3 Quintela", "text": ""}
{"id": "521815", "revid": "88215", "url": "https://gl.wikipedia.org/wiki?curid=521815", "title": "Pablo Agull\u00f3 Temprano", "text": ""}
{"id": "521816", "revid": "89787", "url": "https://gl.wikipedia.org/wiki?curid=521816", "title": "Pok\u00e9mon Battle Revolution", "text": " \u00e9 un videoxogo de Pok\u00e9mon, o primeiro da franqu\u00eda para a consola Wii. \"Pok\u00e9mon Battle Revolution\" conta con 11 coliseos diferentes que compo\u00f1en un parque tem\u00e1tico de Pok\u00e9mon chamado Pok\u00e9topia. Outras caracter\u00edsticas do xogo incl\u00faen que alg\u00fan estadios te\u00f1en os seus propios efectos especiais, como exemplo facendo aleatoria a orde de aparici\u00f3n dos Pok\u00e9mon."}
{"id": "521817", "revid": "88215", "url": "https://gl.wikipedia.org/wiki?curid=521817", "title": "F\u00e9lix Javier Carnero Correa", "text": ""}
{"id": "521818", "revid": "88215", "url": "https://gl.wikipedia.org/wiki?curid=521818", "title": "F\u00e9lix Carnero Correa", "text": ""}
{"id": "521819", "revid": "88215", "url": "https://gl.wikipedia.org/wiki?curid=521819", "title": "Carlos Alberto Fenoy Muguerza", "text": ""}
{"id": "521820", "revid": "118182", "url": "https://gl.wikipedia.org/wiki?curid=521820", "title": "Espi\u00f1a de peixe", "text": "As espi\u00f1as de peixe \u00e9 a denominaci\u00f3n popular que se lle d\u00e1 ao esqueleto (xeralmente aletas e costelas) dos diversos peixes (\"Osteichthyes\"). A anatom\u00eda das espi\u00f1as de peixe diferenza claramente entre o esqueleto e a cartilaxe. Existen diversos tipos de espi\u00f1as de peixe: Epineuralia, Epicentralia, Epipleuralia e Myorhabdoi. No dominio da gastronom\u00eda, as espi\u00f1as adoitan ser retiradas mentres se comen os peixes (xeralmente cun coitelo de peixe), alg\u00fans pratos adoitan prepararse coas espi\u00f1as e forman parte dos seus ingredientes como son os caldos de peixe cos que se elaboran sopas e diversas preparaci\u00f3ns con arroces. As espi\u00f1as do peixe tiveron, nas sociedades preindustriais, unha funci\u00f3n similar \u00e1 das agullas. \nValor nutricional.\nAs espi\u00f1as dos peixes consid\u00e9ranse desde o punto de vista nutricional como unha fonte de calcio. Adoitan prepararse sacadas do subproduto da industria pesqueira e reducirse a suplementos alimentarios."}
{"id": "521823", "revid": "72012", "url": "https://gl.wikipedia.org/wiki?curid=521823", "title": "Espi\u00f1a dos peixes", "text": ""}
{"id": "521824", "revid": "72012", "url": "https://gl.wikipedia.org/wiki?curid=521824", "title": "Espi\u00f1as do peixe", "text": ""}
{"id": "521825", "revid": "72012", "url": "https://gl.wikipedia.org/wiki?curid=521825", "title": "Espi\u00f1as dos peixes", "text": ""}
{"id": "521826", "revid": "23204", "url": "https://gl.wikipedia.org/wiki?curid=521826", "title": "Grupo Especial de Operaci\u00f3ns", "text": "O Grupo Especial de Operaci\u00f3ns, co\u00f1ecido popularmente como o GEO ou GEOs, \u00e9 a unidade de elite do Corpo Nacional de Polic\u00eda de Espa\u00f1a especializada en operaci\u00f3ns de alto risco. Tam\u00e9n est\u00e1n presentes nalg\u00fans conflitos de Oriente Medio, xa sexa para protexer a cidad\u00e1ns e altas personalidades espa\u00f1olas ou en misi\u00f3ns de rescate de civ\u00eds.\nO GEO est\u00e1, xunto coa Unidade Especial de Intervenci\u00f3n (UEI) da Garda Civil, integrado na Rede ATLAS, que engloba a todas as unidades especiais contraterroristas dos pa\u00edses que conforman a Uni\u00f3n Europea. O GEO demostrou ao longo da s\u00faa historia e operaci\u00f3ns a alta preparaci\u00f3n e cualificaci\u00f3n que pos\u00faen os seus membros, estando entre as mellores unidades de operaci\u00f3ns especiais de Europa e do mundo enteiro. O GEO ademais instru\u00edu a unidades especiais de Espa\u00f1a e doutros pa\u00edses, as\u00ed como impartiu cursos e formaci\u00f3n conxunta.\nHistoria.\nO GEO foi creado por decisi\u00f3n do ent\u00f3n ministro do Interior Rodolfo Mart\u00edn Vila, adoptada \u00e1s poucas horas de que unha unidade antiterrorista alem\u00e1 liberase, o 18 de outubro de 1977 no aeroporto de Mogadiscio, un avi\u00f3n de Lufthansa secuestrado 5 d\u00edas antes pola Fronte de Liberaci\u00f3n de Palestina. A Inspecci\u00f3n Xeral da Polic\u00eda Armada vi\u00f1a propondo a creaci\u00f3n dunha unidade deste tipo desde moito tempo antes, sen lograr que o Ministerio a aceptase. Na tarde daquel d\u00eda, o capit\u00e1n de Infantar\u00eda (D.E.M.) Jos\u00e9 Paredes Pedrosa, xefe da Secci\u00f3n de Operaci\u00f3ns do Estado Maior da Inspecci\u00f3n, aproveitou a ocasi\u00f3n de que era recibido polo ministro para lembrarlle a antiga proposta, quen a aceptou de inmediato.\nDa s\u00faa creaci\u00f3n e organizaci\u00f3n, como a das restantes Unidades da Polic\u00eda Armada ent\u00f3n creadas, ocupouse a Secci\u00f3n de Operaci\u00f3ns antedicha, ent\u00f3n ao mando do capit\u00e1n Paredes, quen elixiu o nome de Grupo Especial de Operaci\u00f3ns (GEO), inspir\u00e1ndose na denominaci\u00f3n dos existentes Grupos de Operaci\u00f3ns Especiais (GOEs) do Ex\u00e9rcito de Terra.\nO mando da unidade recentemente creada foi encomendado ao capit\u00e1n de Infantar\u00eda Ernesto Garc\u00eda-Quijada Romeu, e como segundo xefe foi designado o capit\u00e1n de Enxe\u00f1eiros Juan Senso Gal\u00e1n, que sucedeu no mando ao anterior cando faleceu nun accidente de tr\u00e1fico. O capit\u00e1n Senso tam\u00e9n falecer\u00eda en accidente de tr\u00e1fico, en acto de servizo, fac\u00e9ndose cargo do mando o capit\u00e1n de Infantar\u00eda Carlos Folgado Mart\u00edn, que seguiu exerc\u00e9ndoo tras ascender a comandante. Xunto aos anteriores, os primeiros oficiais da unidade foron os tenentes de Infantar\u00eda Enrique Esteban Pendas e Rafael Roel Fern\u00e1ndez.\nA idea da necesidade dun grupo deste tipo foi collendo forza nos corpos policiais, en resposta ao aumento de actos de violencia que ocorreron durante a d\u00e9cada dos setenta, como o secuestro e asasinato da delegaci\u00f3n deportiva israel\u00ed na vila ol\u00edmpica de M\u00fanic durante os Xogos Ol\u00edmpicos de 1972 e a consecuente masacre no aeroporto muniqu\u00e9s. Este fat\u00eddico desenlace levou ao Goberno federal alem\u00e1n a exporse a creaci\u00f3n dunha unidade contra o terrorismo que contase con medios e preparaci\u00f3n especiais, e as\u00ed xurdiu o GSG9 da Polic\u00eda Federal e outros moitos corpos similares nas restantes polic\u00edas europeas.\nNo referente a Espa\u00f1a, a violencia de ETA que, at\u00e9 1968, limit\u00e1base a propaganda e atentados contra instalaci\u00f3ns e edificios, incrementouse a mediados dos setenta, inclu\u00edndo o atentado a Carrero Blanco. A isto sumouse a aparici\u00f3n, en 1975, doutro grupo terrorista, o GRAPO, cuxa primeira acci\u00f3n foi o asasinato de catro polic\u00edas. Ante esta situaci\u00f3n, a finais de 1977 creouse o GEO, de cuxo desenvolvemento se ocuparon os capit\u00e1ns Garc\u00eda-Quijada e Senso, quen conseguiron que a unidade estivese operativa nun tempo marca, entreg\u00e1ndose os diplomas aos seus primeiros compo\u00f1entes o 5 de abril de 1978. Aos poucos meses, a Unidade Especial de Intervenci\u00f3n da Garda Civil, creada o 3 de xu\u00f1o de 1978 e ambas as unidades atop\u00e1banse encadradas na Rede ATLAS de unidades especiais de polic\u00eda europeas.\nO GEO ten a s\u00faa base en Guadalaxara e conta con dous n\u00facleos, o de apoio e o operativo. Unicamente os axentes do grupo operativo realizaron as probas de acceso e superaron o duro curso de adestramento; os do grupo de apoio enc\u00e1rganse de labores de lox\u00edstica. Nunca se dan datos reais sobre o n\u00famero de membros que forman o grupo.\nO 5 de abril de 2008 cumpriron o seu 30\u00ba aniversario, ao que acudiu o anterior xefe da Polic\u00eda Nacional e da Garda Civil. Durante a s\u00faa celebraci\u00f3n, realizaron diferentes simulacros, como asalto a edificios, situaci\u00f3ns de emboscadas nunha zona de conflito, detenci\u00f3ns con cans...\nActualmente, est\u00e1 a constru\u00edrse en Linares (Xa\u00e9n) o Centro de Pr\u00e1cticas Operativas da Polic\u00eda Nacional \u00abLa Enira\u00bb, cun orzamento de 2\u00a0700\u00a0000\u00a0\u20ac, que estar\u00e1 destinado ao adestramento do GEO, as\u00ed como das Unidades de Intervenci\u00f3n Policial (UIP).\nOrganizaci\u00f3n.\nA organizaci\u00f3n interna da Unidade est\u00e1 composta por unha Secci\u00f3n Operativa, que se encarga de executar as misi\u00f3ns espec\u00edficas, e unha Secci\u00f3n de Apoio, que facilita que a anterior poida realizar a s\u00faa actividade, persoal que na actualidade comprende case un centenar de homes, dos que a maior\u00eda se inscriben en tarefas operativas.\nSecci\u00f3n operativa.\nO GEO conta cunha Secci\u00f3n Operativa e outra de Apoio. A primeira conta con menos de 100 homes encadrados en dous grupos operativos denominados \"10\" e \"20\". Antigamente denomin\u00e1banse \"Alpha\" e \"Bravo\", pero debido a cambios internos relacionados con persoal e especialidades, modificouse dita estrutura. Este \u00faltimo cambio afectou \u00e1 estrutura de devanditos grupos, no referente a mandos e a normas. A Secci\u00f3n de Apoio est\u00e1 formada por polic\u00edas que non realizaron o curso ou ex-operativos e a s\u00faa misi\u00f3n est\u00e1 relacionada coa lox\u00edstica, automoci\u00f3n, sanidade, administraci\u00f3n e seguridade do recinto entre outros.\nCada membro do comando at\u00f3pase encadrado nunha especialidade concreta que complementa a total polivalencia do mesmo, permitindo extraer un mellor rendemento da s\u00faa cualificaci\u00f3n persoal. As especialidades dos membros do comando son a de aperturas (utilizaci\u00f3n dos medios oportunos para a entrada en lugares pechados), tirador, tirador de apoio, \"especialista en explosivos\", medios especiais e mergullador de combate.\nDesta forma cons\u00e9guese que cada comando operativo sexa autosuficiente para realizar m\u00faltiples actividades, a\u00ednda que nalgunhas ocasi\u00f3ns rec\u00f3rrese a concentrar certos especialistas de varios comandos para asumir unha determinada misi\u00f3n.\nNa Secci\u00f3n Operativa tam\u00e9n se encadran o Grupo Operativo de Formaci\u00f3n e Especialidades (GOFE) e o Grupo Operativo de T\u00e9cnicas e Experiencias (GOTE).\nFunci\u00f3ns.\nAs operaci\u00f3ns nas que interv\u00e9n o GEO son aquelas que outros membros do Corpo Nacional de Polic\u00eda non poden realizar debido ao seu alto perigo ou nas que se esixe unha especial cualificaci\u00f3n, como as\u00ed o reflicte a Resoluci\u00f3n de 27 de decembro de 1989 no seu apartado segundo refer\u00edndose \u00e1s s\u00faas funci\u00f3ns, dicindo:\nAcceso \u00e1 unidade.\nConv\u00f3canse concurso de acceso anualmente, normalmente no terceiro ou cuarto trimestre do ano.\nS\u00edmbolos.\nEmblema.\nO emblema do GEO \u00e9 un escudo negro cunha aguia dourada capturando unha serpe que representa un acto de forza. A aguia \u00e9 probablemente unha referencia \u00e1 de San Xo\u00e1n, a\u00ednda presente no escudo de Espa\u00f1a ao crearse o GEO. A serpe \u00e9 un s\u00edmbolo cl\u00e1sico do mal.\nC\u00f3mpre sinalar o contraste da cor das letras do e o marco coa serpe que se representa en cor prateada ou branco.\nBoina.\nDesde a s\u00faa creaci\u00f3n, os membros do GEO levan boina, de cor negra cando foi creada a Unidade e actualmente de cor granate, co emblema do Corpo de Polic\u00eda Armada aquela e co do Corpo Nacional de Polic\u00eda a actual, no lado dereito en ambos os casos.\nOperaci\u00f3ns.\nOs axentes do GEO est\u00e1n destinados a operaci\u00f3ns de alto risco nos que outros axentes do Corpo Nacional de Polic\u00eda non poden intervir. Entre as s\u00faas acci\u00f3ns est\u00e1n: rescate de ref\u00e9ns, protecci\u00f3n de persoas VIP e autoridades, detenci\u00f3n de delincuentes perigosos, desarticulaci\u00f3n de bandas de crime organizado ou de comandos terroristas, protecci\u00f3n de embaixadas no estranxeiro...\nA s\u00faa primeira operaci\u00f3n importante, que deu a co\u00f1ecer o GEO ao p\u00fablico, foi o a intervenci\u00f3n no atraco ao Banco Central de Barcelona, en 1981. \nDesde a s\u00faa creaci\u00f3n, o GEO desarticulou trinta e cinco c\u00e9lulas armadas de diferentes grupos terroristas e rescatou a m\u00e1is de catrocentos ref\u00e9ns, con tan s\u00f3 tres baixas entre as s\u00faas filas en acto de servizo, a do capit\u00e1n e cofundador dos GEO Juan Senso Gal\u00e1n, a do cabo primeiro Arturo Pascual, ambos os falecidos no mesmo accidente en acto de servizo, e a do subinspector de polic\u00eda Francisco Javier Torronteras Gadea, que morreu durante o asalto a un piso franco de Legan\u00e9s (Madrid) tras os atentados do 11 de marzo de 2004, cando os sospeitosos se suicidaron detonando as bombas que posu\u00edan. Soamente tres operaci\u00f3ns do GEO sald\u00e1ronse coa morte dun ou varios dos criminais implicados.\nMateriais.\nSistemas de punter\u00eda.\nArmas curtas.\n\"Sig Sauer P226\" (no m\u00f3dulo LAS/TAC):\nSubfus\u00eds de asalto.\n\"HK MP5\":\n\"FN P90\":\nFus\u00eds de asalto.\n\"HK 33\":\n\"HG G3 FS\":\n\"Sig Sauer 551 SWAT\" (alg\u00fans con lanzagranadas SIG GWA 97K de 40 mm):\n\"Sig Sauer 552 Commando\":\nEscopetas.\n\"Franchi SPS 350\":\nRifles de precisi\u00f3n.\n\"Mauser 66SP\":\n\"Sig Sauer SSG-2000\":\n\"Sako TRG-21\":\n\"Sako TRG-41\":\n\"HK PSG-1D\":\nV\u00e9xase tam\u00e9n.\nLigaz\u00f3ns externas.\n\u00a0"}
{"id": "521828", "revid": "54334", "url": "https://gl.wikipedia.org/wiki?curid=521828", "title": "L\u00e1zaro Candal", "text": "Antonio L\u00e1zaro Candal Bravo, nado na Coru\u00f1a o 4 de decembro de 1931, foi un ex futbolista, narrador e xornalista deportivo galego. Desenvolveu a maior parte da s\u00faa carreira profesional en Venezuela, onde se converteu nun dos narradores deportivos m\u00e1is co\u00f1ecidos do pa\u00eds.\n\u00c9 pai do tam\u00e9n narrador deportivo \u00c1lex Candal.\nTraxectoria.\nNaceu na r\u00faa coru\u00f1esa do Orz\u00e1n, sendo fillo do derradeiro condutor de tranv\u00edas da Coru\u00f1a, Antonio Candal, e da ama de casa Jesusa Bravo. Xogou ao f\u00fatbol en varios equipos da cidade como o Alameda, no que coincidiu con Luis Su\u00e1rez e Carlos Torres, o Torre SD, o Imper\u00e1tor, ou o Orz\u00e1n.\nComezou no xornalismo no semanario deportivo Riazor e en \"La Voz de Galicia\", onde asinaba como Candy, antes de marchar en 1956 a Costa Rica xunto con Jos\u00e9 Mar\u00eda Penabad, \"Zoqui\u00f1as\". Al\u00ed traballou na secci\u00f3n de deportes do diario \"El Nacional\" e fichou polo Gimn\u00e1stica Espa\u00f1ola de San Xos\u00e9. Con ese equipo xogou d\u00faas tempadas na Primeira Divisi\u00f3n de Costa Rica e a continuaci\u00f3n fichou polo Club Sport La Libertad.\nEn 1959 instalouse en Caracas, onde fichou polo La Salle FC da Primeira Divisi\u00f3n de Venezuela, e traballou como correspondente para \"La Voz de Galicia\" e \"Marca\", ademais de noutros diarios e radios venezolanas. Xogou tam\u00e9n no Deportivo Espa\u00f1ol, retir\u00e1ndose en 1963, e logo foi secretario t\u00e9cnico do Deportivo Galicia.\nEn 1967 comezou a narrar os partidos dos equipos venezolanos na Copa Libertadores, tarefa que realizou durante 33 anos. En 1974 foi o narrador do Mundial de Alema\u00f1a en Venevisi\u00f3n, e fixo o meso coas seguintes nove Copas do Mundo, a partir da de 1986 en Radio Caracas Televisi\u00f3n. Durante ese tempo narrou tam\u00e9n a liga espa\u00f1ola, as Copas de Europa, Eurocopas, Copas Am\u00e9rica e os Xogos Ol\u00edmpicos entre outros.\nFoi ademais vicepresidente durante vinte anos da Liga Nacional de F\u00fatbol Menor, creou o Premio ao Mellor Futbolista Suramericano do Ano e fundou o Mundial de F\u00fatbol da Emigraci\u00f3n. Levou en tres ocasi\u00f3ns o Deportivo da Coru\u00f1a a Venezuela, e foi galardoado coa insignia de ouro do club.\nPremios e galard\u00f3ns.\nDurante a s\u00faa longa carreira foi galardoado con numerosos premios e reco\u00f1ecementos, entre eles os seguintes:\nAdemais leva o seu nome un campo de f\u00fatbol na cidade de Clarines, Anzo\u00e1tegui."}
{"id": "521829", "revid": "89787", "url": "https://gl.wikipedia.org/wiki?curid=521829", "title": "Pok\u00e9mon Trozei!", "text": ", comercializado como Pok\u00e9mon Link! en Europa, \u00e9 un videoxogo de crebacabezas da serie \"Pok\u00e9mon\" desenvolvido para a consola Nintendo DS. Lanzouse no Xap\u00f3n o 20 de outubro de 2005, en Am\u00e9rica do Norte o 6 de marzo de 2006, en Australia o 28 de abril de 2006 e en Europa o 5 de maio de 2006.\nAcollida.\n\"Pok\u00e9mon Trozei!\" recibiu unha puntuaci\u00f3n de 8,25 sobre 10 por \"Game Informer\" sendo considerado \"\u00e1 vez encantador e desafiante para que mesmo aqueles que sintan n\u00e1useas \u00f3 pensar en Pok\u00e9mon o reciban de todos os xeitos.\" \"Nintendo Power\", que outorgou \u00f3 xogo un 8,5 sobre 10, f\u00edxose eco dese sentir, declarando que \"un xogo elegante que \u00e9 unha marabilla, sexas ou non fan\u00e1tico [de Pok\u00e9mon]\". Alex Lucard de \"Diehard Game Fan\" deulle unha puntuaci\u00f3n de 5,5 declarando que \"Pokemon Puzzle Challenge\" \u00e9 mellor e m\u00e1is barato."}
{"id": "521830", "revid": "23204", "url": "https://gl.wikipedia.org/wiki?curid=521830", "title": "Pok\u00e9mon Link!", "text": ""}
{"id": "521831", "revid": "72012", "url": "https://gl.wikipedia.org/wiki?curid=521831", "title": "GEOS", "text": ""}
{"id": "521832", "revid": "72012", "url": "https://gl.wikipedia.org/wiki?curid=521832", "title": "GEO", "text": ""}
{"id": "521834", "revid": "72012", "url": "https://gl.wikipedia.org/wiki?curid=521834", "title": "Espi\u00f1a do peixe", "text": ""}
{"id": "521836", "revid": "72012", "url": "https://gl.wikipedia.org/wiki?curid=521836", "title": "Escamas de peixe", "text": ""}
{"id": "521837", "revid": "72012", "url": "https://gl.wikipedia.org/wiki?curid=521837", "title": "Espi\u00f1as de peixe", "text": ""}
{"id": "521838", "revid": "72012", "url": "https://gl.wikipedia.org/wiki?curid=521838", "title": "Espi\u00f1as de peixes", "text": ""}
{"id": "521839", "revid": "72012", "url": "https://gl.wikipedia.org/wiki?curid=521839", "title": "Escama dos peixes", "text": ""}
{"id": "521840", "revid": "72012", "url": "https://gl.wikipedia.org/wiki?curid=521840", "title": "Escamas dos peixes", "text": ""}
{"id": "521841", "revid": "72012", "url": "https://gl.wikipedia.org/wiki?curid=521841", "title": "Escamas de peixes", "text": ""}
{"id": "521842", "revid": "72012", "url": "https://gl.wikipedia.org/wiki?curid=521842", "title": "Escamas do peixe", "text": ""}
{"id": "521843", "revid": "72012", "url": "https://gl.wikipedia.org/wiki?curid=521843", "title": "Escama do peixe", "text": ""}
{"id": "521844", "revid": "23204", "url": "https://gl.wikipedia.org/wiki?curid=521844", "title": "Shakuntala Devi", "text": "Shakuntala Devi, nada en Bangalore o 4 de novembro de 1929 e finada na mesma cidade o 21 de abril de 2013, foi unha matem\u00e1tica, escritora e calculista mental india, co\u00f1ecida popularmente como o \"ordenador humano\". Devi esforzouse por simplificar os c\u00e1lculos num\u00e9ricos para os estudantes. O seu talento valeulle un posto na edici\u00f3n de 1982 do \"Libro Guinness dos R\u00e9cords\". Non obstante, o certificado para o rexistro entregouse a t\u00edtulo p\u00f3stumo o 30 de xullo de 2020, a pesar de que Devi acadou o seu r\u00e9cord mundial o 18 de xu\u00f1o de 1980 no Imperial College de Londres. Devi foi unha nena precoz e demostrou as s\u00faas habilidades aritm\u00e9ticas na Universidade de Mysore sen ningunha educaci\u00f3n formal.\nDevi escribiu varios libros nos seus \u00faltimos anos, inclu\u00eddas novelas e textos sobre matem\u00e1ticas, crebacabezas e astrolox\u00eda. Escribiu tam\u00e9n \"The World of Homosexuals\", que se considera o primeiro estudo sobre a homosexualidade na India. Ela viu a homosexualidade dende un prisma positivo e foi considerada unha pioneira no campo.\nTraxectoria.\nPrimeiro anos.\nShakuntala Devi naceu en Bangalore (Karnataka) nunha familia brahm\u00e1n kannada. O seu pai, C V Sundararaja Rao, traballou como trapecista, domador de le\u00f3ns, funambulista e mago nun circo. Descubriu a capacidade da s\u00faa filla para memorizar n\u00fameros mentres lle ensinaba un truco de cartas cando ti\u00f1a uns tres anos. O seu pai deixou o circo e levouna a espect\u00e1culos de estrada en que demostraba a s\u00faa capacidade de c\u00e1lculo. F\u00edxoo sen ningunha educaci\u00f3n formal. \u00c1 idade de seis anos demostrou as s\u00faas habilidades aritm\u00e9ticas na Universidade de Mysore.\nEn 1944 Devi mudouse a Londres.\nC\u00e1lculo mental.\nDevi viaxou a varios pa\u00edses do mundo demostrando o seu talento aritm\u00e9tico. Estivo de xira por Europa ao longo de 1950 e estivo en Nova York en 1976. En 1988 viaxou aos Estados Unidos para que as s\u00faas habilidades fosen estudadas por Arthur Jensen, profesor de psicolox\u00eda educativa na Universidade de California, Berkeley. Jensen probou o seu desempe\u00f1o en varias tarefas, inclu\u00eddo o c\u00e1lculo de grandes cantidades. Exemplos dos problemas presentados a Devi inclu\u00edron o c\u00e1lculo da ra\u00edz c\u00fabica de 61\u00a0629\u00a0875 e a ra\u00edz s\u00e9tima de 170\u00a0859\u00a0375. Jensen informou de que Devi proporcionou a soluci\u00f3n aos problemas mencionados (395 e 15, respectivamente) antes de que Jensen puidese copialos no seu caderno. Jensen publicou os seus descubrimentos na revista acad\u00e9mica \"Intelligence\" en 1990.\nEn 1977, na Southern Methodist University, deu a ra\u00edz vix\u00e9simo terceira dun n\u00famero de 201 d\u00edxitos en 50 segundos. A s\u00faa resposta, que foi de 546\u00a0372\u00a0891, foi confirmada polos c\u00e1lculos feitos na Oficina de Normas dos Estados Unidos pola computadora UNIVAC 1101, para os que houbo que escribir un programa especial para realizar un c\u00e1lculo tan grande, que tardou m\u00e1is tempo que facer.\nO 18 de xu\u00f1o de 1980, demostrou a multiplicaci\u00f3n de dous n\u00fameros de 13 d\u00edxitos: 7\u00a0686\u00a0369\u00a0774\u00a0870\u00d72\u00a0465\u00a0099\u00a0745\u00a0779. Estes n\u00fameros foron elixidos ao azar polo Departamento de Computaci\u00f3n do Imperial College de Londres. Ela respondeu correctamente 18\u00a0947\u00a0668\u00a0177\u00a0995\u00a0426\u00a0462\u00a0773\u00a0730 en 28 segundos. Este evento inclu\u00eduse no \"Guinness World Records\" de 1982. O escritor Steven Smith comentou: \"o resultado \u00e9 moi superior a todo o que se informou anteriormente que s\u00f3 se pode describir como incrible\". Nunha entrevista de 2009, Devi recordou a Indira Gandhi, que lle dixo \"Shakuntala, recorda que te\u00f1o moitos embaixadores en todo o mundo, mais ti es unha embaixadora moi especial porque es unha embaixadora itinerante, unha embaixadora matem\u00e1tica, que pode ga\u00f1ar amigos para a India e establecer unha estreita relaci\u00f3n entre pa\u00eds e pa\u00eds\".\nShakuntala Devi explicou moitos dos m\u00e9todos que empregou para facer c\u00e1lculos mentais no seu libro \"Figuring: The Joy of Numbers\".\nLibros sobre homosexualidade.\nEn 1977 escribiu \"The World of Homosexuals\", o primeiro estudo acad\u00e9mico publicado sobre a homosexualidade na India, polo que foi criticada. No documental \"For Straights Only\", dixo que o seu interese polo tema se deb\u00eda ao seu matrimonio cun home homosexual e ao seu desexo de ver a homosexualidade m\u00e1is de preto para entendela.\nO libro, considerado \"pioneiro\", presenta entrevistas con dous mozos homosexuais indios, unha parella masculina no Canad\u00e1 que buscaba matrimonio legal, un sacerdote do templo que explica as s\u00faas opini\u00f3ns sobre a homosexualidade e unha revisi\u00f3n da literatura existente sobre a homosexualidade. Remata cun chamamento \u00e1 despenalizaci\u00f3n da homosexualidade e a \"plena e completa aceptaci\u00f3n, non tolerancia e simpat\u00eda\". Non obstante, o libro pasou case desapercibido nese momento.\nPasamento.\nEn abril de 2013, Devi ingresou nun hospital de Bangalore con graves problemas respiratorios. Durante as d\u00faas semanas seguintes sufriu complicaci\u00f3ns card\u00edacas e renais. Morreu no hospital o 21 de abril de 2013 con 83 anos. A s\u00faa filla Anupama Banerji est\u00e1 casada con Ajay Abhaya Kumar, con quen ten d\u00faas fillas, e vive en Londres.\nVida persoal.\nDevi regresou \u00e1 India a mediados dos anos sesenta e casou con Paritosh Banerji, un oficial do servizo administrativo indio de Calcuta. Divorci\u00e1ronse en 1979 por problemas persoais. En 1980, participou nas elecci\u00f3ns ao Lok Sabha como candidata independente por Mumbai Sur e por Medak en Andhra Pradesh (actualmente en Telangana). En Medak p\u00faxose en contra da ex-primeira ministra Indira Gandhi, dicindo que quer\u00eda \"defender a xente de Medak de ser enganada pola se\u00f1ora Gandhi\"; quedou novena, con 6514 votos (1,47\u00a0% dos votos). Devi regresou a Bangalore a principios dos anos oitenta.\nAdemais do seu traballo como calculadora mental, Devi foi unha notable astr\u00f3loga e autora de varios libros, inclu\u00eddos libros de coci\u00f1a e novelas. Comezou escribindo contos e misterios sobre asasinatos e ti\u00f1a un grande interese pola m\u00fasica.\nLegado.\nO 4 de novembro de 2013, Devi foi homenaxeada cun Google Doodle no que ser\u00eda o seu 84.\u00ba aniversario.\nEn maio de 2019 anunciouse un filme sobre a s\u00faa vida titulado \"Shakuntala Devi\". Est\u00e1 protagonizada por Vidya Balan no papel principal e conta con Sanya Malhotra, Amit Sadh e Jisshu Sengupta. Producido por Sony Pictures Networks Productions, o filme foi emitido en todo o mundo en Amazon Prime Video o 31 de xullo de 2020."}
{"id": "521846", "revid": "98629", "url": "https://gl.wikipedia.org/wiki?curid=521846", "title": "Os dez mandamentos", "text": "Os dez mandamentos (en ) \u00e9 un filme \u00e9pico e relixioso estadounidense de 1956 producido, dirixido e narrado por Cecil B. DeMille rodado en VistaVision (color de Technicolor), e estreado por Paramount Pictures. Bas\u00e9ase na novela de 1949 \"Prince of Egypt\" de Dorothy Clarke Wilson, a novela de 1859 \"Pillar of Fire\" de J. H. Ingraham, a novela de 1937 \"On Eagle's Wings\" de A. E. Southon, e o Libro do \u00c9xodo. \"Os dez mandamentos\" \u00e9 unha versi\u00f3n dramatizada da historia b\u00edblica de Mois\u00e9s, un pr\u00edncipe exipcio adoptado que se converte no libertador do seu verdadeiro pobo, os hebreos, e lid\u00e9raos no \u00c9xodo cara \u00f3 monte Sina\u00ed, onde recibe de Deus os Dez mandamentos. O filme est\u00e1 protagonizado por Charlton Heston no papel principal, Yul Brynner como Rams\u00e9s, Anne Baxter como Nefertari, Edward G. Robinson como Dat\u00e1n, Yvonne De Carlo como S\u00e9fora, Debra Paget como Lilia e John Derek como Xosu\u00e9; ademais tam\u00e9n aparecen Cedric Hardwicke como Seti, Nina Foch como Bithiah, Martha Scott como Iochabel, Judith Anderson como Memnet e Vincent Price como Baka, entre outros.\nFilmado en localizaci\u00f3ns de Exipto, como o monte Sina\u00ed e a pen\u00ednsula do Sina\u00ed, o filme foi unha das derradeiras e m\u00e1is exitosas obras de DeMille. \u00c9 un remake parcial do filme mudo hom\u00f3nimo de 1923, e conta cun dos meirandes escenarios xamais creados para un filme. Estreouse nos cinemas dos Estados Unidos o 8 de novembro de 1956, e no momento da s\u00faa estrea, foi o filme m\u00e1is caro xamais feito.\nSinopse.\nMois\u00e9s, acabado de nacer, \u00e9 recollido do r\u00edo pola filla do fara\u00f3n, Bitia. Ela ad\u00f3ptao e cr\u00edao na corte real. Cando Mois\u00e9s medra, ga\u00f1a o aprecio do fara\u00f3n Seti, pai de Nefertari, e de Rams\u00e9s, o que desgusta a este, o futuro Rams\u00e9s II. Mais Mois\u00e9s un d\u00eda descobre a s\u00faa orixe hebrea e co\u00f1ece a s\u00faa verdadeira familia, o que o leva a deixar a s\u00faa vida como pr\u00edncipe, convert\u00e9ndose en escravo.\nMois\u00e9s salva da morte outro escravo, Xosu\u00e9, ao matar o cruel e abusivo arquitecto Baka, e \u00e9 expulsado de Exipto polo fara\u00f3n. Ten que cruzar o deserto para chegar a terras dos pastores de Madi\u00e1n, e conv\u00e9rtese en pastor e forma unha familia con S\u00e9fora, filla de Xetr\u00f3, un dos xeques de Madi\u00e1n.\nMais o desexo de Deus \u00e9 que libere os hebreos da escravitude, e un d\u00eda chama a Mois\u00e9s por medio dunha matogueira ardendo e rev\u00e9lalle a s\u00faa palabra. Mois\u00e9s regresa a Exipto, onde Rams\u00e9s, casado con Nefertari, se converteu no fara\u00f3n trala morte do seu pai. Mois\u00e9s p\u00eddelle que libere o seu pobo, mais ante a negativa do fara\u00f3n fai caer as dez pragas preparadas por Deus. S\u00f3 a \u00faltima, que provoca a morte dos primox\u00e9nitos de Exipto e polo tanto o seu, fai que Rams\u00e9s ceda.\nCando os xudeus de Exipto escoitan a revelaci\u00f3n de Deus, Mois\u00e9s gu\u00eda o seu pobo cara ao deserto despois da noite en que o Anxo da Morte quitou a vida dos primox\u00e9nitos. Por\u00e9n, Rams\u00e9s vese influ\u00eddo pola s\u00faa esposa Nefertari, que endurece de novo o seu coraz\u00f3n e decide acabar cos hebreos. Mais grazas ao poder divino, Rams\u00e9s perde todo o seu ex\u00e9rcito no mar Vermello, cubr\u00edndoo coas augas. Rams\u00e9s comprende ent\u00f3n que o Deus de Mois\u00e9s \u00e9 o verdadeiro Deus.\nNas chairas do Sina\u00ed, Mois\u00e9s ascende \u00e1 monta\u00f1a sagrada para recibir os Dez Mandamentos que rexer\u00e1n a vida do pobo de Israel agora liberado. Con todo, ao ver que se demora 40 d\u00edas e 40 noites na monta\u00f1a, os hebreos desesp\u00e9ranse e caen na tentaci\u00f3n de constru\u00edr un becerro de ouro ao que adorar. Ao regresar Mois\u00e9s e descubrilos, des\u00e1tase a s\u00faa ira e l\u00e1nzalles as t\u00e1boas da lei, ademais de seren condenados por Deus a vagar durante corenta anos polo deserto.\nMois\u00e9s termina a s\u00faa vida en Moab proclamando a liberdade da Terra e dos seus habitantes."}
{"id": "521847", "revid": "23204", "url": "https://gl.wikipedia.org/wiki?curid=521847", "title": "The Ten Commandments (filme de 1956)", "text": ""}
{"id": "521851", "revid": "23204", "url": "https://gl.wikipedia.org/wiki?curid=521851", "title": "Jean Rouch", "text": "Jean Rouch, nado en Par\u00eds o 31 de maio de 1917 e finado en Birni-N'Konni (N\u00edxer) o 18 de febreiro de 2004, foi un cineasta e antrop\u00f3logo franc\u00e9s.\nFoi considerado un dos fundadores do cin\u00e9ma v\u00e9rit\u00e9 en Francia. O traballo como cineasta de Rouch durante m\u00e1is de 60 anos en \u00c1frica, caracterizouse pola idea de \"antropolox\u00eda compartida\". Influ\u00eddo polo descubrimento do surrealismo aos vinte anos, moitos dos seus filmes difuminan a li\u00f1a entre a ficci\u00f3n e o documental, creando un novo estilo: a etnoficci\u00f3n. Os cineastas franceses de nouvelle vague aclamaron a Rouch como un dos seus. O seu filme seminal \"Moi, un noir\" foi pioneiro na t\u00e9cnica do jump cut popularizada por Jean-Luc Godard.\nComentando o traballo de Rouch como algu\u00e9n \"encargado da investigaci\u00f3n do Mus\u00e9e de l'Homme\" de Par\u00eds, Godard dixo: \"Hai unha mellor definici\u00f3n para un cineasta?\".\nTraxectoria.\nRouch comezou a s\u00faa longa relaci\u00f3n con temas africanos en 1941, cando chegou a Niamey como enxe\u00f1eiro hidrol\u00f3xico na colonia francesa para supervisar un proxecto de construci\u00f3n en N\u00edxer. Al\u00ed co\u00f1eceu a Damour\u00e9 Zika, fillo dun cura tradicional songhai e pescador, preto da cidade de Ayorou, no r\u00edo N\u00edxer. Despois de que dez traballadores sorko morresen por un raio nun almac\u00e9n de obras supervisado por Rouch, a avoa de Zika, unha famosa m\u00e9dium e asesora espiritual, presidiu un ritual para homes, que Rouch afirmou m\u00e1is tarde que provocou o seu desexo de facer filmes etnogr\u00e1ficos. Interesouse pola etnolox\u00eda zarma e Songhai, filmando rituais e cerimonias. Rouch enviou o seu traballo ao seu profesor Marcel Griaule, que o animou a continuar.\nPouco despois, Rouch regresou a Francia para participar na Resistencia. Despois da guerra, traballou un breve per\u00edodo como xornalista coa axencia France-Presse antes de regresar a \u00c1frica, onde se converteu nun influente antrop\u00f3logo e \u00e1s veces pol\u00e9mico cineasta.\nZika e Rouch fix\u00e9ronse amigos. En 1950, Rouch comezou a usar a Zika como personaxe central dos seus filmes, rexistrando as tradici\u00f3ns, a cultura e a ecolox\u00eda da xente do val do r\u00edo N\u00edxer. O primeiro filme en que apareceu Zika foi \"Bataille sur le grand fleuve\" (1950-52), que retrata a vida, as cerimonias e a caza dos pescadores sorko. Rouch pasou catro meses viaxando cos pescadores sorko nunha piragua tradicional.\nOs seus primeiros filmes, como \"Chasse \u00e0 l'Hippopotame\" (1946), \"Cimeti\u00e8re dans la Falaise\" (1951) e \"Les Hommes Qui la Pluie\" (1951), foron reportaxes tradicionais narradas, mais aos poucos f\u00edxose m\u00e1is innovador.\nRouch fixo os seus primeiros filmes en N\u00edxer: \"Au pays des mages noirs\" (1947), \"Initiation \u00e0 la danse des poss\u00e9d\u00e9s\" (1948) e \"Les magicians de Wanzarb\u00e9\" (1949), todos os cales documentaban os rituais de posesi\u00f3n do esp\u00edrito songhai e os pobos zarma e sorko que viv\u00edan ao longo do r\u00edo N\u00edxer. Xeralmente est\u00e1 considerado o pai do cinema nixerino. A pesar de chegar como colonialista en 1941, Rouch permaneceu en N\u00edxer despois da independencia e orientou unha xeraci\u00f3n de cineastas e actores nixerinos, inclu\u00eddo Zika.\nDurante a d\u00e9cada de 1950, Rouch comezou a producir filmes etnogr\u00e1ficos m\u00e1is longos. En 1954 Zika protagonizou \"Jaguar\" como un mozo songhai que viaxaba por traballo \u00e1 Costa de Ouro. Tres homes dramatizaron as s\u00faas vidas no filme e convert\u00e9ronse nos primeiros tres actores do cine nixerino. Zika axudou a reeditar a pel\u00edcula, orixinalmente unha peza etnogr\u00e1fica muda, nunha longametraxe entre o documental e a ficci\u00f3n (docuficci\u00f3n), e proporcionou di\u00e1logo e comentarios para a s\u00faa estrea en 1969. En 1957 Rouch dirixiu \"Moi, un noir\" en Costa do Marfil\" co mozo cineasta nixerino Oumarou Ganda, que regresara recentemente do servizo militar franc\u00e9s en Indochina. Ganda converteuse no primeiro gran director e actor nixerino. A principios dos anos 70, Rouch, co elenco, a tripulaci\u00f3n e a coescritura dos seus colaboradores nixerinos, produciu longametraxes dram\u00e1ticas en N\u00edxer, como \"Petit \u00e0 petit\" (1971) e \"Cocorico Monsieur Poulet\" (1974).\nMoitos cineastas africanos rexeitaron os filmes etnogr\u00e1ficos de Rouch e doutras producidas na era colonial por distorsionar a realidade. Rouch \u00e9 considerado un pioneiro da Nouvelle Vague e da antropolox\u00eda visual e o pai da etnoficci\u00f3n. Os seus filmes son principalmente cin\u00e9ma v\u00e9rit\u00e9, unha expresi\u00f3n empregada por Edgar Morin nun artigo de \"France-Observateur\" de 1960 que se refer\u00eda aos filmes de novas Kino-Pravda de Dziga Vertov. O filme m\u00e1is co\u00f1ecido de Rouch, unha das obras centrais da Nouvelle Vague, \u00e9 \"Chronique d'un \u00e9t\u00e9\" (1961), que filmou xunto ao soci\u00f3logo Edgar Morin e retrataba a vida social da Francia contempor\u00e1nea. Ao longo da s\u00faa carreira, informou sobre a vida en \u00c1frica. Ao longo de cinco d\u00e9cadas, realizou case 120 filmes.\nRouch e Jean-Michel Arnold fundaron un festival internacional de cine documental, o Cin\u00e9ma du R\u00e9el, no Centro Pompidou de Par\u00eds en 1978.\nEn 1996, trala elecci\u00f3n de Nelson Mandela, Rouch visitou o Centro de Estudos Ret\u00f3ricos da Universidade de Cidade do Cabo por invitaci\u00f3n de Philippe-Joseph Salazar. Deu d\u00faas conferencias sobre o seu traballo e filmou algunhas imaxes nos barrios negros coa s\u00faa axudante Rita Sherman.\nRouch morreu nun accidente de tr\u00e1fico en febreiro de 2004, a 16 quil\u00f3metros de Birni-N'Konni, N\u00edxer.\nNo seu ensaio de 2017 \"How the Art World, and Art Schools, Are Ripe for Sexual Abuse\", a artista contempor\u00e1nea Coco Fusco detallou o seu primeiro encontro con Rouch: \"Fun acosada sexualmente polo reco\u00f1ecido cineasta etnogr\u00e1fico Jean Rouch, que est\u00e1 acreditado como inventor dun xeito mellor de mirar os africanos\"."}
{"id": "521852", "revid": "89787", "url": "https://gl.wikipedia.org/wiki?curid=521852", "title": "Anabaena azollae", "text": "Anabaena azollae \u00e9 unha especie de cianobacteria da orde das nostocales, familia das nostoc\u00e1ceas, unha das comprendidas no x\u00e9nero \"Anabaena\".\nTaxonom\u00eda.\nDescrici\u00f3n.\nA especie foi descrita en 1884 polo bot\u00e1nico alem\u00e1n Eduard Strasburger.\nEtimolox\u00eda.\nPara a do x\u00e9nero, v\u00e9xase \"Anabaena\".\nO ep\u00edteto espec\u00edfico, \"azollae\", ref\u00edrese \u00e1 co\u00f1ecida relaci\u00f3n simbi\u00f3tica das especies do x\u00e9nero \"Anabaena\" coas dos fieitos do x\u00e9nero \"Azolla\".\nSin\u00f3nimo.\nAdemais de polo nome actualmente v\u00e1lido, a especie co\u00f1eceuse polo sin\u00f3nimo \"Trichormus azollae\" .\nCaracter\u00edsticas.\n\"Anabaena azollae\", presente en rexi\u00f3ns temperadas, tropicais e subtropicais, \u00e9 unha cianobacteria filamentosa fototr\u00f3fica que ten a capacidade de fixar o nitr\u00f3xeno atmosf\u00e9rico. Esta bacteria vive en simbiose mutualista con fieitos acu\u00e1ticos de auga doce do x\u00e9nero \"Azolla\" aos que subministran o nitr\u00f3xeno as\u00ed fixado a cambio de mol\u00e9culas sintetizadas polas plantas.\nA asociaci\u00f3n simbi\u00f3tica entre fieitos do x\u00e9nero \"Azolla\" e \"Anabaena azollae\" \u00e9 utilizada polos humanos para fertilizar campos de arroz, principalmente en Asia. Os fietos cult\u00edvanse como fertilizante verde e incorp\u00f3ranse ao solo antes da sementeira, ou como cultivo combinado co arroz en campos de arroz inundados. \n\u00c9 capaz de fixar de 100 a 200 kg/ha/ano de nitr\u00f3xeno. Utilizase sobre todo na China, en Vietnam e na India para fertilizar os arrozais."}
{"id": "521853", "revid": "23204", "url": "https://gl.wikipedia.org/wiki?curid=521853", "title": "Os sete contra Tebas", "text": "Co\u00f1\u00e9cese como a guerra dos Sete contra Tebas un dram\u00e1tico episodio da mitolox\u00eda grega, unha guerra contra a cidade de Tebas (Grecia). O tema foi desenvolvido en diferentes textos da literatura grega, en especial por S\u00f3focles na s\u00faa serie sobre Edipo e Ant\u00edgona, por Eur\u00edpides (\"Fenicias\") e, sobre todo, por Esquilo, que escribiu unha traxedia co t\u00edtulo dos \"Sete contra Tebas\".\nCando Hes\u00edodo, na s\u00faa obra \"Traballos e d\u00edas\", describe as cinco idades ou razas de homes conta que a Raza dos Heroes desapareceu en guerras como a de Tebas ou a de Troia:\nOrixes do conflito.\nCando Edipo, rei de Tebas, descubriu que, en cumprimento dos designios do or\u00e1culo matara \u00f3 seu pai, Laio, e casara coa s\u00faa propia nai, Iocasta, e que tivera dous fillos e d\u00faas fillas con ela , sacouse os ollos. Creonte, o irm\u00e1n de Iocasta (e anterior rei de Tebas) ocupou o trono da cidade e desterrou a Edipo, que abandonou Tebas maldicindo \u00f3s seus fillos, Eteocles e Polinices, polo trato vexatorio recibido deles. \nEstes acordaron gobernar Tebas en anos alternos, pero, transcorrido o primeiro ano, Eteocles negouse a ceder o seu posto e expulsou a Polinices, alegando que non era digno do trono . Polinices exiliouse e terminou sendo acollido por Adrasto, rei de Argos, que lle prometeu restablecelo no trono de Tebas. Previamente intentou conseguir a axuda do seu pai, exiliado en Colono, pero s\u00f3 recibiu unha nova maldici\u00f3n e o augurio de Edipo que profetizou que os dous fillos se matar\u00edan entre si e que Polinices nunca reinar\u00eda en Tebas.\nAdrasto ti\u00f1a d\u00faas fillas, Arx\u00eda (ou Exialea) e De\u00edpile, que eran pretendidas por pr\u00edncipes de toda Grecia, e o medo de Adrasto era que, calquera que fose a s\u00faa escolla, os pretendentes rexeitados converter\u00edanse en futuros inimigos. Consultou a decisi\u00f3n no or\u00e1culo de Delfos, que lle aconsellou que xunguira no seu carro \u00f3 le\u00f3n e \u00f3 xabaril que loitaban no seu palacio, pero tivo que regresar sen comprender o significado desta resposta.\nPolinices era un deses pretendentes, e outro era Tideo, fillo de Eneo, rei de Calid\u00f3n. Tideo matara accidentalmente -iso aseguraba el- \u00f3 seu irm\u00e1n Melanipo, pero os habitantes do reino non o creron e tam\u00e9n o desterraron . Por iso chegou a Argos buscando un mellor futuro casando coa filla do rei. \nUnha noite, estando no palacio de Adrasto, Polinices e Tideo empezaron a discutir sobre as riquezas de cadans\u00faa cidade e axi\u00f1a pasaron \u00e1s mans. Antes de que chegaran a matarse, chegou Adrasto e separounos, e nese momento decatouse de que o emblema de Tebas era un le\u00f3n e o de Calid\u00f3n un xabaril . Comprendendo agora o significado do or\u00e1culo, decideu casar a s\u00faa filla Exialea con Polinices e a De\u00edpile con Tideo, a quen tam\u00e9n prometeu ir \u00e1 guerra para que recuperara o seu reino de Calid\u00f3n, se ben despois de recuperar Tebas para Polinices.\nAnfiarao.\nPara cumprir esa promesa, Adrasto ordenou \u00f3s seus xenerais que se prepararan para a guerra, e todos estiveron conformes excepto Anfiarao. Este Anfiarao, ademais de ser un xefe militar de moita sona e probada honradez, ti\u00f1a dotes adivi\u00f1atorias, e grazas a iso profetizou que todos morrer\u00edan na guerra, menos o propio Adrasto, polo que, tras intentar infrutuosamente disuadirlle do seu proxecto, negouse a participar na expedici\u00f3n. \nPero anteriormente a todos estes feitos, Anfiarao matara \u00f3 pai de Adrasto, T\u00e1lao e expulsara a Adrasto de Argos . Pasado o tempo, Anfiarao reconcilouse con Adrasto, pero este segu\u00eda conservando o rancor e esperando o momento da vinganza. Adrasto ofeceulle en matrimonio \u00e1 s\u00faa irm\u00e1 Erifile (Er\u00edfile ou Erifila), e acordaron que en caso de posibles disputas entre ambos, aceptar\u00edan a arbitraxe dela sen m\u00e1is discusi\u00f3n. Outras fontes contan que un e outro rifaran en certa ocasi\u00f3n e s\u00f3 a intervenci\u00f3n de Erifile, que se interpuxo entre ambos, evitou que se mataran entre si; tras deter a loita, Erifile quitoulles as espadas e f\u00edxolles xurar que acatar\u00edan a s\u00faa decisi\u00f3n en calquera disputa posterior.\nCando Tideo soubo deste xuramento, convenceu a Polinices de que ofrecera a Erifile o colar m\u00e1xico que Afrodita regalara \u00e1 s\u00faa antepasada Harmon\u00eda como regalo de vodas \u00f3 casar con Cadmo; outras fontes din que fora Ifis quen llo aconsellou a Polinices. Este colar ti\u00f1a a propiedade de conservar a beleza e a xuventude, algo que comprar\u00eda a vontade de Erifile, que precisamente estaba convencida de estar perdendo a s\u00faa beleza . Efectivamente, o suborno tivo \u00e9xito e Erifile decantouse por acudir \u00e1 guerra, polo que Anfiarao veuse obrigado a aceptar a s\u00faa decisi\u00f3n. En todo caso, antes de partir \u00e1 guerra fixo xurar \u00f3s seus fillos, Alcme\u00f3n e Anf\u00edloco, que vingar\u00edan a s\u00faa morte e que matar\u00edan \u00e1 s\u00faa nai, ademais de organizar unha nova campa\u00f1a contra Tebas, que se co\u00f1ecer\u00e1 como a \"Expedici\u00f3n dos Ep\u00edgonos\" \nDeste xeito, quedou organizada a expedici\u00f3n dos sete capit\u00e1ns contra Tebas: Adrasto, Anfiarao, Capaneo (fillo de Hip\u00f3noo), Hipomedonte (fillo de Arist\u00f3maco) e Partenopeo (fillo de Meleagro (ou Melani\u00f3n) e Atalanta), os cinco guerreiros arxivos, xunto a Polinices e Tideo. Algunhas fontes excl\u00faen a Polinices e engaden a Eteoclo, fillo de Ifis, e Mecisteo .\nParada en Nemea.\nCando o ex\u00e9rcito pasou por Nemea, pediron auga \u00f3 rei Licurgo para as s\u00faas tropas e o rei ordenou \u00e1 s\u00faa escrava Hips\u00edpile que lles indicara unha fonte . Hips\u00edpile encarg\u00e1base de coidar \u00f3 fillo de Licurgo, Ofeltes (ou Ofites), e deixouno un momento no chan mentres lles llevaba ata \u00f3 manancial. Pero non tivo en conta que o or\u00e1culo ordenara que nunca se lle deixara no chan ata que non soubese andar, e unha serpe que gardaba o manancial sa\u00edu do seu agocho e esganou \u00f3 meni\u00f1o . Adrasto e os seus soldados non puideron evitalo e tiveron que limitarse a matar a serpe e enterrar a Ofeltes.\nO adivi\u00f1o Anfiarao interpretou que esta desgraza presaxiaba que a expedici\u00f3n \u00eda terminar nun desastre a\u00ednda que iso non desanimou \u00f3s outros palad\u00edns. Adrasto fundou nese lugar os \"Xogos Nemeos\", en honor \u00f3 meni\u00f1o morto, \u00f3 que chamaron Arquemoro, que significa \"comezo do destino\" . Os sete palad\u00edns ganaron cadanseu premio nestas probas deportivas . Os vencedores das probas son coroados cunha coroa feita de perexil . Anfiarao conseguiu igualmente que os pais de Ofeltes perdoaran a Hips\u00edpile, e desde ent\u00f3n os xu\u00edces das competici\u00f3ns dos Xogos Nemeos visten t\u00fanicas negras como sinal de loito por Ofeltes.\nGuerra contra Tebas.\nCando por fin chegaron ante as murallas da cidade, Adrasto enviou a Tideo para esixir a Eteocles que entregase a coroa a Polinices de acordo co que acordaran os dous irm\u00e1ns. Evidentemente, Eteocles negouse a abdicar e Tideo retou \u00f3s xefes do ex\u00e9rcito tebano a un duelo singular, e foi venc\u00e9ndoos un a un ata que ning\u00fan m\u00e1is quixo loitar contra el; incluso, cando xa se retiraba, foi obxecto dunha emboscada de cincuenta homes tebanos, e logrou dar morte a todos eles.\nPara forzar a rendici\u00f3n de Eteocles, o ex\u00e9rcito arxivo organizou o asedio da cidade e os sete capit\u00e1ns apost\u00e1ronse cada un ante unha das sete portas da muralla; pola s\u00faa parte, Eteocles nomeou outros tantos xefes para defender cada unha das portas .\nO adivi\u00f1o tebano Tiresias d\u00edxolle a Eteocles que s\u00f3 poder\u00edan vencer \u00f3 inimigo si alg\u00fan pr\u00edncipe tebano aceptaba ser sacrificado \u00f3 deus da guerra Ares, e foi Meneceo, fillo de Creonte (e t\u00edo de Eteocles e de Polinices), quen asumiu o destino e suicidouse ante as portas da cidade, degol\u00e1ndose segundo uns, ou bot\u00e1ndose desde o alto da muralla abaixo, segundo outros .\nO sacrificio do fillo de Creonte salvou efectivamente \u00e1 cidade. Cando Capaneo, un dos capit\u00e1ns arxivos, intentaba entrar na cidade gabeando a muralla cunha escaleira, Zeus matouno cun raio. \u00d3 ver os tebanos que Zeus estaba con eles, arm\u00e1ronse de valor e sa\u00edron da cidade, atacando \u00f3 inimigo e matando a Hipodemonte e Partenopeo.\nTam\u00e9n resultou gravemente ferido no ventre Tideo, ferido por un guerreiro tebano chamado Melanipo, fillo de \u00c1staco . Tideo era un protexido de Atenea que, \u00f3 velo ferido, quixo concederlle a inmortalidade e foi pedir \u00f3 seu pai Zeus un elixir que curara as s\u00faas feridas, pero Anfiarao (que odiaba a Tideo porque foran as s\u00faas argucias as que obrigaron \u00f3s arxivos a ir a esta guerra) adiantouse e matou a Melanipo, e, cort\u00e1ndolle a cabeza, levouna ante Tideo dic\u00edndolle que se vingar\u00eda comendo os seus miolos. As\u00ed o fixo Tideo, no momento en que chegaba Atenea, e esta presenciou con noxo este acto de canibalismo, polo que verteu o elixir \u00f3 chan e marchou .\nPolinices, para evitar m\u00e1is mortes in\u00fatiles, retou a Eteocles a un combate a morte, e este aceptou o desaf\u00edo . Logo dun longo combate, os dous resultaron feridos mortalmente. Creonte asumiu o mando do ex\u00e9rcito tebano e atacou \u00f3s arxivos, po\u00f1\u00e9ndoos en fuga. Anfiarao intentou fuxir pero cando estaba a piques de ser alcanzado e morto por Pericl\u00edmeno, Zeus lanzou un raio que abriu a terra e foi tragado sen deixar rastro ning\u00fan . Zeus levouno e agora segue pronunciando or\u00e1culos en Oropo, na \u00c1tica.\nO \u00fanico supervivente, tal como augurara Anfiarao, foi Adrasto, que fuxiu voando a lombo do seu cabalo alado Ari\u00f3n. Posteriormente, Adrasto soubo que Creonte prohibiu que se enterraran os corpos dos inimigos mortos na batalla, e foi onda Teseo para pedirlle axuda. Teseo foi ata Tebas e tomou a cidade, encarcerando a Creonte, e puido devolver os cad\u00e1veres \u00e1s s\u00faas familias para que lles cumprimentasen os ritos f\u00fanebres axeitados. Levantouse unha gran pira para incinerar os corpos, excepto o de Capaneo porque a tradici\u00f3n esix\u00eda que, \u00f3 ser morto por un raio, deb\u00eda ser enterrado separado dos demais, nunha tumba valada. Ent\u00f3n, Evadne, a muller de Capaneo, botouse sobre a pira com\u00fan e morreu queim\u00e1ndose viva.\nDez anos despois, os fillos destes sete capit\u00e1ns, co\u00f1ecidos como os Ep\u00edgonos, organizaron unha nova expedici\u00f3n contra Tebas para vingar a morte dos pais. Nesta ocasi\u00f3n alcanzaron a vitoria e conquistaron Tebas, e s\u00f3 morreu Exialeo, fillo de Adrasto, quizais como compensaci\u00f3n \u00f3 destino por ser este o \u00fanico que sobreviviu na primeira campa\u00f1a."}
{"id": "521855", "revid": "98629", "url": "https://gl.wikipedia.org/wiki?curid=521855", "title": "Hartmut Heine", "text": "Hartmut Heine, nado en Wismar en 1945, \u00e9 un historiador alem\u00e1n.\nTraxectoria.\nIngresou mozo no ex\u00e9rcito alem\u00e1n, no que permaneceu catro anos. Pasou un ano en Berl\u00edn e despois trasladouse a Inglaterra onde estudou o bacharelato ingl\u00e9s, e licenciouse en Historia na Universidade de Londres. Fixo un m\u00e1ster dirixido por Hugh Thomas, elaborou unha tesi\u00f1a sobre a guerrilla antifranquista en Galicia e fixo a tese de doutoramento sobre a oposici\u00f3n pol\u00edtica ao franquismo de 1939 a 1952, dirixida por Paul Preston. Nos anos setenta visitou Galicia para documentarse sobre a guerrilla. Foi catedr\u00e1tico de Hispan\u00edstica da Universidade Libre de Berl\u00edn. \nEn 2009 inaugurou o Congreso sobre a guerrilla antifranquista en Galicia."}
{"id": "521857", "revid": "54334", "url": "https://gl.wikipedia.org/wiki?curid=521857", "title": "Joy Buolamwini", "text": "Joy Adowaa Buolamwini, nada en Edmonton en 1989 \u00e9 unha inform\u00e1tica e activista dixital ghanesa-estadounidense que traballa no MIT Media Lab. Fundou a Algorithmic Justice League, unha organizaci\u00f3n que buscaba desafiar o nesgo do software na toma de decisi\u00f3ns.\nTraxectoria.\nBuolamwini criouse en Misisipi e asistiu ao Instituto Cordova. Aos 9 anos, base\u00e1ndose no Robot Kismet, do Instituto de Tecnolox\u00eda de Massachusetts (MIT), aprendeu de maneira autodidacta XHTML, Javascript e PHP. Foi saltadora de p\u00e9rtega profesional.\nComo universitaria, Buolamwini estudou inform\u00e1tica no Instituto de Tecnolox\u00eda de Xeorxia, onde investigou en inform\u00e1tica m\u00e9dica. Foi bolseira no Programa de Bolsas Stamps President's Scholar no Instituto de Tecnolox\u00eda de Xeorxia en 2012, e foi a finalista m\u00e1is nova do Premio de Tech InVenture de Xeorxia en 2009.\nConseguiu as bolsas Rhodes, Fulbright, Stamps, Astronaut e a do Instituto Anita Borg. Como bolseira de Rhodes, estudou educaci\u00f3n e tecnolox\u00eda na Universidade de Oxford. Durante a s\u00faa bolsa, participou no primeiro Servizo do Ano, traballando en proxectos para a comunidade. Licenciouse polo MIT en 2017 cunha investigaci\u00f3n supervisada polo ciberactivista Ethan Zuckerman.\nCarreira e investigaci\u00f3n.\nEn 2011, formou parte do programa Tracoma no Centro Carter, para desenvolver un sistema de diagn\u00f3stico en Etiop\u00eda baseado en Android para axudar na erradicaci\u00f3n da enfermidade en todo o mundo.\nDurante a s\u00faa bolsa do Programa Fulbright en 2013, Buolamwini traballou con inform\u00e1ticos locais en Zambia para apoderar aos mozos de Zambia para converterse en creadores de tecnolox\u00eda. O 14 de setembro de 2016, Buolamwini compareceu no cume Computer Science for All na Casa Branca.\nComo investigadora no MIT Media Lab, identificou o nesgo nos algoritmos e desenvolveu unha pol\u00edtica de responsabilidade durante o seu dese\u00f1o; no MIT, Buolamwini \u00e9 membro do Centro de Medios C\u00edvicos de Ethan Zuckerman. Durante a s\u00faa investigaci\u00f3n, Buolamwini descubriu que os sistemas de reco\u00f1ecemento facial ti\u00f1an dificultades para identificar \u00e1s mulleres de pel escura, preguntando ao software identificar home ou mulleres a partir de 1.000 caras. O seu proxecto, \"Sombras de X\u00e9nero\", atraeu a atenci\u00f3n de importantes medios de comunicaci\u00f3n e formou parte da s\u00faa tese no MIT. A s\u00faa publicaci\u00f3n de 2018, \"Gender Shades: Intersectional Accuracy Disparities in Commercial Gender Classification\", logrou a reacci\u00f3n de IBM e Microsoft, quen rapidamente melloraron o seu software. Tam\u00e9n creou o Espello das Aspiraciones, un dispositivo que che mostra un reflexo de ti mesmo a partir daquilo que che inspira. O seu programa, Liga de Xustiza Algor\u00edtmica, denuncia o rumbo no c\u00f3digo que pode levar \u00e1 discriminaci\u00f3n de grupos minoritarios. Creou d\u00faas pel\u00edculas, \"Code4Rights\" e \"Liga de Xustiza Algor\u00edtmica: Desenmascarando Rumbo\". \u00c9 Xefa de Tecnolox\u00eda en Techturized Inc., unha compa\u00f1\u00eda tecnol\u00f3xica de coidado capilar.\nBuolamwini viviu en Ghana, Barcelona, Memphis e Atlanta.\nReco\u00f1ecementos.\nEn 2017, Buolamwini obtivo o gran premio na categor\u00eda profesional na competici\u00f3n \"Search for Hidden Figures\", pola pel\u00edcula \"Hidden Figures\" en decembro de 2016. O concurso, patrocinado por PepsiCo e 21st Century Fox, buscaba \"dar visibilidade \u00e1 pr\u00f3xima xeraci\u00f3n de mulleres l\u00edderes en ciencia, tecnolox\u00eda, enxe\u00f1ar\u00eda e matem\u00e1ticas,\" e atraeu 7.300 inscrici\u00f3ns de mulleres novas dos Estados Unidos.\nDeu unha charla TEDx en Beacon Street titulada \"Como estou a loitar co nesgo nos algoritmos\". En 2018 apareceu na Hora Radiof\u00f3nica TED. Foi inclu\u00edda na lista Amy Poehler's Smart Girls en 2018. A revista \"Fast Company\" nomeouna unha das catro \"hero\u00ednas do dese\u00f1o defensoras da democracia on-line\". Foi nomeada unha das 100 Mulleres de BBC en 2018. En 2018 foi inclu\u00edda como unha das 50 mulleres da tecnolox\u00eda m\u00e1is importantes de Am\u00e9rica pola revista Forbes."}
{"id": "521858", "revid": "23204", "url": "https://gl.wikipedia.org/wiki?curid=521858", "title": "Defensor Sporting Club", "text": "O Defensor Sporting Club, \u00e9 un club deportivo uruguaio da cidade de Montevideo. A actual entidade \u00e9 o resultado da fusi\u00f3n en 1989 entre o Club Atl\u00e9tico Defensor (que contaba con divisi\u00f3n de f\u00fatbol e baloncesto nado en 1913) co Sporting Club (equipo de baloncesto nacido en 1910). En marzo de 2021 descendeu \u00e1 Segunda Divisi\u00f3n logo de 56 anos de permanencia na Primeira Divisi\u00f3n. \nOrixe.\nO club ten unha importante vinculaci\u00f3n cos barrios de Punta Carretas, onde se fundou o Defensor, e Parque Rod\u00f3, no que naceu o Sporting, de Montevideo. O nome de Defensor segundo se considera popularmente, en reco\u00f1ecemento dos obreiros que defenderan unha folga dos traballadores dunha f\u00e1brica de vidro. Ademais dos equipos de baloncesto e f\u00fatbol profesional, o Defensor Sporting tam\u00e9n \u00e9 unha sociedade recreativa para os seus socios contando cun club social, piscina e outras instalaci\u00f3ns a disposici\u00f3ns dos seus socios. \nPalmar\u00e9s.\nComo equipo de f\u00fatbol: "}
{"id": "521859", "revid": "23204", "url": "https://gl.wikipedia.org/wiki?curid=521859", "title": "Gobius niger", "text": "O m\u00f3garo ou a maralloca (Gobius niger) \u00e9 unha especie de peixe da familia dos Gobiidae da orde dos Perciformes.\nEtimolox\u00eda.\nO seu nome cient\u00edfico deriva do lat\u00edn \"Gobius\", que significa \"gobio\", e \"niger\", que significa \"negro\", \u00e9 dicir, \"gobio negro\".\nReproduci\u00f3n.\nTen lugar durante a primavera e o ver\u00e1n. Neste per\u00edodo pode realizar varias postas. A posta \u00e9 bent\u00f3nica, os ovos son aferrados baixo alg\u00fan obxecto e os machos enc\u00e1rganse de protexelos. Te\u00f1en catro anos de vida a partir do segundo xa son sexualmente maduros. O macho produce feromonas para atraer a femia.\nAlimentaci\u00f3n.\nCome crust\u00e1ceos, moluscos, luras e poliquetos.\nH\u00e1bitat.\n\u00c9 bent\u00f3nico de fondos brandos preferentemente lamacentos con pedra. Tam\u00e9n habitan en pradar\u00edas de \"Posidonia oceanica\" e \"Caulerpa prolifera\" . Chega at\u00e9 os 75\u00a0m de profundidade. \u00c9 moi frecuente no interior de portos.\nDistribuci\u00f3n xeogr\u00e1fica.\nAparece en todo o Mediterr\u00e1neo, no Atl\u00e1ntico oriental (desde Noruega at\u00e9 Mauritania), no Mar B\u00e1ltico e o Mar Negro.\n\u00c9 inofensivo para os humanos."}
{"id": "521860", "revid": "15490", "url": "https://gl.wikipedia.org/wiki?curid=521860", "title": "Gobius", "text": " Gobius \u00e9 un x\u00e9nero de peixes perciformes da familia Gobiidae."}
{"id": "521861", "revid": "23204", "url": "https://gl.wikipedia.org/wiki?curid=521861", "title": "IFR Automotive", "text": "IFR Automotive \u00e9 unha empresa espa\u00f1ola dedicada \u00e1 fabricaci\u00f3n de coches deportivos de dese\u00f1o propio baixo a marca Aspid. Ten a s\u00faa sede principal en Reus (Tarragona).\nA compa\u00f1\u00eda fundouna o enxe\u00f1eiro Ignacio Fern\u00e1ndez, enxe\u00f1eiro que traballara para Mitsubishi e Prodrive, en 2003, en Reus. A compa\u00f1\u00eda toma a marca de \"asp\", unha palabra espa\u00f1ola para v\u00edbora pirenaica ou Vipera aspis.\nFern\u00e1ndez decidiu crear un coche \"foguete\" que, por un lado, cumpr\u00eda as normas FIA e, por outro, poder\u00eda aprobarse para o seu uso na cidade. Presentado no Sal\u00f3n do Autom\u00f3bil de Londres de 2008, o IFR Aspid SS era un bipraza equipado con motores de catro cilindros Honda 270 e 404 CV, con ou sen turbocompresor, que ti\u00f1an as variantes Sport e SuperSport. O concepto era facer un modelo moi lixeiro, seguindo unha filosof\u00eda similar \u00e1 do Lotus brit\u00e1nico.\nO seu primeiro modelo, o Aspid, p\u00faxose \u00e1 venda en 2009.\nEn 2012, IFR presentou o seu segundo modelo, o Aspid GT-21 Invictus, que ti\u00f1a catro asentos nunha configuraci\u00f3n 2+2. A declarada actuaci\u00f3n oficial situouno \u00e1 altura dos mellores deportivos do momento, cunha velocidade m\u00e1xima superior aos 300 km/h e unha aceleraci\u00f3n de 0 a 100 km/h en menos de 3 segundos. Estaba previsto comezar a produci\u00f3n antes de 2014, cun total de 250 unidades, ademais dunha rede europea de 20 concesionarios, pero finalmente non chegou \u00e1 produci\u00f3n. "}
{"id": "521864", "revid": "98629", "url": "https://gl.wikipedia.org/wiki?curid=521864", "title": "Mulleres na NASA", "text": "O papel das mulleres na NASA e afiliadas a ela variou ao longo do tempo. As s\u00faas primeiras funci\u00f3ns limit\u00e1banse a traballos de apoio ou administrativos, pero ao final do programa espacial xa hab\u00eda mulleres astronautas. Un dos problemas aos que se enfrontou a NASA \u00e1 hora de recrutar mulleres e minor\u00edas para o programa espacial foi que, ao longo da historia da NASA, os astronautas sempre foran homes brancos. Outro problema era que a NASA non buscaba mulleres para traballar con eles f\u00f3ra de \u00e1reas espec\u00edficas ata que o goberno ratificou a Lei de Igualdade de Oportunidades de Emprego. Mesmo ent\u00f3n, hab\u00eda tensi\u00f3n no lugar de traballo entre homes e mulleres, e a moitos homes non lles gustaba que tivesen que acomodar \u00e1s mulleres, como os ba\u00f1os nos edificios e as naves espaciais.\nHistoria.\nAs mulleres traballaron primeiro en apoio como administradoras, secretarias, doutoras, psic\u00f3logas e m\u00e1is tarde como enxe\u00f1eiras. A\u00ednda as\u00ed houbo mulleres pioneiras como Pearl Young, quen foi contratada en 1922 como t\u00e9cnica pola NACA e Kitty Joyner como enxe\u00f1eira el\u00e9ctrica en 1939, sen esquecer as importante contribuci\u00f3ns de Beatrice Hicks e Mary Sherman Morgan. \nO Laboratorio de Propulsi\u00f3n a Chorro (JPL) foi o primeiro en empregar a mulleres matem\u00e1ticas nas d\u00e9cadas de 1940 e 1950, que realizaban c\u00e1lculos de traxectorias. \nAnos 60.\nNos anos 60, a NASA empezou a contratar a mulleres e minor\u00edas para o programa espacial. A finais dos anos 60, a NASA contratara a miles de mulleres. Algunhas delas, como Mary Shep Burton, Gloria B. Mart\u00ednez (a primeira muller espa\u00f1ola contratada), Cathy Osgood e Shirley Hunt, traballaban na divisi\u00f3n de inform\u00e1tica, mentres que Sue Erwin, Lois Ransdell e Maureen Bowen traballaban como secretarias de varios membros dos equipos de Misi\u00f3n e Control de Voo. Dana Ulery foi a primeira muller enxe\u00f1eira contratada no JPL da NASA. A\u00ednda que s\u00f3 foi considerada como enxe\u00f1eira \"junior\", durante m\u00e1is de sete anos, ningunha muller enxe\u00f1eira entrou no JPL \u00e1 parte de Ulery. Outra muller, Donna Shirley, traballou no JPL como enxe\u00f1eira de misi\u00f3n na d\u00e9cada de 1960. Ademais, a Dra. Carolyn Huntoon, foi pioneira na investigaci\u00f3n dos metabolismos dos astronautas e outros sistemas corporais. \nNo proxecto Apollo traballaron Margaret Hamilton e Saydean Zeldin, dese\u00f1ando o software. Katherine Johnson, quen calculou a traxectoria para o proxecto Mercury e do voo do Apollo 11 \u00e1 Luna en 1969, Dorothy Vaughan e Mary Jackson foron matem\u00e1ticas afroamericanas que colaboraron en forma decisiva cos programas Mercury e Apolo da NASA. As tres pertenceron a West Area Computers ao igual que Christine Darden. Ademais, Annie Easley axudou a desenvolver o software do foguete Centauro, Judy Sullivan foi a principal enxe\u00f1eira biom\u00e9dica da misi\u00f3n Apollo 11 e JoAnn Morgan estivo na sala de control no lanzamento desta misi\u00f3n. A xe\u00f3loga planetaria Mareta West elixiu o lugar onde deber\u00eda aluar o Apollo 11. Outras enxe\u00f1eiras que contribu\u00edron \u00e1 chegada a L\u00faa foron; Margaret W. \"Hap\" Brennecke, Jeanne Lee Crews, Ivy Hooks, Dorothy Lee, e Barbara Crawford Johnson. Tam\u00e9n hai que destacar o papel de Frances Northcutt no rescate do Apollo 13 e de Rita Rapp no sistema de alimentaci\u00f3n do programa Apollo. \nCon todo, non todo o mundo aceptaba este fen\u00f3meno. En 1962, George Low, xefe de voos espaciais tripulados da NASA, op\u00faxose \u00e1s mulleres dicindo ao congreso que traballar con elas atrasar\u00eda o seu traballo. Mentres tanto, ese mesmo ano, John Kennedy asinou a Comisi\u00f3n Presidencial sobre a Condici\u00f3n da Muller para fomentar a igualdade de x\u00e9nero na forza de traballo. Isto levou finalmente a James Webb, administrador da NASA, a crear unha directiva pol\u00edtica para toda a axencia na que se afirmaba que a NASA ofrec\u00eda igualdade de oportunidades a todo tipo de persoas que quixesen traballar con ela. A pesar diso, ningunha muller foi seleccionada para formar parte do corpo de astronautas en 1963/65/66/67..\nAnos 70.\nA d\u00e9cada de 1970 foi un banzo que levou \u00e1s mulleres un paso m\u00e1is preto de converterse en astronautas. Ao mesmo tempo, o ex\u00e9rcito comezou a aceptar mulleres para a formaci\u00f3n de pilotos, o que finalmente conduciu \u00e1s mulleres astronautas. En 1977, o recrutamento da NASA disparouse grazas \u00e1 axuda de Nichelle Nichols. Parte da vantaxe que tivo Nichols no recrutamento foi que o seu papel de tenente Uhura en Star Trek inspirou \u00e1s mozas a converterse en astronautas da NASA cando fosen maiores. Unha destas nenas foi a Dra. Mae Jemison, a primeira muller negra astronauta en 1992. Outro personaxe importante dos anos 70 foi a Dra. Carolyn Huntoon, que rexeitou ser astronauta para formar parte do comit\u00e9 de selecci\u00f3n de astronautas. A NASA enviou a Huntoon por todo Estados Unidos para animar \u00e1s mulleres a presentarse como astronautas ou a entrar no campo das ciencias, a tecnolox\u00eda e a enxe\u00f1ar\u00eda. En 1979, Kathryn Sullivan pilotou un avi\u00f3n de reco\u00f1ecemento WB-57F da NASA a 63.300 p\u00e9s de altura, batendo unha marca non oficial de altitude para as mulleres estadounidenses.\nA finais dos anos 70, mulleres como Barbara Paulson e Sue Finley escribiron os programas para a misi\u00f3n Voyager. Barbara Askins patentou un m\u00e9todo fotogr\u00e1fico en 1978 para estudar con m\u00e1is precisi\u00f3n os corpos celestes. Entre 1970 e 1981 Valerie Thomas dirixiu o desenvolvemento dos sistemas de procesamiento de imaxes de formatos de medios dixitais utilizados no programa Landsat. \nAnos 80.\nO 18 de xu\u00f1o de 1983, Sally Ride fixo historia como a primeira muller astronauta estadounidense en ir ao espazo. M\u00e1is dun ano despois, Judith Resnik levou o transbordador espacial Discovery ao espazo e converteuse na segunda muller estadounidense no espazo. En 1988, Ellen Ochoa incorporouse \u00e1 NASA e converteuse na primeira muller hispana astronauta. Ochoa levou a cabo m\u00faltiples misi\u00f3ns que inclu\u00edron os transbordadores espaciais Discovery e Atlantis, catro voos e case 1.000 horas no espazo. En 1985, Shannon Lucide realizou o seu primeiro voo e ao final da s\u00faa carreira pasara 188 d\u00edas no espazo. Lucide estableceu unha marca estadounidense, tanto para homes como para mulleres, co maior n\u00famero de d\u00edas no espazo ata 2002.\nAnos 90.\nNos anos 90, a NASA estaba a investigar moito sobre o corpo das mulleres e os efectos do espazo nos seus corpos. Carolyn Huntoon pronunciou un discurso en 1994 no segundo xantar anual sobre a sa\u00fade das mulleres e o espazo dando luz ao traballo non reco\u00f1ecido da NASA. O 3 de febreiro de 1995 f\u00edxose historia cando a coronela Eileen Collins converteuse na primeira muller en pilotar unha nave espacial. Pola s\u00faa banda, Shannon Lucide, enxe\u00f1eira da xunta directiva, realizou cinco misi\u00f3ns no espazo e traballou como xefa cient\u00edfica da NASA en Washington, DC.\nDonna Shirley foi a primeira muller en dirixir un programa da NASA.\nAnos 2000.\nA partir do ano 2000, o n\u00famero de mulleres nas misi\u00f3ns planetarias da NASA empezou a aumentar. \u00c1s mulleres asign\u00f3uselles maioritariamente o papel de co-investigadoras e cient\u00edficas participantes. Dunha porcentaxe inferior ao 10% de mulleres seleccionadas ata a d\u00e9cada de 1990, esta porcentaxe empezou a aumentar na d\u00e9cada de 2000 ata ao redor do 30% de mulleres, en particular, \u00e1s que se lles asignou o papel de co-investigadoras. Pamela Melroy, por exemplo, realizou varias misi\u00f3ns \u00e1 Estaci\u00f3n Espacial Internacional nos transbordadores Discovery e Atlantis. Melroy non s\u00f3 era astronauta, sen\u00f3n tam\u00e9n unha veterana piloto militar con m\u00e1is de 5.000 horas de voo. En 2007, Peggy Whitson converteuse na primeira muller en comandar a Estaci\u00f3n Espacial Internacional. Ademais de comandar, Whitson levou a cabo ducias de probas no espazo que impulsaron tecnolox\u00edas espaciais que se seguen utilizando hoxe en d\u00eda. \nEse mesmo ano, Barbara Morgan converteuse na primeira profesora no espazo; con todo, argumentouse que Christa McAuliffe foi anunciada en 1985 como a primeira profesora no espazo, e Barbara Morgan era s\u00f3 unha candidata alternativa ou secundaria. En 1986, Christa McAuliffe morreu no accidente do Challenger e Morgan non puido ir ao espazo ata 2007. En 2003, dezasete anos despois do accidente do Challenger, o Columbia desintegrouse na reentrada atmosf\u00e9rica e faleceron sete astronautas, entre eles Kalpana Chawla e Laurel Clark. \nSunita Williams \u00e9 co\u00f1ecida por ostentar moitas marcas femininas, entre eles 195 d\u00edas totais no espazo, pasar m\u00e1is de 50 horas cami\u00f1ando no espazo e ser a segunda muller en comandar a ISS. \nMulleres no Programa Espacial.\nO programa non oficial de Mercury 13 foi considerado como o inicio da inclusi\u00f3n das mulleres nos programas espaciais estadounidenses. Randy Lovelace e Don Flickinger, que participaron no proceso de selecci\u00f3n, consideraron a posibilidade de inclu\u00edr a mulleres neste proxecto. Lovelace pensou que as mulleres tam\u00e9n poden realizar tarefas importantes no espazo do mesmo xeito que os homes. Por iso, Lovelace e Flickinger co\u00f1eceron en 1960 a Jerrie Cobb, unha muller que desempe\u00f1ou un papel importante na contrataci\u00f3n e as probas das mulleres.\nWomen in Space Program (20 de decembro de 1959) foi a versi\u00f3n \"revivida\" do programa Women in Space Earliest que foi cancelado en novembro de 1959. Do mesmo xeito que o programa para homes, leste requir\u00eda probas de candidatos. Con todo, os par\u00e1metros destas probas vari\u00e1ronse para adaptarse \u00e1s mulleres. Na fase de selecci\u00f3n, por exemplo, aos homes esix\u00edaselles ser pilotos de avi\u00f3n titulados, haber ido \u00e1 escola militar de pilotos de probas e ter unha experiencia m\u00ednima de 1.500 horas de voo. Como as mulleres v\u00edanse privadas dalgunhas destas oportunidades, as probas de selecci\u00f3n pasaron a ser para mulleres con licenza de piloto comercial, sobre todo porque as mulleres serviron como instrutoras durante este tempo. Cobb, que foi a primeira en someterse \u00e1s probas, converteuse na l\u00edder das FLAT (Fellow Lady Astronaut Trainees) xunto con outras 12 mulleres, o que supuxo un total de 13 mulleres (por iso \u00e9 polo que os medios de comunicaci\u00f3n cham\u00e1senas Mercury 13). A\u00ednda que Cobb foi asignada como consultora da NASA e seguiu facendo as probas, as mulleres segu\u00edan sen ser adestradas para ser astronautas.\nDurante os exames para mulleres, alg\u00fans cient\u00edficos pensaron que as mulleres presentaban vantaxes para ser enviadas ao espazo en lugar dos homes.Por exemplo, sup\u00fa\u00f1ase que os \u00f3rganos internos das mulleres eran m\u00e1is aptos para a radiaci\u00f3n e as vibraci\u00f3ns. Debido ao tama\u00f1o relativamente menor das mulleres, as naves espaciais e os voos ser\u00edan menos custosos se as mulleres fosen utilizalas. Con todo, as probas para mulleres cancel\u00e1ronse despois de que se descubrise que a NASA non emitira unha solicitude oficial respecto diso. Lovelace decidiu non continuar co programa e terminou nunha situaci\u00f3n inc\u00f3moda na NASA. Mentres tanto, Jerrie Cobb, que asumiu o liderado e facilitou as probas para mulleres, foi destitu\u00edda do seu cargo na NASA.\nHoxe na NASA.\nDesde a primeira muller estadounidense astronauta, Sally Ride, houbo 47 mulleres estadounidenses que foron ao espazo ata o ano 2021.. En 2009, ao redor do 10% dos astronautas da NASA eran mulleres. Dentro do programa Artemis, que pretende levar persoas de novo a L\u00faa, a metade dos astronautas son mulleres. Entre elas: Kayla Barron, Christina Hammock Koch, Nicole A. Mann, Anne McClain, Jessica Meir, Jasmin Moghbeli, Kate Rubins, Jessica Watkins e Stephanie Wilson.. En 2019 a axencia espacial rusa Roskosmos prop\u00faxose aumentar o n\u00famero de mulleres cosmonautas, xa que at\u00e9 esta data s\u00f3 houbera catro: Valentina Tereshkova, Svetlana Savitskaya, Elena Kondakova e Elena Serova. O 6 de febreiro de 2021 a Axencia Espacial Europea anunciou unha nova convocatoria en busca de astronautas, sobretudo mulleres xa que nos corenta anos de historia desta axencia s\u00f3 houbo d\u00faas mulleres: Claudie Haigner\u00e9 e Samantha Cristoforetti, a\u00ednda en activo.\nEn canto as enxe\u00f1eiras, Kathy Lueders \u00e9 a directora\u00a0 dos programas tripulados da NASA desde o 12 de xu\u00f1o de 2020, e en setembro do mesmo ano Catherine Koerner foi nomeada directora do Programa Orion.Diana Trujillo lidera o equipo de enxe\u00f1eiros no JPL que est\u00e1 a cargo do brazo rob\u00f3tico do rover Perseverance. "}
{"id": "521865", "revid": "98629", "url": "https://gl.wikipedia.org/wiki?curid=521865", "title": "Baixo o fogo", "text": "Baixo o fogo (en ) \u00e9 un filme estadounidense de 1983 dirixido por Roger Spottiswoode. \u00c9 un suspense pol\u00edtico ambientado durante os \u00faltimos d\u00edas da Revoluci\u00f3n Sandinista que rematou co r\u00e9xime de Somoza en 1979. Est\u00e1 protagonizado por Nick Nolte, Gene Hackman e Joanna Cassidy. A banda sonora, que foi composta por Jerry Goldsmith e conta coa interpretaci\u00f3n do m\u00fasico de jazz Pat Metheny, foi nomeado para o \u00d3scar \u00e1 mellor banda sonora. A edici\u00f3n de Mark Conte e John Bloom foi nomeada \u00f3 BAFTA \u00e1 mellor montaxe. O filme foi rodado nos estados mexicanos de Chiapas e Oaxaca. \nEstreouse en galego o 20 de xullo de 1998 a trav\u00e9s da TVG."}
{"id": "521866", "revid": "23204", "url": "https://gl.wikipedia.org/wiki?curid=521866", "title": "Under Fire (filme de 1983)", "text": ""}
{"id": "521868", "revid": "89787", "url": "https://gl.wikipedia.org/wiki?curid=521868", "title": "Club Atl\u00e9tico Progreso", "text": "O Club Atl\u00e9tico Progreso, chamado comunmente Progreso, \u00e9 un equipo de f\u00fatbol de Montevideo e que xoga na Primeira Divisi\u00f3n do Uruguai. \nTraxectoria.\nO Club Atl\u00e9tico Progreso naceu en 1917 vencellado aos grupos de obreiros anarquistas do barrio montevideano de La Teja. As cores da s\u00faa indumentaria, amarelo e vermello, son unha lembranza da senyera, pois alg\u00fans dos seus fundadores eran inmigrantes de ascendencia catal\u00e1. \nEntre 1979 e 1989 foi presidente do club Tabar\u00e9 V\u00e1zquez, baixo o seu mandato, o equipo ga\u00f1ou o t\u00edtulo de campi\u00f3n da Primeira Divisi\u00f3n en 1989. En 2017, dentro das celebraci\u00f3ns do centenario do equipo, a sede do Progreso acolleu un consello de ministros presidido por Tabar\u00e9 V\u00e1zquez.\nAdemais da liga ga\u00f1ada en 1989, o Progreso tam\u00e9n participou en tres ocasi\u00f3ns na Copa Libertadores (1987, 1990 e 2020). "}
{"id": "521871", "revid": "89787", "url": "https://gl.wikipedia.org/wiki?curid=521871", "title": "Roc\u00edo Pazos", "text": "Roc\u00edo Pazos Toba, nada o 17 de marzo de 1975 na Pereiri\u00f1a (Cee), \u00e9 unha banqueira galega.\nTraxectoria.\nLicenciouse en Econom\u00eda e Empresas pola Universidade da Coru\u00f1a en 1998 e ao pouco comezou a traballar no Banco Santander. Destinada en distintos postos, en novembro de 2015 d\u00e9ronlle unha xefatura de zona en Sevilla. En 2019 foi nomeada directora comercial para Cantabria e Asturias e ao ano seguinte, en 2020, directora comercial en Galicia. En marzo de 2021, pasou a ser directora da entidade en Galicia substitu\u00edndo a V\u00edctor Men\u00e9ndez. Nesa altura o Santander, logo da adquisici\u00f3n do Banco Popular (que \u00e1 s\u00faa vez adquirira o Banco Pastor), era a segunda entidade en cota de mercado en Galicia, cun 26%."}
{"id": "521872", "revid": "89787", "url": "https://gl.wikipedia.org/wiki?curid=521872", "title": "Danza moderna", "text": " \nA danza moderna \u00e9 un amplo x\u00e9nero occidental de danza de concerto ou teatral que inclu\u00eda estilos de baile como ballet, folk, bailes \u00e9tnicos, relixiosos e sociais. Xurdiu principalmente en Europa e nos Estados Unidos a finais do s\u00e9culo XIX e principios do XX. Considerouse que se desenvolveu como un rexeitamento ou rebeli\u00f3n contra o ballet cl\u00e1sico, e tam\u00e9n como un xeito de expresar preocupaci\u00f3ns sociais como os factores socioecon\u00f3micos e culturais.\nHistoria.\nA finais do s\u00e9culo XIX, artistas de danza moderna como Isadora Duncan, Maud Allan e Loie Fuller foron pioneiras nas novas formas e pr\u00e1cticas no que agora se chama danza est\u00e9tica ou libre. Estas bailarinas ignoraron o vocabulario estrito dos movemento do ballet (o conxunto particular e limitado de movementos que se consideraban propios do ballet) e deixaron de levar cors\u00e9s e zapatos con punta para buscar unha maior liberdade de movemento.\nAo longo do s\u00e9culo XX, as preocupaci\u00f3ns sociopol\u00edticas, os grandes acontecementos hist\u00f3ricos e o desenvolvemento doutras formas de arte contribu\u00edron ao desenvolvemento continuo da danza moderna nos Estados Unidos e en Europa. Pasando aos anos sesenta, comezaron a xurdir novas ideas sobre a danza como resposta \u00e1s formas de baile anteriores e aos cambios sociais. Finalmente, os artistas de danza posmoderna rexeitaron o formalismo da danza moderna e inclu\u00edron elementos como a \"performance art\", a t\u00e9cnica de lanzamento e a improvisaci\u00f3n.\nA danza moderna americana p\u00f3dese dividir (aproximadamente) en tres per\u00edodos. No per\u00edodo moderno (c. 1880-1923), caracterizado polo traballo de Isadora Duncan, Loie Fuller, Ruth St. Denis, Ted Shawn e Eleanor King, a pr\u00e1ctica art\u00edstica cambiou radicalmente, mais a\u00ednda non xurdiran as t\u00e9cnicas de danza moderna claramente diferenciadas. No per\u00edodo central (c. 1923-1946), as core\u00f3grafas Martha Graham, Doris Humphrey, Katherine Dunham, Charles Weidman e Lester Horton trataron de desenvolver estilos e vocabularios de movemento distintivamente estadounidenses e desenvolveron sistemas de adestramento na danza claramente definidos e reco\u00f1ecibles. No per\u00edodo tardomoderno (c. 1946-1957), Jos\u00e9 Lim\u00f3n, Pearl Primus, Merce Cunningham, Talley Beatty, Erick Hawkins, Anna Sokolow, Anna Halprin e Paul Taylor introduciron claramente o abstraccionismo e os movementos de vangarda e abriron o cami\u00f1o cara \u00e1 danza posmoderna.\nA danza moderna evolucionou con cada xeraci\u00f3n de artistas. O contido art\u00edstico transformouse e pasou dun core\u00f3grafo a outro, do mesmo xeito que os estilos e as t\u00e9cnicas. Artistas como Graham e Horton desenvolveron t\u00e9cnicas no per\u00edodo central que a\u00ednda se ensinan en todo o mundo e existen moitos outros tipos de danza moderna."}
{"id": "521873", "revid": "4817", "url": "https://gl.wikipedia.org/wiki?curid=521873", "title": "Shi Jian 2", "text": "Shi Jian 2 ou SJ 2 foi un sat\u00e9lite artificial da China lanzado o 19 de setembro de 1981 a bordo dun foguete Feng Bao 1 desde o Centro de Lanzamento de Sat\u00e9lites de Jiuquan xunto cos sat\u00e9lites Shi Jian 2A e Shi Jian 2B.\nCaracter\u00edsticas.\nSJ 2 foi dese\u00f1ado pola Academia China de Tecnolox\u00eda Espacial (CAST, en ingl\u00e9s). Ti\u00f1a unha masa de 483 kg e forma de prisma octah\u00e9drico de 0,615 m de di\u00e1metro e 1,2 m de altura. Estabiliz\u00e1base mediante xiro, aliment\u00e1base mediante catro paneis solares e levaba a bordo varios instrumentos para medir os micrometeoritos, a lixo espacial e o fondo electromagn\u00e9tico da contorna terrestre:\nO sat\u00e9lite reentrou na atmosfera o 17 de agosto de 1982. Un sat\u00e9lite id\u00e9ntico non chegou a \u00f3rbita nun lanzamento anterior, polo que SJ-2 pode considerarse o seu sucesor."}
{"id": "521874", "revid": "4817", "url": "https://gl.wikipedia.org/wiki?curid=521874", "title": "SJ-2", "text": ""}
{"id": "521875", "revid": "1093", "url": "https://gl.wikipedia.org/wiki?curid=521875", "title": "Carlos Crego Rodr\u00edguez", "text": ""}
{"id": "521877", "revid": "4817", "url": "https://gl.wikipedia.org/wiki?curid=521877", "title": "SJ 2", "text": ""}
{"id": "521878", "revid": "89787", "url": "https://gl.wikipedia.org/wiki?curid=521878", "title": "Teatro musical", "text": "O teatro musical \u00e9 unha forma de representaci\u00f3n teatral que combina canci\u00f3ns, di\u00e1logo falado, interpretaci\u00f3n e danza. A historia e o contido emocional dun musical (humor, patetismo, amor, rabia) comun\u00edcanse a trav\u00e9s de palabras, m\u00fasica, movemento e aspectos t\u00e9cnicos do entretemento como un todo integrado. A\u00ednda que o teatro musical se solapa con outras formas teatrais como a \u00f3pera e a danza, p\u00f3dese distinguir pola importancia similar que se lle d\u00e1 \u00e1 m\u00fasica en comparaci\u00f3n co di\u00e1logo, o movemento ou outros elementos. Desde comezos do s\u00e9culo XX, as obras esc\u00e9nicas de teatro musical normalmente cham\u00e1ronse simplemente musicais.\nA\u00ednda que a m\u00fasica formou parte das presentaci\u00f3ns dram\u00e1ticas desde os tempos antigos, o teatro musical occidental moderno xurdiu durante o s\u00e9culo XIX, con moitos elementos estruturais establecidos polas obras de Gilbert e Sullivan en Gran Breta\u00f1a e as de Harrigan e Hart nos Estados Unidos. A estas segu\u00edronas as numerosas comedias musicais eduardianas e as obras de teatro musical de creadores estadounidenses como George M. Cohan a principios do s\u00e9culo XX. Os musicais do Princess Theatre (1915\u20131918) e outros espect\u00e1culos como \"Of Thee I Sing\" (1931) foron pasos art\u00edsticos al\u00e9n das revistas e outros entretementos de principios do s\u00e9culo XX e deron lugar a obras tan innovadoras como \"Show Boat\" (1927) e \"Oklahoma!\" (1943). Alg\u00fans dos musicais m\u00e1is famosos das d\u00e9cadas seguintes incl\u00faen \"West Side Story\" (1957), \"The Fantasticks\" (1960), \"Hair\" (1967), \"A Chorus Line\" (1975), \"Les Mis\u00e9rables\" (1985), \"The Phantom of the Opera\" (1986), \"Rent\" (1996), \"The Producers\" (2001), \"Wicked\" (2003) e \"Hamilton\" (2015).\nCaracter\u00edsticas.\nO teatro musical rem\u00f3ntase a varias fontes teatrais do s\u00e9culo XIX, inclu\u00edda a opereta, a \u00f3pera c\u00f3mica, a comedia musical, a pantomima, o \"minstrel show\", o \"vaudeville\" e o \"burlesque\".\nExisten diversas variedades de musicais dependendo do xeito en que se escribisen. Unha das formas m\u00e1is b\u00e1sicas, coa que se escribiron os primeiros musicais, consiste en tomar canci\u00f3ns xa existentes e escribir unha historia arredor delas, o que se denomina musical \"jukebox\", en alusi\u00f3n \u00e1s m\u00e1quinas reprodutoras de discos de vinilo, que compilaban canci\u00f3ns de diversos artistas para que o cliente as escollese a cambio dunha moeda.\nPor\u00e9n, este xeito de escribir volveuse un pouco limitado, xa que en ocasi\u00f3ns se engad\u00edan canci\u00f3ns polo simple feito de seren populares. Isto quitaba profundidade \u00e1 obra, polo que alg\u00fans comezaron a compor canci\u00f3ns orixinais para os seus musicais. Isto permitiu que as obras adquirisen tons que nunca poder\u00edan adoptar con canci\u00f3ns da radio, as\u00ed como emoci\u00f3ns m\u00e1is fortes. A partir disto a comedia musical comezou a nutrirse da \u00f3pera, onde os di\u00e1logos das personaxes eran completamente cantados. Por exemplo, en \"Rent\", \u00f3pera rock escrita e composta por Jonatan Larson, os di\u00e1logos son cantados case na totalidade da obra.\nOutra forma m\u00e1is com\u00fan de escribir musicais \u00e9 unha mestura de ambas as formas: canci\u00f3ns orixinais, mais con segmentos en bloques, onde a estrutura ten forma de canci\u00f3n-escena-canci\u00f3n-escena. A orde pode variar, mais en s\u00edntese os di\u00e1logos son recitados como nunha obra teatral tradicional. En certos momentos, unha canci\u00f3n comeza de imprevisto para afondar m\u00e1is nos sentimentos das personaxes ou para narrar un feito libre de di\u00e1logos.\nAlgunhas obras, como as de George Gershwin, Leonard Bernstein e Stephen Sondheim, foron convertidas tanto en \"teatro musical\" como en produci\u00f3ns \"oper\u00edsticas\". "}
{"id": "521885", "revid": "23204", "url": "https://gl.wikipedia.org/wiki?curid=521885", "title": "Pok\u00e9mate", "text": "Pok\u00e9mate (\u30dd\u30b1\u30e1\uff5e\u30c8) \u00e9 unha aplicaci\u00f3n de \"Pok\u00e9mon\" para a serie NTT DoCoMo FOMA 900i dos tel\u00e9fonos m\u00f3biles desenvolvida por Square Enix. Foi anunciada en abril de 2006 como unha aplicaci\u00f3n de mensaxer\u00eda con tem\u00e1tica de Pok\u00e9mon que se lanzar\u00eda ese ver\u00e1n no Xap\u00f3n, e finalmente foi lanzada o 5 de xu\u00f1o como un xogo baseado nun sistema de mensaxer\u00eda. A aplicaci\u00f3n permite \u00f3 xogador coidar Pok\u00e9mon e comunicarse cos seus amigos. O Pok\u00e9mon debe ser capturado primeiro coas Pok\u00e9 Balls, das cales o xogador ten un n\u00famero limitado. Nun principio a aplicaci\u00f3n era de balde, mais para ter m\u00e1is Pok\u00e9mates, Pok\u00e9 Balls e outras caracter\u00edsticas requir\u00edase unha subscrici\u00f3n mensual cun prezo de 210 iens. O xogo s\u00f3 foi distribu\u00eddo no Xap\u00f3n, e o servizo foi descontinuado un ano e medio despois do lanzamento, en xaneiro de 2008."}
{"id": "521886", "revid": "23204", "url": "https://gl.wikipedia.org/wiki?curid=521886", "title": "Brenda Lee", "text": "Brenda Mae Tarpley, nado en Atlanta o 11 de decembro de 1944, \u00e9 unha cantante estadounidense co\u00f1ecida como Brenda Lee. Interpretando m\u00fasica rockabilly, pop e country, tivo 47 canci\u00f3ns nas listas de \u00e9xitos estadounidenses durante a d\u00e9cada de 1960, sendo cuarta nesa d\u00e9cada, superada s\u00f3 por Elvis Presley, The Beatles e Ray Charles. \u00c9 especialmente co\u00f1ecida polo seu \u00e9xito de 1960 \"I'm Sorry\", e \"Rockin' Around the Christmas Tree\" de 1958, que se converteu nun est\u00e1ndar de Nadal.\nCon 145\u00a0cm de altura, recibiu o alcume de \"Little Miss Dynamite\" en 1957, tras gravar a canci\u00f3n \"Dynamite\" cando ti\u00f1a doce anos, e foi unha das primeiras estrelas pop que logrou o \u00e9xito internacional.\nEn 1969, Lee volveu \u00e1s listas grazas a \"Johnny One Time\". Con esta canci\u00f3n recibiu a s\u00faa segunda candidatura aos premios Grammy como mellor cantante pop feminina. Os seus \u00e9xitos seguintes foron grazas \u00e1 volta ao country. \u00c9 membro dos sal\u00f3ns da fama do rock and roll, country e rockabilly e recibiu o Grammy \u00e1 carreira art\u00edstica. \u00c9 a \u00fanica muller inclu\u00edda nos sal\u00f3ns da fama tanto do rock and roll como co country. Vive en Nashville, Tennessee.\nTraxectoria.\nPrimeiros anos.\nBrenda Lee naceu en Atlanta e de moi nova xa destacou en certames de talentos infant\u00eds: participou no Master Worker\u2019s Quartet (conxunto gospel da s\u00faa igrexa), interveu case un ano no programa de radio \"Starmakers Revue\" e participou nalg\u00fans programas da televisi\u00f3n local polos que nin ela nin a s\u00faa familia cobraron nada. En 1956, aos doce anos, debutou arrasando nas listas con canci\u00f3ns como \"Jambalaya\", \"Bigelow 6-200\" o \"I\u2019m Gonna Lasso Santa Claus\". Os \u00e9xitos suc\u00e9dense con \"Little Jonah\" ou \"Dynamite\". Este \u00faltimo valeulle o alcume de \"Miss Little Dynamite\" e sendo s\u00f3 unha nena conseguiu converterse nun \u00eddolo adolescente, grazas \u00e1 s\u00faa poderosa voz de cantante veterana.\n\u00c9xito internacional.\nAo tempo que chegaba ao n\u00famero un das listas country, comezaron a xurdir temas con outras influencias que lle abriron as portas do triunfo internacional, con co\u00f1ecidas gravaci\u00f3ns como \"Sweet Nothin's\" ou \"I'm Sorry\". A s\u00faa curta idade sup\u00faxolle moitos problemas para actuar en moitos lugares, especialmente en Europa, mais a publicidade que xeraban moitas veces as mentiras dos seus promotores fac\u00eda que as vendas e o \u00e9xito se multiplicase. As\u00ed, chegou a converterse nunha estrela internacional coas actuaci\u00f3ns ininterrompidas en Francia, Italia, Alema\u00f1a, o Reino Unido... Con \"One Rainy Night in Tokyo\", gravada en Nashville, conquistou o Xap\u00f3n en 1965 e comezou a s\u00faa xira polo pa\u00eds, o que deu lugar ao disco gravado en directo \"Live in Tokyo\". M\u00e1is adelante, editouse exclusivamente no Xap\u00f3n un EP de temas de Nadal, e pouco despois gravou no mesmo pa\u00eds o \u00e1lbum \"Just for You, Something Nice\".\nTeatro e cinema.\nA s\u00faa primeira aparici\u00f3n no cinema foi en \"Two Little Bears\" en 1961, cun pequeno papel xunto a Eddie Albert e Jane Wyatt onde interpretaba \"Speak To Me Pretty\", canci\u00f3n que acadou grandes vendas no Reino Unido. En 1962 interveu na versi\u00f3n teatral de \"Bye Bye Birdie\" co papel protagonista de Kim, e un ano m\u00e1is tarde interpretou a Dorothy en \"The Wizard of Oz\". En 1980 apareceu nun breve papel en \"Smokey and the Bandit II\" e coa canci\u00f3n \"Again and Again\".\nVida persoal.\nLee co\u00f1eceu a Ronnie Shacklett nun concerto en novembro de 1962 de Bo Diddley e Jackie Wilson no Fairgrounds Coliseum de Nashville e casou con el menos de seis meses despois o 24 de abril de 1963. Lee e Shacklett te\u00f1en d\u00faas fillas, Jolie e Julie (que recibiu o nome pola filla de Patsy Cline), e tres netos, Taylor, Jordan e Charley.\nLee \u00e9 prima polo segundo matrimonio da s\u00faa nai do cantante Dave Rainwater de The New Christy Minstrels."}
{"id": "521887", "revid": "23204", "url": "https://gl.wikipedia.org/wiki?curid=521887", "title": "My Pok\u00e9mon Ranch", "text": " \u00e9 un videoxogo de \"Pok\u00e9mon\" desenvolvido por Ambrella para a consola Wii. \"My Pok\u00e9mon Ranch\" lanzouse no servizo de descarga WiiWare o 25 de marzo de 2008, no Xap\u00f3n, o 9 de xu\u00f1o de 2008 en Am\u00e9rica e o 4 de xullo de 2008 en Europa.\nInternacionalmente, o xogo s\u00f3 \u00e9 compatible coas versi\u00f3n de \"Pok\u00e9mon Diamond\" e \"Pearl\"; a versi\u00f3n xaponesa foi actualizada para recibir Pok\u00e9mon de \"Pok\u00e9mon Platinum\"."}
{"id": "521888", "revid": "47401", "url": "https://gl.wikipedia.org/wiki?curid=521888", "title": "Sal\u00f3n da Fama do Rock and Roll", "text": ""}
{"id": "521889", "revid": "1093", "url": "https://gl.wikipedia.org/wiki?curid=521889", "title": "Carlos Torres Barallobre", "text": ""}
{"id": "521890", "revid": "1093", "url": "https://gl.wikipedia.org/wiki?curid=521890", "title": "Xabier Casares Mouri\u00f1o", "text": ""}
{"id": "521892", "revid": "19415", "url": "https://gl.wikipedia.org/wiki?curid=521892", "title": "Pyh\u00e4j\u00e4rvi, Pirkanmaa", "text": "O Pyh\u00e4j\u00e4rvi \u00e9 un lago situado nas cidades de Akaa, Lemp\u00e4\u00e4l\u00e4, Nokia, Pirkkala, Tampere e Vesilahti, en Finlandia. O Pyh\u00e4j\u00e4rvi est\u00e9ndese dende Tampere ao norte ata Lemp\u00e4\u00e4l\u00e4 ao sur en forma de \"C\". \u00c9 o 36\u00aa lago m\u00e1is grande de Finlandia e o cuarto da rexi\u00f3n de Pirkanmaa por detr\u00e1s do N\u00e4sij\u00e4rvi, o L\u00e4ngelm\u00e4vesi e o Vanajavesi, \u00e9 ademais o segundo lago m\u00e1is grande da cidade de Tampere.\nO lago ten 124 km\u00b2 e est\u00e1 situado a 77 msnm e ten unha profundidade m\u00e1xima de 50,16 metros.\nAs augas do N\u00e4sij\u00e4rvi fl\u00faen cara ao sur a trav\u00e9s do Tammerkoski ata a parte norte do Pyh\u00e4j\u00e4rvi no centro da cidade de Tampere, mentres que ao sur recibe as augas do Vanajavesi a trav\u00e9s do Kuokkalankoski en Lemp\u00e4\u00e4l\u00e4.\nEntre as atracci\u00f3ns do lago enc\u00f3ntrase a illa de Viikinsaari, unha das numerosas illas coas que conta o lago. Situada a 20 minutos en barco dende o centro de Tampere, Vikiinsaari conta con numerosos atractivos tur\u00edsticos durante o ver\u00e1n."}
{"id": "521893", "revid": "88215", "url": "https://gl.wikipedia.org/wiki?curid=521893", "title": "Jos\u00e9 Torres Mourelles", "text": ""}
{"id": "521895", "revid": "88215", "url": "https://gl.wikipedia.org/wiki?curid=521895", "title": "Jos\u00e9 Torres Mourelle", "text": ""}
{"id": "521896", "revid": "23204", "url": "https://gl.wikipedia.org/wiki?curid=521896", "title": "Josep Baselga", "text": "Josep Baselga i Torres nado en Barcelona o 3 de xullo de 1959 e finado en Baixa Cerdanya o 21 de marzo de 2021, foi un onc\u00f3logo catal\u00e1n. Doutor en Medicina e Cirurx\u00eda, profesor de medicina na Universidade Aut\u00f3noma de Barcelona e presidente do Comit\u00e9 Cient\u00edfico do Instituto de Oncolox\u00eda Vall d'Hebron (VHIO, coas siglas en ingl\u00e9s) de Barcelona. Desde setembro de 2010 compatibilizouno coa xesti\u00f3n da Divisi\u00f3n de Oncolox\u00eda do Hospital Xeral de Massachusetts (MGH), dependente da Universidade Harvard. Traballou desde 2019 na empresa AstraZeneca como xefe de investigaci\u00f3n e desenvolvemento do departamento de oncolox\u00eda. Foi unha das referencias mundiais no eido oncol\u00f3xico.\nTraxectoria.\nFormaci\u00f3n.\nLicenciouse en Medicina en 1982 pola Universidade Aut\u00f3noma de Barcelona e, posteriormente, comezou a s\u00faa formaci\u00f3n en Medicina Interna no Hospital Universitario Vall d'Hebron. En 1986, marchou a Estados Unidos para completala no Hospital Kings County de Brooklyn e, pouco despois, na \u00e1rea de oncolox\u00eda do Memorial Sloan Kettering Cancer Center (MSK) de Nova York. Doutorouse cun premio extraordinario en 1992.\nCarreira profesional.\nRegresou a Espa\u00f1a en 1996 como xefe de servizo do Departamento de Oncolox\u00eda M\u00e9dica, Hematolox\u00eda e Oncolox\u00eda Radioterapia do Hospital Universitario Vall d'Hebron de Barcelona. Al\u00ed traballou entre 1996 e 2010, sendo desde o 2000 membro do Consello de directores do Instituto de Investigaci\u00f3n Vall d'Hebron e baixo a s\u00faa direcci\u00f3n creouse, en 2006, o Instituto de Oncolox\u00eda Vall d'Hebr\u00f3n (VHIO) ao que axudou a converter en referente mundial no estudo da oncolox\u00eda.\nEn marzo de 2010, aceptou a proposta de Bruce Chabner, director do MGH (Massachusetts General Hospital) de Boston, Estados Unidos e dependente da Universidade Harvard, para dirixir, a partir de setembro de 2010, a divisi\u00f3n de oncolox\u00eda (con m\u00e1is de 100 investigadores) do hospital. Traballou nel como director entre 2010 a 2013, compatibiliz\u00e1ndoo coa presidencia do Comit\u00e9 Cient\u00edfico do Instituto de Oncolox\u00eda Vall d'Hebron (VHIO) - Hospital Universitario Vall d'Hebron -de Barcelona.\nO 5 de setembro de 2011, anunciouse que, a partir do 1 de xaneiro de 2013, exercer\u00eda como \"Physician-in-chief\" (\u00e9 dicir, que se \u00eda converter en director m\u00e9dico pero con competencias m\u00e1is amplas), no Hospital Memorial Sloan-Kettering de Nova York, considerado o mellor centro do mundo en investigaci\u00f3n do cancro e onde se especializou na loita contra o cancro de mama. No hospital, ti\u00f1a ao seu cargo 1.000 m\u00e9dicos e 13.000 traballadores, manexando un orzamento de 2.600 mill\u00f3ns de d\u00f3lares. Dirixiuno at\u00e9 2018, cando renunciou por un conflito de intereses coa industria farmac\u00e9utica recibindo pagos por asesor\u00eda de Roche e Bristol-Myers Squibb, entre outras compa\u00f1\u00edas. \nEn abril de 2014, converteuse en presidente da Asociaci\u00f3n Americana de Investigaci\u00f3n do Cancro (AACR).\nDimisi\u00f3n pol\u00e9mica.\nNun artigo publicado en setembro de 2018 por The New York Times, producido en colaboraci\u00f3n coa organizaci\u00f3n xornal\u00edstica sen \u00e1nimo de lucro ProPublica, foi acusado de non facer p\u00fablico, en moitos dos seus artigos, que recibira mill\u00f3ns de d\u00f3lares de empresas m\u00e9dicas e farmac\u00e9uticas. O conflito xurdiu con preto de 60 artigos cient\u00edficos publicados baixo o seu nome entre 2013 e 2017, alg\u00fans deles en revistas das que era editor como a revista AACR Cancer Discovery.\nDespois de revelar o conflito de intereses, a direcci\u00f3n de MSK enviou unha nota interna aos seus empregados instando \u00e1 m\u00e1xima transparencia ao declarar os seus v\u00ednculos coa industria farmac\u00e9utica. Cinco d\u00edas despois da publicaci\u00f3n da investigaci\u00f3n, Balsega dimitiu como director m\u00e9dico do Memorial Sloan Kettering Cancer Center. Tam\u00e9n dimitiu dos consellos da compa\u00f1\u00eda farmac\u00e9utica Bristol-Myers Squibb e da empresa de equipos de radioterapia Varian Medical Systems. Tam\u00e9n dimitiu do seu cargo. posto como redactor xefe da revista AACR Cancer Discovery. Reco\u00f1eceu que hab\u00eda inconsistencias que se comprometeu a corrixir pero negou que afectasen aos resultados dos traballos.\nEn decembro de 2020, o New York Times informou de que \"os documentos do Servizo de Impostos Internos mostran que [MSKCC] pagou m\u00e1is de 1,5 mill\u00f3ns de d\u00f3lares en compensaci\u00f3n ao doutor Baselga en 2018 e 2019\". O hospital non quixo dicir se se pagou unha compensaci\u00f3n adicional en 2020 ao doutor Baselga.\nCatro meses despois, en 2019, converteuse en CEO de AstraZeneca para posicionarse en medicamentos oncol\u00f3xicos. Ti\u00f1a a s\u00faa base de traballo en Gaithersburg, Maryland, na \u00e1rea metropolitana de Washington, xestionando un orzamento superior aos 2.400 mill\u00f3ns de d\u00f3lares anuais.\nMorte.\nMorreu por mor da enfermidade Creutzfeldt-Jakob. \nPremios e reco\u00f1ecementos.\nEn 2012, recibiu a Medalla de Honra do Concello de Barcelona, \u200b\u200bpor unha brillante traxectoria no campo da oncolox\u00eda, avalada por importantes avances cient\u00edficos. E o 22 de xullo, o presidente da Generalitat, Carles Puigdemont, anunciou a concesi\u00f3n do XXVIII Premio Internacional Catalu\u00f1a de 2016 a tres cient\u00edficos catal\u00e1ns polo seu traballo en todo o mundo na investigaci\u00f3n do cancro: o doutor Josep Baselga, o doutor Manel Esteller e Joan Massagu\u00e9.\nOutros premios son os seguintes:"}
{"id": "521899", "revid": "1888", "url": "https://gl.wikipedia.org/wiki?curid=521899", "title": "Manuel Fern\u00e1ndez Valle", "text": "Manuel Fern\u00e1ndez Valle, co\u00f1ecido como Portafond\u00f3n, foi un guerrilleiro antifranquista galego.\nTraxectoria.\nEmigrou a Cuba onde tomou contacto co sindicalismo. Ao seu retorno organizou a sociedade agraria de Palas de Rei. Foi detido en outubro de 1934 e co\u00f1eceu na prisi\u00f3n a Benedicto Fuentes D\u00edaz. En maio de 1935 Ant\u00f3n Villar Ponte recolleu nun artigo unha s\u00faa denuncia sobre os acaparadores de millo da comarca. Logo do golpe de Estado do 18 de xullo de 1936 integrouse na III Agrupaci\u00f3n do Ex\u00e9rcito Guerrilleiro de Galicia, no grupo de Marrofer, que se encargaba das zonas de Melide e Alto Ulla e colaborou con Ram\u00f3n Rodr\u00edguez Varela \"Curux\u00e1s\". Logrou fuxir de Galicia e exiliouse na Arxentina."}
{"id": "521901", "revid": "23204", "url": "https://gl.wikipedia.org/wiki?curid=521901", "title": "Pok\u00e9mon TCG Online", "text": "Pok\u00e9mon TCG Online \u00e9 un videoxogo de 2012 de \"Pok\u00e9mon\" baseado en Pok\u00e9mon Trading Card Game desenvolvido por Dire Wolf Digital, e dispo\u00f1ible para Microsoft Windows, macOS, iOS e Android. Lanzouse orixinalmente en marzo de 2011 baixo o nome de Pok\u00e9mon Trainer Challenge como un xogo de navegador.\nAcollido.\n\"GamesRadar\" eloxiou o xogo, declarando \"Todo semella recrearse de xeito fiel, mesmo a cuberta das cartas, o dese\u00f1o dos premios e incluso as moedas\"."}
{"id": "521903", "revid": "23204", "url": "https://gl.wikipedia.org/wiki?curid=521903", "title": "Battle &amp; Get! Pok\u00e9mon Typing DS", "text": ""}
{"id": "521904", "revid": "88215", "url": "https://gl.wikipedia.org/wiki?curid=521904", "title": "Antonio S\u00e1nchez Taboada", "text": "Antonio S\u00e1nchez Taboada, m\u00e1is co\u00f1ecido como Lexo, nado en Sada o 16 de marzo de 1932 e finado en agosto de 2023, foi un futbolista galego, que xogaba de dianteiro.\nTraxectoria.\nDespois de xogar no Canido, no Arsenal de Ferrol e no SRD Esteiro fichou polo Deportivo da Coru\u00f1a. Na tempada 1954/55 foi cedido ao Deportivo Xuvenil, que xogaba na Segunda Divisi\u00f3n. Disputou s\u00f3 un partido, anotando un gol, e despois volveu \u00e1 disciplina branquiazul, debutando en Primeira Divisi\u00f3n na xornada 20, nun derbi contra o Celta de Vigo.\nNa seguinte tempada foi cedido ao Racing de Ferrol xunto a Ledo e Antelo, pero lesionouse no partido de proba nun choque con Olavide, perdendo gran parte da tempada. Tras debutar e xogar s\u00f3 dous encontros volveu ao Deportivo para substitu\u00edr nos derradeiros partidos da tempada primeiro ao lesionado G\u00e1rate e logo a Juananco. No ver\u00e1n de 1956 fichou polo Burgos xunto a outros tres coru\u00f1eses: Man\u00edn, Losada e Regueira, e na tempada 1957/58 xogou co Cartagena en Terceira.\nEn 1959 marchou a Venezuela, onde levaba uns anos o seu irm\u00e1n Juan. Al\u00ed fichou polo Deportivo Celta, o equipo do Lar Gallego de Caracas. Foron con el o dianteiro Jaime Guill\u00edn e o adestrador Antonio Villar Chao. Xogou logo no novo Deportivo Galicia e en 1961 volveu a Galicia, onde xogou alg\u00fans partidos co seu antigo equipo, o Esteiro.\nPosteriormente, de novo en Venezuela, xogou no Sporting Coru\u00f1\u00e9s. Faleceu en agosto de 2023, aos 91 anos de idade."}
{"id": "521910", "revid": "5863", "url": "https://gl.wikipedia.org/wiki?curid=521910", "title": "Ram\u00f3n Chaves", "text": "Ram\u00f3n Chaves, nado en Viveiro, foi un guerrilleiro antifranquista galego.\nTraxectoria.\nIntegrouse na III Agrupaci\u00f3n do Ex\u00e9rcito Guerrilleiro de Galicia. O 13 de decembro de 1946 logrou marchar rumbo a Francia xunto a outros guerrilleiros na evasi\u00f3n do Santa Teresa."}
{"id": "521911", "revid": "88215", "url": "https://gl.wikipedia.org/wiki?curid=521911", "title": "Ram\u00f3n Alberto Villaverde", "text": "Ram\u00f3n Alberto Villaverde V\u00e1zquez, nado en Montevideo o 16 de marzo de 1930 e finado en Barcelona o 15 de setembro de 1986, foi un futbolista uruguaio, que xogaba de interior e extremo.\nFillo de emigrantes galegos no Uruguai, destacou primeiro en Colombia, onde formou unha famosa dupla goleadora con Alfredo di St\u00e9fano no Millonarios de Bogot\u00e1, para logo fichar polo FC Barcelona, onde xogou durante nove tempadas convert\u00e9ndose nun dos xogadores suramericanos m\u00e1is importantes da historia do club.\nTraxectoria.\nSeus pais eran dous emigrantes de Arteixo que se instalaran en Montevideo na d\u00e9cada de 1910. S\u00faa nai Matilde era de Ra\u00f1obre, na parroquia de Oseiro, e seu pai da Pedreira, da mesma parroquia. Na capital uruguaia naceu Ram\u00f3n Alberto en 1930. A s\u00faa madri\u00f1a foi a nai de H\u00e9ctor N\u00fa\u00f1ez, outro hist\u00f3rico futbolista uruguaio fillo de galegos. \nComezou a xogar no Liverpool de Montevideo, na tempada 1949-50, para despois pasar ao f\u00fatbol colombiano. No pa\u00eds cafeteiro militou primeiro no C\u00facuta Deportivo, na tempada 1950-51, e logo marchou a Bogot\u00e1 para xogar en Millonarios entre 1952 e 1954, na \u00e9poca dourada do club, alcumado ent\u00f3n como o \"\"Ballet Azul\",\" onde formou unha gran dupla con Alfredo Di St\u00e9fano.\nDespois fichou polo FC Barcelona da man do directivo Pedro Salvat e de Josep Samitier, o 8 de xullo de 1954 e o seu debut produciuse en Les Corts contra o Sevilla FC na primeira xornada da tempada 1954/55. O Bar\u00e7a ga\u00f1ou por 4-2 e Villaverde conseguiu o primeiro gol superando ao porteiro do Sevilla, Busto, cunha cabezada colocada.\nA s\u00faa demarcaci\u00f3n natural era a de interior, pero adaptouse sen problemas \u00e1 de extremo por ambos os dous lados e p\u00f3dese considerar como adiantado ao seu tempo xa que non permanec\u00eda fixo na banda sen\u00f3n que tend\u00eda a romper polo centro buscando outras alternativas de ataque.\nXogou no Bar\u00e7a durante nove tempadas, disputando 373 partidos e anotando 151 goles, sendo o m\u00e1ximo goleador do club na tempada 1955/56. Levantou 7 t\u00edtulos: 3 ligas, 2 Copas do Xeneral\u00edsimo e d\u00faas Copas de Feiras.\nTivo o seu c\u00e9nit no Bar\u00e7a baixo a direcci\u00f3n de Helenio Herrera e unha das s\u00faas actuaci\u00f3ns m\u00e1is destacadas foi nos cuartos de final da Copa de Europa de 1960 contra os \"Wolves\", alcume co que se co\u00f1ec\u00eda o Wolverhampton ingl\u00e9s. Na noite do 10 de febreiro de 1960 na ida no Camp Nou, o Bar\u00e7a superou aos brit\u00e1nicos por 4-0 con goles de Villaverde (2), Kubala e Evaristo. Na volta, o 2 de marzo do mesmo ano, a exhibici\u00f3n foi total, ga\u00f1ando por 2-5 cun gol de Villaverde e catro de Kocsis e co p\u00fablico ingl\u00e9s aplaudindo ao Bar\u00e7a ao remate.\nVillaverde non xogou a famosa final dos postes cadrados de Berna, en 1961, e xa asentado nun suave declive, permaneceu no club ata 1963, cando se lle dedicou un partido de homenaxe. No seu \u00faltimo ano de contrato sa\u00edu cedido ao Racing de Santander, onde colgou as botas en 1964.\nMorreu en Barcelona o 15 de setembro de 1986 \u00e1 idade de 56 anos, por problemas card\u00edacos.\nPalmar\u00e9s.\nMillonarios\nFC Barcelona"}
{"id": "521915", "revid": "89787", "url": "https://gl.wikipedia.org/wiki?curid=521915", "title": "Radio Oriental", "text": "Radio Oriental \u00e9 unha das emisoras de radio uruguaias m\u00e1is antigas do pa\u00eds. A s\u00faa programaci\u00f3n combina a actualidade informativa, deportiva e o entretemento cos asuntos relativos \u00e1 relixi\u00f3n cat\u00f3lica. \nHistoria.\nRadio Oriental comezou a emitir o 12 de novembro de 1928 baixo o nome de Radio Westinghouse, xa que foi a empresa Westinghouse quen proporcionou os equipos para o inicio das s\u00faas emisi\u00f3ns, anos m\u00e1is tarde adoptou a denominaci\u00f3n \u00e1 actual de Radio Oriental. \nEn 1969 a emisora \u00e9 adquirida polo Grupo Monte Carlo, unha empresa xornal\u00edstica propietaria doutros medios de comunicaci\u00f3n. Ese mesmo ano os estudos comezan a ocupar o mesmo edificio que Radio Monte Carlo, na Avenida 18 de xullo 1224. Durante eses anos, as emisoras compartiron a s\u00faa sede e as s\u00faas edici\u00f3ns informativas transmitidas en simult\u00e1neo. En decembro de 2003 \u00e9 vendida e adquirida pola Arquidi\u00f3cesis de Montevideo grazas a fondos recibidos do exterior. Desde 2006 emite \"Sempre en Galicia\", o programa de radio en lingua galega m\u00e1is lonxevo en emisi\u00f3n. \nEstudios.\nOs seus estudios est\u00e1n situados na r\u00faa Cerrito 475, na Cidade Vella de Montevideo e a s\u00faa antena emisora at\u00f3pase na Avenida Cesar M. Guti\u00e9rrez no barrio Abayub\u00e1 pr\u00f3ximo ao l\u00edmite do departamento de Montevideo co departamento de Canelones. A emisora transmite en amplitude modulada pola frecuencia de 770 kHz, en canle libre internacional e a s\u00faa transmisor ten unha potencia de 100 kW, sendo a emisora privada de maior potencia do Uruguai e podendo ser sintonizada na Arxentina e no Brasil."}
{"id": "521917", "revid": "72012", "url": "https://gl.wikipedia.org/wiki?curid=521917", "title": "Guillermo Paredes Vi\u00f1as", "text": "Guillermo Paredes Vi\u00f1as, co\u00f1ecido como Guillermo da Canteira, nado en Ulloa (Palas de Rei) en 1913, foi un guerrilleiro antifranquista galego.\nTraxectoria.\nTraballaba nas minas de Asturias en 1936. Co golpe de Estado do 18 de xullo de 1936 incorporouse ao ex\u00e9rcito leal. Cando caiu a fronte de Asturias tratou de volver a Ulloa, pero foi capturado en Gunt\u00edn de Pallares. Xulgado, foi condenado a trinta anos e traballou nas minas de Fabero de onde escapou en febreiro de 1941 con Ovidio \u00c1lvarez, Ovidio Ferreras Rodr\u00edguez e Dionisio G\u00f3mez L\u00f3pez. Fuxiron cara Lugo, e antes de chegar prenderon a Ovidio Ferreras. Conseguiron chegar a Toques, onde se fixeron con escopetas. Ao remate do ver\u00e1n de 1941 asaltan a taberna de Ram\u00f3n Blanco Gonz\u00e1lez en Cu\u00ed\u00f1a (Palas de Rei), o 17 de novembro dan outro golpe econ\u00f3mico na taberna de Antonio Rodr\u00edguez Garc\u00eda en San Mamede do Carballal e o 29 do mesmo mes hai un intento, frustrado polos veci\u00f1os, de secuestrar o dono dun comercio no Castro das Seixas (Merl\u00e1n). Perseguidos pola Garda Civil, a Dionisio G\u00f3mez L\u00f3pez disp\u00e1raselle a escopeta e ferido nunha perna, foi capturado pola forza p\u00fablica e trasladado ao dep\u00f3sito de Palas de Rei onde morreu o 3 de xaneiro de 1942.\nGuillermo integrouse na guerrilla e foi procesado na causa sumar\u00edsima 546/46 de Le\u00f3n por un delito contra a seguridade do estado xunto con Marcelino de la Parra Casas e outros antigos membros da Federaci\u00f3n de Guerrillas de Le\u00f3n-Galicia."}
{"id": "521918", "revid": "98629", "url": "https://gl.wikipedia.org/wiki?curid=521918", "title": "Radio Carve", "text": "CX 16 Radio Carve \u00e9 unha emisora de radio de Montevideo e unha das pioneiras no Uruguai. Conta cunha ampla programaci\u00f3n informativa, deportiva e entretemento.\nHistoria.\nFoi fundada o 12 de outubro de 1928, polo radio-afeccionado alem\u00e1n Karl K\u00e4rbe, que ao instalarse no Uruguai castelanizou o seu nome e apelido polo de Carlos Carve, e con ese apelido deu nome \u00e1 s\u00faa radio. A radio emite na frecuencia de 850 KHZ e 50 kw de potencia o que fai que sexa sintonizada en zonas da Arxentina e o sur do Brasil. Os seus primeiros estudios estiveron localizados en Capurro, barrio de Montevideo. Varios mozos xornalistas comezaron a traballar na emisora para facer un informativo, chamado \"El Diario Oral\". Co tempo, estes traballadores, entre os que destacan Roberto Fontaina e Juan Enrique De Feo, mercaron a emisora en 1931. Como lembranza ao fundador da radio, decidiron non cambiarlle a denominaci\u00f3n, e as\u00ed segue at\u00e9 o d\u00eda de hoxe. \nDurante a segunda guerra mundial, cooperaba estreitamente coa Oficina do Coordinador de Asuntos Interamericanos, un organismo de propaganda estadounidense dirixido por Rockefeller. Radio Carve serviu como unha plataforma para a diseminaci\u00f3n de propaganda dirixida contra o goberno militar arxentino (1943-1946) e logo goberno peronista.\nNo ano 2005 sufriu unha severa crise econ\u00f3mica que tivo como resultado que os empregados quitasen a radio do aire en protesta por consecuentes atrasos nos pagos de salarios.\nProgramaci\u00f3n.\nSendo unha das primeiras emisoras en instalarse no pa\u00eds foi pioneira nas s\u00faas propostas e referente entre as d\u00e9cadas de 1940 e 1990. As cr\u00f3nicas deportivas e informativas combin\u00e1banse co radio teatro, moitas veces emitido en directo. Ademais, entre 1950 e 2006 emitiu o programa \"Sempre en Galicia\" que repasaba a actualidade de Galicia e da colectividade galega no R\u00edo da Prata. Grazas a amizade entre De Feo e Manuel Meil\u00e1n, a emisora albergou o programa, que durante moito tempo foi a \u00fanica emisi\u00f3n de radio en galego. "}
{"id": "521919", "revid": "5312", "url": "https://gl.wikipedia.org/wiki?curid=521919", "title": "Castelo de San Diego", "text": "O castelo de San Diego foi un recinto fortificado situado \u00e1 entrada da ba\u00eda da Coru\u00f1a. Foi constru\u00eddo entre 1606 e 1636, e xunto co castelo de Santo Ant\u00f3n formaba parte do complexo defensivo da cidade. Inicialmente chamouse castelo de San Gaspar, a\u00ednda que a partir de 1644 xa se co\u00f1eceu como castelo de San Diego.\nSegundo a descrici\u00f3n do cronista Jos\u00e9 Cornide, trat\u00e1base dunha construci\u00f3n poligonal adaptada ao sa\u00ednte rochoso no que se asentaba, con d\u00faas plataformas de artiller\u00eda e distintas dependencias agrupadas no centro, nas que se atopaban os corpos de garda, o almac\u00e9n, a capela, a polvoreira e o cuartel. Este forte abaluartado contaba cunha dotaci\u00f3n artilleira de 30 can\u00f3ns.\nNas cr\u00f3nicas do ataque franco-holand\u00e9s \u00e1 Coru\u00f1a en 1639 (guerra franco-espa\u00f1ola de 1635-1659) xa se falaba da eficacia desta nova fortificaci\u00f3n e da s\u00faa efectividade artilleira contra a escuadra do almirante Sourdis. Como barreira defensiva adicional, entre o castelo de San Diego e o castelo de Santo Ant\u00f3n tend\u00edase unha cadea que bloqueaba o acceso ao porto da cidade.\nEn 1963 o castelo de San Diego foi derru\u00eddo co obxectivo de ampliar as instalaci\u00f3ns portuarias, modific\u00e1ndose o litoral neste lugar para a construci\u00f3n dun peirao petroleiro."}
{"id": "521927", "revid": "89787", "url": "https://gl.wikipedia.org/wiki?curid=521927", "title": "C\u00e9sar Carballo", "text": "C\u00e9sar Carballo Cardona, nado en Madrid, \u00e9 un m\u00e9dico e emerxenci\u00f3logo espa\u00f1ol, axudante do servizo de emerxencias do Hospital Universitario Ram\u00f3n y Cajal e vicepresidente da Sociedade Espa\u00f1ola de Medicina de Urxencias e Emerxencias (SEMES) de Madrid. Colaborador prol\u00edfico en programas de televisi\u00f3n desde o inicio da pandemia de COVID-19 en Espa\u00f1a, foi destacado polo \"Huffington Post\" e \"20 minutos\" un dos especialistas m\u00e9dicos con m\u00e1is repercusi\u00f3n nos medios da crise.\nTraxectoria.\nCarreira profesional.\nLicenciado en Medicina pola Universidade de Alcal\u00e1, Carballo especializouse en medicina familiar e de emerxencia no Hospital Universitario Doce de Octubre, adquirindo unha serie de m\u00e1steres na materia. Circulou polos servizos de emerxencia de varios hospitais da comunidade de Madrid, inclu\u00eddos La Paz, Infanta Sof\u00eda e Ram\u00f3n y Cajal. En 2014 converteuse en vicepresidente de SEMES Madrid. En 2019 protagonizou unha situaci\u00f3n controvertida cando foi destitu\u00eddo do seu posto de coordinador no Hospital La Paz sen completar o seu per\u00edodo regulamentario, situaci\u00f3n que o SEMES denunciou como consecuencia de irregularidades adicionais no centro. Antes do seu despedimento, o m\u00e9dico solicitara recursos humanos para cubrir os meses de ver\u00e1n.\nPandemia de COVID-19.\nA principios de 2020, Carballo comezou as aparici\u00f3ns na televisi\u00f3n nacional como parte dos expertos convidados ao programa Cuatro \"Cuarto Milenio\", abordando para Iker Jim\u00e9nez a situaci\u00f3n do comezo da pandemia de COVID-19. O propio programa, no que posteriormente se fixeron previsi\u00f3ns reco\u00f1ecidas sobre a evoluci\u00f3n da pandemia, deixou de emitirse en marzo do mesmo ano debido \u00e1 situaci\u00f3n da pandemia, Carballo uniuse ent\u00f3n a \"Milenio Live\" e \"La Estirpe de los Libres\", programas de YouTube cos que Jim\u00e9nez substitu\u00edu a s\u00faa actividade na TV. O doutor participar\u00eda de novo no episodio de volta de \"Cuarto Milenio\" en setembro, e m\u00e1is tarde pasar\u00eda a formar parte dunha monograf\u00eda semanal presentada tam\u00e9n por Jim\u00e9nez, \"Horizonte: Informe Covid\", en Telecinco (m\u00e1is tarde en Cuatro). Durante o cesamento, tam\u00e9n se uniu ao elenco habitual doutros medios non relacionados, inclu\u00edndo \"La Sexta Noche\" en La Sexta e \"Espejo P\u00fablico\" en Antena 3.\nPol\u00e9micas.\nCarballo destacou axi\u00f1a pola s\u00faa postura habitual, cr\u00edtico coa xesti\u00f3n da pandemia por parte do Goberno de Espa\u00f1a, mesmo solicitando a dimisi\u00f3n do director do Centro de Coordinaci\u00f3n de Alertas e Emerxencias Sanitarias, Fernando Sim\u00f3n, nun dos seus primeiros discursos en \"La Sexta Noche\" en novembro.\nO mesmo mes presentou en \"Horizonte\" unha barreira labial comercializada por el, FreeLips, dese\u00f1ada para evitar a transmisi\u00f3n do virus polas superficies das copas. A audiencia do programa dividir\u00edase, captando o interese dalg\u00fans e as cr\u00edticas doutros, a\u00ednda que a demanda virtual do produto nas pr\u00f3ximas horas foi tal que o seu sitio web quedou colapsado.\nO 13 de xaneiro de 2021, Carballo foi un dos primeiros traballadores sanitarios en recibir a vacina contra o coronavirus desenvolvida por Pfizer, subindo un v\u00eddeo seu a Twitter e animando aos seus seguidores a facelo, non sen criticar de novo o proceso de vacinaci\u00f3n do goberno. S\u00f3 dous d\u00edas despois, Carballo estivo involucrado nunha controversia en Twitter cun membro do comit\u00e9 cient\u00edfico do goberno das Canarias, Llu\u00eds Serra quen acusou a Carballo de realizar afirmaci\u00f3ns en materia de sa\u00fade p\u00fablica da que non ti\u00f1a os suficientes co\u00f1ecementos, que foi seguido dunha resposta do m\u00e9dico que lle lembrou o seu curr\u00edculo. Por outra banda, posteriormente, outros profesionais m\u00e9dicos criticaron a Carballo pola excesiva presenza nos medios de comunicaci\u00f3n.\nEn outubro do mesmo 2021, durante a erupci\u00f3n volc\u00e1nica da Palma, a pol\u00e9mica do m\u00e9dico rexurdiu coas s\u00faas intervenci\u00f3ns en \"Horizonte\" sobre os problemas respiratorios xerados polo volc\u00e1n, atraendo novas acusaci\u00f3ns de traspasar os l\u00edmites da s\u00faa especialidade e provocando reacci\u00f3ns nas redes sociais nas que aparecereon moreas de memes e nas que se viralizou unha captura de pantalla no que o programa parec\u00eda rotulalo como vulcan\u00f3logo, que resultou ser unha fotomontaxe."}
{"id": "521928", "revid": "98629", "url": "https://gl.wikipedia.org/wiki?curid=521928", "title": "Azolla mexicana", "text": "Azolla mexicana \u00e9 unha especie de pterid\u00f3fita (fentos ou fieitos) da clase das polipodi\u00f3psidas, orde das salviniales e familia das salvini\u00e1ceas, unha das sete comprendidas no x\u00e9nero \"Azolla\".\n\u00c9 un pequeno fieito acu\u00e1tico flotante orixinario de M\u00e9xico e outros pa\u00edses americanos. Pos\u00fae, como as demais especies do x\u00e9nero, unha alga simbionte (unha cianobacteria do x\u00e9nero \"Anabaena\", \" A. azollae\") que fixa o nitr\u00f3xeno. \nComo outras salvini\u00e1ceas \u00e9 unha planta invasora,encontr\u00e1nddose, entre outros lugares, no Xap\u00f3n e na Gran Breta\u00f1a, as\u00ed como en Dinamarca e Sur\u00e1frica.\nTaxonom\u00eda.\nDescrici\u00f3n.\nA especie foi definida en 1824 polo bot\u00e1nico checo Carl Presl, nun traballo publicado en \"Abh. K\u00f6nigl. B\u00f6hm. Ges. Wiss.\" 5 (3): 150.\nEtimolox\u00eda.\nPara a do x\u00e9nero, v\u00e9xase \"Azolla\".\nO et\u00edteto espec\u00edfico, \"mexicana\", alude a s\u00faa principal \u00e1rea de distribuci\u00f3n, M\u00e9xico, onde se descib\u00edu a s\u00faa especie tipo.\nNotas taxon\u00f3micas.\nAnteriormente, ou \u00e1s veces a\u00ednda hoxe en d\u00eda, alg\u00fans autores consideran o x\u00e9nero como o \u00fanico da familia das azol\u00e1ceas (\"Azollaceae\"). Pero esta familia non \u00e9 admitida polo WoRMS, e outras bases de datos e, a maior\u00eda dos autores, inclu\u00e9n o seu \u00fanico x\u00e9nero na familia das salvini\u00e1ceas.\nA\u00ednda que a maior\u00eda dos autores consideran a Presl como o descritor da especie, outros atrib\u00faenlla, no mesmo ano, ao bot\u00e1nico alem\u00e1n Georg Friedrich Kaulfuss, nun traballo publicado en \"Enum. Fil\".: 273. Por outra parte, o IPNI out\u00f3rgalla a Diederich Franz Leonhard von Schlechtendal e Ludolf Karl Adelbert von Chamisso, ex Kaulf., nun traballo publicado en \"Linnaea\" 18 (3): 352 (1845). \nSin\u00f3nimos.\nAdemais de polo nome cu\u00f1ado por Presl, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nAs principais caracter\u00edsticas de \"Azolla mexicana\" son: \nH\u00e1bitat e distribuci\u00f3n.\n\"Azolla mexicana\" vive en augas estancadas, charcas, regatos de curso lento e pantanos, desde o nivel do mar at\u00e9 os 200 m de altitude, no Canad\u00e1, nos Estados Unidos, M\u00e9xico, Mesoam\u00e9rica, Colombia, Venezuela, G\u00fciana Francesa, Ecuador, o Per\u00fa e Bolivia. \nEspecies relacionadas.\nG\u00f3mez (1978) describiu a relaci\u00f3n entre esta especie e unha avespa solitaria e un cole\u00f3ptero. Este \u00faltimo vive como larva entre as ra\u00edces da planta. A avespa busca as larvas como presas, mergull\u00e1ndose e volcando a planta cando hai larvas presentes. "}
{"id": "521930", "revid": "1131", "url": "https://gl.wikipedia.org/wiki?curid=521930", "title": "Castelo de Habsburg", "text": "Habichtsburg ou castelo de Habsburgo \u00e9 un castelo situado na localidade su\u00edza de Habsburg, no cant\u00f3n de Argovia, preto do r\u00edo Aar. Local\u00edzase a unha altitude de 505 metros sobre o nivel do mar, na crista alongada do outeiro de W\u00fclpelsberg. Foi a sede inicial da dinast\u00eda da familia Habsburgo.\nHistoria.\nO ascenso pol\u00edtico dos Habsburgo iniciouse coa adquisici\u00f3n de posesi\u00f3ns territoriais en torno a este castelo, para chegar a ser a casa real m\u00e1is importante de Europa a partir de fins do s\u00e9culo XV, moi pouco logo de perder a posesi\u00f3n deste castelo e todas as s\u00faas terras na actual Su\u00edza. A\u00ednda que os Habsburgo non gobernaron estas terras desde o s\u00e9culo XV, as armas hist\u00f3ricas dos Habsburgo -un le\u00f3n sobre un fondo dourado- continuaron formando parte do seu escudo ata o final do per\u00edodo imperial. A \u00e1rea ao redor deste castelo foi cuberta por bosques e s\u00f3 foi limpada ao redor do ano 1500. \nO castelo foi inicialmente constru\u00eddo cara a 1020 ou 1030 polo conde Radbot. O seu neto, Ot\u00f3n II de Habsburgo, \u00e9 o m\u00e1is antigo membro desta familia documentado que se referiu a si mesmo como \"de Habsburgo\", no ano 1108. En varias etapas f\u00f3ronse agregando outros edificios, transform\u00e1ndoo nun dobre castelo e alcanzando a s\u00faa m\u00e1xima extensi\u00f3n a principios do s\u00e9culo XIII, cuns 3000\u00a0m\u00b2.\nTras a expulsi\u00f3n dos Habsburgo, a metade oriental do castelo -a parte m\u00e1is antiga- quedou en ru\u00ednas e posteriormente derrubouse. A parte m\u00e1is nova, considerada a parte traseira do castelo -cara ao oeste- mant\u00edvose e conservou a s\u00faa aparencia orixinal. Excepto por unhas poucas modificaci\u00f3ns, esta parte do castelo a\u00ednda se conserva. En 1948 foi incorporado ao inventario dos bens culturais de importancia nacional de Su\u00edza. O palacio util\u00edzase como un restaurante desde o ano 1979, e achego sit\u00faase un museo sobre a historia do castelo.\nNos anos 1978/83 e 1994/95 se escavaron extensas zonas de interese arqueol\u00f3xico no lugar."}
{"id": "521932", "revid": "7802", "url": "https://gl.wikipedia.org/wiki?curid=521932", "title": "Habichtsburg", "text": ""}
{"id": "521933", "revid": "89787", "url": "https://gl.wikipedia.org/wiki?curid=521933", "title": "John Banville", "text": "William John Banville, nado en Wexford o 8 de decembro de 1945 \u00e9 un novelista irland\u00e9s, autor tam\u00e9n de relatos, adaptaci\u00f3ns teatrais e gui\u00f3ns. A\u00ednda que foi descrito como \"o herdeiro de Proust, a trav\u00e9s de Nabokov\", O propio Banville mant\u00e9n que maintains W. B. Yeats e Henry James son as d\u00faas influencias reais da s\u00faa obra. Tam\u00e9n publica novelas negras co pseud\u00f3nimo de Benjamin Black.\nBanville ga\u00f1ou o James Tait Black Memorial Prize (1976), o Booker Prize (2005), o Franz Kafka Prize (2011), o Austrian State Prize for European Literature (2013) e o Premio Princesa de Asturias das Letras (2014). Foi elixido membro da Royal Society of Literature en 2007 e Italia nomeouno \"Cavaliere\" da Ordine della Stella d'Italia en 2017. Foi membro do Aosd\u00e1na, renunciando voluntariamente ao estipendio financeiro en 2001 en favor doutro escritor con m\u00e1is necesidade. Banville \u00e9 considerado un candidato habitual ao premio Nobel de Literatura.\nTraxectoria.\nWilliam John Banville \u00e9 fillo de Agnes (de solteira Doran) e Martin Banville, traballador dun garaxe. \u00c9 o m\u00e1is novo de tres irm\u00e1ns; o seu irm\u00e1n m\u00e1is vello Vincent tam\u00e9n \u00e9 novelista e publicou co nome de Vincent Lawrence. A s\u00faa irm\u00e1 Anne Veronica \"Vonnie\" Banville-Evans escribiu unha novela infantil e unhas memorias da s\u00faa vida en Wexford. Delincuente reformado, na s\u00faa adolescencia, Banville roubou un libro da Wexford County Library.\nDesde os doce anos tivo claro que quer\u00eda ser escritor. Estudo nunha escola dos Irm\u00e1sn Cristi\u00e1ns e no St Peter's College de Wexford. A pesar de pensar en ser pintor ou arquitecto, non entrou na universidade. M\u00e1is tarde dixo ironicamente desta decisi\u00f3n: \"Un grande error. Deber\u00eda ter ido [\u00e1 universidade]. Lamento que non pasei eses catro anos de emborracharse e namorarse. Mais quer\u00eda marchar da mi\u00f1a familia. Quer\u00eda ser libre\". No seu lugar, preferiu comezar a traballar e f\u00edxoo na compa\u00f1\u00eda a\u00e9rea Aer Lingus, que lle permit\u00eda viaxar polo mundo.\nCando regresou a Irlanda despois de vivir nos Estados Unidos en 1968 e 1969, converteuse en xornalista e entrou a traballar en \"The Irish Press\", onde chegou a ser subeditor xefe. Cando desapareceu o xornal en 1995, pasou a \"The Irish Times\". \u00c9 colaborador habitual de \"The New York Review of Books\".\nPublicou o seu primeiro libro en 1970, unha recompilaci\u00f3n de relatos titulada \"Long Lankin\", \u00e1 que seguiu unha serie de novelas, a primeira delas \"Nightspawn\" que sa\u00edu o ano seguinte. Despois chegaron \"Birchwood\" (1973), a chamada \"Trilox\u00eda das revoluci\u00f3ns\" e preto dunha ducia de novelas m\u00e1is, entre elas \"The Book of Evidence\" (1989), finalista do Premio Booker, e \"The Sea\" (2005), que ga\u00f1ou o galard\u00f3n.\nBanville \u00e9 co\u00f1ecido polo estilo preciso da s\u00faa prosa. O seu enxe\u00f1o e o seu humor negro mostran a influencia de Nabokov.\nEn 2006 apareceu o primeiro libro de Benjamin Black, \"Christine Falls\", ao que seguiron outras novelas negras.\nSobre o seu desdobramento como escritor dixo:\nEstilo.\nBanville foi considerado polos cr\u00edticos como un mestre estilista do ingl\u00e9s, e a s\u00faa escrita foi definida como perfectamente traballada, fermosa, cegadora. David Mehegan de \"Boston Globe\" chamouno \"un dos grandes estilistas que escribiu en ingl\u00e9s actualmente\", Don DeLillo describiu a s\u00faa escrita como \"prosa perigosa e flu\u00edda\", e Val Nolan en \"The Sunday Business Post\" definiu o seu estilo como \"l\u00edrico, meticuloso e ocasionalmente hilarante\"; \"The Observer\" describiu \"The Book of Evidence\" como \"prosa que fl\u00fae na perfecci\u00f3n cun lirismo, iron\u00eda patricia e sentido da dor que \u00e9 unha reminiscencia de \"Lolita\"\". Banville afirmou que estaba \"a tentar mesturar poes\u00eda e ficci\u00f3n nalgunha nova forma\". \u00c9 co\u00f1ecido polo seu humor negro e por unha sagacidade afiada e fr\u00eda.\nEn catro novelas como Banville e unha como Benjamin Black, empregou o tropo dos ollos dun personaxe mov\u00e9ndose cara a adiante e cara a atr\u00e1s \"como un espectador nun partido de tenis\".\nInfluencias.\nBanville dixo nunha entrevista a \"The Paris Review\" que gustaba do estilo de Vladimir Nabokov; con todo, proseguiu, \"sempre achei que hab\u00eda algo de estra\u00f1o sobre o cal eu non consegu\u00eda pronunciarme. Foi ent\u00f3n que lin unha entrevista en que el admitiu que era xordo tonal\". Foi fortemente influenciado por Heinrich von Kleist, tendo escrito as adaptaci\u00f3ns de tres das s\u00faas pezas (inclu\u00edndo \"Amphitryon\") e tendo usado \"Amphitryon\" como base para a s\u00faa novela \"The Infinities\".\nBanville afirmou que imitou a James Joyce como un aprendiz: \"Ap\u00f3s ter lido \"Dubliners\", e ter ficado impresionado co modo como Joyce escribiu sobre a vida real, inmediatamente comecei a escribir imitaci\u00f3ns ru\u00edns de \"Dubliners.\"\" Con todo, relatou a \"The Guardian\": \"O propio Banville reco\u00f1eceu que todos os escritores irlandeses son seguidores ou de Joyce ou de Beckett, coloc\u00e1ndose el no campo de Beckett\". El tam\u00e9n reco\u00f1eceu outras influencias. En 2011, nunha entrevista en \"The Charlie Rose Show\", Rose preguntou, \"O modelo sempre foi Henry James?\" e Banville respondeu, \"Eu penso que si; as persoas din, sabe vostede, que fun influ\u00eddo por Beckett ou Nabokov, mais sempre foi Henry James [...] de xeito que quixen seguilo, eu quer\u00eda ser un Jamesiano.\""}
{"id": "521939", "revid": "88215", "url": "https://gl.wikipedia.org/wiki?curid=521939", "title": "Ram\u00f3n Villaverde", "text": ""}
{"id": "521940", "revid": "88215", "url": "https://gl.wikipedia.org/wiki?curid=521940", "title": "Ram\u00f3n Alberto Villaverde V\u00e1zquez", "text": ""}
{"id": "521943", "revid": "47401", "url": "https://gl.wikipedia.org/wiki?curid=521943", "title": "William John Banville", "text": ""}
{"id": "521944", "revid": "47401", "url": "https://gl.wikipedia.org/wiki?curid=521944", "title": "Benjamin Black", "text": ""}
{"id": "521947", "revid": "89787", "url": "https://gl.wikipedia.org/wiki?curid=521947", "title": "P. J. Hairston", "text": "Samuel Peterson \"P. J.\" Hairston Jr., nado o 24 de decembro de 1992 en Greensboro, Carolina do Norte, \u00e9 un ex xogador estadounidense de baloncesto profesional.\nTraxectoria.\nO 26 de xu\u00f1o de 2014, Hairston foi seleccionado na 26\u00aa posici\u00f3n do Draft da NBA de 2014 polos Miami Heat, e foi traspasado inmediatamente \u00f3s Charlotte Hornets. O 30 de xu\u00f1o de 2015, Hairston uniuse de novo \u00f3s Hornets para Liga de Ver\u00e1n da NBA de 2015.\nO 16 de febreiro de 2016, Hairston foi traspasado \u00f3s Memphis Grizzlies nun traspaso entre tres equipos que tam\u00e9n inclu\u00edu \u00f3s Miami Heat.\nO 30 de setembro de 2016, Hairston asinou cos Houston Rockets, pero foi cortado o 24 de outubro de 2016. Sete d\u00edas m\u00e1is tarde, fichou polos Rio Grande Valley Vipers, o afiliado dos Rockets na NBA D-League.\nHairston anunciou a s\u00faa retirada coma xogador profesional en 2018, tras unha tempada sen xogar."}
{"id": "521948", "revid": "7523", "url": "https://gl.wikipedia.org/wiki?curid=521948", "title": "P.J. Hairston", "text": ""}
{"id": "521949", "revid": "7523", "url": "https://gl.wikipedia.org/wiki?curid=521949", "title": "PJ Hairston", "text": ""}
{"id": "521952", "revid": "111586", "url": "https://gl.wikipedia.org/wiki?curid=521952", "title": "Estribo", "text": "Os estribos son pezas de formas diversas que permiten que o xinete dun cabalo introduza os p\u00e9s nelas para afianzarse mentres cabalga. Fixados \u00e1 sela, permiten unha maior seguridade e comodidade, tanto para o cabalo como para o xinete, que pode as\u00ed controlar mellor a s\u00faa montura.\nTam\u00e9n se atopan noutros veh\u00edculos, como nos vag\u00f3ns ou nas motocicletas; nestas empr\u00e9ganse para apoiar os p\u00e9s. O estribo esquerdo do piloto est\u00e1 por detr\u00e1s da panca de cambios e o dereito detr\u00e1s do pedal de freo (freo da roda traseira). Os estribos do pasaxeiro sit\u00faanse nunha posici\u00f3n c\u00f3moda para este, aos lados da roda traseira.\nHistoria.\nOs primeiros \"protoestribos\", consistentes nunha corda que un\u00eda a sela coa deda gorda do xinete, apareceron na India entre os s\u00e9culos II e I\u00a0a.C. De al\u00ed pasaron \u00e1 China arredor do ano 300, onde, debido ao clima m\u00e1is fr\u00edo, comezaron a atarse arredor do p\u00e9 calzado e non s\u00f3 sobre o dedo. Posteriormente, os chineses comezaron a fabricar estribos met\u00e1licos, de bronce ou ferro fundido. Dende a China, o uso do estribo estendeuse aos n\u00f3mades turco-mongois da Asia central&lt;ref name=\"Baber 1996 https://archive.org/details/scienceempiresci00babe/page/n193 69\"&gt;&lt;/ref&gt; a Corea e ao Xap\u00f3n. Os hunos introduc\u00edronos en Persia no s\u00e9culo IV e en Europa contra o s\u00e9culo V, a\u00ednda que non hai noticias da s\u00faa adopci\u00f3n pola cabalar\u00eda imperial romana ata aproximadamente un s\u00e9culo m\u00e1is tarde, xa despois da ca\u00edda do imperio de occidente. \u00c1 s\u00faa vez, os \u00e1rabes tom\u00e1rono dos persas e dos bizantinos.\nPola s\u00faa banda, os invasores xermanos do Imperio Romano adoptaron rapidamente o uso dos estribos. Isto mellorou a eficacia da s\u00faa cabalar\u00eda ata o punto de que foi unha das causas da derrota dos romanos na batalla de Adrian\u00f3pole (378), e do ocaso do modelo cl\u00e1sico da lexi\u00f3n romana, provocando unha crise militar sen precedentes. O estribo, que permit\u00eda ao xinete loitar con comodidade e maximizaba o impacto da carga, iniciara unha nova era en Europa, a da cabaler\u00eda pesada, que dominou os campos de batalla medievais durante m\u00e1is de mil anos."}
{"id": "521953", "revid": "89787", "url": "https://gl.wikipedia.org/wiki?curid=521953", "title": "Pok\u00e9mon Conquest", "text": "Pok\u00e9mon Conquest, co\u00f1ecido no Xap\u00f3n como , \u00e9 un videoxogo de rol t\u00e1ctico desenvolvido por Tecmo Koei, publicado por The Pok\u00e9mon Company e distribu\u00eddo por Nintendo para a consola Nintendo DS. O xogo \u00e9 un crossover entre a serie de videoxogos de \"Pok\u00e9mon\" e a serie \"Nobunaga's Ambition\". Comercilizouse no Xap\u00f3n o 17 de marzo de 2012, en Am\u00e9rica do Norte o 18 de xu\u00f1o de 2012, e en Europa o 27 de xullo de 2012."}
{"id": "521954", "revid": "23204", "url": "https://gl.wikipedia.org/wiki?curid=521954", "title": "Pok\u00e9mon + Nobunaga's Ambition", "text": ""}
{"id": "521955", "revid": "96302", "url": "https://gl.wikipedia.org/wiki?curid=521955", "title": "Fine Line (\u00e1lbum)", "text": "Fine Line \u00e9 o segundo \u00e1lbum de estudio do compositor e cantante ingl\u00e9s Harry Styles, lanzado o 13 de decembro de 2019 a trav\u00e9s de Columbia e Erskine Records. A tem\u00e1tica do \u00e1lbum incl\u00fae a excitaci\u00f3n inicial de co\u00f1ecer a algu\u00e9n, as roturas e \"ter sexo e sentirse triste\", segundo declarou o propio Styles. A gravaci\u00f3n foi descrita como pop rock, con elementos de pop progresivo, pop psicod\u00e9lico, folk, soul, funk e indie pop.\nO \u00e1lbum componse de seis sinxelos, \"Lights Up\", \"Adore You\", \"Falling\", \"Watermelon Sugar\", \"Golden\" e \"Treat People with Kindness\", e debutou no n\u00famero 3 de UK Albums Chart e no n\u00famero 1 de \"Billboard\" 200, convert\u00e9ndose no segundo n\u00famero 1 consecutivo de Styles nos Estados Unidos. O \u00e1lbum tivo as terceiras mellores vendas nunha semana do ano 2019 e rompeu o r\u00e9cord como o mellor debut dun artista masculino brit\u00e1nico dende Nielsen SoundScan, vendendo 478\u00a0000 unidades. Foi certificado co dobre platino nos Estados Unidos."}
{"id": "521956", "revid": "89787", "url": "https://gl.wikipedia.org/wiki?curid=521956", "title": "Daganzo de Arriba", "text": "Daganzo de Arriba \u00e9 un municipio situado no leste da Comunidade de Madrid, Espa\u00f1a. Conta con 10\u00a0337 habitantes (INE 2020) e ten unha extensi\u00f3n de 43,77 km\u00b2. O municipio aparece no entrem\u00e9s de Miguel de Cervantes titulado \"La elecci\u00f3n de los Alcaldes de Daganzo\".\nToponimia.\nA orixe m\u00e1is probable do nome de Daganzo, rem\u00f3ntase moito m\u00e1is al\u00e1 da invasi\u00f3n musulm\u00e1, onde se lle situou at\u00e9 agora.\nUnha inscrici\u00f3n romana de car\u00e1cter funerario achada en Villamanta, poboaci\u00f3n madrile\u00f1a situada onde se cre que estivo a Mantua romana, en memoria de APLONDUS DAGENCIUM, enmarcar\u00eda ao infortunado APLONDUS na familia ou tribo dos DAGENCIUM, ou dos de DAGENCIUM, xentilicio que \u00e9 asociado por varios historiadores co actual Daganzo.\nIsto induce a pensar na existencia dun pobo ou tribo celtibera (carpetana), previo \u00e1 chegada dos romanos, nas inmediaci\u00f3ns do actual Daganzo.\nOrixe do nome.\nEn 1580, segundo consta nas p\u00e1xinas referentes a esta vila nas Relaci\u00f3ns Topogr\u00e1ficas de Filipe II, o nome era simplemente Daganzo. Nesas mesmas p\u00e1xinas lemos, que a poboaci\u00f3n m\u00e1is pr\u00f3xima cara ao sur, era a vila de Daganzuelo. As\u00ed mesmo, nas p\u00e1xinas correspondentes a Daganzuelo, corrob\u00f3rase que esta vila hoxe desaparecida, en 1576 ti\u00f1a o nome de Daganzuelo, e que o seu veci\u00f1o do norte ti\u00f1a o nome de Daganzo.\nEn 1586 Juan Vaca de Herrera comprou a vila de Daganzuelo e cambioulle o nome polo de Daganzo de Abaixo. O antigo nome con todo non caeu en desuso, habendo incluso alg\u00fan documento de 1598, posterior ao cambio de nome oficial, que contin\u00faa refer\u00edndose a Juan Vaca de Herrera como \u201cse\u00f1or da vila de Daganzuelo\u201d. Desde ent\u00f3n at\u00e9 a actualidade, f\u00edxose referencia \u00e1 hoxe extinta poboaci\u00f3n, indistintamente cos nomes de Daganzuelo ou Daganzo de Abaixo, sendo este \u00faltimo o seu nome oficial e o primeiro o de uso m\u00e1is coloquial e coti\u00e1n. Daganzo de Abaixo desapareceu no s\u00e9culo XIX.\nAo facerse oficial o nome de Daganzo de Abaixo na localidade m\u00e1is ao sur, na do norte non quedaba outra alternativa que empezar a utilizar o nome de Daganzo de Arriba, que na actualidade \u00e9 o nome oficial.\nDemograf\u00eda.\nO municipio, que ten unha superficie de 43,77\u00a0km\u00b2. Segundo o padr\u00f3n de 2017, elaborado polo INE, conta con 10\u00a0082 habitantes e unha densidade de 230,34\u00a0hab./km\u00b2.\nEntre 1950 e 1960, crece o termo do municipio porque se unifica co antigo Daganzo de Abajo do municipio de Ajalvir.\nParque forestal Mar\u00eda Marzol.\nO Parque forestal Maria Marzol \u00e9 un prado de 4 hect\u00e1reas de extensi\u00f3n situado dous quil\u00f3metros ao norte do centro urbano de Daganzo, no Cami\u00f1o do Monte e a beiras do Arroio do Monte. Acondicionado polo concello con mesas e mobiliario de recreo infantil, \u00e9 un lugar ideal para gozar da familia e a natureza nunha contorna privilexiada.\nO terreo foi doado por Mar\u00eda Dores Fern\u00e1ndez Marzol (2/7/1925 \u2013 1/3/2012) ao Concello de Daganzo de Arriba para o gozo dos veci\u00f1os do pobo. Por expreso desexo seu, ao parque p\u00faxoselle o nome da s\u00faa nai, Mar\u00eda Marzol, natural de Borja (Zaragoza). O seu pai, Saturio Fern\u00e1ndez God\u00edn, natural de Daganzo de Arriba, foi o descubridor e codirector das escavaci\u00f3ns da necr\u00f3pole visigoda achada entre Daganzo de Arriba e Alcal\u00e1 de Henares.\nTransporte p\u00fablico.\nEn Daganzo de Arriba prestan servizo 4 li\u00f1as de autob\u00fas, conectando unha delas con Madrid, na estaci\u00f3n de Canillejas, de metro. Estas li\u00f1as son:\nAdministraci\u00f3n.\nEvoluci\u00f3n da d\u00e9beda viva.\nO concepto de d\u00e9beda viva contempla s\u00f3 as d\u00e9bedas con caixas e bancos relativas a cr\u00e9ditos financeiros, valores de renda fixa e pr\u00e9stamos ou cr\u00e9ditos transferidos a terceiros, exclu\u00edndose, por tanto, a d\u00e9beda comercial.\nA d\u00e9beda viva municipal por habitante en 2014 ascend\u00eda a 851,10 \u20ac.\nEducaci\u00f3n.\nEn Daganzo de Arriba hai d\u00faas gardar\u00edas (unha p\u00fablica e unha privada) e 2 colexios p\u00fablicos de educaci\u00f3n infantil e primaria: o C.E.I.P Anxo Berzal Fern\u00e1ndez e o C.E.I.P Salvador de Madariaga. Tam\u00e9n disp\u00f3n dun Instituto de Ensino Secundario, o I.E.S. Miguel de Cervantes. Por outra banda, hai unha escola de M\u00fasica e Danza (EMMD Daganzo), e na casa da cultura son impartidos talleres de pintura e teatro, entre outros. \nDeporte.\nEn canto \u00e1s instalaci\u00f3ns deportivas, disp\u00f3n dun pavill\u00f3n polideportivo, o campo de f\u00fatbol Francisco Javier L\u00f3pez, d\u00faas piscinas municipais, catro pistas de tenis e outras catro de p\u00e1del."}
{"id": "521963", "revid": "19415", "url": "https://gl.wikipedia.org/wiki?curid=521963", "title": "Aunessilta", "text": " \nO Aunessilta \u00e9 unha ponte situada no barrio de K\u00e4mmenniemi, no antigo concello de Teisko, na actual a cidade de Tampere (Finlandia), cruzando o Aunessillansalmi. Ten unha lonxitude total de 46,7\u00a0m e unha abertura libre de 19\u00a0m."}
{"id": "521964", "revid": "23204", "url": "https://gl.wikipedia.org/wiki?curid=521964", "title": "Directorio de Omsk", "text": "O Directorio de Omsk, cuxo nome oficial foi o de Goberno Provisional Panruso (), foi un ef\u00e9mero Goberno antibolxevique instalado na cidade siberiana de Omsk no outono de 1918 trala conferencia de Uf\u00e1 celebrada para tratar de unificar aos distintos grupos antibolxeviques rusos. Con escasa autoridade efectiva, foi derrocado por un golpe militar conservador que traspasou o poder ao almirante Aleksandr Kolchak en novembro de 1918.\nO Directorio foi o resultado de diversas negociaci\u00f3ns entre as distintas autoridades gobernamentais antibolxeviques que inclu\u00edron tres conferencias celebradas en xullo, agosto e setembro de 1918, levadas a cabo primordialmente pola presi\u00f3n dos Aliados, que desexaban a unificaci\u00f3n das forzas opostas ao Goberno de Moscova.\nInstalado en Omsk a comezos de outubro, a s\u00faa autoridade efectiva foi nula e mostrouse dependente da administraci\u00f3n e as tropas do Goberno Provisional Siberiano (GPS), que practicamente absorbeuno. Sen burocracia propia, con poderes mal definidos e sen forzas armadas baixo o seu mando directo, houbo de ceder paulatinamente \u00e1s esixencias do conservador GPS ata que unha conspiraci\u00f3n de elementos dereitistas o derrocou a noite do 17 de novembro de 1918 e instaurou unha ditadura militar co almirante Kolchak \u00e1 fronte.\nAntecedentes.\nAnte o avance dos Ex\u00e9rcitos bolxeviques cara a Siberia a comezos de setembro de 1918, delegados de catorce \u00abGobernos\u00bb e nove partidos pol\u00edticos e outras organizaci\u00f3ns reun\u00edronse na cidade de Uf\u00e1 para tratar de formar unha fronte unida contra o Goberno de Lenin, obxectivo que non lograran ata ent\u00f3n. Estas autoridades xurdiran entre o Volga e Vladivostok aproveitando a revolta da Lexi\u00f3n Checoslovaca contra as autoridades sovi\u00e9ticas no ver\u00e1n. As d\u00faas principais eran o Komuch (Comit\u00e9 de Membros da Asemblea Constitu\u00ednte), con sede en Samara, e o Goberno Provisional Siberiano centrado en Omsk. A iniciativa da reuni\u00f3n e da formaci\u00f3n dun novo Goberno de unidade non partiu, emporiso, destes, sen\u00f3n dos Aliados, a Lexi\u00f3n e a \u00abUni\u00f3n pola Rexeneraci\u00f3n de Rusia\u00bb (URR), que desexaban un Goberno unido rival ao sovi\u00e9tico. A Lexi\u00f3n expresara a s\u00faa desesperaci\u00f3n por ter que levar o peso dos combates contra os sovi\u00e9ticos mentres as autoridades rusas antibolxeviques eran incapaces de agruparse e formar unha fronte unida.\nOs intentos anteriores de uni\u00f3n, celebrados en Cheliabinsk a mediados de xullo (15-18 de xullo de 1918), fracasaran ante os intensos receos do Komuch e o GPS. De novo reunidos na cidade a finais de agosto (23-25 de agosto de 1918), as diferenzas continuaron. A reuni\u00f3n de Uf\u00e1 organizouse con escasas ilusi\u00f3ns de \u00e9xito ante a actitude das partes nas anteriores, que nin sequera se puxeron de acordo no lugar desta terceira conferencia sen a intervenci\u00f3n da presidencia da segunda.\nMalia ter fixado a s\u00faa reuni\u00f3n para o 1 de setembro, o atraso en chegar de varias delegaci\u00f3ns fixo que a conferencia pospux\u00e9sese unha semana. A conferencia comezou o 8 de setembro de 1918 no Gran Hotel Siberiano da cidade, presidida polo socialrevolucionario Nikolai Avksentiev, antigo ministro de Interior do Goberno Provisional Ruso e expresidente do Preparlamento antes da revoluci\u00f3n de outubro, e por ent\u00f3n membro destacado da \u00abUni\u00f3n pola Regeneraci\u00f3n\u00bb, e reuniu a preto de cento setenta delegados. Chamando con vehemencia \u00e1 unidade, as palabras de Avksentiev recibiron o respaldo dos feitos cando dous d\u00edas m\u00e1is tarde as unidades de Trotskii retomaron Kaz\u00e1n, e o 14 de setembro Simbirsk. O Ex\u00e9rcito Popular de Komuch ach\u00e1base ao bordo da desintegraci\u00f3n. Os representantes do GPS acudiron \u00e1 conferencia tardiamente o 12 de setembro, con escasa disposici\u00f3n ao acordo. O Goberno de Omsk non s\u00f3 non enviou aos seus ministros \u00e1 reuni\u00f3n, sen\u00f3n que se trasladou o d\u00eda da s\u00faa inauguraci\u00f3n ao Afastado Oriente ruso para lograr o reco\u00f1ecemento aliado ao seu Goberno e lograr a subordinaci\u00f3n das autoridades antibolxeviques da zona.\nA conferencia celebrou cinco sesi\u00f3ns, catro delas plenarias. Na quinta votouse a constituci\u00f3n proposta por un comit\u00e9 de expertos e a composici\u00f3n dun novo directorio, Goberno com\u00fan que deb\u00eda ser aceptado por todas as delegaci\u00f3ns.\nO principal motivo de desacordo entre as partes foi o papel da asemblea constitu\u00ednte, fundamental para os socialrevolucionarios e prescindible para os \"kadetes\", polo menos na s\u00faa composici\u00f3n de 1917. O papel da asemblea deb\u00edase \u00e1 importancia concedida ao \u00f3rgano fronte ao que deb\u00eda responder o novo directorio. Tras longas negociaci\u00f3ns os socialrevolucionarios acabaron cedendo, aceptaron a proposta da URR, admitindo que o directorio fose soberano e atras\u00e1sese a reuni\u00f3n da asemblea a xaneiro ou febreiro de 1919, cun m\u00ednimo cu\u00f3rum (250 deputados en xaneiro ou 170 en febreiro). Estes termos fac\u00edan practicamente imposible a s\u00faa reuni\u00f3n.\nUnha vez superado o escollo sobre a asemblea, os distintos delegados aceptaron ceder a s\u00faa autoridade a un novo organismo unificado que se anunciou o 23 de setembro de 1918: un novo \u00abGoberno Provisional de Todas as Rusias\u00bb, formado por un directorio de cinco membros. A conferencia clausurouse o 24 de setembro tras investir temporalmente ao directorio co poder supremo no pa\u00eds. O pacto logrouse unicamente tras grandes presi\u00f3ns de checoslovacos e Aliados, tanto sobre a composici\u00f3n do directorio como sobre as condici\u00f3ns acordadas na conferencia.\nO Directorio.\nO Directorio hab\u00edano de formar socialistas e liberais. Entre os primeiros cont\u00e1banse o propio Avksentiev, presidente do mesmo, Nikolai Chaikovskii, por ent\u00f3n presidente da Administraci\u00f3n Suprema do Norte, con sede en Arkhangelsk, e Piotr Vologodskii, avogado socialrevolucionario de Tomsk, presidente do GPS. Entre os segundos elixiuse ao \"kadete\" Nikolai Astrov, ent\u00f3n en Ekaterinodar xunto a Ant\u00f3n Denikin, e ao xeneral Vasilii Boldirev, que deb\u00eda mandar os ex\u00e9rcitos do Directorio e era tam\u00e9n membro da Uni\u00f3n.\nPronto se viron frustrados os plans unificadores: Chaikovskii rexeitou o seu nomeamento e mantivo a s\u00faa independencia no Norte, mentres que Astrov decidiu permanecer no Sur. Os dous foron substitu\u00eddos por Vladimir Zenzinov, socialrevolucionario que fora membro do comit\u00e9 central do Soviet de Petrogrado e Vlad\u00edmir Vinogr\u00e1dov, avogado \"kadete\" e antigo deputado da Duma Imperial de Rusia.\nDe todos eles, Avksentiev, Zenzinov e Boldirev pertenc\u00edan \u00e1 URR, que mostrou a s\u00faa grande influencia aparente, a\u00ednda que o poder real segu\u00eda en mans dos socialrevolucionarios do Komuch e o Ex\u00e9rcito siberiano que sosti\u00f1a ao GPS.\nEvoluci\u00f3n.\nNon s\u00f3 Chaikovskii no norte e Denikin no sur mantiveron a s\u00faa separaci\u00f3n do novo Goberno teoricamente unificador, sen\u00f3n que alg\u00fans socialrevolucionarios rexeitaron tam\u00e9n os resultados da conferencia de Uf\u00e1. Os conservadores, pola s\u00faa banda, malia aceptar teoricamente ao novo Goberno, segu\u00edan esixindo a formaci\u00f3n dunha ditadura que unificase na pr\u00e1ctica aos distintos movementos antibolxeviques. A delegaci\u00f3n menxevique rexeitou as concesi\u00f3ns sobre a asemblea constitu\u00ednte e retirouse. Outros problemas eran resultado da propia conferencia que creara o Directorio: para conservar a unidade non se definiu un programa claro de goberno, non exist\u00eda un plan expl\u00edcito de traspaso do poder das autoridades antibolxeviques ao Directorio, non quedou aclarado que entes permanecer\u00edan como autoridades rexionais subordinadas ao Directorio e cales disolver\u00edanse e non se creou un novo funcionariado que aplicase as pol\u00edticas do Directorio. A localizaci\u00f3n do Directorio tampouco se decidiu durante a conferencia, e pasaron varios d\u00edas ata que finalmente decidiuse que se instalar\u00eda en Omsk.\nA situaci\u00f3n do Directorio foi precaria desde o comezo. Instalado nun vag\u00f3n nos arredores de Omsk, por ent\u00f3n cidade de intrigas, conspiraci\u00f3ns e asasinatos e de gran tensi\u00f3n entre as fracci\u00f3ns socialistas e os conservadores. A autoridade do directorio era escasa. Non contaba tampouco con fontes de financiamento estables. A situaci\u00f3n recordaba aos \u00faltimos d\u00edas do Goberno de Aleksandr Kerenskii onde unha aparencia de actividade trataba de ocultar a falta de poder real do Goberno. A s\u00faa actitude ante as reformas esixidas pola poboaci\u00f3n foi tam\u00e9n similar: pospo\u00f1er as medidas consideradas conflitivas e defender de xeito vago unha serie de dereitos e normativas que quedaban relegadas ante o principal obxectivo, a vitoria militar sobre os sovi\u00e9ticos, a reunificaci\u00f3n do pa\u00eds e a continuaci\u00f3n da guerra contra Alema\u00f1a. O Directorio non controlaba tampouco a administraci\u00f3n nin as forzas armadas. Desde o comezo o Directorio houbo de enfrontarse \u00e1 autoridade rival do GPS en Omsk, do que depend\u00eda por completo. O Directorio carec\u00eda de apoios, tanto da esquerda como da dereita, e non ti\u00f1a poder alg\u00fan.\nOs membros do Directorio chegaron o 9 de outubro de 1918 \u00e1 deserta estaci\u00f3n de Omsk, onde o GPS non enviou a ningu\u00e9n a recibirlles. Desde os primeiros d\u00edas na nova capital o GPS deu a impresi\u00f3n aos directores de percibilos como invitados non desexados, e non proporcionou aloxamento alg\u00fan, nin acceso \u00e1s comunicaci\u00f3ns sen o seu previo consentimento. Tralo GPS escond\u00edase ademais o verdadeiro centro de poder en Omsk, o Ex\u00e9rcito, que restaurou o c\u00f3digo militar tsarista, malia a oposici\u00f3n dos directores socialrevolucionarios. O GPS presentou unha serie de condici\u00f3ns que indicaban a s\u00faa intenci\u00f3n de manter a s\u00faa independencia na rexi\u00f3n e de continuar coa s\u00faa pol\u00edtica ata o momento, ademais de impo\u00f1er aos seus candidatos para o Consello de Ministros que deb\u00eda formar o Directorio. Ante as insinuaci\u00f3ns da misi\u00f3n militar brit\u00e1nica, chegada a Omsk o 21 de outubro de 1918, de que unicamente se se lograba un r\u00e1pido acordo o Directorio poder\u00eda contar coa axuda brit\u00e1nica, este cedeu \u00e1s esixencias do GPS.\nAntes de disolverse formalmente o 4 de novembro de 1918, o GPS lograra copar dez dos catorce ministerios creados polo Directorio, inclu\u00edndo a presidencia, que se entregou a Vologodskii. Nin un s\u00f3 ministro provi\u00f1a dos socialrevolucionarios do Komuch. O 6 de novembro, hab\u00e9ndose disolto teoricamente o GPS, ordenouse a disoluci\u00f3n do resto das autoridades rexionais que aceptaran o Directorio, o que concentrou toda a autoridade da zona en Omsk e facilitou un golpe militar.\nA finais de outubro, a Lexi\u00f3n Checoslovaca era a \u00fanica forza militar relevante verdadeiramente fiel ao directorio, ao que se ofreceu para limpar a cidade de opositores encubertos, ofrecemento que foi rexeitado. O directorio non se atreveu a usar a forza para reforzar a s\u00faa posici\u00f3n. A necesidade de utilizar \u00e1s tropas checas e eslovacas na retagarda para garantir un m\u00ednimo de orde debilitou a fronte. Ante a falta de decisi\u00f3n do Directorio, a proclamaci\u00f3n da independencia de Checoslovaquia o 28 de outubro de 1918 e a inminente rendici\u00f3n austro-xermana, os checos decidiron abandonar a loita e regresar a Europa.\nCa\u00edda.\nPrivado do apoio da Lexi\u00f3n e rodeado de conspiradores que desexaban a s\u00faa ca\u00edda, o derrocamento do Directorio era cuesti\u00f3n de tempo. A noite do 17 de novembro de 1918, un grupo de oficiais cosacos acudiron \u00e1 casa do viceministro de Exteriores, un socialrevolucionario, onde se atopaban reunidos Avksentiev e Zenzinov e outros destacados socialrevolucionarios, e arrest\u00e1ronos. Trasladados en cami\u00f3n nos arredores da cidade a un cuartel militar, permaneceron presos en mans dos golpistas. Al\u00ed asegur\u00f3uselles que, por petici\u00f3n dos representantes estranxeiros, perdoar\u00edaselles a vida se cooperaban. Os confabulados acusaron aos socialrevolucionarios de conspirar para derrocar ao Directorio, como efectivamente fac\u00edan alg\u00fans deles pr\u00f3ximos a Viktor Chernov, pero a acusaci\u00f3n era unha simple escusa para a acci\u00f3n dos conservadores.\nA resistencia ao golpe foi nula, rend\u00e9ndose pronto as escasas forzas leais ao Directorio. Malia a desaz\u00f3n entre algunhas unidades checoslovacas pola ca\u00edda do mesmo, os acordos de Kolchak cos seus principais mandos evitaron a s\u00faa intervenci\u00f3n. Mentres, os representantes aliados mostraban a s\u00faa satisfacci\u00f3n co golpe.\nO Goberno nomeado polo directorio, ao escoitar a noticia na madrugada do 18, reuniuse con urxencia. Sen deterse demasiado nas medidas para esmagar o golpe ou liberar aos membros do Directorio, Vinogradov e Vologodskii suscitaron a necesidade de implantar unha ditadura, moci\u00f3n que foi rapidamente aprobada polo resto dos membros do goberno. Kolchak, ministro de Defensa e presente na reuni\u00f3n e o xefe do Estado Maior propuxeron ao xeneral Boldirev, ent\u00f3n ausente na fronte, para o cargo de ditador, pero a escasa relevancia nacional deste fixo que os ministros, case por unanimidade, elixisen a Kolchak, con importantes conexi\u00f3ns cos brit\u00e1nicos.\nA ma\u00f1\u00e1 do 18 de novembro de 1918 comezou a ditadura do almirante Aleksandr Kolchak, caudillo supremo e comandante en xefe das forzas armadas. \u00c1 vez que ordenaba a liberaci\u00f3n e exilio dos ministros detidos e a investigaci\u00f3n do golpe, ascend\u00eda a tres dos mandos involucrados no acontecemento: dous foron ascendidos a coronel e o terceiro a xeral de divisi\u00f3n."}
{"id": "521967", "revid": "23204", "url": "https://gl.wikipedia.org/wiki?curid=521967", "title": "Pok\u00e9mon Battle Trozei", "text": ", lanzado como Pok\u00e9mon Link: Battle! en Europa e Australia, \u00e9 un videoxogo de crebacabezas de tem\u00e1tica \"Pok\u00e9mon\" desenvolvido para a Nintendo 3DS, sendo a secuela de \"Pok\u00e9mon Trozei!\" para Nintendo DS. Comercializouse a trav\u00e9s de Nintendo eShop no Xap\u00f3n o 12 de marzo de 2014, en Europa o 13 de marzo de 2014, en Australia o 14 de marzo de 2014 e en Am\u00e9rica do Norte o 20 de marzo de 2014. O xogo incl\u00fae os 718 Pok\u00e9mon co\u00f1ecidos daquela."}
{"id": "521973", "revid": "85894", "url": "https://gl.wikipedia.org/wiki?curid=521973", "title": "Mosteiro, Mosteiro, Gunt\u00edn", "text": "Mosteiro \u00e9 un lugar da parroquia de Mosteiro no concello lucense de Gunt\u00edn na comarca de Lugo. Segundo o IGE, en 2020 ti\u00f1a 7 habitantes (5 homes e 2 mulleres)."}
{"id": "521977", "revid": "85894", "url": "https://gl.wikipedia.org/wiki?curid=521977", "title": "Outeiro, Mosteiro, Gunt\u00edn", "text": "Outeiro \u00e9 un lugar da parroquia de Mosteiro no concello lucense de Gunt\u00edn na comarca de Lugo. Segundo o IGE, en 2020 ti\u00f1a 6 habitantes (4 homes e 2 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "521978", "revid": "85894", "url": "https://gl.wikipedia.org/wiki?curid=521978", "title": "Vigo de Mosteiro, Mosteiro, Gunt\u00edn", "text": "Vigo de Mosteiro \u00e9 un lugar da parroquia de Mosteiro no concello lucense de Gunt\u00edn na comarca de Lugo. Segundo o IGE, en 2020 ti\u00f1a 27 habitantes (16 homes e 11 mulleres)."}
{"id": "521979", "revid": "85894", "url": "https://gl.wikipedia.org/wiki?curid=521979", "title": "Vilar, Mosteiro, Gunt\u00edn", "text": "Vilar \u00e9 un lugar da parroquia de Mosteiro no concello lucense de Gunt\u00edn na comarca de Lugo. Segundo o IGE, en 2020 ti\u00f1a 20 habitantes (9 homes e 11 mulleres)."}
{"id": "521980", "revid": "85894", "url": "https://gl.wikipedia.org/wiki?curid=521980", "title": "Xub\u00edn, Mosteiro, Gunt\u00edn", "text": "Xub\u00edn \u00e9 un lugar da parroquia de Mosteiro no concello lucense de Gunt\u00edn na comarca de Lugo. Segundo o IGE, en 2020 ti\u00f1a 22 habitantes (11 homes e 11 mulleres)."}
{"id": "521981", "revid": "1131", "url": "https://gl.wikipedia.org/wiki?curid=521981", "title": "Xub\u00edn, Razamonde, Cenlle", "text": "Xub\u00edn \u00e9 un lugar da parroquia de Razamonde no concello ourens\u00e1n de Cenlle, na comarca do Ribeiro. Segundo o IGE, en 2020 ti\u00f1a 36 habitantes (18 homes e 18 mulleres).\nEst\u00e1 situado xunto \u00e1 estrada N-120 que une Vigo e Ourense."}
{"id": "521982", "revid": "85894", "url": "https://gl.wikipedia.org/wiki?curid=521982", "title": "Tabela de Saqqara", "text": "A Tableta de Saqqara, agora no Museo Exipcio do Cairo, \u00e9 un antigo gravado en pedra que sobrevive do per\u00edodo Ramesside de Exipto que presenta unha lista de fara\u00f3ns. Atopouse en 1861 en Saqqara, na tumba de Tjenry (ou Tjuneroy), un oficial (\"sacerdote lector principal\" e \"supervisor das obras de todos os monumentos reais\") do fara\u00f3n Rams\u00e9s II. \nA inscrici\u00f3n lista cincuenta e oito reis, desde Anedjib e Qaa (Primeira dinast\u00eda) ata Rams\u00e9s II (XIX Dinast\u00eda), en orde cronol\u00f3xica inversa, omitindo \"gobernantes do Segundo Per\u00edodo Intermedio, os Hicsos e aqueles gobernantes ... que estiveran preto do herexe Akhenat\u00f3n\". \nOs nomes (rodeados cada un por un bordo co\u00f1ecido como cartucho), dos que s\u00f3 sobreviven corenta e sete, est\u00e1n moi danados. Como ocorre con outras listas de reis exipcios, a Tabela de Saqqara omite certos reis e dinast\u00edas enteiras. A lista conta cara a atr\u00e1s desde Rams\u00e9s II ata o punto medio da Primeira Dinast\u00eda, ag\u00e1s as Und\u00e9cima e XII Dinast\u00edas, que at\u00f3panse invertidas. En 1865 publicouse unha co\u00f1ecida fotograf\u00eda da lista de reis. As imaxes detalladas e de alta resoluci\u00f3n p\u00f3dense ver en li\u00f1a e dentro do libro \"Inside the Egyptian Museum with Zahi Hawass.\" \nReis na lista.\nOs nomes est\u00e1n ordenados en orde cronol\u00f3xica inversa desde a parte superior dereita ata a parte inferior esquerda, xa que estaban destinados a ser lidos. "}
{"id": "521983", "revid": "865", "url": "https://gl.wikipedia.org/wiki?curid=521983", "title": "The Air Force", "text": "The Air Force \u00e9 o quinto \u00e1lbum de estudio da banda estadounidense de rock experimental Xiu Xiu, publicado o 12 de setembro de 2006 a trav\u00e9s do selo 5 Rue Christine. O disco foi producido por Greg Saunier de Deerhoof, que tam\u00e9n toca no \u00e1lbum cos membros do grupo Caralee McElroy e Jamie Stewart. \nProduci\u00f3n.\nStewart dixo que o ano foi \"un dos primeiros non dominados por traxedias persoais\" e que o \u00e1lbum trata sobre \"facer a outra xente sentirse mal\" en vez de sentirse mal el mesmo. As s\u00faas principais tem\u00e1ticas son \"culpa e sexo en oposici\u00f3n a pena e sexo\". Stewart considerouno o seu mellor e m\u00e1is consciente \u00e1lbum pop. Dixo que a banda estaba obsesionada co \"Blue Album\" de Weezer e \"The Queen Is Dead\" de The Smiths mentres estaba de xira, a\u00ednda que o propio disco non reflicte particularmente estes traballos."}
{"id": "521984", "revid": "865", "url": "https://gl.wikipedia.org/wiki?curid=521984", "title": "Oh No", "text": "Oh No \u00e9 o d\u00e9cimo segundo \u00e1lbum de estudio da banda estadounidense de rock experimental Xiu Xiu, publicado o 26 de marzo de 2021 a trav\u00e9s do selo Polyvinyl. \u00c9 descrito como un \"\u00e1lbum de duetos\". O seu sinxelo principal, \"A Bottle of Rum\", que conta con Liz Harris, lanzouse o 27 de xaneiro de 2021.\nListaxe de canci\u00f3ns.\nTodos os temas compostos por Xiu Xiu (Angela Seo e Jamie Stewart), ag\u00e1s onde se indique.\nNotas"}
{"id": "521985", "revid": "89787", "url": "https://gl.wikipedia.org/wiki?curid=521985", "title": "Isamu Akasaki", "text": "Isamu Akasaki (en ), nado o 30 de xaneiro de 1929, e finado o 1 de abril de 2021, foi un enxe\u00f1eiro e f\u00edsico xapon\u00e9s, galardoado co Premio Nobel de F\u00edsica no ano 2014, especializado no eido dos semicondutores, co\u00f1ecido pola invenci\u00f3n dos LED azuis mediante unha xunci\u00f3n P\u2013N de nitruro de galio (GaN) en 1989.\nPor este e outros \u00e9xitos, Akasaki foi galardoado con moitos premios de gran prestixio, tales como o Premio Quioto de Tecnolox\u00eda Avanzada en 2009, e a Medalla Edison IEEE en 2011. Tam\u00e9n foi galardoado co premio Nobel de F\u00edsica de 2014, xunto con Hiroshi Amano e Shuji Nakamura, \"pola invenci\u00f3n de d\u00edodos emisores de luz azul eficientes, que permitiron o desenvolvemento de fontes de luz azul enerxeticamente eficientes\". En 2021, Akasaki, foi galardoado co Premio Ra\u00ed\u00f1a Isabel de Enxe\u00f1ar\u00eda \"pola creaci\u00f3n e desenvolvemento de iluminaci\u00f3n LED, constituentes da base de toda a tecnolox\u00eda de iluminaci\u00f3n de estado s\u00f3lido\"."}
{"id": "521986", "revid": "4817", "url": "https://gl.wikipedia.org/wiki?curid=521986", "title": "Shi Jian 2A", "text": "Shi Jian 2A ou SJ 2A foi un sat\u00e9lite artificial da China lanzado o 19 de setembro de 1981 a bordo dun foguete Feng Bao 1 desde o Centro de Lanzamento de Sat\u00e9lites de Jiuquan xunto cos sat\u00e9lites Shi Jian 2 e Shi Jian 2B.\nCaracter\u00edsticas.\nSJ 2A foi dese\u00f1ado pola Academia China de Tecnolox\u00eda Espacial (CAST, en ingl\u00e9s). Ti\u00f1a unha masa de 28 kg e foi lanzado para estudar a ionosfera terrestre usando unha baliza transmisora para medir a distribuci\u00f3n de densidade dos electr\u00f3ns na ionosfera. A baliza funcionaba a frecuencias de entre 40,5 e 162 MHz. O sat\u00e9lite reentrou na atmosfera o 6 de outubro de 1982. Un sat\u00e9lite id\u00e9ntico non chegou a \u00f3rbita nun lanzamento anterior, polo que SJ-2A pode considerarse o seu sucesor."}
{"id": "521987", "revid": "4817", "url": "https://gl.wikipedia.org/wiki?curid=521987", "title": "SJ 2A", "text": ""}
{"id": "521988", "revid": "4817", "url": "https://gl.wikipedia.org/wiki?curid=521988", "title": "SJ-2A", "text": ""}
{"id": "521990", "revid": "23204", "url": "https://gl.wikipedia.org/wiki?curid=521990", "title": "Laura Branigan", "text": "Laura Ann Branigan, nada en Brewster, Nova York, o 3 de xullo de 1952 e finada en East Quogue, Nova York, o 26 de agosto de 2004, foi unha cantante, compositora e actriz estadounidense. A s\u00faa canci\u00f3n m\u00e1is popular o \u00e9xito de 1982 \"Gloria\", que estivo na lista de \"Billboard\" durante 36 semanas, ent\u00f3n un r\u00e9cord entre as artistas femininas. En 1984 chegou ao n\u00famero un no Canad\u00e1 e en Alema\u00f1a e ao n\u00famero 4 nos Estados Unidos con \"Self Control\".\nTraxectoria.\nInicios.\nLaura Branigan naceu en 1952 no norte do estado de Nova York, cuarta dos cinco fillos de Kathleen O'Hare Branigan (1921\u20132006) e James Branigan, Sr. (1914\u20131984), executivo de contas e corretor de fondos, que posteriormente se separaron. Criouse en Armonk.\nEstudou na American Academy of Dramatic Arts de Nova York e traballou de camareira mentres estudaba. Finalmente, traballou como corista de Leonard Cohen, durante unha xira por Europa. En 1979 foi contratada por Ahmet Erteg\u00fcn, de Atlantic Records, mais o selo discogr\u00e1fico non estaba seguro de como categorizala, dado que ti\u00f1a unha voz forte, cun rango de 4 oitavas.\nEn marzo de 1982 lanzouse o \u00e1lbum \"Branigan\", que inclu\u00eda a canci\u00f3n \"Gloria\" (gravada orixinalmente por Umberto Tozzi en 1979), que se converteu de inmediato nun \u00e9xito internacional. As radios estadounidenses non foron inicialmente receptivas \u00e1 canci\u00f3n, xa que a combinaci\u00f3n do son estadounidense co europeo supu\u00f1a unha inminente segunda \"invasi\u00f3n brit\u00e1nica\". A canci\u00f3n foi ga\u00f1ando posici\u00f3ns aos poucos, ata converterse nun dos grandes \u00e9xitos da d\u00e9cada. Chegou a obter un disco de ouro e un disco de platino e a s\u00faa interpretaci\u00f3n valeulle unha candidatura aos premios Grammy.\nNo ver\u00e1n de 1983, Branigan lanzou o seu segundo \u00e1lbum, \"Branigan 2\", cando o estilo europeo synthpop estaba no seu punto m\u00e1is alto, e Branigan manexou moi axeitadamente a versi\u00f3n en ingl\u00e9s do tema franc\u00e9s \"Solitaire\", que alcanzou un lugar moi alto nas listas de vendas. Afirmouna nun lugar da historia da m\u00fasica pop e confirmou que non era unha \"artista dun s\u00f3 \u00e9xito\". Este \u00e1lbum tam\u00e9n supuxo o primeiro \u00e9xito de Michael Bolton, coletrista da canci\u00f3n \"How Am I Supposed to Live Without You\" e Diane Warren, quen realizou a adaptaci\u00f3n en ingl\u00e9s da canci\u00f3n \"Solitaire\".\nO ano 1984 foi o m\u00e1is alto en canto a fama, xa que a esmagadora produci\u00f3n e o estilo susurrante de \"Self Control\", canci\u00f3n do cantante italiano Raf, valeulle un \u00e9xito mundial. O seu terceiro \u00e1lbum asaltou a todo o mundo. Como \"Gloria\", foi producido polo alem\u00e1n Jack White. A canci\u00f3n converteuse no seu maior \u00e9xito internacional, alcanzando os dez primeiros postos de vendas en numerosos pa\u00edses e converteuse case nun himno na radio e nas pistas de baile de todo o mundo, especialmente en Alema\u00f1a, onde estivo sete semanas no primeiro posto.\nPara o cuarto \u00e1lbum de Laura, \"Hold Me\" (1985), \"Self Control\" xa varrera territorios que os discos anteriores non co\u00f1eceran. De Suram\u00e9rica a Ocean\u00eda, o tema principal \"Spanish Eddie\" foi o seu sexto \u00e9xito en dous anos e medio, e chegou a entrar entre os corenta primeiros, a\u00ednda que non superou a posici\u00f3n 20. \"Hold Me\" repetiu entre os corenta primeiros e o lanzamento da balada de rock \"I Found Someone\" (coescrita por Michael Bolton) entrou nas listas de AC (\"Adult Contemporary Singles\").\nEn 1987, o \u00e1lbum \"Touch\" marcou un cambio na s\u00faa carreira. Cunha nova direcci\u00f3n e recorrendo a novos produtores, tomou un papel m\u00e1is activo no seu traballo e no estudo. Este disco supuxo o seu regreso \u00e1s pistas de baile. Xunto ao tr\u00edo de compositores Stock, Aitken &amp; Waterman, produciu \"Shattered Glass\", un dos maiores \u00e9xitos Hi-NRG. O \u00e1lbum tam\u00e9n inclu\u00edu a s\u00faa versi\u00f3n do \u00e9xito de Jennifer Rush \"The Power of Love\", canci\u00f3n que se situou entre as vinte m\u00e1is vendidas durante a tempada de Nadal de 1987.\nCarreira nos noventa.\nLaura Branigan, o novo \u00e1lbum, levou de novo a cantante \u00e1s listas de estilo \"High Energy\" e, con \"Moonlight on Water\", chegou ao m\u00e1is alto do Top 30 AC. O s\u00e9timo \u00e1lbum de Branigan, \"Over My Heart\" (1993), dirixido por Phil Ramone, foi o m\u00e1is ecl\u00e9ctico. A madureza persoal do artista refl\u00edctese no \u00e1lbum ao expor temas transcendentais como a perda dun ser querido, un aspecto que tvio verdadeiro significado e espazo no futuro da cantante. Do mesmo disco destaca \"The Sweet Hello, The Sad Goodbye\", canci\u00f3n escrita por Per Gessle, membro do d\u00fao sueco Roxette. Pouco tempo despois do lanzamento do \u00e1lbum, deixou a escena musical para pasar un tempo co seu marido, Lawrence \"Larry\" Kruteck, que caera enfermo de cancro de colon. Por desgraza, Larry morreu en 1996 e non foi ata poucos anos despois cando Laura volveu \u00e1 esfera p\u00fablica, disposta a continuar. A pesar de experimentar o arrefriamento con respecto ao seu regreso \u00e1 popularidade, a imaxe de Branigan a\u00ednda era reco\u00f1ecida en todo o mundo, polo que emprendeu unha xira mundial, que inclu\u00edu lugares como Australia, Sur\u00e1frica e Chile.\n\u00daltimos anos.\nEn 2001, gravou unha versi\u00f3n do \u00e9xito de ABBA \"The Winner Takes It All\", e comezou a traballar en material para un novo \u00e1lbum, mais o regreso posp\u00faxose debido a fracturas de ambos os f\u00e9mures, que se produciron debido a unha lesi\u00f3n nunha escaleira na s\u00faa casa do condado de Westchester. En 2002 regresou ao espect\u00e1culo interpretando o papel de Janis Joplin no musical de off-Broadway \"Love, Janis\", polo que recibiu numerosos reco\u00f1ecementos.\nLaura Branigan perdeu a vida mentres durm\u00eda na s\u00faa casa de East Quogue, en Long Island, o 26 de agosto de 2004, debido a un aneurisma cerebral. O seu pai e o seu av\u00f3 paterno morreran pola mesma causa. O seu irm\u00e1n Mark Branigan indicou que a cantante dixera a un amigo que sufrira dores de cabeza durante as \u00faltimas d\u00faas semanas mais que non solicitara atenci\u00f3n m\u00e9dica. Foi incinerada e as s\u00faas cinzas espall\u00e1ronse polo estreito de Long Island.\nArredor de 2005, os seus seguidores abriron un memorial na casa onde vivira Laura coa s\u00faa nai, \u00e1 que coidaba meses antes da s\u00faa morte. No que se converteu nun evento anual, os seus seguidores reencontr\u00e1ronse en 2006 e conmemoraron as\u00ed a s\u00faa vida e o seu legado art\u00edstico."}
{"id": "521991", "revid": "89787", "url": "https://gl.wikipedia.org/wiki?curid=521991", "title": "Relixiosidade popular", "text": "A relixiosidade popular \u00e9 un concepto das ciencias sociais no \u00e1mbito relixioso, especialmente da antropolox\u00eda da relixi\u00f3n, da sociolox\u00eda, a historia e outras ciencias da relixi\u00f3n. \u00c1s veces empr\u00e9ganse de xeito intercambi\u00e1bel outras expresi\u00f3ns, como piedade popular, que de forma estrita non son totalmente equivalentes.\nIdentif\u00edcase coa forma en que vive a relixi\u00f3n o pobo en oposici\u00f3n terminol\u00f3xica coa \"relixiosidade oficial\", que \u00e9 a das elites, os intelectuais e a xerarqu\u00eda eclesi\u00e1stica. Algunhas das manifestaci\u00f3ns da relixiosidade popular poden ser consideradas superstici\u00f3ns pola relixiosidade oficial.\nAs diferenzas entre ambas as relixiosidades son esencialmente d\u00faas:\nCristianismo popular.\nO cristianismo popular definiuse, entre outros termos, como o \"cristianismo praticado por pobos conquistados\", o cristianismo vivido pola maior\u00eda das persoas que \"superan as divisi\u00f3ns entre ortodoxia e non-ortodoxia\", o cristianismo impactado polas superstici\u00f3ns populares e o cristianismo definido \"en termos culturais sen referencia \u00e1s teolox\u00edas e \u00e1 historia\".\nIslam popular.\nO islam popular \u00e9 un \"termo paraugas\" usado para describir colectivamente formas do islam que incorporan crenzas e pr\u00e1cticas populares nativas. O islam popular foi descrito como o islam dos \"pobres urbanos, dos campesi\u00f1os e das tribos\", en contraste co islam ortodoxo ou islam \"alto\" O sufismo e conceptos suf\u00eds adoitan integrarse no islam popular.\nIdentific\u00e1ronse varias pr\u00e1cticas e crenzas co concepto de \"islam popular\". Incl\u00faen as seguintes:\nXuda\u00edsmo popular.\nNun dos primeiros traballos acad\u00e9micos importantes sobre o tema, titulado \"Jewish Magic and Superstition: A Study in Folk Religion\", Joshua Trachtenberg ofreceu unha definici\u00f3n da relixi\u00f3n popular xud\u00eda que consiste en ideas e pr\u00e1cticas que, a\u00ednda que non se ligaban coa aprobaci\u00f3n de l\u00edderes relixiosos gozaban dunha ampla popularidade de tal xeito que deb\u00edan inclu\u00edrse no que el denominou o campo da relixi\u00f3n. Isto inclu\u00eda crenzas pouco ortodoxas sobre demos e anxos e pr\u00e1cticas m\u00e1xicas.\nEstudos posteriores fixeron fincap\u00e9 na importancia da destruci\u00f3n do templo de Xerusal\u00e9n para os moitos costumes populares xudeus ligados ao loito e en particular \u00e1 crenza na \"hibbut ha-qever\" (tortura da tumba), crenza en que os mortos son torturados na s\u00faa tumba durante tres d\u00edas despois do enterro por demos ata que lembren os seus nomes. Esta idea comezou coa escatal\u00f3xica inicial aggadah e logo foi desenvolvida polos cabalistas.\nRaphael Patai foi reco\u00f1ecido como un dos primeiros en empregar a antropolox\u00eda para estudar a relixi\u00f3n popular xud\u00eda. En particular chamou a atenci\u00f3n sobre o importante papel do elemento divino feminino, que viu na deusa Asherah, a Shekhinah, a Matronit e Lilith.\nO escritor Stephen Sharot afirmou que a relixi\u00f3n popular xud\u00eda en com\u00fan con outras formas de relixi\u00f3n popular, est\u00e1 centrada na maxia apotropaica, ou taumaturxia, \u00e9 dicir, \u00fasase para axudar a protexer individuo de doenzas e desgrazas. Destaca que, a\u00ednda que o xuda\u00edsmo rab\u00ednico trataba do ritual xudeu ortodoxo e halakah, os magos afirmaban usar rituais m\u00e1xicos pouco ortodoxos para axudar as persoas na vida coti\u00e1. Sinala o exemplo de que un tipo de mago relativamente profesionalizado foron os \"ba'al shem\" de Polonia, que a partir do s\u00e9culo XVI prosperou coa popularidade da pr\u00e1ctica da c\u00e1bala no s\u00e9culo XVIII. Estes \"ba'al shem\" prometeron usar o seu co\u00f1ecemento dos nomes de deus e dos anxos, xunto co exorcismo, a quiromancia e a medicina con herbas para facer dano aos inimigos e obter o \u00e9xito en \u00e1reas da vida social como o matrimonio e o parto.\nCharles Liebman escribiu que a esencia da relixi\u00f3n popular dos xudeus estadounidenses son \u200b\u200bos seus lazos sociais entre si, ilustrado polo descubrimento de que as pr\u00e1cticas relixiosas que impedir\u00edan a integraci\u00f3n social, como unha interpretaci\u00f3n estrita da dieta, as leis e o s\u00e1bado, foran abandonadas, mentres que as pr\u00e1cticas que se segu\u00edan, como o Seder de Pessach, os ritos sociais de paso e os grandes d\u00edas de festa, son as que reforzaban a integraci\u00f3n familiar e comunitaria xud\u00eda. Liebman describiu os rituais e crenzas da relixi\u00f3n popular xud\u00eda contempor\u00e1nea nas s\u00faas obras \"The Ambivalent American Jew\" (1973) e \"American Jewry: Identity and Affiliation\".\nHindu\u00edsmo popular.\nMcDaniel (2007) clasifica o hindu\u00edsmo en seis tipos principais e numerosos tipos menores, co fin de comprender a expresi\u00f3n das emoci\u00f3ns entre os hind\u00fas. Segundo McDaniel, un dos principais tipos e o m\u00e1is antigo sen ser escrito \u00e9 o hindu\u00edsmo popular, baseado en tradici\u00f3ns e cultos \u00e1s deidades. O hindu\u00edsmo popular implica o culto a deidades que non se atopan nas escrituras hind\u00fas. Implica a adoraci\u00f3n a Gramadevata (deidade da aldea), Kuldevta (deidade do fogar) e a deidades locais."}
{"id": "521992", "revid": "104999", "url": "https://gl.wikipedia.org/wiki?curid=521992", "title": "Judy Sullivan", "text": "Judy Shanaberger Sullivan, nada en 1943, \u00e9 unha enxe\u00f1eira biom\u00e9dica que traballou para a NASA durante as misi\u00f3ns Apolo 11, Apolo 10, Apolo 9, Apolo 8 e Gemini 12. Para as misi\u00f3ns Apolo 9 e Apolo 11, foi enxe\u00f1eira biom\u00e9dica. Foi a \u00fanica muller no seu departamento e unha das poucas mulleres que traballaban para a NASA nun posto t\u00e9cnico nesa \u00e9poca. Foi a primeira muller enxe\u00f1eira contratada pola NASA para as probas de naves espaciais.\nTraxectoria.\nSullivan (ent\u00f3n Shanaberger) asistiu \u00e1 Universidade Estatal de Jacksonville en Alabama, sendo a mellor estudante da s\u00faa clase de secundaria, tam\u00e9n en Alabama. Licenciouse en biolox\u00eda e especializouse en qu\u00edmica e matem\u00e1ticas. Decidiu que quer\u00eda estudar matem\u00e1ticas e ciencias despois de escoitar un discurso do presidente John F. Kennedy no que alentou a m\u00e1is escolares a estudar enxe\u00f1ar\u00eda, ciencias e matem\u00e1ticas. Sullivan graduouse no segundo lugar da s\u00faa clase na universidade. Despois de graduarse da universidade, Sullivan comezou a s\u00faa carreira como profesora de matem\u00e1ticas e ciencias na escola secundaria en Cocoa Beach, Florida. En 1966 solicitou emprego na NASA e foi contratada como tecn\u00f3loga e enxe\u00f1eira aeroespacial.\nCarreira na NASA.\nSullivan non foi contratado pola NASA nin tampouco solicitou un traballo de tempo completo, sen\u00f3n que primeiro solicitou un traballo de ver\u00e1n na NASA. Foi contratada na NASA en 1966 como a primeira muller enxe\u00f1eira en Operaci\u00f3ns de Naves Espaciais. Na d\u00e9cada de 1960, o 17\u00a0% do persoal da NASA eran mulleres, e a maior\u00eda desas mulleres eran secretarias. Foi a enxe\u00f1eira biom\u00e9dica l\u00edder da misi\u00f3n Apolo 11 e a \u00fanica muller que axudou a Neil Armstrong no laboratorio de traxes antes do lanzamento. Sullivan estaba na sala de control para o lanzamento de 1969, controlando os sistemas biom\u00e9dicos; a\u00ednda que non puido ver o lanzamento, Sullivan comentou sobre o acontecemento \"O meu asento retumbaba e sab\u00edas que algo poderoso estaba a suceder\".\nComo enxe\u00f1eira biom\u00e9dica, Sullivan era responsable do mantemento dos dispositivos de telemetr\u00eda m\u00e9dica que eran usados polos astronautas e de supervisar a telemetr\u00eda deses instrumentos antes e durante o proceso de lanzamento. Sullivan verificaba o funcionamento dos instrumentos de telemetr\u00eda m\u00e9dica pouco despois de que fosen conectados aos astronautas durante o proceso adaptaci\u00f3n e de vestimenta. M\u00e1is adiante no voo, a responsabilidade desa telemetr\u00eda trasladouse ao centro de Houston.\nSullivan foi citada nunha noticia da \u00e9poca dicindo:Os astronautas levan os nosos sensores adheridos aos seus corpos durante as principais probas das naves espaciais e durante o voo. Estes sensores controlan os latexos do seu coraz\u00f3n, realizan electrocardiogramas e controlan a frecuencia e a profundidade da respiraci\u00f3n.\nDurante as probas da nave espacial e os lanzamentos en vivo no KSC, un m\u00e9dico residente e eu, como enxe\u00f1eira biom\u00e9dica, sent\u00e1monos nas consolas e supervisamos os datos biom\u00e9dicos.\nO m\u00e9dico aval\u00eda o estado f\u00edsico do tripulante, e eu, o funcionamento do sistema biom\u00e9dico.\nSullivan sinalou que a s\u00faa era a \u00fanica voz feminina nas canles de voz, polo que se comet\u00eda alg\u00fan erro, todos saber\u00edan quen era o responsable, mentres que unha voz masculina poder\u00eda non ser reco\u00f1ecida.\nSullivan non ti\u00f1a un t\u00edtulo en enxe\u00f1ar\u00eda, pero a pol\u00edtica da NASA nese momento permit\u00edalle ser clasificada segundo o seu expediente universitario. Graduarse entre o 20\u00a0% dos mellores da s\u00faa clase cun programa con moito contido en matem\u00e1ticas permitiu un t\u00edtulo de traballo de \"Enxe\u00f1eira\".\nDespois do Apolo 11, mudouse a Ithaca, Nova York, co seu esposo e ensinou na escola secundaria mentres o seu esposo estudaba en Cornell. M\u00e1is tarde, a parella mudouse coa s\u00faa familia a Pensilvania, onde ela traballou como mestra e tecn\u00f3loga de alimentos para Kraft. Sullivan est\u00e1 orgullosa dos seus logros coa NASA e contin\u00faa animando as mozas a dedicarse aos campos da ciencia, as matem\u00e1ticas e a enxe\u00f1ar\u00eda.\nO 19 de xullo de 2019, \"Our Daily Planet\" declarou a Sullivan como a \"Hero\u00edna da semana\" polo seu papel na NASA e por alentar as mulleres novas a seguir carreiras en tecnolox\u00eda e ciencia."}
{"id": "521996", "revid": "88215", "url": "https://gl.wikipedia.org/wiki?curid=521996", "title": "Siro L\u00f3pez Fern\u00e1ndez", "text": ""}
{"id": "521997", "revid": "88215", "url": "https://gl.wikipedia.org/wiki?curid=521997", "title": "Pablo Ferreiro", "text": "Pablo Ferreiro Costas, nado o 24 de xu\u00f1o de 1998 en Lugo, \u00e9 un xogador de baloncesto galego. Xoga na base no Oviedo CB da LEB Ouro.\nTraxectoria.\nFormouse nas filas do Estudiantes de Lugo, na Liga EBA, equipo vencellado ao CB Breog\u00e1n, ata que en 2016 fichou polo B\u00e1squet Coru\u00f1a. Xogou co equipo coru\u00f1\u00e9s na LEB Ouro e as s\u00faas boas actuaci\u00f3ns fixeron que o club renovase o seu contrato en d\u00faas ocasi\u00f3ns. En 2018, o base lucense cumpriu o seu terceiro ano de laranxa con apenas 20 anos.\nO 2 de setembro de 2020 f\u00edxose oficial a s\u00faa incorporaci\u00f3n ao Oviedo CB da LEB Ouro, despois de catro tempadas formando parte do equipo galego."}
{"id": "521998", "revid": "88215", "url": "https://gl.wikipedia.org/wiki?curid=521998", "title": "Pablo Ferreiro Costas", "text": ""}
{"id": "521999", "revid": "88215", "url": "https://gl.wikipedia.org/wiki?curid=521999", "title": "Rodrigo Seoane", "text": "Rodrigo Seoane Rodicio, nado en Ourense o 16 de agosto de 1999, \u00e9 un xogador de baloncesto galego, que xoga de ala . Actualmente xoga no Basket Navarra da Liga LEB Prata, cedido polo UCAM Murcia.\nTraxectoria.\nFormouse nas categor\u00edas inferiores do Club Ourense Baloncesto e durante as tempadas 2015-2016 e 2016-2017 xogou no filial deste club na Liga EBA, cunha media na \u00faltima tempada de 12 puntos e 6 rebotes por partido.\nEn agosto de 2017, o ala comprometeuse co UCAM Murcia da Liga ACB ata 2021, incorpor\u00e1ndose ao equipo filial da Liga EBA e comezando os seus estudos universitarios na Universidade Cat\u00f3lica de Murcia, patrocinador principal do equipo. Durante as tempadas 2017-18 e 2018-19 xogou no UCAM Murcia B da Liga EBA, facendo unha media de 13 puntos e cinco rebotes por partido, con 13 de valoraci\u00f3n.\nNo ver\u00e1n de 2019 o UCAM Murcia cedeuno por unha tempada ao Peixefresco Mar\u00edn, recentemente ascendido \u00e1 LEB Ouro.\nEn agosto de 2020 foi cedido de novo, esta vez ao Basket Navarra Club da Liga LEB Prata."}
{"id": "522000", "revid": "6939", "url": "https://gl.wikipedia.org/wiki?curid=522000", "title": "Gotescalco", "text": ""}
{"id": "522002", "revid": "89787", "url": "https://gl.wikipedia.org/wiki?curid=522002", "title": "Miguel Juane", "text": "Miguel Juane S\u00e1nchez, nado o 17 de xu\u00f1o de 1965 en Vigo, \u00e9 un avogado e ex xogador de baloncesto galego. Con 2,00m de altura, a s\u00faa posici\u00f3n natural era a de ala. Foi internacional coa selecci\u00f3n espa\u00f1ola.\nDende marzo de 2021 \u00e9 o secretario do Consello de Administraci\u00f3n do Deportivo da Coru\u00f1a.\nTraxectoria.\nTraxectoria deportiva.\nComezou a s\u00faa carreira no baloncesto no Club Bosco da Coru\u00f1a, co que competiu na Primeira B (segundo nivel do baloncesto espa\u00f1ol) dende 1982. No ver\u00e1n de 1985 fichou polo Obradoiro, da mesma categor\u00eda, no que militou d\u00faas tempadas baixo a batuta de Pepi\u00f1o Casal. \nEn 1987 marchou xunto con Ricardo Aldrey para o OAR Ferrol, tam\u00e9n da Primeira B, onde se reencontrou con Alberto Abalde que fixera o mesmo cami\u00f1o a tempada anterior. O equipo ferrol\u00e1n, no que destacaba tam\u00e9n Anicet Lavodrama, conseguiu regresar \u00e1 Liga ACB ese mesmo ano. Juane debutou na m\u00e1xima categor\u00eda do baloncesto espa\u00f1ol na tempada seguinte e ao remate desta deixou o club verde para ingresar polo Valladolid, nunha pol\u00e9mica fichaxe ao negarse o presidente do club ferrol\u00e1n, Juan Fern\u00e1ndez, a deixalo libre. Foi o primeiro deportista espa\u00f1ol en romper o seu contrato unilateralmente acoll\u00e9ndose ao famoso Real Decreto 1006/85, e en pagar a cl\u00e1usula de rescisi\u00f3n, que foi dun mill\u00f3n de pesetas. \nNas d\u00faas campa\u00f1as nas que militou no Valladolid, o club p\u00farpura e dourado realizou d\u00faas das mellores actuaci\u00f3ns da s\u00faa historia, acadando a sexta e a s\u00e9tima praza da liga respectivamente e xogando unha final da Copa Pr\u00edncipe de Asturias. Foi titular naquel equipo, no que militaban entre outros Arvydas Sabonis, Valdemaras Chomi\u010dius e Miguel \u00c1ngel Reyes, e fixo unha media de 11 puntos. \nNo ver\u00e1n de 1991 deixou o Valladolid e fichou polo Baskonia, onde xogou unha tempada. A continuaci\u00f3n xogou no Oximesa de Granada e pechou a s\u00faa carreira no CAB Coru\u00f1a na tempada 1993/94.\nSelecci\u00f3n espa\u00f1ola.\nXogou coa selecci\u00f3n espa\u00f1ola j\u00fanior e coa sub-23 antes de debutar coa absoluta en 1989. Disputou un total de tres partidos co combinado espa\u00f1ol.\nTras a retirada deportiva.\nLicenciado en Dereito, tras deixar o baloncesto exerceu como avogado no seu propio bufete na Coru\u00f1a e Vilagarc\u00eda. Especializouse no campo do deporte e foi presidente do Comit\u00e9 Galego de Disciplina Deportiva entre 2012 e 2020, presidente da Asociaci\u00f3n Galega de Dereito Deportivo entre 2016 e 2020, membro do Tribunal de Arbitraxe, mediador do COE e vicepresidente da Asociaci\u00f3n Espa\u00f1ola de Mediaci\u00f3n Deportiva.\nEn 1999 formou parte do equipo xudicial que tomou as rendas do Atl\u00e9tico de Madrid por orde da Audiencia Nacional, tras a destituci\u00f3n de Jes\u00fas Gil. En 2009 foi presentado como director xeral do Obradoiro, na s\u00faa nova etapa na ACB.\nEn marzo de 2021 converteuse no novo secretario do Consello de Administraci\u00f3n do Deportivo da Coru\u00f1a, despois de que Abanca forzase a sa\u00edda do presidente Fernando Vidal, sendo substitu\u00eddo por Antonio Couceiro."}
{"id": "522004", "revid": "89787", "url": "https://gl.wikipedia.org/wiki?curid=522004", "title": "Nancy Roman", "text": "Nancy Grace Roman, nada en Nashville (Tennessee) o16 de maio de 1925 e finada o 25 de decembro de 2018, foi unha astr\u00f3noma estadounidense e unha das primeiras mulleres executivas da\u00a0NASA.\u00a0\u00c9 co\u00f1ecida \u00a0como a \"nai do Hubble\" polo seu papel no dese\u00f1o do\u00a0telescopio espacial Hubble. Foi oradora e educadora p\u00fablica activa, as\u00ed como unha defensora das\u00a0mulleres na ciencia.\nTraxectoria.\nRoman era filla de Georxia Smith Roman, profesora de m\u00fasica, e do xeof\u00edsico Irwin Roman. Debido ao traballo do seu pai, a familia mudouse a Oklahoma pouco despois do seu nacemento. Posteriormente, Nancy e os seus pais mud\u00e1ronse a Houston, Nova Jersey, e logo a M\u00edchigan e Nevada. Despois de 1955, viviu en\u00a0Washington D. C.\u00a0Roman consideraba que os seus pais foron os principais responsables do seu interese pola ciencia. F\u00f3ra do seu traballo, Nancy gozaba indo a conferencias e concertos e xogaba un papel moi activo na Asociaci\u00f3n Americana de Mulleres Universitarias.\nCando Nancy ti\u00f1a once anos, demostrou o seu interese pola astronom\u00eda organizando un club\u00a0de astronom\u00eda\u00a0entre os seus compa\u00f1eiros de clase en Nevada. Ela e os seus compa\u00f1eiros de clase xunt\u00e1banse unha vez \u00e1 semana e estudaban libros que trataban sobre as constelaci\u00f3ns. A\u00ednda que desalentada por quen a rodeaba, Roman deuse conta na escola media que quer\u00eda dedicarse \u00e1 s\u00faa paix\u00f3n, a astronom\u00eda.\u00a0Asistiu a Western High School en Baltimore, onde participou nun programa acelerado e graduouse en tres anos.\nRoman asistiu ao Swarthmore College\u00a0en 1946, onde se licenciou en astronom\u00eda.Mentres estudaba al\u00ed, traballou no Observatorio Sproul. Despois disto, doutorouse no mesmo campo, pola Universidade de Chicago en 1949. Quedou na universidade durante seis anos m\u00e1is traballando no Observatorio Yerkes, \u00e1s veces viaxando ao Observatorio McDonald en Texas para traballar como asociada de investigaci\u00f3n. con W.W. Morgan. O posto de investigaci\u00f3n non era permanente, polo que Roman converteuse en instrutora e despois en profesora axudante.\nRoman finalmente deixou o seu traballo na universidade debido \u00e1s dificultades que ti\u00f1a unha muller nese momento para obter un posto de investigaci\u00f3n. Roman continuou involucrada coas s\u00faas almas mater mentres traballaba na Xunta de Directiva do Swarthmore College de 1980 a 1988.\nAchegas.\nMentres traballaba no Observatorio Yerkes da Universidade de Chicago, Roman observou estr\u00e9laa AG Draconis e descubriu por casualidade que o seu espectro de emisi\u00f3n cambiara por completo desde observaci\u00f3ns anteriores. M\u00e1is tarde referiuse \u00e1 publicaci\u00f3n dese descubrimento como un golpe de sorte que elevou substancialmente o seu perfil dentro da comunidade astron\u00f3mica, contribu\u00edndo \u00e1 progresi\u00f3n da s\u00faa carreira.\nDespois de deixar a Universidade de Chicago, Nancy foi ao Laboratorio de Investigaci\u00f3n Naval e ingresou no programa de radioastronom\u00eda.\u00a0O seu traballo neste laboratorio inclu\u00edu o uso de espectros de fontes de radio non t\u00e9rmicas e a realizaci\u00f3n de traballos en xeodesia. Neste programa, converteuse na xefa da secci\u00f3n de espectroscop\u00eda de microondas.\nNASA.\nNunha conferencia de Harold Urey, Jack Clark achegouse a Roman e preguntoulle se co\u00f1ec\u00eda a algu\u00e9n interesado en crear un programa de astronom\u00eda espacial na NASA. Ela interpretouno como unha invitaci\u00f3n para presentarse ao posto, e foi quen o obtivo finalmente. Nancy Roman foi a primeira xefa de Astronom\u00eda na Oficina de Ciencia Espacial da NASA, dese\u00f1ando o programa inicial e sendo a primeira muller en ocupar un posto executivo na axencia espacial. Parte do seu traballo foi viaxar polo pa\u00eds e falar nos departamentos de astronom\u00eda, dando a co\u00f1ecer o programa que estaba en desenvolvemento. Roman tam\u00e9n tentaba descubrir que quer\u00edan outros astr\u00f3nomos e convencerlles das vantaxes de observar desde o espazo. Foi xefa de astronom\u00eda e f\u00edsica solar na NASA desde 1961 at\u00e9 1963. Ocupou diversos cargos na NASA, inclu\u00eddo o de xefa de Astronom\u00eda e Relatividade.\nDurante o seu per\u00edodo na NASA, Roman desenvolveu e organizou a s\u00faa participaci\u00f3n cient\u00edfica. Estivo involucrada no lanzamento de tres observatorios solares en \u00f3rbita e tres sat\u00e9lites astron\u00f3micos pequenos. Estes sat\u00e9lites usaban tecnolox\u00eda de radiaci\u00f3n ultravioleta e de raios X para observar o sol, o espazo e o ceo. Tam\u00e9n supervisou os lanzamentos doutros Observatorios Astron\u00f3micos Orbitais que usaban medici\u00f3ns \u00f3pticas e ultravioletas, traballando con Dixon Ashworth. Os seus outros lanzamentos incl\u00faen catro sat\u00e9lites xeod\u00e9sicos. Tam\u00e9n realizou a planificaci\u00f3n para outros programas m\u00e1is pequenos como o Programa de Rocket Astronomy, Observatorios de Astronom\u00eda de Alta Enerx\u00eda, a sonda Scout para medir o desprazamento a lume da gravidade relativista e outros experimentos en Spacelab, Gemini, Apolo e Skylab. Roman traballou con Jack Holtz, tam\u00e9n, no Pequeno Sat\u00e9lite Astron\u00f3mico (SAS-2) e con Don Burrowbridge no Telescopio Espacial.\nO \u00faltimo programa no que estivo moi involucrada e para o que creou o seu comit\u00e9 foi o\u00a0telescopio espacial Hubble.\u00a0Roman estivo moi involucrada na s\u00faa primeira planificaci\u00f3n e especificamente no establecemento da estrutura do programa. Debido \u00e1 s\u00faa contribuci\u00f3n, a mi\u00fado ch\u00e1maselle a \"Nai do Hubble\". O actual astr\u00f3nomo xefe da NASA, que traballou con Roman na axencia, a chama \"a nai do Telescopio Espacial Hubble\". \"O cal a mi\u00fado se esquece pola nosa xeraci\u00f3n m\u00e1is nova de astr\u00f3nomos que fan a s\u00faa carreira utilizando o Telescopio Espacial Hubble\", di Ed Weiler. \"Lamentablemente, a historia esqueceu moito na era de Internet de hoxe, pero foi Nancy [Roman] nos vellos tempos antes de Internet e antes de Google e do correo electr\u00f3nico e todo iso, quen realmente axudou a vender o Telescopio Espacial Hubble, organizou aos astr\u00f3nomos, e quen finalmente convenceu ao Congreso para que o financiase\".\nDespois de traballar para a NASA durante vinte e un anos, continuou, at\u00e9 1997, o seu traballo para os contratistas que apoiaban o\u00a0Centro de Voo Espacial Goddard.\u00a0Roman tam\u00e9n foi consultora de ORI, Inc. desde 1980 a 1988.\nProblemas por ser muller.\nNancy Roman enfrontouse aos problemas que levaba ser unha muller de ciencias a mediados do s\u00e9culo XX como a maior\u00eda das demais mulleres. As persoas da s\u00faa ao redor tentaron disuadila de que se dedicase \u00e1 astronom\u00eda e foi unha das poucas mulleres na NASA no momento, sendo a \u00fanica muller cun posto executivo.\u00a0 Asistiu a cursos denominados \"Mulleres na xesti\u00f3n\" en M\u00edchigan e en Penn State para aprender sobre os problemas que leva ser unha muller nun posto de xesti\u00f3n. Con todo, Roman declarou nunha entrevista en 1980 que os cursos eran insatisfactorios e abordaban os intereses das mulleres m\u00e1is que os problemas das mulleres.\nObras.\nUnha das primeiras publicaci\u00f3ns de Nancy Roman foi en 1955, despois do seu traballo nos Observatorios Yerkes e McDonald, no Astrophysical Journal: Supplemental Series e foi un cat\u00e1logo de estrelas de alta velocidade. Documentou novos \"tipos espectrales de magnitudes e cores fotoel\u00e9ctricos e paralaxe espectrosc\u00f3picos para aproximadamente 600 estrelas de alta velocidade\". M\u00e1is tarde, en 1959, Roman escribiu un artigo sobre a detecci\u00f3n de planetas extraterrestres. Roman tam\u00e9n descubriu que as estrelas feitas de hidr\u00f3xeno e helio m\u00f3vense m\u00e1is r\u00e1pido que as estrelas compostas por outros elementos m\u00e1is pesados. Un dos seus outros descubrimentos foi darse conta de que non todas as estrelas com\u00fans ti\u00f1an a mesma idade. Isto demostrouse ao comparar as li\u00f1as de hidr\u00f3xeno dos espectros de baixa dispersi\u00f3n nas estrelas. Notou que as estrelas coas li\u00f1as m\u00e1is fortes mov\u00edanse m\u00e1is cerca do centro da V\u00eda L\u00e1ctea e as outras se mov\u00edan en patr\u00f3ns m\u00e1is el\u00edpticos fose do plano da galaxia. Tam\u00e9n investigou e publicou sobre temas de localizaci\u00f3n das constelaci\u00f3ns desde a s\u00faa posici\u00f3n 1875.Publicou un artigo sobre o grupo da Osa Maior para a s\u00faa tese."}
{"id": "522005", "revid": "7802", "url": "https://gl.wikipedia.org/wiki?curid=522005", "title": "Estado H\u00fangaro", "text": ""}
{"id": "522006", "revid": "98629", "url": "https://gl.wikipedia.org/wiki?curid=522006", "title": "Goberno de Unidade Nacional (Hungr\u00eda)", "text": "O Goberno de Unidade Nacional (en H\u00fangaro: \"Nemzeti \u00d6sszefog\u00e1s Korm\u00e1nya\") \u00e9 o nome recibido pola autoridade que gobernou Hungr\u00eda durante a ocupaci\u00f3n alem\u00e1 do pa\u00eds. Nominalmente, o Estado H\u00fangaro (\"Magyar \u00c1llam\") foi durante un curto per\u00edodo un sat\u00e9lite da Alema\u00f1a nazi, que se formou o 16 de outubro de 1944 despois de que o rexente Mikl\u00f3s Horthy fose apartado do poder por comandos alem\u00e1ns na \"Operaci\u00f3n Panzerfaust\" Estaba liderado por Ferenc Sz\u00e1lasi e durou apenas uns meses, controlando unicamente unha parte do territorio do pa\u00eds, a que se manti\u00f1a baixo ocupaci\u00f3n alem\u00e1. Durante este curto per\u00edodo, 80.000 xudeus, inclu\u00edndo mulleres, nenos e anci\u00e1ns, foron deportados cara \u00e1 s\u00faa morte.\nO pa\u00eds atop\u00e1base ocupado por numerosas tropas alem\u00e1s e era o campo de batalla entre estas e as tropas do Ex\u00e9rcito Vermello, que xa tomaran o leste do pa\u00eds. Este novo estado, que non pasaba de ser un mero sat\u00e9lite controlado pola Alema\u00f1a nazi, substitu\u00edu ao Reino de Hungr\u00eda () que existira ata ent\u00f3n.\nHistoria.\nEstablecemento.\nDesde a grave derrota sufrida polas tropas h\u00fangaras na batalla de Voronezh a mans dos ex\u00e9rcitos sovi\u00e9ticos, a participaci\u00f3n de Hungr\u00eda na contenda reduciuse enormemente. As negociaci\u00f3ns secretas cos brit\u00e1nicos e os estadounidenses continuaron. De acordo coa petici\u00f3n dos aliados occidentais, non houbo contactos cos sovi\u00e9ticos. Consciente das negociaci\u00f3ns secretas do primeiro ministro K\u00e1llay e temendo que Hungr\u00eda poder\u00eda conclu\u00edr unha paz por separado, en marzo de 1944 Hitler lanzou a Operaci\u00f3n Margarethe e ordenou \u00e1s tropas alem\u00e1s ocupar Hungr\u00eda.\nAnte a posibilidade de que Hungr\u00eda cambi\u00e1sese de bando e traizoase \u00e1 Alema\u00f1a nazi, Adolf Hitler non dubidou en lanzar a Operaci\u00f3n Panzerfaust e facerse co control de Budapest mediante un asalto de comandos e paracaidistas alem\u00e1ns, a mediados de outubro, cando o rexente Mikl\u00f3s Horthy anunciou o armisticio. Premido polos alem\u00e1ns e fracasado o intento de cambiar de bando, Horthy nomeou primeiro ministro a Ferenc Sz\u00e1lasi o 16 de outubro de 1944. O Parlamento h\u00fangaro aprobou a formaci\u00f3n dun Consello de Rexencia (\"Korm\u00e1nyz\u00f3tan\u00e1cs\"). Pola s\u00faa banda, o 22 de decembro de 1944, B\u00e9la Mikl\u00f3s foi nomeado primeiro ministro do Goberno h\u00fangaro que controlaba a metade oriental do pa\u00eds -a ocupada ent\u00f3n pola Uni\u00f3n Sovi\u00e9tica- con capital en Debrecen. Mikl\u00f3s era o antigo comandante do primeiro ex\u00e9rcito de Hungr\u00eda, \u00e1 fronte do cal fracasara nos seus esforzos para convencer aos homes baixo o seu mando para que cambiasen de bando. O Consello de Ministros que presid\u00eda Mikl\u00f3s era un Goberno interino e mantivo o control nas porci\u00f3ns ocupadas polos sovi\u00e9ticos de Hungr\u00eda ata o final da contenda.\nO novo r\u00e9xime.\nras desistir de converterse en palatino pola oposici\u00f3n dos conservadores, o 3 de novembro, Sz\u00e1lasi xurou como l\u00edder da naci\u00f3n (\"nemzetvezet\u0151\") -novo t\u00edtulo- formando un novo \u00abGoberno de Unidade Nacional\u00bb (\"Nemzeti \u00d6sszefog\u00e1s Korm\u00e1nya\") con dezaseis ministerios, a metade deles compostos por membros do Partido da Cruz Frechada. Mentres que a rexencia de Horthy chegara ao seu fin, a monarqu\u00eda h\u00fangara non foi abolida xuridicamente polo r\u00e9xime de Sz\u00e1lasi, en tanto que os xornais do goberno segu\u00edan refer\u00edndose ao pa\u00eds como o \"Reino de Hungr\u00eda\" (\"Magyar Kir\u00e1lys\u00e1g\", tam\u00e9n abreviado \"m.kir.\"), a\u00ednda que \"Magyarorsz\u00e1g\" (Hungr\u00eda) segu\u00eda sendo empregado como termo alternativo. Un novo consello de rexencia aprobou o nomeamento e o Parlamento fixo o mesmo por unanimidade, a\u00ednda que s\u00f3 coa presenza de cincuenta e cinco dos trescentos setenta deputados. A\u00ednda que parte do Goberno formara parte de gabinetes anteriores -o Consello de Ministros inclu\u00eda fascistas de distintas correntes salvo aos partidarios de Imr\u00e9dy, que detestaban a Sz\u00e1lasi-, os principais postos tanto no Goberno como nas principais empresas privadas quedaron en mans de membros da clase media baixa af\u00edn ao partido. O groso da Administraci\u00f3n civil e do Ex\u00e9rcito permaneceu fiel ao novo Goberno e xurou fidelidade a Sz\u00e1lasi. A mesma tarde da toma de posesi\u00f3n deste, o Ex\u00e9rcito Vermello alcanzou os suburbios da capital.\nSz\u00e1lasi era un ardente fascista e o seu goberno ti\u00f1a pouca ou outras intenci\u00f3ns, salvo a de manter o fascismo intacto e manter o control de porci\u00f3ns de Hungr\u00eda ocupadas polos nazis. Argumentaba que as s\u00faas acci\u00f3ns eran co fin de reducir a ameaza a Alema\u00f1a, a\u00ednda que o principal obxectivo de Sz\u00e1lasi era crear un Sistema de partido \u00fanico sobre a base da s\u00faa ideolox\u00eda \"Hungarista\". Anunciou a proclamaci\u00f3n do \u00abEstado hungarista\u00bb e da inmediata formaci\u00f3n dunha clase campesi\u00f1a pr\u00f3spera. A principios de decembro, aprobouse por decreto a conversi\u00f3n do pa\u00eds ao corporativismo, pero en realidade o programa do partido non puido po\u00f1erse en pr\u00e1ctica polo r\u00e1pido avance das forzas sovi\u00e9ticas. A autonom\u00eda das minor\u00edas traduciuse unicamente no traspaso do control da minor\u00eda alem\u00e1 \u00e1s SS; o resto quedaran f\u00f3ra do control do Goberno de Sz\u00e1lasi.\nEn estreita colaboraci\u00f3n cos nazis, Sz\u00e1lasi retomou as deportaci\u00f3ns de xudeus -malia a s\u00faa negativa formal logo das primeiras protestas das embaixadas polos ataques aos seus cidad\u00e1ns xudeus-, principalmente os do gueto de Budapest, co que miles de xudeus empezaron a ser executados por militantes do Partido da Cruz Frechada. Cincuenta mil deles foron deportados \u00e1 fronteira austr\u00edaca a constru\u00edr fortificaci\u00f3ns e traballar nas f\u00e1bricas austr\u00edacas, onde moitos deles pereceron. Dos aproximadamente oitocentos mil xudeus que resid\u00edan na Hungr\u00eda anterior \u00e1 guerra, s\u00f3 douscentos mil (aproximadamente, o 25%) sobreviviu ao Holocausto. Unha estimaci\u00f3n de vinte e oito mil xitanos de Hungr\u00eda tam\u00e9n morreron como parte do \"Porraimos\". Algunhas embaixadas de pa\u00edses neutrais, como foi o caso da espa\u00f1ola con \u00c1ngel Sanz Briz \u00e1 fronte, expediron documentaci\u00f3n para protexer a parte da comunidade de Budapest; como alg\u00fans destes documentos foron falsificados para estender no posible a extensi\u00f3n das embaixadas, os seguidores de Sz\u00e1lasi comezaron a desprezar esta documentaci\u00f3n. A\u00ednda que Sz\u00e1lasi puxo fin \u00e1s marchas a p\u00e9 cara a Austria das columnas de xudeus deportados a finais de novembro, non impediu as atrocidades na capital. Desde comezos de decembro, perdeu o control dos acontecementos en Budapest, tras haberse trasladado ao oeste.\nSz\u00e1lasi dese\u00f1ou unha nova orde econ\u00f3mica, \u00e1 que chamou \"orde social da Naci\u00f3n de Traballo\" (\"Dolgoz\u00f3 Nemzet Hivat\u00e1s Rendje\"). A pesar da situaci\u00f3n ca\u00f3tica en que se encontraba Hungr\u00eda naquel momento, teoricamente Sz\u00e1lasi negouse a comprometer a soberan\u00eda do pa\u00eds e, tratou de reter o mando nominal de todas as unidades militares h\u00fangaras, inclu\u00edndo as unidades locais das SS. Aos alem\u00e1ns de Hungr\u00eda, incluso, non se lles permitiu unirse ao Partido da Cruz Frechada. Durante o seu mandato Sz\u00e1lasi dedicou m\u00e1is tempo aos seus escritos pol\u00edticos e viaxes polo territorio baixo o seu control que aos asuntos de goberno, que quedaron en mans do seu vice primeiro ministro Jen\u0151 Sz\u00f6ll\u0151si. Este era o estado de cosas cando a comezos de decembro o goberno de Sz\u00e1lasi abandonou Budapest ante os recentes avances do Ex\u00e9rcito Vermello, que xa chegara \u00e1s aforas da capital, e se instalou na zona occidental do pa\u00eds. En novembro este alcanzara \u00e1s aforas da capital, que quedou cercada o 24 de decembro.\nO 4 de decembro, Sz\u00e1lasi visitou a Hitler e tratou en balde de que este accedese a non defender Budapest, para evitar os combates na cidade. Hitler insistiu en crear catro novas divisi\u00f3ns SS ademais das dous existentes con soldados h\u00fangaros, mentres que Sz\u00e1lasi ofreceu a coroa h\u00fangara a Goering, que aceptou a\u00ednda que pospuxo a coroaci\u00f3n ata que mellorase a situaci\u00f3n militar. O 10 de decembro levouse a cabo a evacuaci\u00f3n gobernamental de Budapest e o traslado a Sopron e Szombathely, xunto \u00e1 fronteira alem\u00e1. O Parlamento instalouse na primeira localidade, mentres que Sz\u00e1lasi reclu\u00edr nunha facenda dunha pequena poboaci\u00f3n pr\u00f3xima, non sen antes proclamar que as inminentes Nadais ser\u00edas \u00abas da esperanza\u00bb. As milicias do partido estenderon o terror, que tam\u00e9n continuou na capital cercada.\nNa capital, cen mil soldados alem\u00e1ns e h\u00fangaros quedaron asediados. O comandante h\u00fangaro a cargo da defensa impediu que a s\u00faa hom\u00f3logo das SS asasinase \u00e1 poboaci\u00f3n xud\u00eda, pero non impediu as atrocidades das s\u00faas propias milicias, que continuaron cos asasinatos. Os intentos alem\u00e1ns de socorrer a cidade e crebar o cerco fracasaron. O 18 de xaneiro os sovi\u00e9ticos tomaron Pest e os defensores voaron as pontes do Danubio.\nO final.\nAs forzas fascistas leais a Sz\u00e1lasi e os restos do primeiro ex\u00e9rcito h\u00fangaro loitaron xunto \u00e1s forzas alem\u00e1s, a\u00ednda cando a s\u00faa loita contra o Ex\u00e9rcito Vermello foi en balde: o 13 de febreiro de 1945, logo dunha moi dura loita urbana, toda a cidade de Budapest xa quedou baixo control sovi\u00e9tico. A capital ach\u00e1base en ru\u00ednas. Sz\u00e1lasi, cada vez m\u00e1is afastado da realidade, reapareceu publicamente por \u00faltima vez o 20 de xaneiro para prometer a compensaci\u00f3n total \u00e1 poboaci\u00f3n polas perdas sufridas no conflito e ameazar de morte a aqueles que non confiasen na vitoria final. A propaganda oficial proclamou o pa\u00eds, reducido cada vez m\u00e1is, \u00abImperio hungarista\u00bb. Sz\u00e1lasi enfrascouse na redacci\u00f3n das s\u00faas memorias e nas sesi\u00f3ns espiritistas e abandonou a xesti\u00f3n dos asuntos de Estado. O ministro de Exteriores alcanzou acordos cos representantes croatas e romaneses -da Garda de Ferro- mentres os alem\u00e1ns requisaban cada vez m\u00e1is material e alimentos, dificultando a autoridade do Goberno h\u00fangaro.\nUn mes logo da ca\u00edda de Budapest, durante a Operaci\u00f3n \"Espertar de Primavera\" (\"Unternehmen Fr\u00fchlingserwachen\"), as restantes forzas h\u00fangaras do terceiro ex\u00e9rcito h\u00fangaro combateron xunto \u00e1s unidades alem\u00e1s na \u00faltima grande ofensiva do Eixe contra as Forzas sovi\u00e9ticas. Durante 10 d\u00edas as forzas do Eixe lograron alg\u00fans avances a base de grandes perdas, pero todas estas ganancias perd\u00e9ronse no prazo de 24 horas durante a contraofensiva sovi\u00e9tica, retrocedendo \u00e1s posici\u00f3ns anteriores ao comezo da ofensiva.\nEntre o16 e o 25 de marzo, os remanentes do terceiro ex\u00e9rcito h\u00fangaro foron dispersados e virtualmente destru\u00eddos. Para finais de mes, o resto do ex\u00e9rcito h\u00fangaro estaba destru\u00eddo e o pouco que quedaba del retirouse a Eslovaquia e Austria ao tempo que as forzas sovi\u00e9ticas ocupaban todo o pa\u00eds. Para o 4 de abril non quedaba nin un s\u00f3 soldado alem\u00e1n en territorio h\u00fangaro. O Goberno de B\u00e9la Mikl\u00f3s f\u00edxose cargo nominalmente de todo o pa\u00eds, pero o r\u00e9xime de Sz\u00e1lasi se mantivo oficialmente ata a s\u00faa disoluci\u00f3n o 7 de maio de 1945, un d\u00eda antes de rendici\u00f3n de Alema\u00f1a. Sz\u00e1lasi foi capturado por tropas norteamericanas Mattsee o 6 de maio, sendo repatriado a Hungr\u00eda onde ser\u00eda xulgado e executado."}
{"id": "522007", "revid": "19415", "url": "https://gl.wikipedia.org/wiki?curid=522007", "title": "Arboretum de Hatanp\u00e4\u00e4", "text": "O Arboretum de Hatanp\u00e4\u00e4 (en fin\u00e9s como Hatanp\u00e4\u00e4n arboretum, e oficialmente Hatanp\u00e4\u00e4npuisto-Arboretum) \u00e9 un parque situado no barrio de Hatanp\u00e4\u00e4, na cidade de Tampere (Finlandia). O parque, situado a tres quil\u00f3metros ao sur do centro da cidade, foi creado na d\u00e9cada de 1970 nos terreos da casa se\u00f1orial de Hatanp\u00e4\u00e4 e comprende tres zonas diferenciadas. O Arboretum \u00e9 unha popular \u00e1rea de recreaci\u00f3n, e o seu xard\u00edn de rosas \u00e9 unha das s\u00faas atracci\u00f3ns.\nNo o lado do parque se encontra o hospital de Hatanp\u00e4\u00e4."}
{"id": "522011", "revid": "55340", "url": "https://gl.wikipedia.org/wiki?curid=522011", "title": "Kakheti", "text": ""}
{"id": "522013", "revid": "89787", "url": "https://gl.wikipedia.org/wiki?curid=522013", "title": "Daniel Barenboim", "text": "Daniel Barenboim (en ), nado en Buenos Aires o 15 de novembro de 1942, \u00e9 un pianista e director de orquestra con nacionalidade arxentina, israel\u00ed, palestina e espa\u00f1ola. Foi a primeira persoa que tivo simultaneamente as cidadan\u00edas israel\u00ed e palestina.\n\u00c9 co\u00f1ecido tam\u00e9n polo seu traballo coa West-Eastern Divan Orchestra, unha orquestra de mozos m\u00fasicos do mundo \u00e1rabe e de Israel, que fundou con Edward Said.\nTraxectoria.\nDaniel Barenboim naceu en Buenos Aires, neto de rusos asquenac\u00ed e fillo de Aida (de solteira Schuster) e Enrique Barenboim, ambos pianistas profesionais. Comezou a recibir aulas de piano coa s\u00faa nai aos cinco anos de idade, e continuou a estudar co seu pai, Enrique, que foi o seu \u00fanico profesor. En agosto de 1950, cando ti\u00f1a s\u00f3 sete anos de idade, presentou o seu primeiro concerto formal en Buenos Aires.\nEn 1952 a familia de Barenboim mudouse a Israel. Dous anos despois, no ver\u00e1n de 1954, os seus pais marcharon a Salzburgo, para que o mozo Daniel tivese aulas de direcci\u00f3n con Igor Markevitch. Nese ver\u00e1n Barenboim co\u00f1eceu e tocou para o mestre Wilhelm Furtw\u00e4ngler, que foi para el unha influencia musical e un exemplo. Furtw\u00e4ngler chamou a Barenboim \"fen\u00f3meno\", e convocouno para tocar o Primeiro Concerto para Piano de Ludwig van Beethoven coa Filharm\u00f3nica de Berl\u00edn; por\u00e9n, o pai de Barenboim non o permitiu, considerando que a segunda guerra mundial a\u00ednda estaba pr\u00f3xima para que un neno de pais xudeus tocase en Berl\u00edn.\nEn 1955 Barenboim estudou harmon\u00eda e composici\u00f3n con Nadia Boulanger en Par\u00eds. Barenboim estreouse como pianista en Viena e Roma en 1952, en Par\u00eds en 1955, en Londres en 1956, e en Nova York en 1957, baixo a batuta de Leopold Stokowski. Fixo xiras regulares por Europa, os Estados Unidos, Suram\u00e9rica, Australia e o Extremo Oriente.\nEn 1967 casou coa violoncellista Jacqueline du Pr\u00e9 en Xerusal\u00e9n, despois de que ela se convertese ao xuda\u00edsmo. O matrimonio durou ata a morte de du Pr\u00e9 por mor da esclerose m\u00faltipla en 1987. A s\u00faa amizade con m\u00fasicos renomeados, como Itzhak Perlman, Zubin Mehta e Pinchas Zukerman, e o matrimonio con du Pr\u00e9 deron lugar a un filme de Christopher Nupen de 1969 sobre a s\u00faa interpretaci\u00f3n do Quinteto da troita de Franz Schubert.\nA principios da d\u00e9cada de 1980, Barenboim iniciou unha relaci\u00f3n coa pianista rusa Elena Bashkirova, con quen tivo dous fillos en Par\u00eds, David Arthur, nacido en 1983, e Michael, nacido en 1985. Barenboim mantivo a relaci\u00f3n oculta para du Pr\u00e9, e casou con Bashkirova en 1988.\nCarreira musical.\nNo comezo da s\u00faa carreira, Barenboim foi moi reco\u00f1ecido como pianista. Concentrouse no repertorio da era cl\u00e1sica, como tam\u00e9n en obras de compositores da era rom\u00e1ntica. Algunhas gravaci\u00f3ns not\u00e1beis dese per\u00edodo incl\u00faen:\nSeguindo coa s\u00faa estrea como director coa Orquestra de C\u00e1mara Inglesa en Abbey Road Studios, en 1966 en Londres, Barenboim foi convidado a dirixir outras orquestras sinf\u00f3nicas europeas e estadounidenses. Entre 1975 e 1989 foi o Director Musical da Orquestra de Par\u00eds, onde dirixiu moita m\u00fasica contempor\u00e1nea.\nBarenboim estreouse como director de \u00f3pera cunha produci\u00f3n de \"Don Giovanni\" de Mozart no Festival de Edimburgo. Debutou no Festival de Bayreuth en 1981, e dirixiu al\u00ed regularmente at\u00e9 1999.\nFoi o director musical da Orquestra Sinf\u00f3nica de Chicago entre 1991 e 2006. Mostrou frustraci\u00f3n en traballar nos Estados Unidos, precisando recadar fondos para os seus programas.\nBarenboim, que reside en Berl\u00edn, \u00e9, desde 1992, o director musical da \u00d3pera Estatal de Berl\u00edn (Staatsoper Unter den Linden). Foi tentando manter un son tradicional e un estilo do leste xerm\u00e1nico coa orquestra. Tam\u00e9n traballou constantemente para manter a independencia da \u00f3pera. Foi nomeado mestre vitalicio da compa\u00f1\u00eda. O 15 de maio de 2006, Barenboim foi nomeado mestre convidado residente do Teatro alla Scala de Mil\u00e1n.\nEn novembro de 2006, Lorin Maazel causou controversia dicindo aos directores da Filharm\u00f3nica de Nova York que Barenboim ser\u00eda un gran nome para a s\u00faa sucesi\u00f3n; Barenboim respondeu que ficou eloxiado mais nada poder\u00eda estar m\u00e1is lonxe do seu pensamento que regresar a un posto permanente nunha orquestra estadounidense En xaneiro de 2007 d\u00edxose que Barenboim non manifestou interese sobre o cargo de director musical da Filharm\u00f3nica de Nova York.\nO 28 de novembro de 2008, Barenboim dirixiu por primeira vez na Metropolitan Opera House de Nova York, interpretando a 450.\u00aa actuaci\u00f3n da \u00f3pera \"Tristan und Isolde\", de Richard Wagner. No ano seguinte, foi o director escollido para o Concerto de Ano Novo de Viena, coa Filharm\u00f3nica de Viena.\nEn outubro de 2022 comunicou que padec\u00eda unha \"grave enfermidade neurol\u00f3xica\" que o obrigaba a tomar un descanso laboral. Uns meses m\u00e1is tarde, en xaneiro de 2023, anunciou a s\u00faa renuncia \u00e1 direcci\u00f3n musical da \u00d3pera Estatal de Berl\u00edn por mor da s\u00faa sa\u00fade.\nDirixindo a Wagner en Israel.\nA Orquestra Filharm\u00f3nica de Israel (ent\u00f3n Orquestra de Palestina) interpretara m\u00fasica de Richard Wagner durante o Mandato brit\u00e1nico de Palestina mesmo nos primeiros anos da era nazi. Por\u00e9n, trala Kristallnacht, os m\u00fasicos xudeus evitaron tocar m\u00fasica de Wagner en Israel polo uso que a Alema\u00f1a nazi fixo do compositor por mor dos escritos antisemitas do propio Wagner, iniciando un boicot non oficial.\nBarenboim, op\u00faxose publicamente \u00e1 prohibici\u00f3n polo menos desde 1989. En xullo de 2001, Barenboim \u00eda dirixir o primeiro acto de \"Die Walk\u00fcre\" con tres cantantes, inclu\u00edndo o tenor Pl\u00e1cido Domingo. Non obstante, polas fortes protestas dos sobreviventes do Holocausto e polo goberno de Israel, f\u00edxose un programa alternativo. Barenboim aceptou substitu\u00edr a obra pola m\u00fasica de Robert Schumann e Igor Stravinskii, mais expresou o seu desagrado por ter que tomar esa decisi\u00f3n. Por\u00e9n, ao final do concerto coa Berlin Staatskapelle, Barenboim anunciou que lle gustar\u00eda tocar Wagner como segundo bis e convidou aqueles que obxectasen que marchasen dicindo \"a pesar das crenzas do Festival de Israel, hai xente sentada no p\u00fablico para os que Wagner non provoca asociaci\u00f3ns cos nazis. Respecto aqueles para os que estas asociaci\u00f3ns son opresivas. Ser\u00e1 democr\u00e1tico interpretar a Wagner como bis para aqueles que desexen escoitalo. X\u00edrome cara a vostedes agora preguntando se podo interpretar a Wagner\". Continuou un debate de media hora, con alg\u00fans membros chamando a Barenboim \"fascista\". Ao final, un pequeno n\u00famero de asistentes sa\u00edu e a maior\u00eda permaneceu, aplaudindo fortemente trala interpretaci\u00f3n do preludio de \"Tristan und Isolde\"."}
{"id": "522015", "revid": "1410", "url": "https://gl.wikipedia.org/wiki?curid=522015", "title": "Hendrik Enno van Gelder (arquiveiro)", "text": "Hendrik Enno van Gelder, nado o 16 de febreiro de 1876 en \u00c1msterdam e finado o 24 de xu\u00f1o de 1960 na Haia, foi un arquiveiro e director de museo neerland\u00e9s.\nTraxectoria.\nOrixe familiar.\nHendrik Enno pertenc\u00eda a unha dinast\u00eda de empresarios. O seu pai era Jan Gerrit van Gelder (1850-1917), ata 1899 membro da compa\u00f1\u00eda H. E. van Gelder, dedicada \u00e1 serraxe e \u00e1 comercializaci\u00f3n de madeira; e a s\u00faa nai Jeannette Agnes Beets (1852-1928), filla do profesor Nicolaas Beets (1814-1903).\nNo \"gymnasium\" de \u00c1msterdam cursou o ensino secundario entre 1888 e 1894.\nCarreira.\nVan Gelder iniciou en 1895 os estudos de Dereito e Ciencias da Administraci\u00f3n na Universidade de \u00c1msterdam e acadou a s\u00faa graduaci\u00f3n en 1899. S\u00f3 un ano despois, en 1900, obtivo unha praza de arquivista adxunto na vila de Alkmaar, ao norte do pa\u00eds. En 1906 trasladouse \u00e1 Haia como arquivista titular e en 1912 pasou a ocupar a direcci\u00f3n do museo de arte moderna desa cidade, o \"Haags Gemeentemuseum\".\nEn 1918 creouse o Servizo Municipal de Artes e Ciencias, entidade que abrangu\u00eda os monumentos, o arquivo municipal (ata 1923) e tam\u00e9n as colecci\u00f3ns do \"Haags Gemeentemuseum\". Van Gelder converteuse no director deste servizo desde a s\u00faa creaci\u00f3n e ata a s\u00faa xubilaci\u00f3n en 1941. Nese per\u00edodo constru\u00eduse o edificio do museo municipal, do que se encargou o arquitecto Hendrik Petrus Berlage, que se inaugurou en 1935. \nEntre 1945 e 1947 foi o presidente da Comisi\u00f3n Nacional de Museos e en 1950 foi nomeado presidente da Comisi\u00f3n para a Promoci\u00f3n das Visitas aos Museos, promovida polo Ministerio de Educaci\u00f3n, Artes e Ciencia dos Pa\u00edses Baixos.\nAdemais da s\u00faa actividade laboral ordinaria, Van Gelder levou a cabo un amplo labor de investigaci\u00f3n, que deron lugar a numerosas publicaci\u00f3ns no campo da historia e da historia da arte, especialmente no anuario \"Die Haghe\" e en \"Oud-Holland\". Desde 1913 ata a s\u00faa morte, foi editor desta \u00faltima revista.\nNo \u00e1mbito familiar, Hendrik Enno casou en 1902 con Johanna Helena Scalongne (1876-1964), con quen tivo catro fillos, entre os que est\u00e1n o profesor de historia da arte Jan Gerrit van Gelder (1903-1980) e o tam\u00e9n historiador da arte e guitarrista Dirk van Gelder (1907-1990)."}
{"id": "522016", "revid": "89787", "url": "https://gl.wikipedia.org/wiki?curid=522016", "title": "Hendrik Enno van Gelder (numism\u00e1tico)", "text": "Hendrik Enno van Gelder, nado o 22 de setembro de 1916 en Rotterdam e finado o 7 de marzo de 1998 en Zeist, foi un numism\u00e1tico neerland\u00e9s, profesor da Universidade de Leiden e director do Gabinete Real de Medallas (\"Koninklijk Penningkabinet\") dos Pa\u00edses Baixos.\nTraxectoria.\nOrixe familiar e formaci\u00f3n.\nTanto o pai como a nai de Hendrik Enno van Gelder eran historiadores. Do mesmo modo que os seus dous irm\u00e1ns, leva como segundo nome Enno seguindo unha tradici\u00f3n familiar. O seu t\u00edo, Hendrik Enno van Gelder, de nome e apelidos coincidentes, era arquiveiro municipal da Haia e director do \"Gemeentemuseum\". Para evitar confusi\u00f3ns, o sobri\u00f1o asinou as s\u00faas publicaci\u00f3ns como H. E. van Gelder. \nEn 1918 a s\u00faa familia trasladouse a Breda e en 1929 fixou a s\u00faa residencia na Haia, onde recibiu a s\u00faa educaci\u00f3n secundaria, no \"Gymnasium Haganum\". Entre 1934 e 1941 fixo os seus estudos superiores de Letras Cl\u00e1sicas e Historia Antiga na Universidade de Leiden, e en 1942 graduouse cun mestrado en Historia. \nNa universidade tivo a s\u00faa primeira toma de contacto coa moeda grega e da Antiga Roma, integrada nos seus estudos da Antig\u00fcidade Cl\u00e1sica. En 1941 fixo a s\u00faa primeira visita ao Gabinete Real de Medallas (\"Koninklijk Penningkabinet\"), deu unha conferencia sobre a moeda de Augusto e comezou a facer as s\u00faas primeiras publicaci\u00f3ns.\nCarreira.\nLogo dunha primeira experiencia como profesor, en abril de 1944 ingresou como axudante cient\u00edfico no \"Koninklijk Penningkabinet\", na Haia, o que lle permitiu o acceso a lecturas na s\u00faa biblioteca especializada que forxaron o seu futuro como numism\u00e1tico. A van Gelder encomend\u00f3uselle participar na reorganizaci\u00f3n dos fondos do Gabinete e da s\u00faa biblioteca, que permaneceran ocultos durante a ocupaci\u00f3n nazi, na segunda guerra mundial. Un dos principais labores que levou a cabo nesta instituci\u00f3n foi a catalogaci\u00f3n sistem\u00e1tica das moedas dos Pa\u00edses Baixos da Idade Media e do per\u00edodo borgo\u00f1\u00f3n. En paralelo a esta dedicaci\u00f3n, van Gelder preparou a s\u00faa tese acerca da reforma monetaria durante a rep\u00fablica de 1659-1694, coa que acadou o seu doutoramento en 1949, e o 1 de decembro dese mesmo ano foi nomeado director do \"Koninklijk Penningkabinet\", logo do falecemento do ata ent\u00f3n director, J. van Kuyk. Exerceu este cargo durante 31 anos, ata que se retirou o 1 de marzo de 1980.\nEn 1976, van Gelder accedeu ao posto de profesor de Numism\u00e1tica e Historia do Di\u00f1eiro na Universidade de Leiden. Na s\u00faa toma de posesi\u00f3n na c\u00e1tedra, pronunciou unha disertaci\u00f3n acerca das moedas e o di\u00f1eiro no s\u00e9culo XVI. Van Gelder mantivo a docencia en Leiden ata a s\u00faa xubilaci\u00f3n en 1983.\n\u00c1 parte da s\u00faa dedicaci\u00f3n ao Gabinete Real de Medallas e \u00e1 universidade, van Gelder, colaborou con outras a. Entre 1946 e 1965 foi secretario da Real Sociedade Numism\u00e1tica dos Pa\u00edses Baixos, e de 1948 a 1980 do C\u00edrculo Numism\u00e1tico da Haia, e entre 1962 e 1986 foi conservador do Museo de Teyler. Foi particularmente destacado o seu labor como secretario da Comisi\u00f3n Internacional de Numism\u00e1tica (1953-1963), onde participou na organizaci\u00f3n do Congreso Internacional de Numism\u00e1tica de Par\u00eds (1953) e no de Roma (1961). Tam\u00e9n pertenceu ao consello directivo da Federaci\u00f3n Internacional da Medalla de Arte. Entre as entidades asociativas doutros pa\u00edses, foi membro honorario da Sociedade Real de Numism\u00e1tica de B\u00e9lxica e da Sociedade Francesa de Numism\u00e1tica, e membro correspondente \"American Numismatic Society\".\nNo \u00e1mbito familiar, Hendrik Enno van Gelder casou en 1948 con M. C. Gevaerts, con quen tivo dous fillos e unha filla.\nPublicaci\u00f3ns.\nVan Gelder foi un prol\u00edfico autor de artigos nas m\u00e1is prestixiosas revistas numism\u00e1ticas da s\u00faa \u00e9poca e colaboraci\u00f3ns en publicaci\u00f3ns conxuntas, as\u00ed como de diversas publicaci\u00f3ns monogr\u00e1ficas:"}
{"id": "522017", "revid": "5749", "url": "https://gl.wikipedia.org/wiki?curid=522017", "title": "Lucy Hay", "text": "Lucy Hay, de solteira Percy, nada en 1599 e finada o 5 de novembro de 1660, condesa de Carlisle, foi unha cortes\u00e1 inglesa co\u00f1ecida pola s\u00faa beleza e enxe\u00f1o. Estivo involucrada en moitas intrigas pol\u00edticas durante a guerra civil inglesa .\nTraxectoria.\nFoi a segunda filla de Henry, conde de Northumberland (o famoso \"Conde Meigo\") e a s\u00faa esposa Lady Dorothy Devereux. En 1617, converteuse na segunda esposa de James Hay, primeiro conde de Carlisle. Varios escritores inspir\u00e1ronse nela, inclu\u00eddos Thomas Carew, William Cartwright, Robert Herrick e Sir John Suckling, e por Sir Toby Matthew.\nEn 1626, foi nomeada dama da alcoba da ra\u00ed\u00f1a de Inglaterra, Henriqueta Mar\u00eda. Pronto se converteu nun favorito da ra\u00ed\u00f1a, e participou en d\u00faas das s\u00faas famosas masque xogadas. \nEra unha figura destacada na corte do rei Carlos I. Un esc\u00e1ndalo contempor\u00e1neo converteuna sucesivamente na amante de Thomas Wentworth, primeiro conde de Strafford, e de John Pym, o seu opo\u00f1ente parlamentario. Strafford valor\u00e1baa moito, pero despois da s\u00faa morte en 1641, dedicouse a Pym e aos intereses dos l\u00edderes parlamentarios, a quen comunicou os plans e plans m\u00e1is secretos do rei. \nO seu maior logro foi a oportuna revelaci\u00f3n ao seu primo Robert Devereux, terceiro conde de Essex, sobre o arresto previsto polo rei dos cinco membros do Parlamento longo en 1642, o que permitiu que Essex e os demais escapasen. Con todo, parece servir a ambas as partes simultaneamente, traizoando as comunicaci\u00f3ns de ambas as partes e facendo un dano considerable ao inflamar as animosidades pol\u00edticas. \nEn 1647, uniuse aos intereses do partido presbiteriano moderado, que se reuniu na s\u00faa casa, e na segunda guerra civil mostrou un gran celo e actividade na causa real, empe\u00f1ando o seu colar de perlas por \u00a3 1500 para recadar di\u00f1eiro para as tropas de Lord Holland, establecendo comunicaci\u00f3ns co pr\u00edncipe Carlos durante o seu bloqueo do T\u00e1mese e convert\u00e9ndose en intermediaria entre as dispersas bandas de realistas e a ra\u00ed\u00f1a. Como resultado, ordenouse o seu arresto o 21 de marzo de 1649, e foi encarcerada na Torre de Londres, onde mantivo unha correspondencia en c\u00f3digo co rei a trav\u00e9s do seu irm\u00e1n, Lord Percy, ata que Carlos foi a Escocia.\nFoi posta en liberdade baixo fianza o 25 de setembro de 1650, pero parece que nunca recuperou a s\u00faa antiga influencia nos consellos realistas e morreu pouco despois da Restauraci\u00f3n.\nNa literatura.\nFran\u00e7ois de La Rochefoucauld mencionou nas s\u00faas \"Memorias\" unha an\u00e9cdota que lle contou Marie de Rohan, na que Lucy Hai roubou uns pendentes de diamantes (un agasallo do rei de Francia a Ana de Austria) que a ra\u00ed\u00f1a lle deu a George Villiers, primeiro duque de Buckingham do duque como vinganza porque a amou antes de amar \u00e1 ra\u00ed\u00f1a de Francia. Alexandre Dumas usou m\u00e1is tarde toda esta historia e, probablemente baseou a Milady de Winter en Lucy Carlisle na s\u00faa novela de 1844 \"Os tres mosqueteiros\" .\nEla foi o tema do poema subido de ton de Sir John Suckling \"Sobre o paseo de My Lady Carlisle en Hampton Court Garden\" ."}
{"id": "522018", "revid": "1822", "url": "https://gl.wikipedia.org/wiki?curid=522018", "title": "Sete contra Tebas", "text": ""}
{"id": "522019", "revid": "65337", "url": "https://gl.wikipedia.org/wiki?curid=522019", "title": "Hendrik Enno Van Gelder (numism\u00e1tico)", "text": ""}
{"id": "522021", "revid": "65337", "url": "https://gl.wikipedia.org/wiki?curid=522021", "title": "Hendrik Enno van Gelder", "text": "Hendrik Enno van Gelder pode estar referido a:"}
{"id": "522022", "revid": "65337", "url": "https://gl.wikipedia.org/wiki?curid=522022", "title": "H. E. van Gelder", "text": ""}
{"id": "522023", "revid": "65337", "url": "https://gl.wikipedia.org/wiki?curid=522023", "title": "Van Gelder, H. E.", "text": ""}
{"id": "522024", "revid": "88215", "url": "https://gl.wikipedia.org/wiki?curid=522024", "title": "Miguel Juane S\u00e1nchez", "text": ""}
{"id": "522025", "revid": "89787", "url": "https://gl.wikipedia.org/wiki?curid=522025", "title": "Mary Anderson (inventora)", "text": "Mary Anderson, nada en Alabama o 19 de febreiro de 1866 e finada en Monteagle, Tennessee, o 27 de xu\u00f1o de 1953, foi unha promotora inmobiliaria, rancheira e viticultora estadounidense. \u00c9 considerada como a inventora do limpaparabrisas. En novembro de 1903 recibiu a s\u00faa primeira patente para un dispositivo de limpeza do parabrisas controlado desde o interior dun veh\u00edculo.\nTraxectoria.\nPrimeiros anos.\nMary Anderson naceu no condado de Greene, Alabama, no inicio da reconstruci\u00f3n en 1866. En 1889 trasladouse coa s\u00faa nai vi\u00fava e a s\u00faa irm\u00e1 \u00e1 cidade en pleno auxe de Birmingham, Alabama. Constru\u00edu os apartamentos Fairmont na avenida Highland pouco logo de instalarse. En 1893, Mary Anderson mudouse ao oeste de Fresno, California, onde ata 1898 operou un rancho de gando e un vi\u00f1edo.\nInvenci\u00f3n do limpaparabrisas.\nNunha visita \u00e1 cidade de Nova York no inverno de 1902, Anderson tomou o tranv\u00eda e notou que en todo o percorrido o condutor deb\u00eda deterse e sa\u00edr continuamente a limpar a sucidade, a auga e o xeo que se impregnaban no parabrisas; tam\u00e9n observou que deixaba as fiestras semi-abertas debido \u00e1s dificultades para manter o parabrisas limpo. Iso fac\u00eda perder tempo ao propio condutor e aos viaxeiros. Un d\u00eda despois do primeiro paseo buscou un diagrama do dispositivo de varrido elemental. Cando regresou a Alabama contratou un dese\u00f1ador para que dese\u00f1ase un dispositivo de accionamento manual para manter o parabrisas limpo e conseguiu unha compa\u00f1\u00eda local para que producise un modelo de traballo.\nEn 1903 solicitou e conced\u00e9uselle unha patente de 17 anos polo limpaparabrisas. O dispositivo que ideou consist\u00eda nunha panca, instalada no interior do veh\u00edculo, que controlaba unha l\u00e1mina de goma resistente na parte exterior do parabrisas. A panca poder\u00eda ser accionada para facer que o brazo met\u00e1lico, por medio de resortes, puidese moverse cara a atr\u00e1s e cara a adiante a trav\u00e9s do parabrisas, unha e outra vez. \nUn contrapeso utiliz\u00e1base para asegurar o contacto entre o brazo mec\u00e1nico e a fiestra. Dispositivos similares fix\u00e9ronse antes, pero o de Anderson foi o primeiro en ser efectivo. O seu sistema ti\u00f1a un \u00fanico brazo sostido na parte superior e no centro do vidro.\nEn 1905, Anderson tratou de vender os dereitos da s\u00faa invenci\u00f3n a unha empresa canadense, pero esta rexeitou a s\u00faa solicitude argumentando que non consideraba que o invento tivese valor comercial suficiente para que se xustificase comezar a producilo. En medio da s\u00faa loita para vender o seu invento, apareceu en escena Henry Ford, quen tomou contacto con este invento, ao parecer, sen ter relaci\u00f3n con Anderson. Fiel ao seu destino innovador, interpretou a s\u00faa utilidade, que nun principio probou nos Ford T con parabrisas.\nDespois de que a patente expirase en 1920 e o negocio da fabricaci\u00f3n de autom\u00f3biles crecese exponencialmente, o dese\u00f1o do limpaparabrisas de Anderson converteuse nun equipo est\u00e1ndar. En 1922, Cadillac converteuse no primeiro fabricante de autom\u00f3biles en adoptalos como equipo est\u00e1ndar.\n\u00daltimos anos.\nAnderson resid\u00eda en Birmingham, onde continuou xestionando os apartamentos Fairmont ata a s\u00faa morte \u00e1 idade de 87 anos. No momento da s\u00faa morte, era o membro m\u00e1is antigo do sur de Highland Presbyterian Church. Morreu na s\u00faa casa de ver\u00e1n en Monteagle, Tennessee. O seu funeral levouse a cabo polo Dr. Frank A. Mathes en Highland Sur e foi sepultada no cemiterio de Elmwood.\nNa cultura popular.\nA invenci\u00f3n do limpaparabrisas de Anderson menci\u00f3nase no episodio 19 da tempada 17 da serie de animaci\u00f3n \"The Simpsons\", titulado \"Girls Just Want to Have Sums\". Durante un debate entre Marge Simpson e o seu marido e o seu fillo, Homer e Bart, sobre a igualdade de x\u00e9nero:\nA invenci\u00f3n do limpaparabrisas de Anderson tam\u00e9n se menciona brevemente no programa de televisi\u00f3n brit\u00e1nico \"QI\"; Tempada 10, Episodio 16 - \"Just the Job\"."}
{"id": "522029", "revid": "25871", "url": "https://gl.wikipedia.org/wiki?curid=522029", "title": "Banda dos Catro", "text": "A foi o nome que recibiu un grupo de altos dirixentes do Partido Comunista da China que foron expulsados do mesmo e postos baixo arresto trala morte de Mao Zedong en 1976, sendo declarados culpables de crimes e abusos cometidos durante a Revoluci\u00f3n Cultural. Este feito \u00e9 considerado como o final deste per\u00edodo hist\u00f3rico da China.\nO grupo estaba composto pola vi\u00fava de Mao, Jiang Quing, e tres dos colaboradores desta: Zhang Chunqiao, Yao Wenyuan e Wang Hongwen, os cales desempe\u00f1aban altos cargos dentro do Goberno da Rep\u00fablica Popular China nos \u00faltimos anos de vida de Mao. Jiang Qing, apoiada por Mao, en 1966 p\u00faxose \u00e1 fronte do aparello cultural do Estado mentres que os outros tres eran altos dirixentes do PCCh en Shanghai."}
{"id": "522030", "revid": "98629", "url": "https://gl.wikipedia.org/wiki?curid=522030", "title": "JoAnn Hardin Morgan", "text": "JoAnn Hardin Morgan, nada en Huntsville (Alabama) o 4 de decembro de 1940, \u00e9 unha enxe\u00f1eira aeroespacial estadounidense que foi pioneira no programa espacial dos Estados Unidos como a primeira enxe\u00f1eira muller da NASA e a primeira muller en obter o cargo de Executivo S\u00e9nior no John F. Kennedy Space Center. Polo seu traballo na NASA foi galardoada polo presidente dos Estados Unidos Bill Clinton en 1995 e 1998. Antes do seu retiro en 2003 pasou por diferentes postos de liderado nos 40 anos de programas espaciais da NASA. Morgan foi directora de Relaci\u00f3ns Externas e Desenvolvemento de Negocios durante os seus \u00faltimos anos no Centro Espacial.\nTraxectoria.\nJoAnn Hardin \u00e9 a maior dos catro fillos de Don e Laverne Hardin, piloto da Armada dos Estados Unidos en Redstone Arsenal durante a segunda guerra mundial. Mentres estaba na secundaria a s\u00faa familia mudouse a Titusville (Florida) onde o seu pai traballaba en Cabo Ca\u00f1averal como administrador de artillar\u00eda no programa de foguetes do Ex\u00e9rcito dos Estados Unidos. Logo de graduarse na escola secundaria en xu\u00f1o de 1958 uniuse \u00e1 Axencia de M\u00edsiles Balisticos da Armada en Cabo Ca\u00f1averal como asistente civil de enxe\u00f1ar\u00eda. No inverno de 1958 inscribiuse na Universidade de Florida en Gainesville onde estudou matem\u00e1ticas. Durante os ver\u00e1ns continuaba traballando en Cabo Ca\u00f1averal baixo a mentor\u00eda do enxe\u00f1eiro Wernher von Braun. Durante o seu traballo como asistente de enxe\u00f1ar\u00eda tivo experiencia como dese\u00f1adora de sistemas de lanzamento de foguetes para os primeiros programas de voo da NASA. Logo de licenciarse en Matem\u00e1ticas pola Universidade de Jacksonville en Alabama en 1963 foi a traballar para a NASA no Centro Espacial John. F. Kennedy como enxe\u00f1eira aeroespacial.\nCentro Espacial John F. Kennedy.\nEn 1963 comezou o seu traballo a tempo completo no Centro Espacial Kennedy, sendo a \u00fanica muller enxe\u00f1eira durante moito tempo no lugar. Tam\u00e9n foi a \u00fanica muller enxe\u00f1eira na sala de lanzamento durante a misi\u00f3n Apolo 11 o 16 de xullo de 1969.\nMorgan lembra con humor que \"durante os primeiros 15 anos traballaba nun edificio sen ba\u00f1o para mulleres\", e \"foi un gran d\u00eda cando finalmente houbo un\"."}
{"id": "522031", "revid": "89787", "url": "https://gl.wikipedia.org/wiki?curid=522031", "title": "Susan G. Finley", "text": "Susan G. Finley, nada en California en 1937, \u00e9 unha cient\u00edfica empregada do Laboratorio de Propulsi\u00f3n a Chorro da NASA, desde xaneiro de 1958, convert\u00e9ndoa na muller que m\u00e1is serviu na NASA. Dous d\u00edas previos ao lanzamento do E, Finley empezou a s\u00faa carreira no laboratorio como calculadora humana, calculando a traxectoria do lanzamento a man. En JPL, participou na exploraci\u00f3n da L\u00faa, o Sol, todos os planetas e outros corpos no Sistema Solar.\nTraxectoria.\nFinley estudou na Scripps College, durante tres anos coa intenci\u00f3n orixinal de ser arquitecta. O seu co\u00f1ecemento de enxe\u00f1ar\u00eda era vasto debido aos seus talentos en matem\u00e1ticas e computaci\u00f3n, as\u00ed que tentou aprender arte, pero m\u00e1is tarde descubriu que a enxe\u00f1ar\u00eda estaba no seu futuro. Durante a s\u00faa experiencia universitaria, ela estudou humanidades o que lle permitiu ser exitosa como enxe\u00f1eira de subsistema. \u00c1 idade de 21, abandonou a Scripps College para converterse en enxe\u00f1eira cun grupo de termodin\u00e1mica en Convair en Pomona, California.\nCarreira.\nEn 1958, Susan Finley comezou no Laboratorio de Propulsi\u00f3n a Chorro en Pasadena, California, como calculadora humana. Este traballo requiriulle realizar a traxectoria de lanzamento do foguete a man. En 1962, foi un c\u00e1lculo de Finley o que demostrou que o Ranger 3 se desviou da L\u00faa por 35\u00a0000 quil\u00f3metros aproximadamente. A chegada dos computadores electr\u00f3nicos cambiou amodo o que o grupo de mulleres computadoras fac\u00edan. As mulleres foron preparadas para programar en FORTRAN, a primeira linguaxe desenvolvida para aplicaci\u00f3ns cient\u00edficas. Os enxe\u00f1eiros homes non quer\u00edan estar involucrados na programaci\u00f3n durante a d\u00e9cada de 1960. Era considerado a\u00ednda \u201ctraballo de mulleres\u201d e non como parte da descrici\u00f3n do traballo dun enxe\u00f1eiro. Durante a s\u00faa carreira, Finley fac\u00eda os c\u00e1lculos manuais e programas en FORTRAN que formaban parte das misi\u00f3ns do JPL \u00e1 L\u00faa, Marte, Venus, Mercurio, X\u00fapiter, Saturno, Urano e Neptuno, nos programas do Ranger, Mariner, Pioneer, Viking, e Voyager. Na d\u00e9cada de 1980, cambiouse \u00e1 \u00e1rea de testeo de software e subsistema de enxe\u00f1ar\u00eda na Rede do Espazo Profundo.\nEntre 1990 e 2000, Finley contribu\u00edu \u00e1s exploraci\u00f3ns do sistema solar do JPL. Finley traballou nas misi\u00f3ns da Mars Exploration Rover e desenvolveu tecnolox\u00eda na cal eran enviados tons musicais a diferentes fases de descenso e transmitidas de novo \u00e1 DSN. Contin\u00faa traballando tempo completo para JPL e est\u00e1 involucrada no apoio do DSN para recentes misi\u00f3ns."}
{"id": "522032", "revid": "98629", "url": "https://gl.wikipedia.org/wiki?curid=522032", "title": "Fandango", "text": "O fandango \u00e9 unha composici\u00f3n musical e un baile de pulso ternario. Similar \u00e1 xota, estivo de moda nos s\u00e9culos XVII e XVIII.\nCaracter\u00edsticas.\nA orixe do fandango \u00e9 incerta, as primeiras noticias descriptivas sobre el indican que se debeu formar a finais do s\u00e9culo XVII e popularizarse no XVIII. No sur da Pen\u00ednsula Ib\u00e9rica, onde probabelmente se orixinou, comprende diferentes variantes: malague\u00f1as, ronde\u00f1as, granadinas e murcianas. Na s\u00faa extensi\u00f3n cara ao norte peninsular existe unha gran confusi\u00f3n \u00e1 hora de definilo, sendo dif\u00edcil distinguiren a s\u00faa m\u00fasica da xota, da que ven a ser unha versi\u00f3n antiga a ritmo m\u00e1is lento. \u00c9 prob\u00e1bel que os puntos cos que se bailaba o fandango fosen adapt\u00e1ndose para a s\u00faa reutilizaci\u00f3n nas xotas. De feito o baile faise cos mesmos puntos, a\u00ednda que dun xeito m\u00e1is pausado e case sen saltar.\nEn Galiza o fandango refer\u00e9nciase por primeira vez na obra \"A Gaita Gallega\" de Xo\u00e1n Manuel Pintos onde se menciona xunto a outro baile galego, a mui\u00f1eira. Destas menci\u00f3ns p\u00f3dese deducir que era un baile com\u00fan na Pontevedra do s\u00e9culo XIX. A comezos do s\u00e9culo XX, o cancioneiro de Casto Sampedro presenta o fandango como un estilo musical chegado de fora que dificilmente se pode distinguir da xota, e a finais deste mesmo s\u00e9culo, na obra \"El baile en Galicia\" do bailador Juanjo Li\u00f1ares, af\u00edrmase que o baile foi importado polos recrutas que volv\u00edan do servizo militar. Este autor contaba nas s\u00faas aulas que na s\u00faa mocidade chegara a ver bailar o fandango aos vellos da zona da Mari\u00f1a. Outro folclorista, Manuel Cajaraville, chegou a aprender o baile na d\u00e9cada de 1970 axudado por un informante da zona de Muros, o que lle permitiu crear unha representaci\u00f3n do mesmo para a Agrupaci\u00f3n Folkl\u00f3rica Aturuxo."}
{"id": "522033", "revid": "89787", "url": "https://gl.wikipedia.org/wiki?curid=522033", "title": "Annie Easley", "text": "Annie J. Easley, nada o 23 de abril de 1933 e finada o 25 de xu\u00f1o de 2011, foi unha inform\u00e1tica te\u00f3rica, matem\u00e1tica e cient\u00edfica espacial afroamericana. Traballou para o Centro de Investigaci\u00f3n Lewis (agora Glenn Research Center) da Administraci\u00f3n Nacional de Aeron\u00e1utica e do Espazo (NASA) e o seu predecesor, o Comit\u00e9 Asesor Nacional de Aeron\u00e1utica (NACA). Foi unha l\u00edder do equipo que desenvolveu o software para a etapa do foguete Centauro e unha das primeiras persoas afroamericanas en traballar como cient\u00edfica de computaci\u00f3n na NASA.\nTraxectoria.\nEasley era filla de Bud McCrory e Willie Sims. Nos d\u00edas previos ao Movemento polos Dereitos Civ\u00eds, as oportunidades educativas e profesionais para os nenos afroamericanos eran moi limitadas. Os nenos afroamericanos foron educados por separado dos nenos brancos e as s\u00faas escolas eran con frecuencia de peor calidade que as escolas brancas. Easley tivo a sorte de que a s\u00faa nai lle dixo que poder\u00eda chegar a ser o que quixese pero que ter\u00eda que traballar para conseguilo. Animouna a obter unha boa educaci\u00f3n e desde o quinto grao at\u00e9 a escola secundaria, asistiu \u00e1 Escola Secundaria Holy Family, e foi a mellor estudante da s\u00faa clase de gradaci\u00f3n.\u00a0\nDespois da escola secundaria foi a Nova Orleans, Luisiana, \u00e1 Universidade Xavier, por ent\u00f3n unha universidade cat\u00f3lica afroamericana, onde se especializou en farmacia durante aproximadamente dous anos.\nEn 1954, regresou a Birmingham por un curto per\u00edodo de tempo. Como resultado das leis Jim Crow que estableceron e mantiveron a desigualdade racial, aos afroamericanos esix\u00eduselles pasar unha proba de alfabetizaci\u00f3n e pagar un imposto de votaci\u00f3n para poder votar. Easley lembraba que o examinador mirou a s\u00faa solicitude e s\u00f3 dixo: \"Fuches \u00e1 Universidade Xavier. Dous d\u00f3lares\". Posteriormente, ela axudou a outros afroamericanos a prepararse para a proba.\nEn 1963, a segregaci\u00f3n racial dos comerciantes do centro de Birmingham terminou como resultado da campa\u00f1a de Birmingham, e en 1964, a Vix\u00e9sima Cuarta Emenda derrogou o imposto de votaci\u00f3n nas elecci\u00f3ns federais. Pero non foi at\u00e9 1965 que a Lei de dereito de voto\u00a0eliminou a proba de alfabetizaci\u00f3n.\nPouco despois, casou e mudouse a Cleveland coa intenci\u00f3n de continuar os seus estudos. Desafortunadamente, a universidade local terminara o seu programa de farmacia pouco tempo antes e non exist\u00eda ningunha alternativa cerca.\nCarreira na NACA e na NASA.\nEn 1955, leu un artigo dun xornal local sobre unha historia de xemelgas que traballaban para o Comit\u00e9 Asesor Nacional de Aeron\u00e1utica (NACA) como \"computadoras\" e ao d\u00eda seguinte solicitou un traballo. En d\u00faas semanas foi contratada, unha das catro afroamericanas de aproximadamente 2.500 empregados. Comezou a s\u00faa carreira como matem\u00e1tica e enxe\u00f1eira inform\u00e1tica no Laboratorio Lewis de Voo a Propulsi\u00f3n de NACA (que se converteu no Centro de Investigaci\u00f3n Lewis da NASA, 1958-1999, e posteriormente no Centro de Investigaci\u00f3n John H. Glenn) en Cleveland, Ohio. Continuou a s\u00faa educaci\u00f3n mentres traballaba para a axencia e, en 1977, obtivo unha Licenciatura en Ciencias en Matem\u00e1ticas da Universidade Estatal de Cleveland. Como parte da s\u00faa educaci\u00f3n, Easley preparouse a trav\u00e9s de cursos de especializaci\u00f3n ofrecidos pola NASA.\nA s\u00faa carreira ao longo de 34 anos inclu\u00edu o desenvolvemento e implementaci\u00f3n de c\u00f3digo de computador que analizou tecnolox\u00edas de enerx\u00eda alternativas, deu soporte ao foguete superior de alta enerx\u00eda Centauro, determinou proxectos solares, e\u00f3licos e enerx\u00e9ticos, identificou sistemas de conversi\u00f3n de enerx\u00eda e sistemas alternativos para resolver problemas de enerx\u00eda. As s\u00faas achegas sobre a enerx\u00eda inclu\u00edron estudos para determinar o uso das bater\u00edas de almacenamento, como as que se usan nos veh\u00edculos utilitarios el\u00e9ctricos. As s\u00faas aplicaci\u00f3ns inform\u00e1ticas utiliz\u00e1ronse para identificar sistemas de conversi\u00f3n de enerx\u00eda que ofrecen melloras sobre as tecnolox\u00edas dispo\u00f1ibles comercialmente. Retirouse en 1989 (algunhas fontes din que en 1991).\nO traballo de Easley co proxecto Centauro serviu como fundamento tecnol\u00f3xico para o lanzamento de transbordadores espaciais e o lanzamento de sat\u00e9lites de comunicaci\u00f3ns, militares e meteorol\u00f3xicos. O seu traballo contribu\u00edu ao voo de 1997 a Saturno da sonda Cassini, cuxo lanzador ti\u00f1a o Centauro como a s\u00faa etapa superior.\nEasley foi entrevistada en Cleveland, o 21 de agosto de 2001 por Sandra Johnson. A entrevista g\u00e1rdase no Programa de Historia Oral do Centro Nacional Espacial de administraci\u00f3n espacial e aeron\u00e1utica. A transcrici\u00f3n da entrevista de 55 p\u00e1xinas incl\u00fae material sobre a historia do Movemento polos Dereitos Civ\u00eds, o Centro de Investigaci\u00f3n Glenn, o Centro Espacial Johnson, o voo espacial e a contribuci\u00f3n das mulleres ao voo espacial.\nReco\u00f1ecementos.\nEn febreiro de 2021 nomearon un dos cr\u00e1teres da L\u00faa no seu nome, as\u00ed son 32 mulleres as que dan nome a un cr\u00e1ter na L\u00faa."}
{"id": "522035", "revid": "4817", "url": "https://gl.wikipedia.org/wiki?curid=522035", "title": "Shi Jian 2B", "text": "Shi Jian 2B ou SJ 2B foi un sat\u00e9lite artificial da China lanzado o 19 de setembro de 1981 a bordo dun foguete Feng Bao 1 desde o Centro de Lanzamento de Sat\u00e9lites de Jiuquan xunto cos sat\u00e9lites Shi Jian 2 e Shi Jian 2A.\nCaracter\u00edsticas.\nSJ 2B foi dese\u00f1ado pola Academia China de Tecnolox\u00eda Espacial (CAST, en ingl\u00e9s). Ti\u00f1a unha masa de 257 kg e foi lanzado como obxectivo de calibraci\u00f3n para radares terrestres. O sat\u00e9lite consist\u00eda nunha esfera inflable de 4 m de di\u00e1metro unida por un cable de 600 m de longo a unha esfera de metal de 45 cm de di\u00e1metro. O sat\u00e9lite reentrou na atmosfera o 26 de setembro de 1981. Un sat\u00e9lite id\u00e9ntico non chegou a \u00f3rbita nun lanzamento anterior, polo que SJ-2B pode considerarse o seu sucesor."}
{"id": "522036", "revid": "4817", "url": "https://gl.wikipedia.org/wiki?curid=522036", "title": "SJ-2B", "text": ""}
{"id": "522037", "revid": "4817", "url": "https://gl.wikipedia.org/wiki?curid=522037", "title": "SJ 2B", "text": ""}
{"id": "522038", "revid": "5863", "url": "https://gl.wikipedia.org/wiki?curid=522038", "title": "Ensalada de froitas", "text": "Unha ensalada de froitas \u00e9 un prato temperado que consiste na combinaci\u00f3n de varias froitas picadas, aderezado normalmente con azucre e que \u00e1s veces \u00e9 servido nun l\u00edquido como poden ser o propio zume das froitas, un iogur, nata ou licor."}
{"id": "522039", "revid": "89787", "url": "https://gl.wikipedia.org/wiki?curid=522039", "title": "Eva Rajo Iglesias", "text": "Eva Rajo Iglesias, nada en Monforte de Lemos o 8 de novembro de 1972, \u00e9 unha enxe\u00f1eira e investigadora espa\u00f1ola especializada en Telecomunicaci\u00f3ns. Obtivo en 2002 o Premio Extraordinario de Doutoramento pola s\u00faa tese en Tecnolox\u00edas das Comunicaci\u00f3ns na Universidade Carlos III de Madrid, onde \u00e9 catedr\u00e1tica e profesora e participa en varios proxectos de investigaci\u00f3n.\nTraxectoria.\nLicenciouse en 1996 en Enxe\u00f1ar\u00eda de Telecomunicaci\u00f3ns na Universidade de Vigo e en 2002 doutorouse na Universidade Carlos III de Madrid na mesma especialidade obtendo o Premio Extraordinario de Doutoramento pola s\u00faa tese en Tecnolox\u00edas das Comunicaci\u00f3ns. Desde febreiro de 2004 \u00e9 Profesora Titular no Departamento de Teor\u00eda do Sinal e Comunicaci\u00f3ns da Universidade Carlos III de Madrid, onde ademais \u00e9 catedr\u00e1tica desde 2008. Tam\u00e9n \u00e9 profesora asociada na Universidade Tecnol\u00f3xica de Chalmers (Gotemburgo, Suecia) no Departamento de Sinais e Sistemas desde 2009.\nInvestigaci\u00f3n.\nA s\u00faa actividade docente e investigadora est\u00e1 vinculada ao \u00e1mbito da radiofrecuencia (campos electromagn\u00e9ticos, antenas etc.). As s\u00faas li\u00f1as de investigaci\u00f3n est\u00e1n relacionadas con antenas impresas, estruturas peri\u00f3dicas, superficies artificiais, arrays, matrices de parche de microbanda, circu\u00edtos de microondas e metamateriales, as\u00ed como m\u00e9todos de optimizaci\u00f3n aplicados ao electromagnetismo.\nComo investigadora, participou en numerosos proxectos do I+D+i financiados por entidades p\u00fablicas tanto nacionais como internacionais tales como o Ministerio de Ciencia e Innovaci\u00f3n, a Comunidade de Madrid e a Comisi\u00f3n Interministerial de Ciencia e Tecnolox\u00eda, entre outros.Ademais, \u00e9 editora asociada das revistas internacionais \"IEEE Antennas and Propagation Magazine\" (desde 2009). \"IEEE Antennas and Wireless Propagation Letters\" (desde 2011) e \"Advanced Electromagnetics\" (desde 2013)."}
{"id": "522040", "revid": "98629", "url": "https://gl.wikipedia.org/wiki?curid=522040", "title": "Shi Jian 4", "text": "Shi Jian 4 ou SJ 4 foi un sat\u00e9lite artificial da China lanzado o 8 de febreiro de 1994 a bordo dun foguete CZ-3A desde o Centro de lanzamento de Xichang.\nCaracter\u00edsticas.\nSJ 4 foi lanzado para estudar a contorna da radiaci\u00f3n en \u00f3rbita terrestre. Foi dese\u00f1ado e constru\u00eddo pola Academia China de Tecnolox\u00eda Espacial (CAST, en ingl\u00e9s). Ti\u00f1a unha masa de 400 kg e forma de cilindro de 1,6 m de di\u00e1metro e 2,1 m de altura. Estabiliz\u00e1base mediante xiro e levaba seis instrumentos a bordo:\nO sat\u00e9lite funcionou durante seis meses."}
{"id": "522041", "revid": "4817", "url": "https://gl.wikipedia.org/wiki?curid=522041", "title": "SJ-4", "text": ""}
{"id": "522042", "revid": "4817", "url": "https://gl.wikipedia.org/wiki?curid=522042", "title": "SJ 4", "text": ""}
{"id": "522043", "revid": "89787", "url": "https://gl.wikipedia.org/wiki?curid=522043", "title": "Anita Loos", "text": " Corinne Anita Loos, nada en Sisson (California) o 26 de abril de 1888 e finada en Nova York o 18 de agosto de 1981, foi unha guionista, dramaturga e escritora estadounidense. En 1912, converteuse na primeira muller guionista contratada en Hollywood, cando D. W. Griffith a contratou para Triangle Film Corporation. \u00c9 co\u00f1ecida pola s\u00faa novela c\u00f3mica de 1925 \"Gentlemen Prefer Blondes\", e a s\u00faa adaptaci\u00f3n para Broadway da novela de Colette \"Gigi\".\nTraxectoria.\nComezou a traballar no teatro, co seu pai que foi director, e aos 12 anos xa escrib\u00eda gui\u00f3ns para o cinema. Con vinte anos, Loos xa era guionista profesional. En 1911 vendeu o gui\u00f3n do filme \"The New York Hat\", producido en 1912 por D. W. Griffith e protagonizado por Mary Pickford e Lionel Barrymore. Ela descubriu a Douglas Fairbanks, que se converteu nunha das grandes figuras do cinema mudo de Hollywood e para o que escribiu moitos gui\u00f3ns entre 1916 e 1919.\nEn 1919 Loos casou co escritor e director John Emerson e xuntos comezaron a escribir e producir os seus propios filmes. Nos anos trinta soubo adaptarse ao cinema sonoro e desde 1932 e durante 18 anos traballou para a Metro-Goldwyn-Mayer, \u00e1 que deu alg\u00fans dos seus maiores \u00e9xitos: \"Red-Headed Woman\" (1932), que consagrou a Jean Harlow (1936) e \"Saratoga\" (1937), ambos con Clark Gable.\nTam\u00e9n escribiu obras de teatro, novelas e adaptaci\u00f3ns, como \"Gigi\" de Colette. Ademais, escribiu regularmente para a prensa para \"Harper's Bazaar\", \"Vanity Fair\" e \"The New Yorker\".\n\u00c9 co\u00f1ecida sobre todo pola s\u00faa novela \"Gentlemen Prefer Blondes\" (1926), que axi\u00f1a se converteu nun \u00e9xito de vendas e deu lugar a filmes e musicais, como o protagonizado por Marilyn Monroe e Jane Russell. Escrito en forma de diario, cheo de humor descarado e situaci\u00f3ns c\u00f3micas e facendo uso da elegancia, a iron\u00eda e a fantas\u00eda, converteuse nunha referencia inevitable na literatura popular do s\u00e9culo XX.\nDespois escribiu a continuaci\u00f3n, \"But Gentlemen Marry Brunettes\" (1928), ademais doutras novelas como \"A Mouse Is Born\" (1951) e \"No Mother To Guide Her\" (1961), e memorias como \"A Girl Like I\" (1965) e \"Goodbye to Hollywood with a Kiss\" (1974)."}
{"id": "522044", "revid": "47401", "url": "https://gl.wikipedia.org/wiki?curid=522044", "title": "Macedonia (comida)", "text": "A macedonia \u00e9 un prato composto de froita, verdura ou legumes picados ou de pequeno tama\u00f1o. A macedonia de froitas \u00e9 un tipo de ensalada de froitas que se serve fr\u00eda e como sobremesa especialmente en Grecia, na Roman\u00eda, en Espa\u00f1a, en Francia, en Italia e na Arxentina. A macedonia de verduras \u00e9 unha ensalada ou aperitivo composto por vexetais picados a cal, en Francia, adoita inclu\u00edr feix\u00f3ns. A macedonia de legumes \u00e9 un prato quente que se serve con manteiga.\nEtimolox\u00eda.\nA palabra \"macedonia\" popularizouse na metade do s\u00e9culo XVIII para referirse \u00e1 ensalada de froitas, talvez debido \u00e1 diversa procedencia dos habitantes do Reino de Macedonia de Alexandre Magno. Tam\u00e9n hai quen afirma que fai alusi\u00f3n \u00e1 mestura \u00e9tina da macedonia otom\u00e1 do s\u00e9culo XIX, por\u00e9n, isto non \u00e9 posible debido a que xa no 1740 exist\u00eda esta palabra."}
{"id": "522047", "revid": "23204", "url": "https://gl.wikipedia.org/wiki?curid=522047", "title": "Julio Caro Baroja", "text": "Julio Caro Baroja, nado en Madrid o 13 de novembro de 1914 e finado en Bera o 18 de agosto de 1995, foi un antrop\u00f3logo, historiador, ling\u00fcista, folclorista e ensa\u00edsta espa\u00f1ol, fillo da escritora e etn\u00f3loga Carmen Baroja e sobri\u00f1o do escritor P\u00edo Baroja e do pintor e escritor Ricardo Baroja.\nO conxunto da s\u00faa obra alcanza unhas setecentas entradas, entre libros, artigos, pr\u00f3logos e ensaios.\nTraxectoria.\nJulio Caro Baroja era fillo do editor Rafael Caro Raggio, que fundou a editorial Caro Raggio Madrid en 1917, e de Carmen Baroja, escritora e etn\u00f3lga que publicou co pseud\u00f3nimo de Vera Alzate. Era irm\u00e1n do documentalista, etn\u00f3grafo e escritor P\u00edo Caro Baroja.\nDe neno mudouse \u00e1 vila navarra de Bera, onde pasou moito tempo co seu t\u00edo P\u00edo Baroja, que tivo unha grande influencia na s\u00faa educaci\u00f3n. A s\u00faa primeira escola foi no Instituto-Escuela de Madrid entre 1921 e 1931. Posteriormente asistiu \u00e1 Universidade de Madrid. A guerra civil tomouno por sorpresa e volveu a Bera. O seu pai permaneceu en Madrid e perdeu a s\u00faa imprenta cando o edificio foi destru\u00eddo nun bombardeo.\nCaro Baroja foi disc\u00edpulo de Telesforo Aranzadi, Jos\u00e9 Miguel de Barandiar\u00e1n, Hermann Trimborn e Hugo Obermaier, que o encami\u00f1aron cara \u00e1 historia e a etnograf\u00eda. Doutorouse en Historia antiga pola Universidade de Madrid, onde exerceu brevemente como profesor. Posteriormente dirisiu o Museo do Pobo Espa\u00f1ol de Madrid, mais traballou basicamente en solitario. Por distintas raz\u00f3ns, tanto persoais como circunstanciais, mant\u00edvose \u00e1 marxe da universidade, ag\u00e1s durante dous curtos per\u00edodos de docencia, un en Co\u00edmbra e outro, moito m\u00e1is tarde, no Pa\u00eds Vasco.\nEn 1947, foi nomeado membro correspondente da Euskaltzaindia e da Real Academia de las Buenas Letras de Barcelona. Realizou numerosas viaxes por Espa\u00f1a e polo estranxeiro, con estad\u00edas prolongadas nos Estados Unidos e Inglaterra (entre 1951 e 1953). A s\u00faa tese de doutoramento (1941) foi a base dunha trilox\u00eda moi posterior sobre os ciclos das festas de inverno (\"El carnaval\", 1965), de primavera (\"La estaci\u00f3n de amor\", 1979) e de ver\u00e1n (\"El est\u00edo festivo\", 1984).\nNos seus primeiros libros expuxo unha s\u00edntese da etnolox\u00eda en Espa\u00f1a e particularmente da do Pa\u00eds Vasco: \"Los pueblos del norte de la pen\u00ednsula Ib\u00e9rica\" (1943), \"Los pueblos de Espa\u00f1a\" (1946), \"Los vascos\" (1949). Os seus estudos relacionados con aspectos tecnol\u00f3xicos ve\u00f1en da \u00e9poca en que dirixiu o Museo do Pobo Espa\u00f1ol. Entre eles c\u00f3mpre salientar os dedicados aos arados (1949) e aos mu\u00ed\u00f1os de vento (1952), publicados na \"Revista de Dialectolog\u00eda y Tradiciones Populares\", da que foi director durante quince anos.\nUnha viaxe ao S\u00e1hara en 1952 orientou o seu interese cara \u00e1s minor\u00edas \u00e9tnicas, que reflectiu en \"Estudios saharianos\" (1955). En 1957 publicou o seu estudo hist\u00f3rico \"Los moriscos del reino de Granada\". Froito do seu intenso labor de investigaci\u00f3n nos arquivos da Inquisici\u00f3n foron \"Las brujas y su mundo\" (1961), \"Vidas m\u00e1gicas e Inquisici\u00f3n\" (2 vols., 1967) e \"Los jud\u00edos en la Espa\u00f1a moderna y contempor\u00e1nea\" (3 vols., 1961-1962). Tam\u00e9n publicou diversos traballos sobre minor\u00edas como o pobo xitano, ou sobre sectores sociais marxinados como os mendigos ou os bandidos hist\u00f3ricos da \u00e1rea mediterr\u00e1nea.\nNos 18 volumes que compo\u00f1en os \"Estudios vascos\" rec\u00f3llense artigos publicados entre as primeiras monograf\u00edas e obras de madureza. Sobre o Pa\u00eds Vasco e Guip\u00fascoa en particular elaborou co seu irm\u00e1n P\u00edo un par de extensos filmes etnogr\u00e1ficos. Nese \u00e1mbito tam\u00e9n se inscribe \"Los vascones y sus vecinos\", sobre a relaci\u00f3n entre os vasc\u00f3ns e os seus veci\u00f1os da Aquitania. Sobre a s\u00faa familia constru\u00edu a memoria biogr\u00e1fica titulada \"Los Baroja\".\nCaro Baroja faleceu aos oitenta anos e foi enterrado en Bera (Navarra), onde os Baroja posu\u00edan unha casa familiar chamada \u00abItzea\u00bb, palacete que adquiriu o seu t\u00edo P\u00edo.\nReco\u00f1ecementos.\nFoi acad\u00e9mico de n\u00famero da Real Academia Espa\u00f1ola, da Real Academia da Historia e m\u00e1is de Euskaltraind\u00eda (Real Academia da Lingua Vasca). Recibiu o Premio Pr\u00edncipe de Asturias de Ciencias Sociais (1983),\u200b a Medalla de Ouro \u00f3 M\u00e9rito nas Belas Artes (1984), o Premio Nacional das Letras Espa\u00f1olas, o Premio Internacional Men\u00e9ndez Pelayo (1989) e o Premio Pr\u00edncipe de Viana da Cultura (1995). Dende 1995, o Museo Etnol\u00f3xico de Navarra, en Estella, leva o seu nome.\nObra.\nA que se presenta \u00e9 unha escolma da s\u00faa ampla obra."}
{"id": "522048", "revid": "47401", "url": "https://gl.wikipedia.org/wiki?curid=522048", "title": "Guerreiros de terracota", "text": ""}
{"id": "522049", "revid": "98629", "url": "https://gl.wikipedia.org/wiki?curid=522049", "title": "Jos\u00e9 Rodr\u00edguez Coci\u00f1a", "text": "Jos\u00e9 Rodr\u00edguez Coci\u00f1a, nado en Viveiro o 9 de outubro de 1914 e finado en Cidade de M\u00e9xico o 14 de decembro de 1994, foi un empresario e pol\u00edtico galego.\nTraxectoria.\nTip\u00f3grafo en Viveiro, afiliado \u00e1 UGT e a Agrupaci\u00f3n Socialista de Viveiro dende 1931. Ao producirse o golpe de Estado do 18 de xullo de 1936 pertenceu \u00e1s Juventudes Socialistas Unificadas, foi polic\u00eda no Corpo de Seguridad e tenente no Estado Maior de Aviaci\u00f3n. Ao rematar a guerra exiliouse en Francia onde foi reclu\u00eddo no campo de concentraci\u00f3n de Argel\u00e8s sur Mer, ata que en xullo de 1939 chegou a Veracruz no vapor Ipanema. En M\u00e9xico afiliouse \u00e1 Agrupaci\u00f3n Socialista e dedicouse ao comercio. Fixo fortuna a comezos dos anos oitenta co negocio de producir e exportar uva de mesa e vi\u00f1o para o mercado estadounidense desde a plantaci\u00f3n que posu\u00eda no estado de Baixa California. Foi tam\u00e9n promotor inmobiliario."}
{"id": "522050", "revid": "89787", "url": "https://gl.wikipedia.org/wiki?curid=522050", "title": "Pok\u00e9mon Art Academy", "text": "Pok\u00e9mon Art Academy (en ) \u00e9 un videoxogo educativo e de debuxo desenvolvido por Headstrong Games, publicado por Nintendo para Nintendo 3DS. \u00c9 un spin-off da serie \"Art Academy\" cos personaxes da franqu\u00eda \"Pok\u00e9mon.\" Estreouse no Xap\u00f3n o 19 de xu\u00f1o de 2014, en Europa o 4 de xullo de 2014, en Australia o d\u00eda seguinte e en Am\u00e9rica do Norte o 24 de outubro de 2014. O xogo estivo dispo\u00f1ible para a compra retallista e en li\u00f1a a trav\u00e9s de Nintendo eShop."}
{"id": "522051", "revid": "23204", "url": "https://gl.wikipedia.org/wiki?curid=522051", "title": "Pok\u00e9mon Shuffle", "text": " \u00e9 un videoxogo crebacabezas desenvolvido por Genius Sonority e publicado por Nintendo e The Pok\u00e9mon Company para Nintendo 3DS. O xogo, que \u00e9 un spin-off da serie \"Pok\u00e9mon\" e \u00e9 semellante a \"Pok\u00e9mon Battle Trozei\", lanzouse internacionalmente a trav\u00e9s de Nintendo eShop o 18 de febreiro de 2015. Pok\u00e9mon Shuffle Mobile, unha versi\u00f3n para dispositivos Android e iOS, lanzouse en agosto de 2015."}
{"id": "522052", "revid": "23204", "url": "https://gl.wikipedia.org/wiki?curid=522052", "title": "Pok\u00e9mon Shuffle Mobile", "text": ""}
{"id": "522053", "revid": "23204", "url": "https://gl.wikipedia.org/wiki?curid=522053", "title": "Pokk\u00e9n Tournament", "text": " \u00e9 un videoxogo de loita desenvolvido por Bandai Namco Entertainment. O xogo mestura elementos do modo de xogo da serie \"Tekken\" de Bandai Namco e outros xogos de loita, con movementos 3D e 2D, cos personaxes da franqu\u00eda \"Pok\u00e9mon\". Estreouse nos xogos arcade do Xap\u00f3n en xullo de 2015, e internacionalmente en Wii U en marzo de 2016."}
{"id": "522054", "revid": "23204", "url": "https://gl.wikipedia.org/wiki?curid=522054", "title": "Pok\u00e9mon Picross", "text": " \u00e9 un videoxogo crebacabezas freemium da franqu\u00eda \"Pok\u00e9mon\" que foi desenvolvido por Jupiter Corporation e publicado por Nintendo e The Pok\u00e9mon Company para Nintendo 3DS. O t\u00edtulo forma parte da serie nonograma \"Picross\" que revelan imaxes nos crebacabezas. Lanzouse como t\u00edtulo descargable para a Nintendo 3DS a trav\u00e9s de eShop en decembro de 2015."}
{"id": "522055", "revid": "1888", "url": "https://gl.wikipedia.org/wiki?curid=522055", "title": "Domingo Rodr\u00edguez Moscoso", "text": "Domingo Rodr\u00edguez Moscoso, co\u00f1ecido como Patacheira, nado en San Clodio (Ribas de Sil) o 2 de outubro de 1912 e finado en Cidade de M\u00e9xico o 2 de marzo de 1982, foi un empresario e pol\u00edtico galego.\nTraxectoria.\nAlbanel pintor. Afiliado \u00e1 Sociedad de Oficios Varios (UGT) e \u00e1 Agrupaci\u00f3n Socialista de San Clodio en maio de 1931. Logo da folga xeral revolucionaria de 1934 estivo detido durante catro meses. Ao producirse o golpe de Estado do 18 de xullo de 1936 fuxiu. Afiliouse ao PCE, foi miliciano do Batall\u00f3n Asturias 19 e tenente de Carabineiros. Encartado no sumario 1102/37, foi xulgado por rebeli\u00f3n militar e declarado en rebeld\u00eda. Ao rematar a guerra exiliouse en Francia onde foi reclu\u00eddo no campo de concentraci\u00f3n de Argel\u00e8s-sur-Mer. O 27 de xullo de 1939 chegou a Veracruz como polis\u00f3n no vapor Mexique. En M\u00e9xico afiliouse \u00e1 Agrupaci\u00f3n Socialista Espa\u00f1ola e dedicouse aos negocios. Fixo fortuna coa s\u00faa propiedade no estado de Xalisco."}
{"id": "522056", "revid": "89787", "url": "https://gl.wikipedia.org/wiki?curid=522056", "title": "Detective Pikachu (videoxogo)", "text": " (co\u00f1ecido no Xap\u00f3n como Great Detective Pikachu) \u00e9 un videoxogo de aventuras desenvolvido por Creatures Inc., publicado por The Pok\u00e9mon Company, e distribu\u00eddo por Nintendo para Nintendo 3DS. O xogo \u00e9 un spin-off da franqu\u00eda \"Pok\u00e9mon\", no que os xogadores traballan cun Pikachu parlante para solucionar varios misterios. Unha versi\u00f3n descargable e m\u00e1is curta do xogo, chamado estreouse no Xap\u00f3n en febreiro de 2016, mentres que a versi\u00f3n completa estreouse internacionalmente en marzo de 2018.\nEn contraste cos anteriores xogos de rol de \"Pok\u00e9mon\", \"Detective Pikachu\" \u00e9 un spin-off de aventuras que se centra na narrativa, cunha presentaci\u00f3n comparable coa serie de anime \"Pok\u00e9mon\". A adaptaci\u00f3n cinematogr\u00e1fica estreouse en maio de 2019. Ese mesmo ano, anunciouse unha secuela para Nintendo Switch."}
{"id": "522057", "revid": "23204", "url": "https://gl.wikipedia.org/wiki?curid=522057", "title": "Great Detective Pikachu", "text": ""}
{"id": "522058", "revid": "89787", "url": "https://gl.wikipedia.org/wiki?curid=522058", "title": "Susana Mataix", "text": "Susana Mataix Hidalgo, nada en Pontevedra o 19 de xaneiro de 1950, \u00e9 unha escritora e matem\u00e1tica espa\u00f1ola, especializada na divulgaci\u00f3n da Ciencia e as Matem\u00e1ticas, e a s\u00faa relaci\u00f3n coa literatura e a arte. Viviu o mundo da ciencia desde a s\u00faa infancia a trav\u00e9s do seu pai o cient\u00edfico Mariano Mataix Lorda.\nTraxectoria.\nMataix naceu en Pontevedra debido ao destino profesional do seu pai nese momento. Trasladouse a Barcelona para estudar Ciencias Exactas na Universidade de Barcelona no ano 1972, lugar no que se licenciou. Posteriormente trasladouse a vivir a Madrid, onde realizou un mestrado en Administraci\u00f3n de Empresas polo Instituto de Empresa de Madrid no ano 1985. Nesta cidade viviu at\u00e9 o ano 2014, momento en que se trasladou a Alacante xunto ao seu marido, o pol\u00edtico e tam\u00e9n cient\u00edfico Eugenio Triana.\nLeva traballado en empresas do sector enerx\u00e9tico e das telecomunicaci\u00f3ns en Francia, os Estados Unidos e Espa\u00f1a.\nFoi directora da Exposici\u00f3n \u201cProcesos: Cultura e Novas Tecnolox\u00edas\u201d que inaugurou a primeira etapa do Centro de Arte Reina Sof\u00eda de Madrid no ano 1986. Esta exposici\u00f3n internacional albergou obras de artistas traballando con tecnolox\u00eda, dende os pioneiros, a artista Sonia Sheridan, o cineasta pioneiro Jos\u00e9 Val do Omar, o videoarte, a electrograf\u00eda, a m\u00fasica electr\u00f3nica, o debuxo asistido por ordenador etc.\nForma parte do comit\u00e9 t\u00e9cnico da Fundaci\u00f3n Garc\u00eda Cabrerizo que outorga premios a investigadores espa\u00f1ois, e da xunta directiva da asociaci\u00f3n sociocultural internacional dedicada \u00e1 ciencia e a arte denominada ArSciencia. Esta asociaci\u00f3n foi fundada no ano 2013 en Santiago de Compostela, Espa\u00f1a.\nPublicaci\u00f3ns.\nVarios dos seus libros forman parte do programa de ensino das matem\u00e1ticas en diversos centros, polo seu car\u00e1cter divulgativo, a metade de cami\u00f1o entre a ficci\u00f3n e a ciencia.\nPioneiras da f\u00edsica, a enxe\u00f1ar\u00eda e a innovaci\u00f3n. Xornadas: \"A muller na enxe\u00f1ar\u00eda\", 2011: p\u00e1x. 9-14. ISBN: 978-84-9749-472-4\n\"D\u00fao Matem\u00e1tico\" \u00e9 unha obra compartida co seu pai o cient\u00edfico Mariano Mataix Lorda. ISBN 84-267-1005-0\n\"Matem\u00e1tica es nombre de mujer\" publicouse no ano 1999. Este libro afonda nas testemu\u00f1as de algunhas mulleres cient\u00edficas e as dificultades que tiveron que superar para desenvolver as s\u00faas carreiras de investigaci\u00f3n. Conta no libro unha historia novelada das matem\u00e1ticas a trav\u00e9s das confesi\u00f3ns de oito mulleres que destacaron nesta disciplina. Dende Hypatia, unha profesora grega, \u00e1 matem\u00e1tica alem\u00e1 Emmy Noether, editorial Rubes ISBN 84-497-001 4-0\n\"Lee a Julio Verne: El amor en tiempos de criptograf\u00eda\" editorial Rubes ISBN:9788449700156."}
{"id": "522062", "revid": "23204", "url": "https://gl.wikipedia.org/wiki?curid=522062", "title": "Pok\u00e9mon Duel", "text": " foi un videoxogo free-to-play desenvolvido por Heroz e publicado por The Pok\u00e9mon Company. Lanzouse inicialmente para Android e iOS no Xap\u00f3n baixo o t\u00edtulo Pok\u00e9mon Comaster en abril de 2016. Estreouse noutros territorios en xaneiro de 2017. O 26 de xullo de 2019, The Pok\u00e9mon Company anunciou que o xogo deixar\u00eda de estar operativo o 31 de outubro de 2019."}
{"id": "522066", "revid": "23204", "url": "https://gl.wikipedia.org/wiki?curid=522066", "title": "Pok\u00e9mon Quest", "text": "Pok\u00e9mon Quest \u00e9 un videoxogo de aventuras da franqu\u00eda \"Pok\u00e9mon\" desenvolvido por Game Freak e publicado por Nintendo e The Pok\u00e9mon Company. Estreouse para Nintendo Switch o 30 de maio de 2018, con versi\u00f3n para Android e iOS dende o 27 de xu\u00f1o de 2018. Nos primeiros d\u00edas de lanzamento para Switch, tivo m\u00e1is dun mill\u00f3n de descargas en todo o mundo, e chegou a m\u00e1is de 7,5 mill\u00f3ns de descargas logo dunha semana."}
{"id": "522068", "revid": "98629", "url": "https://gl.wikipedia.org/wiki?curid=522068", "title": "Pok\u00e9mon Masters EX", "text": " (chamado orixinalmente Pok\u00e9mon Masters) \u00e9 un videoxogo free-to-play para tel\u00e9fono m\u00f3bil para Android e iOS desenvolvido e publicado por DeNA. Bas\u00e9ase na franqu\u00eda de \"Pok\u00e9mon\". Ambientado na illa ficticia de Pasio, o xogo permite \u00f3 xogador loitar e recrutar varios adestradores Pok\u00e9mon da serie principal do xogo. Chamado orixinalmente \"Pok\u00e9mon Masters\" e estreado en agosto de 2019, foi renomeado como \"Pok\u00e9mon Masters EX\" en agosto de 2020 no primeiro aniversario do xogo."}
{"id": "522069", "revid": "23204", "url": "https://gl.wikipedia.org/wiki?curid=522069", "title": "Pok\u00e9mon Masters", "text": ""}
{"id": "522070", "revid": "23204", "url": "https://gl.wikipedia.org/wiki?curid=522070", "title": "Pok\u00e9mon Home", "text": "Pok\u00e9mon Home, estilizado como Pok\u00e9mon HOME \u00e9 unha aplicaci\u00f3n m\u00f3bil e un xogo de Nintendo Switch desenvolvido por ILCA e publicado por The Pok\u00e9mon Company, parte da serie \"Pok\u00e9mon\", lanzado en febreiro de 2020. O seu uso principal \u00e9 achegar un servizo de almacenamento de Pok\u00e9mon. Outros usos incl\u00faen unha substituci\u00f3n de 'Global Trading System' (GTS) que foi exclu\u00eddo para \"Pok\u00e9mon Sword\" e \"Pok\u00e9mon Shield\", e a habilidade de transferir Pok\u00e9mon do antigo sistema de almacenamento, \"Pok\u00e9mon Bank\" para Nintendo 3DS, as\u00ed como para \"Pok\u00e9mon Go\"."}
{"id": "522071", "revid": "23204", "url": "https://gl.wikipedia.org/wiki?curid=522071", "title": "Pok\u00e9mon Caf\u00e9 Mix", "text": "Pok\u00e9mon Caf\u00e9 Mix \u00e9 un videoxogo crebacabezas desenvolvido por Genius Sonority e publicado por Nintendo e The Pok\u00e9mon Company para Nintendo Switch, Android e iOS. O xogo foi lanzado o 23 de xu\u00f1o de 2020 en Am\u00e9rica do Norte, e o 24 de xu\u00f1o de 2020 no Xap\u00f3n, Europa e Australia."}
{"id": "522072", "revid": "23204", "url": "https://gl.wikipedia.org/wiki?curid=522072", "title": "New Pok\u00e9mon Snap", "text": " \u00e9 un videoxogo por estrear da franqu\u00eda \"Pok\u00e9mon\". \u00c9 un videoxogo de simulaci\u00f3n en primeira persoa cun estilo de fot\u00f3grafo sobre ra\u00eds. Est\u00e1 a ser desenvolvido por Bandai Namco Studios e est\u00e1 prevista a publicaci\u00f3n por parte de Nintendo e The Pok\u00e9mon Company para Nintendo Switch. O lanzamento est\u00e1 previsto para o 30 de abril de 2021. Os xogadores viaxan usando un transporte sobre ra\u00eds e buscan diferentes Pok\u00e9mon para fotografalos. \u00c9 unha secuela do videoxogo \"Pok\u00e9mon Snap\" de 1999 para Nintendo 64."}
{"id": "522073", "revid": "23204", "url": "https://gl.wikipedia.org/wiki?curid=522073", "title": "Pok\u00e9mon Sleep", "text": "Pok\u00e9mon Sleep \u00e9 un videoxogo por estrear da franqu\u00eda \"Pok\u00e9mon\", un xogo para tel\u00e9fono m\u00f3bil para Android e iOS. Foi desenvolvido polo estudio xapon\u00e9s \"Select Button\", coa asistencia do desenvolvedor de \"Pok\u00e9mon Go\" Niantic, e publicado por The Pok\u00e9mon Company. Anunciouse o 28 de maio de 2019 por Tsunekazu Ishihara, CEO de Pok\u00e9mon Company, durante unha conferencia de prensa celebrada en Toquio, as\u00ed como na conta oficial de Twitter. O xogo estaba previsto para o lanzamento en 2020, mais a data foi adiada por mor da pandemia de COVID-19."}
{"id": "522074", "revid": "56524", "url": "https://gl.wikipedia.org/wiki?curid=522074", "title": "Santa Mar\u00eda de Lier", "text": ""}
{"id": "522080", "revid": "1131", "url": "https://gl.wikipedia.org/wiki?curid=522080", "title": "Fermilab", "text": "O Fermi National Accelerator Laboratory, \u00e9 unha instalaci\u00f3n arredor da aceleraci\u00f3n de part\u00edculas subat\u00f3micas situada preto de Chicago. \u00c9 a base de lanzamento de part\u00edculas para o experimento DUNE (Deep Underground Neutrino Experiment).\nHistoria.\nCreouse en 1967 co nome de National Accelerator Laboratory, e en 1973 engad\u00eduselle o nome de Enrico Fermi. Foi a sede do Tevatr\u00f3n, un avanzado acelerador de part\u00edculas que operou entre 1987 e 2011."}
{"id": "522091", "revid": "89787", "url": "https://gl.wikipedia.org/wiki?curid=522091", "title": "Pok\u00e9mon Unite", "text": "Pok\u00e9mon UNITE \u00e9 un videoxogo por estrear de estilo \"Multiplayer online battle arena\" (MOBA) desenvolvido por TiMi Studios e publicado por The Pok\u00e9mon Company para dispositivos Android, iOS, e para a consola Nintendo Switch. Foi anunciado en \"Pok\u00e9mon\" Presents o 24 de xu\u00f1o de 2020."}
{"id": "522095", "revid": "89787", "url": "https://gl.wikipedia.org/wiki?curid=522095", "title": "Museo Emil Aaltonen", "text": "O Museo Emil Aaltonen (en fin\u00e9s Emil Aaltosen museo) \u00e9 un museo situado no barrio de Pyynikinrinne, no centro da cidade de Tampere, Finlandia. O museo, inaugurado o 8 de xu\u00f1o de 2004, presenta o desenvolvemento da industrializaci\u00f3n e a obra de vida e colecci\u00f3n de arte do industrial e fil\u00e1ntropo Emil Aaltonen. As instalaci\u00f3ns do museo enc\u00f3ntranse en Pyynikinlinna, onde Aaltonen residiu durante moito tempo.\nO museo pechou as s\u00faas portas en decembro de 2019 debido \u00e1 renovaci\u00f3n de Pyynikinlinna e reabrir\u00e1 no ver\u00e1n de 2021."}
{"id": "522100", "revid": "1131", "url": "https://gl.wikipedia.org/wiki?curid=522100", "title": "Victorino Mateo Hombreiro", "text": "Victorino Mateo Hombreiro, nado en Santalla de Devesa (Friol) cara a 1901, foi un zapateiro e pol\u00edtico galego.\nTraxectoria.\nZapateiro afincado na Pastoriza, militou no Partido Republicano Radical e despois foi o organizador de Izquierda Republicana no concello da Pastoriza. Logo do triunfo da Fronte Popular en febreiro de 1936 foi nomeado alcalde da Pastoriza. Co golpe de Estado do 18 de xullo de 1936 fuxiu xunto con Ram\u00f3n Armesto e Manuel Murado, grazas \u00e1 axuda de Benedicta Bello Pernas e o seu home Manuel Ferreiro Lamas, logrando exiliarse en Am\u00e9rica. Formou parte da primeira directiva da Hermandad Gallega de Venezuela en 1960."}
{"id": "522103", "revid": "1888", "url": "https://gl.wikipedia.org/wiki?curid=522103", "title": "Manuel Guzm\u00e1n Soto", "text": "Manuel Guzm\u00e1n Soto, nado en Muras cara a 1884, foi un empresario e pol\u00edtico galego.\nTraxectoria.\nFoi correspondente de \"El Pueblo Gallego\" en Muras dende 1931. Coa proclamaci\u00f3n da Rep\u00fablica foi nomeado presidente da Comisi\u00f3n Xestora de Muras. Militou no Partido Republicano Radical do que foi presidente en Muras, e despois foi dirixente de Izquierda Republicana no concello de Muras. Co triunfo da Fronte Popular en febreiro de 1936 foi nomeado delegado gobernatico no concello de Muras. Co golpe de Estado do 18 de xullo de 1936 fuxiu e estivo agochado. Logrou marchar a Cuba."}
{"id": "522104", "revid": "98629", "url": "https://gl.wikipedia.org/wiki?curid=522104", "title": "Ep\u00edgonos", "text": "Na mitolox\u00eda grega, a chamada guerra dos Ep\u00edgonos contra Tebas foi a continuaci\u00f3n do desastroso intento de tomar Tebas, e que terminara coa morte de seis dos sete capit\u00e1ns que participaron nesta guerra. Os Ep\u00edgonos (en grego antigo \u1f18\u03c0\u03af\u03b3\u03bf\u03bd\u03bf\u03b9, Ep\u00edgonoi, 'nacidos despois') son os fillos daqueles heroes arxivos que xuraron vingar a morte dos seus pais e organizaron unha segunda expedici\u00f3n dez anos despois.\nAs orixes.\nA primeira guerra contra Tebas tivo como causa o intento de devolver o trono da cidade a Polinices, a quen o seu irm\u00e1n Eteocles se negara a cederllo transcorrido un ano do seu mandato, tal como acordaran cando Edipo, tras matar \u00f3 seu pai, Laio, anterior rei de Tebas, foi desterrado. Polinices conseguiu refuxio na corte de Argos, onde reinaba Adrasto e casou cunha filla deste, Arx\u00eda. Adrasto prometeulle restauralo no trono de Tebas e organizou un ex\u00e9rcito para conquistar a cidade. Con el reuniu a catro xefes arxivos: Anfiarao, Capaneo (fillo de Hip\u00f3noo), Hipomedonte (fillo de Arist\u00f3maco) e Partenopeo (fillo de Meleagro (ou Melani\u00f3n) e Atalanta) que, xunto a Polinices e a Tideo, fillo de Eneo, rei de Calid\u00f3n, conformaron a expedici\u00f3n dos sete pr\u00edncipes .\nOs Ep\u00edgonos, fillos destes, cham\u00e1banse Exialeo (fillo de Adrasto), Alcme\u00f3n e Anf\u00edloco (fillos de Anfiarao), Est\u00e9nelo, fillo de Capaneo), Pr\u00f3maco (fillo de Partenopeo), Tersandro (fillo de Polinices) e Diomedes (fillo de Tideo), ademais de Eur\u00edalo (fillo de Mecisteo) . Estes oito forman a relaci\u00f3n que achega Pseudo-Apolodoro , pero Pausanias engade a Polidoro (fillo de Hipomedonte) e a Adrasto e Timeo (fillos de Polinices) . Pola s\u00faa banda, Hixino di que foron sete a\u00ednda que s\u00f3 nomea cinco, dos que Exialeo, Tersandro, Polidoro e Alcme\u00f3n coinciden coas outras fontes, e engade a Tles\u00edmenes (fillo de Partenopeo) .\nConquista de Tebas.\nO Or\u00e1culo de Delfos asegurara a vitoria da expedici\u00f3n sempre que contara coa participaci\u00f3n de Alcme\u00f3n pero este, tal como fixera o seu pai Anfiarao na primeira guerra, negouse a formar parte dela. Nunha repetici\u00f3n da historia, Tersandro, tal como fixera o seu pai Polinices na primeira guerra, comprou a vontade de Erifile regal\u00e1ndolle unha t\u00fanica m\u00e1xica que Atenea regalara a Harmon\u00eda . Deste xeito, Erifile convenceu a Alcme\u00f3n de que deb\u00eda partir \u00e1 guerra e este tivo que aceptar o mando da expedici\u00f3n; por\u00e9n, Pausanias di que o xefe deste ex\u00e9rcito foi Tersandro, que ser\u00eda nomeado rei de Tebas trala vitoria.\nAs primeiras operaci\u00f3ns consistiron en saquear as aldeas pr\u00f3ximas a Tebas, o que obrigou \u00f3 ex\u00e9rcito tebano a sa\u00edr a loitar a campo aberto, \u00f3 mando de Laodamante, fillo de Eteocles. Laodamante conseguiu matar a Exialeo pero logo resultou morto por Alcme\u00f3n, segundo Pseudo-Apolodoro , se ben Pausanias di que os arxivos resultaron vencedores e Laodamante fuxiu esa noite cos habitantes de Tebas cara Iliria .\nNeste momento, o adivi\u00f1o tebano Tiresias augurou que, trala morte de Exialeo, a batalla estaba perdida e que Tebas ser\u00eda conquistada e saqueada. Base\u00e1base no feito de que as murallas s\u00f3 resistir\u00edan mentres seguise vivo o \u00faltimo dos sete capit\u00e1ns orixinais, e que Adrasto, pai de Exialeo, morrer\u00eda de tristeza cando soubese que o seu fillo morrera. En consecuencia, os tebanos deb\u00edan abandonar a cidade esa mesma noite, a\u00ednda que a el pouco lle importaba o que fixeran porque estaba predestinado a morrer en canto os arxivos tomaran Tebas. Efectivamente, os tebanos fuxiron na escuridade da noite cos bens que puideron levar e, unha vez lonxe do lugar, fundaron unha nova cidade \u00e1 que chamaron Hestiea. Tiresias morreu esa madrugada \u00f3 beber auga da fonte Tilfusa, porque a auga estaba moi fr\u00eda e causoulle a morte.\n\u00c1 ma\u00f1\u00e1 seguinte comunic\u00e1ronlle a Adrasto a nova da morte de Exialeo e, tal como anunciara Tiresias, morreu de pena. Os Ep\u00edgonos puideron entrar na cidade sen resistencia e saque\u00e1rona. Logo derrubaron as murallas e lev\u00e1ronse o bot\u00edn, que foi doado \u00f3 santuario de Apolo en Delfos. A filla de Tiresias, Manto, formaba parte deste bot\u00edn e terminou convert\u00e9ndose en pitonisa do deus. Existen outras versi\u00f3ns diferentes: segundo unha delas, Manto fuxiu da cidade e guiaba \u00f3 seu pai cara Delfos, cando este morreu no cami\u00f1o; segundo outra, pai e filla permaneceron na cidade e foron feitos prisioneiros e enviados a Delfos, pero o pai morreu no cami\u00f1o pola fatiga.\nTrala ca\u00edda de Tebas, Alcme\u00f3n puido escoitar casualmente c\u00f3mo se oufanaba Tersandro de posibilitar a vitoria grazas \u00f3s regalos ofrecidos a Erifile, do mesmo xeito que fixera o seu pai Polinices anos antes. Soubo ent\u00f3n que foran os subornos aceptados pola s\u00faa nai e a decisi\u00f3n desta de participar na guerra o que provocara a morte do seu pai, Anfiarao, e, cumprindo a promesa feita \u00f3 seu pai, matouna , incitado por Apolo no or\u00e1culo de Delfos, que lle asegurou que, efectivamente, Erifile merec\u00eda a morte. Pero antes de morrer, ela mald\u00edxoo e pediu que ningunha terra do mundo enteiro dese amparo \u00f3s seus asasinos. Por este feito, Alcme\u00f3n foi perseguido polas Erinias a trav\u00e9s de toda Grecia e enlouqueceu, e foi vagando por distintos lugares ata que conseguiu refuxio en terras de aluvi\u00f3n creadas polo deus fluvial Aqueloo. Como estas terras form\u00e1ronse despois da maldici\u00f3n da s\u00faa nai, non estaban afectadas pola persecuci\u00f3n das Erinias.\nArte e literatura.\nPausanias conta que en Delfos se veneraban as tumbas dos heroes da batalla de Marat\u00f3n e un cabalo de bronce (en lembranza do cabalo de madeira utilizado para conquistar Troia). E xunto \u00f3 cabalo estaban ofrendas dos capit\u00e1ns da primeira expedici\u00f3n contra Tebas, inclu\u00eddo o carro de Anfiarao. Tam\u00e9n estaban as estatuas dos Ep\u00edgonos: Alcme\u00f3n, Est\u00e9nelo, Pr\u00f3maco, Tersandro, Exialeo .\nExistiu un poema baixo o t\u00edtulo de \"Ep\u00edgonos\", inclu\u00eddo dentro do Ciclo tebano e considerado como unha secuela da \"Tebaida\" ou a \u00faltima parte da mesma. Segundo un escolio a Arist\u00f3fanes, o autor do poema ser\u00eda Ant\u00edmaco de Teos; outros atrib\u00faeno a Homero.\nDeste poema s\u00f3 se co\u00f1ece a primeira li\u00f1a:\nTam\u00e9n S\u00f3focles escribiu unha traxedia sobre o tema, hoxe perdida ag\u00e1s algunhas li\u00f1as citadas en comentarios e dicionarios de antigos eruditos. En 2005 descubriuse un novo fragmento de varias li\u00f1as. "}
{"id": "522105", "revid": "1888", "url": "https://gl.wikipedia.org/wiki?curid=522105", "title": "Benedicta Bello Pernas", "text": "Mar\u00eda Benedicta Bello Pernas, nada en Candia en 1908 e finada en Lugo o 16 de febreiro de 1996, foi unha pol\u00edtica galega.\nTraxectoria.\nAbandonaron Mondo\u00f1edo para trasladarse a Breto\u00f1a, onde levantaron unha xastrer\u00eda, oficio que desempe\u00f1aba o seu home Manuel. Co golpe de Estado do 18 de xullo de 1936 foi detida o 1 de xu\u00f1o de 1937, acusada xunto seu home Manuel Ferreiro Lamas de \"rebeli\u00f3n militar\" por axudar a fuxir ao alcalde Victoriano Mateo Hombreiro ofrec\u00e9ndolle vivenda e alimentos durante o tempo que permaneceu oculto. Xulgada na causa 535/37, foi condenada a reclusi\u00f3n perpetua no consello de guerra celebrado en Lugo o 30 de xullo de 1937. Pasou polas prisi\u00f3ns de Saturrar\u00e1n, en Guip\u00fascoa, e despois pola de Palma de Mallorca. A s\u00faa condena foi reducida a oito anos e, en 1945, sa\u00edu en liberdade condicional.\nVida persoal.\nCasou con Manuel Ferreiro Lamas e foi nai de Alejandrina, Enriqueta e Dora Ferreiro Bello."}
{"id": "522106", "revid": "89787", "url": "https://gl.wikipedia.org/wiki?curid=522106", "title": "We Are Who We Are", "text": "We Are Who We Are \u00e9 unha serie de televisi\u00f3n dram\u00e1tica creada e dirixida por Luca Guadagnino para HBO e Sky Atlantic. A historia de 8 episodios ten lugar nunha base militar estadounidense e xira arredor da vida de dous adolescentes de 14 anos, Fraser Wilson e Caitlin \"Harper\" Poythress. O elenco est\u00e1 formado por Chlo\u00eb Sevigny, Jack Dylan Grazer, Alice Braga, Jordan Kristine Seam\u00f3n, Spence Moore II e Scott Mescudi. A serie estreouse o 14 de setembro de 2020 en HBO nos Estados Unidos de Am\u00e9rica e o 9 de outubro de 2020 en Sky Atlantic en Italia.\nSinopse.\n\"We Are Who We Are\" trata sobre dous adolescentes que viven nunha base militar estadounidense en Chioggia, Italia en 2016. A serie explora a amizade, o primeiro amor, a identidade de x\u00e9nero e o x\u00fabilo e as angustias da adolescencia. "}
{"id": "522107", "revid": "98629", "url": "https://gl.wikipedia.org/wiki?curid=522107", "title": "Carl Presl", "text": "Karel Bo\u0159ivoj Presl, m\u00e1is co\u00f1ecido na bibliograf\u00eda internacional como Carl Presl ou Karl Presl, nado o 17 de febreiro de 1794 en Praga, e finado na mesma cidade o 8 de outubro de 1852, foi un bot\u00e1nico bohemio.\nO seu primeiro nome tam\u00e9n aparece escrito como Carl ou Carel, ou \"Carolus\", e o seu segundo nome tam\u00e9n aparece na graf\u00eda Bo\u0159iwog, Boriwog, Boriwag.\nTraxectoria.\nPresl pasou toda a s\u00faa vida en Praga, ag\u00e1s no ano 1817, en que fixo unha expedici\u00f3n a Sicilia. \nEstudou na Universidade Carolina de Praga da que posteriormente foi profesor de historia natural e tecnolox\u00eda. \nO seu irm\u00e1n m\u00e1is vello Jan Svatopluk Presl (1791-1849) foi profesor de zoolox\u00eda e mineralox\u00eda na mesma Universidade. \nEn 1820 publicou unha \"Flora bohemica\". Foi o descritor de m\u00e1is de 4 000 especies de plantas.\nEn 1837 foi elixido membro da Leopoldina. E desde 1838 Presl foi membro correspondente da Academia prusiana das ciencias..\nAbreviatura.\nA abreviatura C.Presl empr\u00e9gase para reco\u00f1ecer a Carl Presl como autoridade na descrici\u00f3n e taxonom\u00eda en bot\u00e1nica."}
{"id": "522108", "revid": "72012", "url": "https://gl.wikipedia.org/wiki?curid=522108", "title": "Karl Presl", "text": ""}
{"id": "522109", "revid": "5863", "url": "https://gl.wikipedia.org/wiki?curid=522109", "title": "Iago Su\u00e1rez Fern\u00e1ndez", "text": ""}
{"id": "522110", "revid": "98629", "url": "https://gl.wikipedia.org/wiki?curid=522110", "title": "Mary Sherman Morgan", "text": "Mary Sherman Morgan, nada en Ray o 4 de novembro de 1921 e finada o 4 de agosto de 2004, foi unha enxe\u00f1eira qu\u00edmica estadounidense, inventora do combustible l\u00edquido Hydyne en 1957, que propulsou o Jupiter-C, o foguete que puxo en \u00f3rbita o primeiro sat\u00e9lite dos Estados Unidos, Explorer 1. \nTraxectoria.\nA s\u00faa familia que viv\u00eda nunha granxa en Ray, Dacota do Norte, era moi pobre e daba pouco valor \u00e1 educaci\u00f3n Trala educaci\u00f3n secundaria inscribiuse na Minot State University, para estudar Qu\u00edmica. \nCarreira profesional.\nCando estalou a segunda guerra mundial, ofreceronlle o seu primeiro traballo nunha f\u00e1brica de munici\u00f3ns, encargada da fabricaci\u00f3n de trinitrotolueno (TNT), dinitrotolueno (DNT) e explosivos de pentolitos. \nAo remate da segunda guerra mundial solicitou un traballo na aviaci\u00f3n norteamericana e foi empregada na divisi\u00f3n Rocketdyne en Canoga Park, California. Pouco despois da contrataci\u00f3n, foi ascendida a especialista en rendemento te\u00f3rico, un traballo que quer\u00eda c\u00e1lculos matem\u00e1ticos que predic\u00edan o rendemento dos propelentes de foguetes.&lt;ref name=\"Discover magazine, July/August 2013\"&gt;Draxler, Breanna. \"Rocket Girl\" (revisi\u00f3n do libro), \"Discover (magazine)\", xullo\u2013agosto 2013, p. 25.&lt;/ref&gt; Mary era a \u00fanica muller entre 900 enxe\u00f1eiros e unha das poucas con titulaci\u00f3ns universitarias. \nMentres traballaba na aviaci\u00f3n norteamericana, Mary co\u00f1eceu ao seu futuro marido, George Richard Morgan, un enxe\u00f1eiro mec\u00e1nico graduado en Caltech, e xuntos tiveron catro fillos: George, Stephen, Monica e Karen. \nA carreira espacial.\nDurante o desenvolvemento do programa para o veh\u00edculo de reentrada de m\u00edsiles Jupiter, o equipo de Wernher von Braun usou m\u00edsiles Redstone modificados, denominados Jupiter-C. Para mellorar o rendemento da primeira fase, asinaron un contrato coa divisi\u00f3n Rocketdyne de North American Aviation para obter un combustible m\u00e1is potente. \nMary traballou no proxecto e foi nomeada xefa debido ao seu co\u00f1ecemento e experiencia con novos propelentes para foguetes. O seu traballo derivou en Hydyne e o primeiro voo de proba cun foguete de Redstone tivo lugar o 29 de novembro de 1956. \nEn 1957, a Uni\u00f3n Sovi\u00e9tica e os EE. UU. ti\u00f1an como obxectivo po\u00f1er os sat\u00e9lites en \u00f3rbita ao redor da Terra con motivo da celebraci\u00f3n do Ano Internacional da Xeof\u00edsica. Para este esforzo internacional, o proxecto dos Estados Unidos chamouse Proxecto Vanguard . A Uni\u00f3n Sovi\u00e9tica logrou p\u00f3r en \u00f3rbita a Sputnik o 4 de outubro de 1957, evento que pronto foi sucedido pola desastrosa explosi\u00f3n do foguete Vanguard. Grazas ao novo propelente conseguiuse p\u00f3r en \u00f3rbita o primeiro sat\u00e9lite norteamericano, Explorer I, o 31 de xaneiro de 1958. \nDespois dos programas Jupiter-C e Juno I, os Estados Unidos cambiaron estes combustibles por outros m\u00e1is potentes. \nO nome Hydyne.\nHydyne-LOX (os\u00edxeno l\u00edquido) foi a combinaci\u00f3n de propelentes usada no foguete de Redstone. O ex\u00e9rcito elixiu usar a versi\u00f3n curta de Hydyne. Unha mestura de 60% de dimetilhidrazina asim\u00e9trica (UDMH) e 40% de dietilenetriamina (DETA). Era m\u00e1is potente que o etanol, pero moito m\u00e1is t\u00f3xico. . \nLegado.\nGeorge, un dos fillos de Mary, quedou sorprendido ao descubrir a importancia do traballo da s\u00faa nai. Investigou a historia de Mary a fondo despois de que o xornal Los Angeles Times neg\u00e1sese a publicar a s\u00faa necrol\u00f3xica, alegando que non hab\u00eda confirmaci\u00f3n dos feitos presentados. \nEsta investigaci\u00f3n converteuse nunha obra de teatro, posta en escena en Caltech en 2008 e publicada en forma de libro en 2013, chamada \"Rocket Girl: The Story of Mary Sherman Morgan, America's First Female Rocket\". "}
{"id": "522111", "revid": "72012", "url": "https://gl.wikipedia.org/wiki?curid=522111", "title": "Karel Bo\u0159ivoj Presl", "text": ""}
{"id": "522112", "revid": "89787", "url": "https://gl.wikipedia.org/wiki?curid=522112", "title": "Stella McCartney", "text": "Stella Nina McCartney, nada en Camberwell (Londres) o 13 de setembro de 1971, \u00e9 unha dese\u00f1adora de moda brit\u00e1nica. Como os seus pais, Paul e Linda McCartney, \u00e9 unha firme defensora dos dereitos dos animais e \u00e9 co\u00f1ecida particularmente polo seu uso de alternativas vexetarianas e libres de animais no seu traballo.\nTraxectoria.\nPrimeiros anos.\nStella McCartney naceu en Londres, onde creceu. O seu nacemento foi cr\u00edtico porque tanto a s\u00faa nai como ela sufriron moitos problemas. Este traum\u00e1tico momento levou ao seu pai a pregar para que nacese \"nas \u00e1s dun anxo\", e esta expresi\u00f3n inspirou o nome da banda dos seus pais nos anos 70, Wings (\"\u00e1s\"). De nena, viaxou por moitos lugares nas xiras dos seus pais, xunto cos seus irm\u00e1ns, a s\u00faa medio irm\u00e1 m\u00e1is vella Heather (adoptada legalmente por Paul), a s\u00faa irm\u00e1 m\u00e1is vella Mary, e o seu irm\u00e1n m\u00e1is novo James.\nStella admite que tivo unha infancia rutineira a pesar de que os seus pais eran famosos. Asistiu \u00e1 escola p\u00fablica de Sussex, onde foi v\u00edtima de acoso escolar, a pesar de ser ela mema unha acosadora.\nDende pequena estivo en contacto co mundo da moda. Aos trece anos xa confeccionaba a s\u00faa propia roupa e aos quince tivo o seu primeiro traballo relacionado coa moda facendo pr\u00e1cticas na casa Lacroix de Par\u00eds. Logo completou a s\u00faa formaci\u00f3n nunha fundaci\u00f3n de arte no Ravensbourne College of Design and Communication.\nGraduouse na Central Saint Martins College of Art and Design. Aos dezaoito anos comezou a traballar para a dese\u00f1adora Betty Jackson, que nunca permit\u00eda conceder favores \u00e1s elites. Stella foi a excepci\u00f3n. Nunca chegou tarde e era a \u00faltima en marchar. Fac\u00eda caf\u00e9, cos\u00eda bot\u00f3ns, levaba pedidos \u00e1 oficina de correos e pasaba o ferro.\nDende o comezo, nas s\u00faas tres primeiras colecci\u00f3ns, percib\u00edronse grandes conceptos de xastre e un grande esp\u00edrito na natureza e nunha feminidade atractiva. A s\u00faa primeira colecci\u00f3n de graduaci\u00f3n xa foi noticia e estivo na portada dos xornais. Toda a colecci\u00f3n vendeuse a \"Tokyo\", unha tenda de Londres. Acto seguido, abriu o seu propio taller na moderna zona de Notting Hill Gate. Os dese\u00f1os foron licenciados a Browns, Joseph, Bergdorf Goodman e Neiman Marcus. A colecci\u00f3n mostrouse xunto cunha canci\u00f3n escrita polo seu pai chamada \"Stella May Day\". En 1998 dese\u00f1ou o vestido de noiva da s\u00faa irm\u00e1 Mary para a s\u00faa voda co produtor de televisi\u00f3n Alistair Donald.\nDespois de graduarse, entrou en Savile Row xunto ao xastre Edward Sexton para aprender m\u00e1is. \nCarreira.\nPouco despois, en 1997, foi nomeada directora creativa da marca parisiense Chlo\u00e9 en Par\u00eds, sucedendo a Karl Lagerfeld e pasou catro anos \u00e1 fronte. Cando deixou Chlo\u00e9, a s\u00faa base de clientes volveuse m\u00e1is nova e moderna e as vendas dispar\u00e1ronse. Finalmente, deixou a marca en 2001.\nStella McCartney lanzou a s\u00faa propia firma de moda, que levaba o seu nome, nunha asociaci\u00f3n con Kering como unha alianza comercial ao 50 por cento. Foi aqu\u00ed onde mostrou a s\u00faa primeira colecci\u00f3n na Semana da Moda de Par\u00eds en outubro de 2001. A marca lanzouse baixo o Grupo Gucci, actualmente PPR Luxury Group. \"No grupo Gucci atopei un compa\u00f1eiro con habilidades para facer deste negocio un \u00e9xito. Sempre quixen crear o meu propio selo e s\u00edntome preparado para o desaf\u00edo\", dixo Stella nun comunicado. De feito, e seguindo os seus principios de non usar tecidos animais, dise que rexeitou un traballo en Gucci, porque a marca adoraba as prendas e os accesorios de coiro.\nSer filla do membro da banda dos Beatles Paul McCartney e da fot\u00f3grafa activista polos dereitos dos animais Linda Eastman reflectiuse plenamente en moitos factores. De feito Stella foi vexetariana ao longo da s\u00faa vida. Tampouco usa ning\u00fan coiro nin peles nos seus dese\u00f1os porque non quere renunciar aos seus principios, onde creceu, o campo e a granxa. Este feito tivo consecuencias porque ten menos opci\u00f3ns en canto a texturas e cores. As s\u00faas colecci\u00f3ns incl\u00faen roupa de muller \"pr\u00eat-\u00e0-porter\", accesorios, lencer\u00eda, lentes, fragrancias e, finalmente, unha li\u00f1a para nenos.\nAs 33 tendas independentes que ten at\u00f3panse en lugares como o Soho de Manhattan, o Mayfair e Brompton Cross de Londres, o West Hollywood dos \u00c1nxeles, o Palais Royal de Par\u00eds, Mil\u00e1n, Tokio, Shanghai e Pequ\u00edn. As s\u00faas colecci\u00f3ns tam\u00e9n se distrib\u00faen en m\u00e1is de 70 pa\u00edses a trav\u00e9s de 600 contas por xunto, inclu\u00edndo tendas especializadas e grandes almac\u00e9ns, as\u00ed como o env\u00edo a cen pa\u00edses en li\u00f1a.\nMcCartney tam\u00e9n dese\u00f1ou para o cinema e para moitas celebridades de Hollywood. O primeiro perfume que lanzou no 2003 chamouno \"Stella\". Foi nomeada doutora \"honoris causa\" pola Universidade de Dundee en marzo dese mesmo ano. En setembro de 2004, ademais da s\u00faa colecci\u00f3n principal, tam\u00e9n fixo unha asociaci\u00f3n a longo prazo con Adidas, coa que fundou Adidas by Stella McCartney. A colecci\u00f3n creceu ata expandir as distintas li\u00f1as de carreira, ximnasio, ioga, tenis, nataci\u00f3n, deportes de inverno e ciclismo.\nEn 2008 lanzou unha colecci\u00f3n de lencer\u00eda que reflect\u00eda as necesidades das mulleres modernas. No inverno de 2010 presentou o bolso \"Falabella\", un dos artigos m\u00e1is vendidos da marca. Distinguiuse axi\u00f1a polo detalle da cadea trenzada nos acabados. Tam\u00e9n no mesmo ano presentouse a primeira colecci\u00f3n Stella McCartney-Kids, que captaba o esp\u00edrito e a enerx\u00eda dos m\u00e1is pequenos. Esta li\u00f1a de nenos, nenas e beb\u00e9s, \u00eda dende o nacemento ata os 14 anos.\nAo ano seguinte, en 2011, deu a co\u00f1ecer a li\u00f1a de lentes de sol que complementaban os seus desfiles. Tam\u00e9n en 2011 foi inclu\u00edda na lista do \"Daily Telegraph\" das mulleres m\u00e1is poderosas do ano en Gran Breta\u00f1a.\nO compromiso da dese\u00f1adora coa sustentabilidade das colecci\u00f3ns cunha filosof\u00eda de responsabilidade, honestidade e modernidade agradeceuse constantemente. \u00c9 ecoloxista, vexetariana e participou en moitas campa\u00f1as contra o uso de peles de coiro e animais na fabricaci\u00f3n de roupa. Por iso, os seus zapatos son de vinilo ou pl\u00e1stico e os cintos e bolsas de rafia e t\u00e9xtiles. Como ecoloxista, apoia \u00e1s organizaci\u00f3ns Lynx e PETA para apoiar os dereitos dos animais e non usar materiais como coiro, pel, la ou seda. Alg\u00fans dos seus dese\u00f1os te\u00f1en frases que reflicten o seu respecto pola natureza, como unha das s\u00faas chaquetas para Adidas onde pon \"apto para vexetarianos deportivos\" nunha das mangas. Un par das s\u00faas botas de vinilo e \"Ultrasuede\" foron vendidas especificamente como \"vegan-friendly\", a\u00ednda que o seu uso de materiais sint\u00e9ticos derivados do petr\u00f3leo provocou cr\u00edticas entre os ecoloxistas. Foi mecenas da Vegetarian Society, organizaci\u00f3n dedicada a difundir os beneficios dunha dieta sen carne.\nVida persoal.\nMcCartney casou co editor brit\u00e1nico Alasdhair Willis o 30 de agosto de 2003 na Mount Stuart House da illa de Bute. O seu vestido de noiva era unha versi\u00f3n actualizada do vestido da s\u00faa nai de 1969. McCartney e Willis te\u00f1en catro fillos.\nMcCartney ten unha medio irm\u00e1 m\u00e1is nova, Beatrice Milly McCartney, nada o 28 de outubro de 2003 do seu pai e a s\u00faa segunda esposa, Heather Mills."}
{"id": "522113", "revid": "23204", "url": "https://gl.wikipedia.org/wiki?curid=522113", "title": "Jan Svatopluk Presl", "text": "Jan Svatopluk Presl, nado o 4 de setembro de 1791 preto de Praga, e finado o 6 de abril de 1849 en Praga foi un bot\u00e1nico, qu\u00edmico, mineral\u00f3logp, paleont\u00f3logo, xe\u00f3logo, zo\u00f3logo e pol\u00edtico do Reino de Bohemia.\nAdemais foi un lexic\u00f3grafo, impulsor da lingua checa para a linguaxe cient\u00edfica, cando unicamente se escrib\u00eda en alem\u00e1n. Foi o autor da terminolox\u00eda cient\u00edfica checa de varias ramas da ciencia, inclu\u00edda a nomenclatura qu\u00edmica. Foi tam\u00e9n coautor dunha importante obra taxon\u00f3mica checa, \"O P\u0159irozenosti Rostlin\".\nTraxectoria.\nComo cient\u00edfico.\nJan Presl estudou o bacharelato no \"Gymnasium\" dos escolapios de Praga, e m\u00e1is tarde medicina na Universidade Carolina de Praga, onde alcanzou o t\u00edtulo de doutor. Por\u00e9n, nunca exerceu como m\u00e9dico, sen\u00f3n que foi profesor audante de zoolox\u00eda e mineralox\u00eda. En 1818 traballlou en Olomouc (Moravia) at\u00e9 1820. Logo regresou a Praga, onde foi profesor de zoolox\u00eda e mineralox\u00eda na Universidade Carolina durante 28 anos. \nFoi cofundador da terminolox\u00eda checa en moitos campos cient\u00edficos, especialmente en mineralox\u00eda, qu\u00edmica, zoolox\u00eda e bot\u00e1nica. Introduciu palabras dobres para a designaci\u00f3n de compostos inorg\u00e1nicos e diferenciou o n\u00famero de oxidaci\u00f3n coa axuda de sufixos. Por\u00e9n, non se puido utilizar toda a s\u00faa terminolox\u00eda. As s\u00faas obras foron posteriormente complementadas ou revisadas por Vojt\u011bch \u0160afa\u0159\u00edk, Alexandr Sommer-Bat\u011bk e Emil Voto\u010dek.\nDesccribiu m\u00e1is de 800 especies de plantas.\nComo pol\u00edtico.\nComo pol\u00edtico, J. Presl foi un destacado patriota. Pertenceu ao grupo do Renacemento Nacional Checo, que planificou o establecemento do Museo Nacional con outros patriotas. En 1821 cofundou a primeira revista cient\u00edfica checa \"Krok\". En 1848 foi un dos delegados da Asemblea Eslava, e deputado no Reichstag do Imperio austr\u00edaco polo Antigo Partido Checo (en checo, \"Staro\u010de\u0161i\", oficialmente Partido Nacional, \"N\u00e1rodn\u00ed strana\") que se formou no Reino de Bohemia e nas terras da coroa bohemia do Imperio austr\u00edaco no ano da Revoluci\u00f3n de 1848, para lograr unha mellor posici\u00f3n de Bohemia dentro da monarqu\u00eda dos Habsburgo.\nAbreviatura.\nA abreviatura J.Presl empr\u00e9gase para reco\u00f1ecer a como autoridade na descrici\u00f3n e taxonom\u00eda en bot\u00e1nica."}
{"id": "522115", "revid": "47401", "url": "https://gl.wikipedia.org/wiki?curid=522115", "title": "Carballeira de San Lourenzo de Trasouto", "text": ""}
{"id": "522119", "revid": "36944", "url": "https://gl.wikipedia.org/wiki?curid=522119", "title": "Shi Jian 5", "text": "Shi Jian 5 ou SJ 5 foi un sat\u00e9lite artificial da China lanzado o 10 de maio de 1999 a bordo dun foguete CZ-4B desde o Centro de lanzamento de Taiyuan.\nCaracter\u00edsticas.\nSJ 5 foi constru\u00eddo pola Academia China de Tecnolox\u00eda Espacial (CAST, en ingl\u00e9s) usando o bus CAST968. Ti\u00f1a unha masa de 300 kg e levaba a bordo experimentos para medir part\u00edculas cargadas, facer experimentos de flu\u00eddos, para probar comunicaci\u00f3ns en banda S de alta velocidade e para probar sistemas de almacenamento de estado s\u00f3lido no espazo."}
{"id": "522120", "revid": "72012", "url": "https://gl.wikipedia.org/wiki?curid=522120", "title": "SJ 5", "text": ""}
{"id": "522121", "revid": "72012", "url": "https://gl.wikipedia.org/wiki?curid=522121", "title": "SJ-5", "text": ""}
{"id": "522124", "revid": "72012", "url": "https://gl.wikipedia.org/wiki?curid=522124", "title": "Pregoeiros da Semana Santa de Viveiro", "text": ""}
{"id": "522125", "revid": "72012", "url": "https://gl.wikipedia.org/wiki?curid=522125", "title": "Pregoeiros Semana Santa de Viveiro", "text": ""}
{"id": "522126", "revid": "72012", "url": "https://gl.wikipedia.org/wiki?curid=522126", "title": "Pregoeiros Semana Santa Viveiro", "text": ""}
{"id": "522127", "revid": "72012", "url": "https://gl.wikipedia.org/wiki?curid=522127", "title": "Pregoeiros da Semana Santa Viveiro", "text": ""}
{"id": "522128", "revid": "19415", "url": "https://gl.wikipedia.org/wiki?curid=522128", "title": "H\u00e4meenkatu, Tampere", "text": "H\u00e4meenkatu (en galego r\u00faa de H\u00e4me ou r\u00faa de Tavastia) \u00e9 a principal r\u00faa da cidade de Tampere, en Finlandia. Localizada no centro da cidade, ten case un quil\u00f3metro de longo e 28,5 metros no seu punto m\u00e1is ancho. A r\u00faa cruza o Tammerkoski pola ponte H\u00e4meensilta.\nH\u00e4meenkatu comeza no leste na intersecci\u00f3n con Rautatienkatu, nas proximidades da estaci\u00f3n de tren, corre de leste a oeste ata H\u00e4meenpuisto e o seu pavimento \u00e9 empedrado. Anteriormente a case todas as intersecci\u00f3ns contaban con sem\u00e1foros, mais na actualidade H\u00e4meenkatu \u00e9 unha r\u00faa destinada a transporte p\u00fablico.\nCoa construci\u00f3n da li\u00f1a de tranv\u00eda que comezou en 2017, e en relaci\u00f3n co proxecto, renov\u00e1ronse as beirarr\u00faas, as \u00e1robores da r\u00faa e a ilminaci\u00f3n. Do mesmo xeito levouse a cabo a renovaci\u00f3n da ponte H\u00e4meensilta. O proxecto finalizar\u00e1 en 2021."}
{"id": "522130", "revid": "89787", "url": "https://gl.wikipedia.org/wiki?curid=522130", "title": "Cristina Roccati", "text": "Cristina Roccati, nada en Rovigo o 24 de outubro de 1732 e finada na mesma localidade o 16 de marzo 1797, foi unha f\u00edsica, acad\u00e9mica e poeta italiana. Tras graduarse na Universidade de Bolo\u00f1a en 1751 -o terceiro t\u00edtulo universitario entregado a unha muller por unha universidade italiana- estaba comenzando unha ilustre carreira acad\u00e9mica cando os problemas econ\u00f3micos forzaron o seu regreso \u00e1s provincias venecianas, onde continuou ensinando f\u00edsica durante d\u00e9cadas.\nTraxectoria.\nRoccati, filla de Giovan Battista e Antonia Campo, pertenc\u00eda a unha familia noble de Rovigo, Italia.\nRoccati estudou linguas cl\u00e1sicas con Peter Bertaglia Arqu\u00e0, reitor do seminario en Rovigo, e con tan s\u00f3 15 anos xa era admirada entre os membros da \"Accademia dei Concordi\" polos seus poemas. En 1747, obtivo permiso dos seus pais para estudar filosof\u00eda natural na Universidade de Bolo\u00f1a baixo a tutela de Bertaglia. Foi aceptada pola universidade ese mesmo ano. Estudou literatura, l\u00f3xica, metaf\u00edsica, moral, meteorolox\u00eda e astronom\u00eda, pero centrouse na f\u00edsica e ciencia natural. \nFoi galardoada polos seus poemas e sonetos en Bolo\u00f1a, como xa o fora en Rovigo. Ingresou na \"Academia Concordia\" (1749), na \"Accademia degli Apatisti\" de Florencia (1750) e na \"Accademia nell'Arcadia\" (baixo o nome de \"Aganice Aretusiana\") (1753), as\u00ed como na \"Accademia degli Ardenti\" de Bolo\u00f1a e na Ricoverati de Padua.\nO 5 de maio de 1751, nun tempo no que as oportunidades de educaci\u00f3n superior eran a mi\u00fado negado \u00e1s mulleres, Roccati, quen era considerada un prodixio, obtivo o grao en filosof\u00eda, sendo, segundo Wertheim, \"a terceira muller en obter tales cualificaci\u00f3ns acad\u00e9micas.\" Continuou estudando na Universidade de Padua, centr\u00e1ndose en f\u00edsica newtoniana, grego e hebreo, mentres segu\u00eda cultivando os seus intereses literarios e compo\u00f1endo novos versos. \nA partir de 1751, estivo activa como profesora de f\u00edsica na Accademia dei Concordi di Rovigo (e ensinou al\u00ed ata polo menos 1777). Con todo, en 1752 a s\u00faa familia arruinouse, obrig\u00e1ndoa a interromper os estudos en Padua e regresar a casa, a Rovigo, onde ensinou f\u00edsica. Na Accademia dei Concordi de Rovigo, Roccatti realizou cursos nocturnos de f\u00edsica newtoniana para seus membros. Dos seus esquemas para esas conferencias, s\u00f3 se atoparon 51. En 1754 foi elixida presidenta da Accademia dei Concordi de Rovigo.\nCristina Roccati morreu en Rovigo o 16 de marzo de 1797."}
{"id": "522131", "revid": "15490", "url": "https://gl.wikipedia.org/wiki?curid=522131", "title": "Cient\u00edfico", "text": ""}
{"id": "522133", "revid": "1505", "url": "https://gl.wikipedia.org/wiki?curid=522133", "title": "Alameda da Praza de Compostela", "text": ""}
{"id": "522138", "revid": "65337", "url": "https://gl.wikipedia.org/wiki?curid=522138", "title": "Instituto de Estudos Avanzados de Princeton", "text": ""}
{"id": "522143", "revid": "89787", "url": "https://gl.wikipedia.org/wiki?curid=522143", "title": "Willy Schwabacher", "text": "Wilhelm Heinrich Schwabacher, nado o 22 de xullo de 1897 en Frankfurt e finado o 30 de agosto de 1972 en Estocolmo, foi un numism\u00e1tico e arque\u00f3logo xermano-sueco especializado na moeda da Antiga Grecia.\nTraxectoria.\nOrixe familiar.\nSchwabacher provi\u00f1a dunha familia moi vinculada \u00e1 numism\u00e1tica: o seu av\u00f3 materno era o numism\u00e1tico e comerciante de moedas Adolph E. Cahn (1839-1918), e o seu pai era Heinrich Wilhelm Schwabacher (1852-1908), tam\u00e9n comerciante numism\u00e1tico. Do mesmo xeito, os seus t\u00edos Julius Cahn (1872-1935) e Ludwig Cahn (1877-1924), e os seus curm\u00e1ns, Herbert A. Cahn (1915-2002) e Erich B. Cahn (1913-1993) se dedicaron tam\u00e9n \u00e1 numism\u00e1tica.\nFormaci\u00f3n.\nLogo de conclu\u00edr o seu ensino secundario, Willy Schwabacher alistouse como soldado e participou na primeira guerra mundial, entre 1916 e 1918. Neste \u00faltimo ano comezou os seus estudos de Arquitectura na Universidade T\u00e9cnica de Darmstadt e en 1921 ingresou na Universidade de M\u00fanic para estudar Arqueolox\u00eda Cl\u00e1sica, Historia Antiga e Historia da Arte. En 1922 pasou un semestre na Universidade de Berl\u00edn, onde tivo a oportunidade de ter como profesor a Kurt Regling. O 31 de xullo de 1924 graduouse cunha memoria titulada \"Die Tetradrachmenpr\u00e4gung von Selinunt\" (\"O relevo do tetradracma de Selinunte\"). \nCarreira.\nEntre 1927 e 1930 traballou como asistente no Museo de Augsburgo. En 1931 traballou na catalogaci\u00f3n de diversas colecci\u00f3ns de moedas, entre elas a da Biblioteca Universitaria Erlangen, a do Seminario de Filolox\u00eda Cl\u00e1sica da Universidade de Erlangen e a do Museo de Historia Local de \u00d6ttingen. No bienio 1932-1933 Schwabacher viaxou por Italia, Grecia e Turqu\u00eda, financiado por unha bolsa do Instituto Arqueol\u00f3xico Alem\u00e1n. Os dous anos seguintes integrouse nunha escavaci\u00f3n arqueol\u00f3xica promovida por esa instituci\u00f3n en Kerameikos, Atenas. Por mor da s\u00faa confesi\u00f3n xud\u00eda, Schwabacher foi expulsado desa escavaci\u00f3n en 1935.\nInicialmente, do mesmo xeito que outros arque\u00f3logos alem\u00e1ns v\u00edtimas do nazismo, atopou refuxio no Instituto Arqueol\u00f3xico Austr\u00edaco de Atenas, onde participou en numerosas escavaci\u00f3ns. En 1938 viaxou a Londres, como empregado de E. S. G. Robinson, e al\u00ed colaborou na publicaci\u00f3n da colecci\u00f3n privada R. Cyril Lockett, que deu lugar ao terceiro volume do \"Sylloge Nummorum Graecorum\". Na primavera de 1939 viaxou a Dinamarca, cunha recomendaci\u00f3n de George F. Hill e de E. S. G. Robinson para ingresar no Gabinete Real de Moedas (\"K\u00f6niglichen M\u00fcnzkabinett\") en Copenhague, onde se fixo cargo da edici\u00f3n do \"Sylloge\" correspondente a esa colecci\u00f3n. Cando a Gestapo iniciou a deportaci\u00f3n de todos os xudeus residentes nesa cidade en outubro de 1943, Schwabacher foi rescatado pola resistencia danesa e conseguiu viaxar a Suecia.\nNeste pa\u00eds, en 1952 comezou a impartir docencia na Universidade de Estocolmo. Paralelamente, en 1954 comezou a traballar como conservador no Gabinete Real de Moedas (\"Kungliga Myntakabinettet\") de Estocolmo e mantivo a s\u00faa vinculaci\u00f3n laboral con ese gabinete ata a s\u00faa xubilaci\u00f3n en 1963. \nComo docente, Schwabacher foi tam\u00e9n profesor visitante no Instituto de Estudos Avanzados de Princeton durante o curso 1965-1966. \nWilly Schwabacher casou en 1952 con Annemarie Rosenbaum Schoenlak, unha supervivente do Holocausto. En 1954 acadou a cidadan\u00eda sueca e permaneceu nese pa\u00eds ata a s\u00faa morte. \nReco\u00f1ecementos.\nEntre outras honras, Willy Schwabacher, foi reco\u00f1ecido como membro honorario da Sociedade Su\u00edza de Numism\u00e1tica, da Comisi\u00f3n Internacional de Numism\u00e1tica e da \"Royal Numismatic Society\".\nPublicaci\u00f3ns.\nWilly Schwabacher foi un prol\u00edfico autor de artigos publicados nas m\u00e1is reputadas revistas de numism\u00e1tica e arqueolox\u00eda do seu tempo, e tam\u00e9n dalg\u00fans traballos monogr\u00e1ficos:"}
{"id": "522144", "revid": "65337", "url": "https://gl.wikipedia.org/wiki?curid=522144", "title": "Wilhelm Heinrich Schwabacher", "text": ""}
{"id": "522145", "revid": "65337", "url": "https://gl.wikipedia.org/wiki?curid=522145", "title": "W. H. Schwabacher", "text": ""}
{"id": "522146", "revid": "65337", "url": "https://gl.wikipedia.org/wiki?curid=522146", "title": "W. Schwabacher", "text": ""}
{"id": "522147", "revid": "65337", "url": "https://gl.wikipedia.org/wiki?curid=522147", "title": "Schwabacher, Willy", "text": ""}
{"id": "522148", "revid": "65337", "url": "https://gl.wikipedia.org/wiki?curid=522148", "title": "Schwabacher, W. H.", "text": ""}
{"id": "522149", "revid": "65337", "url": "https://gl.wikipedia.org/wiki?curid=522149", "title": "Schwabacher, W.", "text": ""}
{"id": "522150", "revid": "85894", "url": "https://gl.wikipedia.org/wiki?curid=522150", "title": "Xos\u00e9 Hermida", "text": "Xos\u00e9 Andr\u00e9s V\u00e1zquez Hermida, nado en Boiro en 1963, \u00e9 un xornalista galego.\nTraxectoria.\nLicenciado en Filosof\u00eda pola Universidade de Santiago de Compostela, comezou traballando na s\u00faa cidade natal para \"El Correo Gallego\" e m\u00e1is tarde nos informativos da Radio Galega. Chegou ao diario \"El Pa\u00eds\" en Galicia en 1989, e permaneceu como correspondente en terras galegas para este xornal durante 26 anos, ata 2006. Logo foi subdelegado da edici\u00f3n galega do diario (2006-2009) e delegado (2009-2015), at\u00e9 o peche da edici\u00f3n en Galicia. \nA continuaci\u00f3n foi trasladado \u00e1 redacci\u00f3n central en Madrid, para seguidamente ser delegado no Brasil da corresponsal\u00eda con sede en S\u00e3o Paulo. En xullo de 2018, a nova directora do Pa\u00eds, Soledad Gallego-D\u00edaz, nomeou a Xos\u00e9 Hermida e Claudi P\u00e9rez xefes para noticias de nacional.\nEn 2017 o Colexio Profesional de Xornalistas de Galicia (CPXG) e o Club de Prensa de Ferrol conced\u00e9ronlle o XIII Premio Jos\u00e9 Couso \u00e1 Liberdade de Expresi\u00f3n. No manifesto lido durante a entrega do premio sinalouse o reco\u00f1ecemento a Xos\u00e9 Hermida como \u00abxornalista que prestixia a profesi\u00f3n e do que os que o co\u00f1ecen s\u00f3 saben falar ben, como profesional e como xefe\u00bb. Hermida dedicou o premio \u00e1 s\u00faa esposa falecida o ano anterior, a xornalista da Axencia EFE, Ana Viqueira."}
{"id": "522151", "revid": "88215", "url": "https://gl.wikipedia.org/wiki?curid=522151", "title": "Xos\u00e9 Andr\u00e9s V\u00e1zquez Hermida", "text": ""}
{"id": "522152", "revid": "88215", "url": "https://gl.wikipedia.org/wiki?curid=522152", "title": "Xos\u00e9 V\u00e1zquez Hermida", "text": ""}
{"id": "522154", "revid": "15490", "url": "https://gl.wikipedia.org/wiki?curid=522154", "title": "Azolla microphylla", "text": "Azolla microphylla \u00e9 unha especie de pterid\u00f3fita (fentos ou fieitos) da clase das polipodi\u00f3psidas, orde das salviniales e familia das salvini\u00e1ceas, unha das sete comprendidas no x\u00e9nero \"Azolla\".\n\u00c9 un pequeno fieito acu\u00e1tico flotante que pos\u00fae, como as demais especies do x\u00e9nero, unha alga simbionte (unha cianobacteria do x\u00e9nero \"Anabaena\", \" A. azollae\") que fixa o nitr\u00f3xeno. \nComo outras salvini\u00e1ceas \u00e9 unha planta invasora."}
{"id": "522156", "revid": "15490", "url": "https://gl.wikipedia.org/wiki?curid=522156", "title": "Azolla nilotica", "text": "Azolla nilotica \u00e9 unha especie de pterid\u00f3fita (fentos ou fieitos) da clase das polipodi\u00f3psidas, orde das salviniales e familia das salvini\u00e1ceas, unha das sete comprendidas no x\u00e9nero \"Azolla\".\n\u00c9 un pequeno fieito acu\u00e1tico flotante de distribuci\u00f3n africana que pos\u00fae, como as demais especies do x\u00e9nero, unha alga simbionte (unha cianobacteria do x\u00e9nero \"Anabaena\", \" A. azollae\") que fixa o nitr\u00f3xeno. \nComo outras salvini\u00e1ceas \u00e9 unha planta invasora."}
{"id": "522157", "revid": "45576", "url": "https://gl.wikipedia.org/wiki?curid=522157", "title": "Lista Real de Saqqara", "text": ""}
{"id": "522158", "revid": "45576", "url": "https://gl.wikipedia.org/wiki?curid=522158", "title": "Canon Real de Tur\u00edn", "text": ""}
{"id": "522160", "revid": "1131", "url": "https://gl.wikipedia.org/wiki?curid=522160", "title": "Associa\u00e7\u00e3o Impulsora Casa da Lusofonia", "text": "A Associa\u00e7\u00e3o Impulsora da Casa da Lusofonia \u00e9 unha asociaci\u00f3n xurdida no ano 2021 co obxectivo fundamental de recoller os impulsos necesarios para acadar o consenso pol\u00edtico, econ\u00f3mico e social para a constituci\u00f3n con sede en Ourense da \"Casa da Lusofonia\" dentro da rede de casas que mant\u00e9n o Ministerio de Asuntos Exteriores.\nHistoria.\nAntecedentes.\nA Impulsora canaliza e impulsa \u00e1 sociedade civil para recoller unha vella demanda existente na sociedade galega, principalmente, mais tam\u00e9n no conxunto do Reino da Espa\u00f1a. As\u00ed temos as diferentes declaraci\u00f3ns que neste senso foron aparecendo nos \u00faltimos anos, sobre todo desde a aprobaci\u00f3n por unanimidade da \"Lei 1/2014, do 24 de marzo, para o aproveitamento da lingua portuguesa e v\u00ednculos coa lusofon\u00eda\", co\u00f1ecida como lei \"Paz Andrade\".\nUn dos impulsores daquela iniciativa lexislativa popular que rematar\u00eda sendo aprobada no Parlamento de Galicia foi o Xos\u00e9 Carlos Morell, que defendeu no hemiciclo do Pazo do H\u00f3rreo a ILP \"Paz Andrade\" e que foi o primeiro secretario xeral da Impulsora da Casa da Lusofonia. Nachy L\u00f3pez tomou posse do cargo en Marzo de 2022 como secretaria xeral. https://www.laregion.es/articulo/ourense/novo-movemento-ter-casa-da-lusofonia/202203152229051115233.html?utm_medium=social&amp;utm_source=whatsapp&amp;utm_campaign=share_button\nO propio director do IGADI o moa\u00f1\u00e9s Xulio R\u00edos falaba xa no 2018 da necesidade da creaci\u00f3n dunha Casa da Lusofonia. Nese mesmo ano desde o Concello de Santiago de Compostela aproban unha declaraci\u00f3n institucional de forma un\u00e1nime para a constituci\u00f3n da \"Casa da Lusofonia\". Xa no Senado Lu\u00eds Garc\u00eda Ma\u00f1\u00e1 fai unha de pregunta por escrito ao goberno o 14 de novembro de 2018 sobre a conveniencia da creaci\u00f3n da \"Casa da Lusofonia\".\nObxectivos.\nCo obxectivo de fomentar o mellor co\u00f1ecemento entre os pobos que conforman a lusofon\u00eda e Espa\u00f1a, a Casa da Lusofonia, segundo a Impulsora ter\u00e1 que configurarse como un p\u00f3lo din\u00e1mico para o desenvolvemento de todo tipo de actividades, fomentando o debate, a reflexi\u00f3n e a investigaci\u00f3n sobre temas de contido cultural, art\u00edstico, ideol\u00f3xico, social, cient\u00edfico, tecnol\u00f3xico, econ\u00f3mico e pol\u00edtico. Tr\u00e1tase de crear un foro e punto de encontro obxectivo e aberto orientado \u00e1 difusi\u00f3n daqueles elementos que, nalgunha medida, poidan contribu\u00edr a estreitar os lazos entre os pobos desta comunidade internacional. En 2021, son oito os estados que te\u00f1en a lingua portuguesa como materna ou oficial: Angola, Brasil, Cabo Verde, Guinea-Bisau, Mozambique, Portugal, San Tom\u00e9 e Pr\u00edncipe e Timor-Leste. Ademais, tam\u00e9n acostuman inclu\u00edrse na lusofon\u00eda outros enclaves onde se fala ou se falou portugu\u00e9s, nas s\u00faas diversas variantes, como \u00e9 o caso de Ajud\u00e1, Aruba, Bal\u00ed, Battcaloa, Bonaire, Casamansa, Chaul, Coromandel, Cuca\u00e7au, Dam\u00e3o, Diu, Fort Cochim, Galiza, Goa, Ilha de Ano Bom, Java, Jehove, Korlai, Kuala-Lumpur, Mah\u00e9, Macau, Mangalor, Penang, Puttalan, Suriname, Tapin, Tellicherry e Vaipim ."}
{"id": "522161", "revid": "104999", "url": "https://gl.wikipedia.org/wiki?curid=522161", "title": "Margaret W. &quot;Hap&quot; Brennecke", "text": "Margaret W. \"Hap\" Brennecke, nada en 1911 en Emmaus (Pensilvania) e finada en 2008, foi unha qu\u00edmica especialista en metalurxia e a primeira muller enxe\u00f1eira soldadora que traballou no Laboratorio de Materiais e Procesos do Centro de Voo Espacial Marshall da NASA, contribu\u00edndo ao programa de foguetes Saturno.\nTraxectoria.\nBrennecke licenciouse en qu\u00edmica na Universidade Estatal de Ohio e posteriormente estudou metalurxia no Instituto Tecnol\u00f3xico Carnegie, a Universidade de Pittsburgh e a Universidade de California, Os \u00c1nxeles. Posteriormente, traballou durante 22 anos na Aluminum Company of America, onde, como investigadora metal\u00farxica, identificou materiais para veh\u00edculos militares e proxectos de enxe\u00f1ar\u00eda utilizados na segunda guerra mundial.\nEn 1961, Brennecke incorporouse \u00e1 NASA, onde traballou no programa de foguetes Saturno como experta en soldadura, achegando a s\u00faa experiencia centrada nos procesos de soldadura por arco de tungsteno con gas e gas inerte met\u00e1lico. As responsabilidades de Brennecke inclu\u00edan a selecci\u00f3n de materiais e t\u00e9cnicas para a construci\u00f3n dos foguetes, especialmente os dep\u00f3sitos de combustible criox\u00e9nico. M\u00e1is adiante na s\u00faa carreira, desempe\u00f1ou un papel similar na elecci\u00f3n de materiais e t\u00e9cnicas para o Spacelab e os foguetes impulsores do transbordador espacial.\nO alcume de Brennecke, \"Hap\", foi elixido en parte pola s\u00faa neutralidade de x\u00e9nero, e como un \"termo medio entre a cortes\u00eda dos tempos e a informalidade\" do equipo de enxe\u00f1eiros da NASA."}
{"id": "522162", "revid": "98629", "url": "https://gl.wikipedia.org/wiki?curid=522162", "title": "The Girl on the Train (filme de 2021)", "text": "The Girl on the Train (en ) \u00e9 un filme indio de 2021 dirixido por Ribhu Dasgupta e producido baixo as produtoras Universal Pictures, Amblin Entertainment e Reliance Entertainment. O filme bas\u00e9ase na novela hom\u00f3nima da escritora brit\u00e1nica Paula Hawkins, e est\u00e1 protagonizado por Parineeti Chopra, no papel dunha muller india divorciada con problemas de alcoholismo que se ve envolta nunha investigaci\u00f3n de asasinato. O resto do elenco est\u00e1 composto por Avinash Tiwary, Aditi Rao Hydari e Kirti Kulhari.\nA fotograf\u00eda principal comezou o 4 de agosto de 2019. A estrea posp\u00faxose por mor da pandemia de COVID-19. O filme estreouse finalmente o 26 de febreiro de 2021 a trav\u00e9s de Netflix."}
{"id": "522163", "revid": "98629", "url": "https://gl.wikipedia.org/wiki?curid=522163", "title": "The Book Thief (filme)", "text": "The Book Thief \u00e9 un filme xermano-estadounidense de 2013 dirixido por Brian Percival e protagonizado por Geoffrey Rush, Emily Watson e Sophie N\u00e9lisse. O filme bas\u00e9ase na novela hom\u00f3nima de 2005 escrita por Markus Zusak, e foi adaptada por Michael Petroni. Conta a historia dunha nena que vive coa s\u00faa familia adoptiva durante a Alema\u00f1a nazi. Logo de aprender a ler grazas \u00f3 seu novo pai, a nena comeza a \"tomar prestados\" libros que comparte co refuxiado xudeu que se agocha na casa dos seus pais. A banda sonora foi composta por John Williams.\n\"The Book Thief\" estreouse no Festival de Cinema de Mill Valley o 31 de outubro de 2013, e nos cinemas dos Estados Unidos o 8 de novembro de 2013. Recibiu valoraci\u00f3ns dispares por parte da cr\u00edtica, con eloxios \u00e1 s\u00faa \"fresca perspectiva da guerra\" e o seu foco no \"consistente f\u00edo de humanidade\" durante a historia, mais outros cr\u00edticos salientaron a \"narrativa ilusoria\" do filme. Cun orzamento de 19 mill\u00f3ns de d\u00f3lares, o filme foi un \u00e9xito de recadaci\u00f3n, conseguindo m\u00e1is de 76 mill\u00f3ns de d\u00f3lares.\n\"The Book Thief\" recibiu nomeamentos \u00f3s \u00d3scar, Globos de Ouro e BAFTA pola s\u00faa banda sonora. Pola s\u00faa interpretaci\u00f3n no filme, Sophie N\u00e9lisse ga\u00f1ou o Premio Spotlight no Festival de Cinema de Hollywood, o Premio Newcomer Satellite e o Premio da Sociedade de Cr\u00edticos de Cinema de Phoenix. O filme estreouse en Blu-ray e DVD o 11 de marzo de 2014."}
{"id": "522165", "revid": "4817", "url": "https://gl.wikipedia.org/wiki?curid=522165", "title": "Shi Jian 6", "text": "Shi Jian 6 ou SJ 6 foi unha serie de oito sat\u00e9lites artificiais da China lanzados entre 2004 e 2010, todos mediante foguetes CZ-4B desde o Centro de lanzamento de Taiyuan.\nCaracter\u00edsticas.\nOs sat\u00e9lite SJ 6 foron denominados SJ 6A, 6B, 6C, 6D, 6E, 6F, 6G e 6H. Foron constru\u00eddos pola Academia China de Tecnolox\u00eda Espacial (CAST, en ingl\u00e9s) e eran lanzados por pares. A s\u00faa misi\u00f3n era estudar a contorna de radiaci\u00f3n da Terra e realizar outros experimentos no espazo. Posiblemente tam\u00e9n fixeran tarefas de intelixencia electr\u00f3nica."}
{"id": "522166", "revid": "4817", "url": "https://gl.wikipedia.org/wiki?curid=522166", "title": "SJ 6", "text": ""}
{"id": "522167", "revid": "4817", "url": "https://gl.wikipedia.org/wiki?curid=522167", "title": "SJ-6", "text": ""}
{"id": "522168", "revid": "4817", "url": "https://gl.wikipedia.org/wiki?curid=522168", "title": "SJ 6G", "text": ""}
{"id": "522169", "revid": "4817", "url": "https://gl.wikipedia.org/wiki?curid=522169", "title": "SJ 6F", "text": ""}
{"id": "522170", "revid": "4817", "url": "https://gl.wikipedia.org/wiki?curid=522170", "title": "SJ 6E", "text": ""}
{"id": "522171", "revid": "4817", "url": "https://gl.wikipedia.org/wiki?curid=522171", "title": "SJ 6D", "text": ""}
{"id": "522172", "revid": "4817", "url": "https://gl.wikipedia.org/wiki?curid=522172", "title": "SJ 6C", "text": ""}
{"id": "522173", "revid": "4817", "url": "https://gl.wikipedia.org/wiki?curid=522173", "title": "SJ 6B", "text": ""}
{"id": "522174", "revid": "4817", "url": "https://gl.wikipedia.org/wiki?curid=522174", "title": "SJ 6A", "text": ""}
{"id": "522175", "revid": "4817", "url": "https://gl.wikipedia.org/wiki?curid=522175", "title": "SJ 6H", "text": ""}
{"id": "522176", "revid": "89787", "url": "https://gl.wikipedia.org/wiki?curid=522176", "title": "Daniel Lago Leir\u00f3s", "text": "Daniel Lago Leir\u00f3s, nado en Vigo o 20 de abril de 1979, \u00e9 un empresario e pol\u00edtico galego, membro do Consello do Partido Dem\u00f3crata Europeo e Secretario de Organizaci\u00f3n de Compromiso por Galicia. \nTraxectoria.\nComezou a s\u00faa actividade pol\u00edtica no mundo estudantil onde participou nos Comit\u00e9s Abertos de Faculdade. Posteriormente entrar\u00eda a formar parte de Esquerda Nacionalista e do BNG ata o ano 2006, ano no que abandona a pr\u00e1ctica pol\u00edtica. No 2012, tornar\u00eda de novo \u00e1 actividade pol\u00edtica sum\u00e1ndose ao proxecto galeguista de Compromiso por Galicia.\nFoi cabeza de lista nas Elecci\u00f3ns xerais de abril de 2019 para o Senado pola circunscrici\u00f3n de Pontevedra, obtendo 2.769 votos con Compromiso por Galicia. \nPartilla a trav\u00e9s de varios medios de comunicaci\u00f3n social opini\u00f3n, xeralmente, sobre temas de an\u00e1lise internacional e xeopol\u00edtico.\n\u00c9 licenciado en Ciencias Pol\u00edticas, especialidade en relaci\u00f3ns internacionais e estudos pol\u00edticos pola Universidade de Santiago de Compostela. Cursou tam\u00e9n Estudos Europeos a trav\u00e9s dunha bolsa Erasmus na Universidade Moderna de Porto.\nLigado de sempre ao mundo da lusofon\u00eda \u00e9 vice-presidente do Centro Portugu\u00e9s de Vigo axudando nun novo rexurdimento da entidade. Desde o 2021 \u00e9 membro fundador da Associa\u00e7\u00e3o Impulsora Casa da Lusofonia que ten por obxectivo a creaci\u00f3n da \"Casa da Lusofonia\" dentro da rede de casas do Ministerio de Asuntos Exteriores.\nNo mundo da empresa desenvolve o seu negocio na industria aseguradora e na consultor\u00eda de internacionalizaci\u00f3n e aceleraci\u00f3n de empresas."}
{"id": "522177", "revid": "5863", "url": "https://gl.wikipedia.org/wiki?curid=522177", "title": "Kirs\u00e1n Iliumzh\u00ednov", "text": "Kirsan Nikolayevich Ilyumjinov (; en calmuco, \u04ae\u043b\u043c\u0497\u0438\u043d \u041a\u0438\u0440\u0441\u04d9\u043d, \"\u00dclmcin Kirs\u0259n\"), nado en Elista o 5 de abril de 1962, \u00e9 un millonario calmuco, budista e pol\u00edtico da Rusia.\nTraxectoria.\n\u00c9 o presidente da Rep\u00fablica dos Calmucos, unha das divisi\u00f3ns federais da Federaci\u00f3n Rusa e presidente da FIDE desde 1995. Kirsan decretou a obrigatoriedade do ensino de xadrez nas escolas primarias da Rep\u00fablica da Calmuquia."}
{"id": "522178", "revid": "1131", "url": "https://gl.wikipedia.org/wiki?curid=522178", "title": "Ana Luna Alonso", "text": "Ana Luna Alonso, nada en Lugo, \u00e9 unha profesora do departamento de traduci\u00f3n e ling\u00fc\u00edstica da Facultade de Filolox\u00eda e Traduci\u00f3n da Universidade de Vigo.\nTraxectoria.\nLicenciouse en Filolox\u00eda Rom\u00e1nica e doutorouse en filolox\u00eda francesa pola Universidade de Santiago de Compostela. \u00c9 investigadora titular do grupo BiTraGa (A Biblioteca da Traduci\u00f3n Galega) e participa en diferentes proxectos como XESCOM e CULTURFIL da USC, EACT da UAB ou CRET da UB.\nEntre as s\u00faas actividades sobre a traduci\u00f3n incl\u00fae estudos socioculturais sobre as linguas minorizadas, a historia da traduci\u00f3n e das persoas que traducen, o estudo dos fluxos de traduci\u00f3n e as pol\u00edticas de traduci\u00f3n editorial. \nPublicaci\u00f3ns.\n\u00c9 coeditora de monograf\u00edas como:"}
{"id": "522179", "revid": "23204", "url": "https://gl.wikipedia.org/wiki?curid=522179", "title": "Associa\u00e7\u00e3o Impulsora da Casa da Lusofonia", "text": ""}
{"id": "522180", "revid": "23204", "url": "https://gl.wikipedia.org/wiki?curid=522180", "title": "Kirsan Ilyumzhinov", "text": ""}
{"id": "522181", "revid": "98510", "url": "https://gl.wikipedia.org/wiki?curid=522181", "title": "Firefly Lane", "text": "Firefly Lane \u00e9 unha serie de televisi\u00f3n estadounidense creada por Maggie Friedman para Netflix. A serie est\u00e1 baseada na novela hom\u00f3nima escrita por Kristin Hannah. Estreouse orixinalmente o 3 de febreiro de 2021, e conta as vidas de d\u00faas mozas adolescentes na d\u00e9cada de 1970 e a s\u00faa adultez a comezos da d\u00e9cada de 2000.\nEstrea.\nO 14 de outubro de 2020, estreouse un teaser oficial e puid\u00e9ronse ver as primeiras imaxes da serie. A serie estreouse o 3 de febreiro de 2021."}
{"id": "522182", "revid": "83328", "url": "https://gl.wikipedia.org/wiki?curid=522182", "title": "A Coru\u00f1a en feminino", "text": "A Coru\u00f1a en feminino \u00e9 unha ruta do Concello da Coru\u00f1a para co\u00f1ecer a cidade da Coru\u00f1a a trav\u00e9s de seis mulleres sobranceiras.\nReco\u00f1ece as figuras de Elvira Bao, Concepci\u00f3n Arenal, Fanny Garrido, Rosal\u00eda de Castro, Mar\u00eda Barbeito e Sof\u00eda Casanova."}
{"id": "522183", "revid": "98629", "url": "https://gl.wikipedia.org/wiki?curid=522183", "title": "Big Fish &amp; Begonia", "text": "Big Fish &amp; Begonia (en ; \"D\u00e0y\u00fa H\u01ceit\u00e1ng\") \u00e9 un filme chin\u00e9s de 2016 escrito, producido e dirixido por Liang Xuan e Zhang Chun. \u00c9 o primeiro filme anime de B&amp;T Studio en colaboraci\u00f3n con Studio Mir. Estreouse en versi\u00f3n 2D e 3D na China a trav\u00e9s de Enlight Media o 8 de xullo de 2016.\nShout! Studios adquiriu os dereitos de distribuci\u00f3n en Am\u00e9rica do Norte, estre\u00e1ndose cunha ampla distribuci\u00f3n nos cinemas o 6 de abril de 2018 en colaboraci\u00f3n con Funimation Films. Manga Entertainment lanzou o filme no Reino Unido e Irlanda o 18 de abril de 2018."}
{"id": "522184", "revid": "23204", "url": "https://gl.wikipedia.org/wiki?curid=522184", "title": "D\u00e0y\u00fa H\u01ceit\u00e1ng", "text": ""}
{"id": "522185", "revid": "89787", "url": "https://gl.wikipedia.org/wiki?curid=522185", "title": "Kauas pilvet karkaavat", "text": "Kauas pilvet karkaavat \u00e9 un filme finland\u00e9s de 1996 editado, escrito, producido e dirixido por Aki Kaurism\u00e4ki. Est\u00e1 protagonizado por Kati Outinen, Kari V\u00e4\u00e4n\u00e4nen e Markku Peltola. O filme \u00e9 o primeiro da trilox\u00eda de Kaurism\u00e4ki chamada \"Finlandia\", sendo os outros dous filmes \"Mies vailla menneisyytt\u00e4\" e \"Laitakaupungin valot\". O filme foi escollido como candidato de Finlandia para o \u00d3scar \u00f3 mellor filme internacional na 69\u00aa edici\u00f3n dos premios, mais finalmente non foi aceptado pola Academia."}
{"id": "522189", "revid": "89787", "url": "https://gl.wikipedia.org/wiki?curid=522189", "title": "Kivenpy\u00f6ritt\u00e4j\u00e4n kyl\u00e4", "text": "Kivenpy\u00f6ritt\u00e4j\u00e4n kyl\u00e4 \u00e9 un filme finland\u00e9s de 1995 dirixido por Markku P\u00f6l\u00f6nen. O filme foi escollido como candidato de Finlandia para o \u00d3scar \u00f3 mellor filme internacional na 68\u00aa edici\u00f3n dos premios, mais finalmente non foi nomeado."}
{"id": "522190", "revid": "5863", "url": "https://gl.wikipedia.org/wiki?curid=522190", "title": "TropaVerde", "text": "TropaVerde \u00e9 unha plataforma web desenvolvida por TEIMAS Desenvolvemento o 17 de maio de 2015 que ten por obxectivo fomentar a reciclaxe e a responsabilidade ambiental entre a cidadan\u00eda, premiando de forma directa as boas acci\u00f3ns medioambientais. Para cumprir este obxectivo conecta os tres actores necesarios:\nFuncionamento.\nCada vez que un cidad\u00e1n ou cidad\u00e1 deposita un residuo nunha instalaci\u00f3n de reciclaxe colaboradora, recibe un cheque con estrelas (puntos) que pode acumular na s\u00faa conta TropaVerde para trocalas cando desexen por descontos ou agasallos (recompensas) nos comercios e establecementos de hostalar\u00eda colaboradores. Ser instalaci\u00f3n de reciclaxe colaboradora \u00e9 gratu\u00edto, as\u00ed como ser cidad\u00e1n ou cidad\u00e1 participante. A participaci\u00f3n dos comercios e establecementos de hostalar\u00eda \u00e9 tam\u00e9n gratu\u00edta, \u00e1 marxe das recompensas que cada empresa colaboradora decida ofertar \u00e1 cidadan\u00eda a cambio das estrelas acumuladas.\nAlcance.\nNa actualidade TropaVerde ten tropas galegas activas en Santiago de Compostela, Lugo, Ames, Redondela, O Porri\u00f1o, Mar\u00edn, Vilagarc\u00eda de Arousa, Santa Comba e Cambados; as\u00ed como tropas internacionais en Hungr\u00eda, Francia, Portugal, Grecia e Polonia."}
{"id": "522192", "revid": "89787", "url": "https://gl.wikipedia.org/wiki?curid=522192", "title": "Ripa ruostuu", "text": "Ripa ruostuu \u00e9 un filme finland\u00e9s de 1993 dirixido por Christian Lindblad. Estreouse na 18\u00aa edici\u00f3n do Festival Internacional de Cinema de Moscova. O filme foi escollido como candidato de Finlandia para o \u00d3scar \u00f3 mellor filme internacional na 66\u00aa edici\u00f3n dos premios, mais finalmente non foi nomeado."}
{"id": "522193", "revid": "98629", "url": "https://gl.wikipedia.org/wiki?curid=522193", "title": "Talvisota", "text": "Talvisota \u00e9 un filme finland\u00e9s de 1989 dirixido por Pekka Parikka. Bas\u00e9ase na novela \"Talvisota\" de Antti Tuuri. Est\u00e1 ambientado na guerra de Inverno e conta a historia dun rexemento de infantar\u00eda fin\u00e9s de Ostrobotnia do Sur que loita no istmo de Carelia, centr\u00e1ndose nun grupo de reservistas de Kauhava. O filme estreouse orixinalmente en Finlandia e Suecia o 30 de novembro de 1989, cadrando co 50 aniversario do comezo da guerra de Inverno. \nFoi escollido como candidato de Finlandia para o \u00d3scar \u00f3 mellor filme internacional na 63\u00aa edici\u00f3n dos premios, mais finalmente non foi nomeado."}
