{"id": "463925", "revid": "23204", "url": "https://gl.wikipedia.org/wiki?curid=463925", "title": "Jacqueline Kennedy Onassis", "text": "Jacqueline Lee Kennedy Onassis, de solteira Bouvier, nada en Southampton (Nova York) o 28 de xullo de 1929 e finada en Nova York o 19 de maio de 1994, foi Primeira Dama dos Estados Unidos por ser a esposa do trix\u00e9simo quinto Presidente dos Estados Unidos, John F. Kennedy, durante a s\u00faa presidencia dende 1961 ata o asasinato do seu esposo en 1963.\nJacqueline era a filla m\u00e1is vella do corretor de bolsa de Wall Street John Vernou Bouvier III e da socialit\u00e9 Janet Le Bouvier. En 1951, graduouse cunha licenciatura en literatura francesa da Universidade George Washington e foi traballar ao \"Washington Times-Herald\" como fot\u00f3grafa investigadora.\nJacqueline co\u00f1eceu o congresista John F. Kennedy nunha cea en 1952. Ese novembro, foi elixido como senador dos Estados Unidos en Massachusetts, e a parella casou en 1953. Tiveron catro fillos, dos cales dous morreron na infancia.\nComo Primeira Dama, foi co\u00f1ecida pola s\u00faa moi publicitada restauraci\u00f3n da Casa Branca e a s\u00faa \u00e9nfase nas artes e na cultura. O 22 de novembro de 1963, ela viaxaba co presidente nunha caravana de autom\u00f3biles en Dallas, Texas, cando el foi asasinado.\nEn 1968, casou co armador grego Arist\u00f3teles Onassis; permaneceron casados ata a morte de Onassis en 1975. Durante as d\u00faas \u00faltimas d\u00e9cadas da s\u00faa vida, Jacqueline Kennedy Onassis traballou como editora de libros.\n\u00c9 lembrada pola s\u00faa contribuci\u00f3n \u00e1s artes e \u00e1 preservaci\u00f3n da arquitectura hist\u00f3rica, o seu estilo, elegancia e graza. Destacou como icona da moda; o seu famoso traxe rosa Chanel converteuse nun s\u00edmbolo do asasinato de Kennedy e unha das imaxes perdurables da d\u00e9cada de 1960.\nFigurou en 1999 na lista de Gallup das personalidades m\u00e1is admiradas nos Estados Unidos do s\u00e9culo XX.\nInfancia.\nJacqueline Lee naceu en Southampton (Nova York), filla do corredor de bolsa de Wall Street John Vernou Bouvier III e Janet Norton Bouvier. A irm\u00e1 m\u00e1is nova de Jackie, Lee Radziwill, naceu en 1933. Os Bouvier divorci\u00e1ronse en 1940. Janet casou m\u00e1is tarde co herdeiro da Standard Oil, Hugh Dudley Auchincloss, Jr. en 1942 e tivo dous fillos m\u00e1is: Janet Jennings Auchincloss e James Lee Auchincloss.\nA s\u00faa nai ti\u00f1a ascendencia irlandesa e a do seu pai inclu\u00eda francesa, escocesa, e inglesa. O seu bisav\u00f3 materno emigrou de Cork, Irlanda, e m\u00e1is tarde converteuse no superintendente das Escolas P\u00fablicas da cidade de Nova York. Michel Bouvier, o tatara-tatara-av\u00f3 paterno de Jacqueline, naceu en Francia e foi contempor\u00e1neo de Xos\u00e9 Bonaparte e Stephen Girard. El era un ebanista, carpinteiro de ribeira, comerciante e especulador de bens ra\u00edces radicado en Filadelfia. A esposa de Michel, Louise Vernou, era filla de John Vernou, un emigrante franc\u00e9s, e Elizabeth Clifford Lindsay, unha muller nada nos Estados Unidos. O av\u00f3 de Jackie, John Vernou Bouvier Jr., fabricou unha ascendencia m\u00e1is nobre da s\u00faa familia no seu libro de historia familiar, \"Our Forebears\" (\"Os nosos antepasados\"). Os estudos recentes e a investigaci\u00f3n realizada polo primo de Jackie, John H. Davis no seu libro \"The Bouviers: Portrait of an American Family\" (\"Os Bouvier: Retrato dunha familia americana\"), refutaron a maior\u00eda destas li\u00f1axes de fantas\u00eda.\nJackie pasou os seus primeiros anos na cidade de Nova York e East Hampton (Nova York), na leira da familia Bouvier, \"Lasata\". Tralo divorcio dos seus pais, as irm\u00e1s Bouvier dividiron o seu tempo entre as casas da s\u00faa nai en McLean (Virxinia) e Newport (Rhode Island), e as casas do seu pai na r\u00faa 74 125 (Manhattan) e Long Island. Jackie asistiu \u00e1 Chapin School na cidade de Nova York.\nA unha idade moi temper\u00e1, converteuse nunha amazona entusiasta, e montar a cabalo seguiu sendo unha paix\u00f3n para toda a s\u00faa vida.\nEducaci\u00f3n e mocidade.\nJackie asistiu \u00e1 escola Holton-Arms de Bethesda, Maryland, dende 1942 ata 1944, e \u00e1 escola de Miss Porter en Farmington, Connecticut, de 1944 a 1947.\nCando fixo o seu debut en sociedade en 1947, o columnista de Hearst, Igor Cassini, alcumouna \"debutante do ano\".\nA partir de 1947, Bouvier pasou os seus dous primeiros anos de universidade no Vassar College en Poughkeepsie, Nova York, e logo pasou o seu primeiro ano (1949-1950) en Francia,\u00a0na Universidade de Grenoble en Grenoble e na Sorbona de Par\u00eds, nun programa de estudos no estranxeiro a trav\u00e9s do Smith College en Northampton (Massachusetts). Ao regresar a casa aos Estados Unidos, trasladouse \u00e1 Universidade George Washington en Washington, D.C.; graduouse en 1951 cun t\u00edtulo de Bachelor of Arts en literatura francesa. A gradaci\u00f3n universitaria de Bouvier coincidiu coa graduaci\u00f3n de preparatoria da s\u00faa irm\u00e1, e as d\u00faas pasaron o ver\u00e1n de 1951 nunha viaxe por Europa. Esta viaxe foi o tema do \u00fanico libro autobiogr\u00e1fico de Jacqueline, \"One Special Summer\" (\"Un ver\u00e1n especial\"), coa s\u00faa irm\u00e1 como coautora; e tam\u00e9n \u00e9 a \u00fanica das publicaci\u00f3ns de Jacqueline que contan cos seus debuxos.\nDespois da s\u00faa graduaci\u00f3n, Jackie foi contratada como \"fot\u00f3grafa indagadora\" para \"The Washington Times-Herald\". A posici\u00f3n requir\u00eda facer preguntas enxe\u00f1osas a individuos escollidos ao azar na r\u00faa e tomar as s\u00faas fotos para que fosen publicadas no xornal xunto citas seleccionadas das s\u00faas respostas. Durante este tempo, estivo comprometida cun mozo corretor de bolsa, John Husted GW, Jr., durante tres meses. Bouvier m\u00e1is tarde tomou clases de educaci\u00f3n continua de Historia de Am\u00e9rica na Universidade de Georgetown en Washington D. C.\nMatrimonio con Kennedy e familia.\nJacqueline e o ent\u00f3n representante dos Estados Unidos, John Kennedy pertenc\u00edan ao mesmo c\u00edrculo social e asist\u00edan a mi\u00fado \u00e1s mesmas funci\u00f3ns. Foron presentados formalmente por un amigo en com\u00fan, o xornalista Charles L. Bartlett, nunha cea en maio de 1952. John Kennedy estaba ent\u00f3n ocupado postul\u00e1ndose para o Senado dos Estados Unidos pero despois da s\u00faa elecci\u00f3n en novembro, a relaci\u00f3n volveuse m\u00e1is seria e levou ao seu compromiso, anunciado oficialmente o 25 de xu\u00f1o de 1953.\nCasaron o 12 de setembro de 1953, na igrexa St. Mary en Newport, Rhode Island, nunha misa celebrada polo arcebispo de Boston Richard Cushing. A voda foi considerada como o evento social da tempada, cun n\u00famero estimado de 700 invitados \u00e1 cerimonia e 1200 na recepci\u00f3n que seguiu en Hammersmith Farm.\nO pastel de voda foi creado pola panadar\u00eda de Plourde en Fall River, Massachusetts. O vestido de noiva, hoxe conservado na Biblioteca e Museo Presidencial de John F. Kennedy en Boston, Massachusetts, e os vestidos das s\u00faas damas de honra foron creados pola dese\u00f1adora Ann Lowe da cidade de Nova York.\nOs novos casados foron de l\u00faa de mel a Acapulco, M\u00e9xico, antes de instalarse no seu novo fogar, Hickory Hill en McLean (Virxinia). Detr\u00e1s do glamour, a parella enfrontouse a varios reveses persoais. John ti\u00f1a alg\u00fans problemas de sa\u00fade serios ent\u00f3n desco\u00f1ecidos polo p\u00fablico: sufr\u00eda da enfermidade de Addison e dun cr\u00f3nico e \u00e1s veces debilitante dor de costas debidos a unha ferida de guerra. Durante o outono e o inverno de 1954, someteuse a d\u00faas delicadas operaci\u00f3ns de columna que case resultaron fatais. Ademais, Jackie sufriu un aborto natural en 1955 e deu a luz unha filla morta chamada Arabella en 1956.\nA parella terminou vendendo a s\u00faa mansi\u00f3n de Hickory Hill ao irm\u00e1n de John, Robert Kennedy, a s\u00faa esposa Ethel Kennedy e a s\u00faa familia en crecemento, e compraron unha casa na r\u00faa N en Georgetown. Jackie posteriormente deu a luz unha segunda filla, Caroline, en 1957, e un fillo, John-John, en 1960, ambos a trav\u00e9s de ces\u00e1rea. Un segundo fillo, Patrick, naceu prematuramente nunha ces\u00e1rea de emerxencia o 7 de agosto de 1963, e morreu dous d\u00edas despois.\nPrimeira dama dos Estados Unidos.\nO 8 de novembro de 1960, o dem\u00f3crata John F. Kennedy derrotou por pouco o opo\u00f1ente republicano Richard Nixon nas elecci\u00f3ns presidenciais dos Estados Unidos. Pouco m\u00e1is de d\u00faas semanas despois, o 25 de novembro, Jacqueline deu a luz o primeiro fillo var\u00f3n da parella, John F. Kennedy, Jr., a trav\u00e9s dunha ces\u00e1rea. Pasou d\u00faas semanas recuper\u00e1ndose no hospital, durante as cales os medios informaron dos detalles m\u00e1is minuciosos das condici\u00f3ns dela e do seu fillo no que se considerou a primeira noticia de interese nacional na familia Kennedy.\nO seu esposo xurou como presidente o 20 de xaneiro de 1961. Como parella presidencial, os Kennedy diferenci\u00e1ronse dos Eisenhower pola s\u00faa afiliaci\u00f3n pol\u00edtica, mocidade e a s\u00faa m\u00e1is intensa relaci\u00f3n cos medios. O historiador Gil Troy sinalou que, en particular, \"salientaban aparencias vagas en lugar de logros espec\u00edficos ou compromisos apaixonados\" e, polo tanto, encaixaban ben na \"cultura fr\u00eda orientada \u00e1 televisi\u00f3n\" de principios do sesenta. Con 31 anos, Jacqueline converteuse na terceira m\u00e1is nova das primeiras damas da historia estadounidense, despois de Frances Cleveland e Julia Tyler. As opini\u00f3ns sobre as escollas de moda de Jacqueline mantiv\u00e9ronse durante os seus anos na Casa Branca, e coa s\u00faa elegancia converteuse nunha icona de moda internacional e nunha pioneira, contratando o dese\u00f1ador estadounidense Oleg Cassini para dese\u00f1ar o seu vestiario. Ela foi a primeira esposa presidencial en contratar unha secretaria de prensa, Pamela Turnure, e manexou coidadosamente o seu contacto cos medios de comunicaci\u00f3n, xeralmente evitando facer declaraci\u00f3ns p\u00fablicas e controlando estritamente a medida en que os seus fillos foron fotografados. Kennedy foi retratada polos medios como a muller ideal e a acad\u00e9mica Maurine Beasley observa que ela \"creou unha expectativa pouco realista dos medios para as primeiras damas que desafiar\u00eda \u00e1s s\u00faas sucesoras\". Con todo, a Primeira Dama atraeu a atenci\u00f3n p\u00fablica positiva en todo o mundo e ga\u00f1ou aliados para a Casa Branca e o apoio internacional para a administraci\u00f3n Kennedy e as s\u00faas pol\u00edticas da guerra fr\u00eda.\nA\u00ednda que Kennedy declarou que a s\u00faa prioridade como Primeira Dama era coidar do presidente e dos seus fillos, tam\u00e9n dedicou o seu tempo \u00e1 promoci\u00f3n das artes estadounidenses e a conservaci\u00f3n da s\u00faa historia. A restauraci\u00f3n da Casa Branca foi a s\u00faa principal contribuci\u00f3n, pero tam\u00e9n promoveu a causa ao organizar eventos sociais que reuniron figuras da elite da pol\u00edtica e as artes. Celebrou actos especiais en honra aos ga\u00f1adores do premio Nobel e transformou as ceas de estado.\nRestauraci\u00f3n da Casa Branca.\nJacqueline Kennedy visitara a Casa Branca d\u00faas veces antes de converterse en Primeira Dama, a primeira vez como turista nunha excursi\u00f3n da s\u00faa escola primaria en 1941 e novamente como convidada de Mamie Eisenhower pouco antes da investidura do seu esposo. Consternouse ao descubrir que os cuartos da mansi\u00f3n estaban amobladas con pezas pouco distinguidas que mostraban pouca importancia hist\u00f3rica e converteu no seu primeiro gran proxecto como Primeira Dama restaurar o seu car\u00e1cter hist\u00f3rico. No seu primeiro d\u00eda na residencia, comezou os seus esforzos coa axuda da decoradora de interiores Sister Parish. Decidiu facer que os aloxamentos familiares fosen atractivos e adecuados para a vida familiar ao engadir unha coci\u00f1a no piso familiar e novas habitaci\u00f3ns para os seus fillos. Os 50\u00a0000 que asumiu para este esforzo case se esgotaron de inmediato. Continuando co proxecto, estableceu un comit\u00e9 de belas artes para supervisar e financiar o proceso de restauraci\u00f3n e solicitou o asesoramento do primeiro experto estadounidense en mobles Henry du Pont. Para resolver o problema de financiamento, publicouse unha gu\u00eda da Casa Branca, cuxas vendas se utilizaron para a restauraci\u00f3n. Traballando con Rachel Lambert Mellon, Kennedy tam\u00e9n supervisou o redese\u00f1o e a replantaci\u00f3n dos xard\u00edns da Casa Branca Rose Garden e East Garden, que pasaron a chamarse Jacqueline Kennedy Garden despois do asasinato do seu esposo. Ademais, Kennedy axudou a deter a destruci\u00f3n de casas hist\u00f3ricas en Lafayette Square en Washington, D.C., porque sentiu que estes edificios eran parte importante da capital da naci\u00f3n e desempe\u00f1aban un papel esencial na s\u00faa historia.\nAntes dos anos de Kennedy como Primeira Dama, os presidentes e as s\u00faas familias sacaran mobles e outros artigos da Casa Branca cando partiron; isto levou \u00e1 falta de pezas hist\u00f3ricas orixinais na mansi\u00f3n. Para rastrexar estes mobles faltantes e outras pezas hist\u00f3ricas de interese, ela persoalmente escribiu a posibles doadores. Tam\u00e9n iniciou un proxecto de lei do Congreso que establece que os mobles da Casa Branca ser\u00e1n propiedade do Instituto Smithsoniano, en lugar de estar dispo\u00f1ibles para os expresidentes que os reclamaban como propios, e fundou a Asociaci\u00f3n Hist\u00f3rica da Casa Branca, o Comit\u00e9 para a Preservaci\u00f3n da Casa Branca, o cargo de conservador permanente da Casa Branca, o Fideicomiso de Dotaci\u00f3n da Casa Branca e o Fideicomiso de Adquisici\u00f3n da Casa Branca. Ela foi a primeira esposa presidencial en contratar un comisario da Casa Branca.\nO 14 de febreiro de 1962, Jacqueline levou os espectadores estadounidenses nunha xira televisada pola Casa Branca con Charles Collingwood da cadea CBS News. No percorrido, declarou que \"sinto con tanta forza que a Casa Branca deber\u00eda ter unha colecci\u00f3n de cadros estadounidenses o mellor posible. \u00c9 tan importante o escenario no que se presenta a presidencia ao mundo, aos visitantes estranxeiros. Os estadounidenses deber\u00edan estar orgullosos diso. Temos unha civilizaci\u00f3n tan grande. Tantos estranxeiros non se dan conta. Creo que esta casa deber\u00eda ser o lugar onde o vexamos mellor\". O programa foi visto por 56 mill\u00f3ns de televidentes nos Estados Unidos, e logo foi distribu\u00eddo a 106 pa\u00edses. Kennedy ga\u00f1ou un premio especial da Academia de Artes e Ciencias de Televisi\u00f3n por el nos Premios Emmy en 1962, que Lady Bird Johnson aceptou no seu nome. Kennedy foi a \u00fanica Primeira Dama en ga\u00f1ar un Emmy.\nViaxes ao estranxeiro.\nDurante a presidencia do seu esposo, Kennedy realizou moitas visitas oficiais a outros pa\u00edses, soa ou co presidente, m\u00e1is que calquera das Primeiras Damas anteriores. A pesar da preocupaci\u00f3n inicial de que ela poder\u00eda non ter \"atractivo pol\u00edtico\", f\u00edxose popular entre os dignatarios internacionais. Antes da primeira visita oficial dos Kennedy a Francia en 1961, foi rodado un especial de televisi\u00f3n franc\u00e9s coa Primeira Dama no c\u00e9spede da Casa Branca. Despois de chegar ao pa\u00eds, impresionou o p\u00fablico coa s\u00faa habilidade para falar franc\u00e9s, as\u00ed como o seu amplo co\u00f1ecemento da historia de Francia. Ao finalizar a visita, a revista \"Time\" encomiou a Primeira Dama e sinalou: \"Tam\u00e9n estaba ese tipo que veu con ela\". Mesmo o presidente Kennedy chanceou: \"Son o home que acompa\u00f1ou a Jacqueline Kennedy a Par\u00eds, e goceino!\".\nDende Francia, os Kennedy viaxaron a Viena, Austria, onde se reuniron co primeiro ministro sovi\u00e9tico Nikita Khrushchev. Cando se lle pediu que tomase a man do presidente para unha foto, declarou: \"Gustar\u00edame estreitarlle a man primeiro\". Khrushchev m\u00e1is tarde envioulle un cadeli\u00f1o, importante por ser descendente de Strelka, un can que fora ao espazo durante unha misi\u00f3n espacial sovi\u00e9tica.\nA instancias do embaixador dos Estados Unidos na India, John Kenneth Galbraith, Kennedy realizou unha xira por India e Paquist\u00e1n coa s\u00faa irm\u00e1 Lee Radziwill en 1962, que foi amplamente documentada polo fotoxornalismo da \u00e9poca, as\u00ed como nos diarios e memorias de Galbraith. Foille regalado un cabalo chamado Sardar polo presidente de Paquist\u00e1n, Ayub Khan, xa que descubrira na s\u00faa visita \u00e1 Casa Branca que el e a Primeira Dama ti\u00f1an un interese com\u00fan nos cabalos. A correspondente da revista \"Life\" Anne Chamberlin escribiu que Kennedy \"comportouse magn\u00edficamente\" a\u00ednda que sinalou que a s\u00faa audiencia era m\u00e1is pequena que a que atraeran o presidente Dwight Eisenhower e a ra\u00ed\u00f1a Isabel II cando visitaron previamente estes pa\u00edses. Ademais destas viaxes publicitadas durante o tres anos da administraci\u00f3n Kennedy, tam\u00e9n viaxou a pa\u00edses como Afganist\u00e1n, Austria, Canad\u00e1, Colombia, Inglaterra, Grecia, Italia, M\u00e9xico, Marrocos, Turqu\u00eda e Venezuela. A diferenza do seu esposo, Kennedy falaba o castel\u00e1n con fluidez, e us\u00e1bao para dirixirse ao p\u00fablico latinoamericano.\nMorte de Patrick B. Kennedy.\nA principios de 1963, Jacqueline estaba novamente embarazada, o que a levou a reducir os seus deberes oficiais. Pasou a maior parte do ver\u00e1n nun fogar que ela e o presidente alugaran en Squaw Island, que estaba preto do complexo Kennedy en Cape Cod, Massachusetts. O 7 de agosto (cinco semanas antes da data programada), p\u00faxose de parto e deu a luz un neno, Patrick Bouvier Kennedy, a trav\u00e9s dunha ces\u00e1rea de emerxencia na pr\u00f3xima base da Forza A\u00e9rea de Otis. Os pulm\u00f3ns do beb\u00e9 non estaban completamente desenvolvidos, e foi transferido de Cape Cod ao Boston Children's Hospital, onde morreu dunha doenza da membrana hialina dous d\u00edas despois do nacemento. Jacqueline permanecera na base da Forza A\u00e9rea Otis para recuperarse despois da ces\u00e1rea; o seu esposo foi a Boston para estar co seu fillo pequeno e estivo presente cando morreu. O 14 de agosto, o presidente regresou a Otis para levala \u00e1 s\u00faa casa e deu un discurso improvisado para agradecer \u00e1s enfermeiras e aviadores que se reuniron no seu cuarto. En agradecemento, presentou ao persoal do hospital litograf\u00edas enmarcadas e asinadas da Casa Branca.\nA Primeira Dama viuse profundamente afectada pola morte do beb\u00e9 e entrou nun estado depresivo. Con todo, a perda do seu fillo tivo un impacto positivo no matrimonio e achegou a parella na s\u00faa dor compartida. Arthur Schlesinger escribiu que mentres o presidente Kennedy sempre \"miraba a Jacqueline con xenu\u00edno afecto e orgullo\", o seu matrimonio \"nunca pareceu m\u00e1is s\u00f3lido que nos \u00faltimos meses de 1963\". Arist\u00f3teles Onassis, ent\u00f3n amigo de Jacqueline, era consciente da s\u00faa depresi\u00f3n e convidouna ao seu iate a recuperarse. Ao principio, o presidente Kennedy ti\u00f1a reservas, pero cedeu porque cr\u00eda que ser\u00eda \"bo para ela\". A viaxe foi amplamente desaprobada dentro da administraci\u00f3n Kennedy, por gran parte do p\u00fablico en xeral e no Congreso. A Primeira Dama regresou aos Estados Unidos o 17 de outubro de 1963. M\u00e1is tarde dir\u00eda que lamentaba estar lonxe, pero que estivera \"melanc\u00f3lica despois da morte do meu beb\u00e9\".\nAsasinato e funeral do presidente John F. Kennedy.\nO 21 de novembro de 1963, a Primeira Dama e o Presidente sa\u00edron da Casa Branca para unha viaxe pol\u00edtica a Texas; esta foi a primeira vez que se uniu ao seu marido nunha viaxe como esa nos Estados Unidos. Despois dun almorzo o 22 de novembro, tomaron un voo moi curto no Air Force One dende a base da Forza A\u00e9rea Carswell de Fort Worth ata Love Field en Dallas, acompa\u00f1ados polo gobernador de Texas John Connally e a s\u00faa esposa Nellie. A Primeira Dama levaba un traxe Chanel de cor rosa brillante e un chapeu redondo tipo fort\u00edn, que fora seleccionado persoalmente polo presidente Kennedy. Unha caravana de 15,3 km deb\u00eda levalos ao Trade Mart, onde o presidente ti\u00f1a previsto falar nun xantar. A Primeira Dama estaba sentada \u00e1 beira do seu esposo na limusina presidencial, co gobernador e a s\u00faa esposa sentados fronte a eles. O vicepresidente Lyndon B. Johnson e a s\u00faa esposa segu\u00edronos noutro autom\u00f3bil na caravana.\nDespois de que a caravana de autom\u00f3biles aclamada pola multitude dobrase a esquina cara a Elm Street en Dealey Plaza, a Primeira Dama escoitou o que ela pensou que era unha motocicleta que petardeaba e non se deu conta de que foi un disparo ata que o\u00edu berrar o gobernador Connally. En 8,4 segundos, soaran dous disparos m\u00e1is e un deles impactou na cabeza do seu esposo. Case de inmediato, ela comezou a rubir \u00e1 parte traseira do veh\u00edculo. O axente do servizo secreto Clint Hill dixo despois \u00e1 Comisi\u00f3n Warren que pensou que ela, en shock, estivera a buscar sobre a carrocer\u00eda partes do cranio do seu esposo que sa\u00edran voando. Hill correu cara ao autom\u00f3bil e saltou sobre el, dirix\u00edndoa de volta ao seu asento. Mentres Hill se paraba no parachoques traseiro, o fot\u00f3grafo de Associated Press Ike Altgens tomou unha fotograf\u00eda que apareceu nas primeiras p\u00e1xinas dos xornais de todo o mundo. M\u00e1is tarde Jaqueline testificou que viu as fotos \"de min sa\u00edndo pola parte traseira. Mais non lembro iso en absoluto\".\nO presidente foi trasladado ao Hospital Parkland de Dallas. A petici\u00f3n s\u00faa, permitiuse \u00e1 primeira dama estar presente na sala de operaci\u00f3ns. Despois de que o seu esposo fose declarado morto, Jacqueline negouse a quitar a roupa manchada de sangue e, segundo os informes, lamentou lavar o sangue da cara e das mans, explicando a Lady Bird Johnson que quer\u00eda \"que visen o que lle fixeron a Jack\". Continuou a empregar o traxe manchado de sangue cando chegou ao Air Force One e de p\u00e9 ao lado de Johnson cando tomou o xuramento como presidente.\nKennedy tomou un papel activo na planificaci\u00f3n do funeral de estado do seu esposo, e organizouno \u00e1 maneira do servizo por Abraham Lincoln. Solicitou un cadaleito pechado, anulando os desexos do seu cu\u00f1ado, Robert. O servizo f\u00fanebre celebrouse na catedral de San Mateo Ap\u00f3stolo en Washington, D.C. e o enterro levouse a cabo no Cemiterio Nacional de Arlington. Jacqueline conduciu a procesi\u00f3n a p\u00e9 e acendeu a chama eterna, creada a petici\u00f3n s\u00faa, na tumba. Lady Jeanne Campbell informou a \"The London Evening Standard\": \"Jacqueline Kennedy deulle ao pobo estadounidense unha cousa da que sempre careceron: Maxestade\".\nUnha semana despois do asasinato,\u00a0o novo presidente Lyndon Baines Johnson estableceu a Comisi\u00f3n Warren, dirixida polo presidente do Tribunal Supremo Earl Warren, para investigar o asasinato. Dez meses despois, a Comisi\u00f3n emitiu o seu informe co achado de que Lee Harvey Oswald actuara s\u00f3 cando asasinou o presidente Kennedy. En privado, \u00e1 s\u00faa vi\u00fava import\u00e1balle pouco a investigaci\u00f3n e afirmaba que, a\u00ednda que tivesen o sospeitoso correcto, non recuperar\u00eda o seu marido. Con todo, ela deu unha declaraci\u00f3n \u00e1 Comisi\u00f3n Warren.\nTralo asasinato a cobertura dos medios centrouse intensamente nela durante e despois do enterro, mais Jacqueline deu un paso atr\u00e1s retir\u00e1ndose da vista p\u00fablica oficial, \u00e1 parte dunha breve aparici\u00f3n en Washington para honrar o axente do Servizo Secreto, Clint Hill, que escalara a bordo da limusina en Dallas para tratar de protexela a ela e o presidente.\nVida despois do asasinato do presidente.\nPer\u00edodo do loito e aparici\u00f3ns posteriores.\nO 29 de novembro de 1963, unha semana despois do asasinato do seu marido, Kennedy foi entrevistada en Hyannis Port por Theodore H. White para a revista \"Life.\" Nesa entrevista, ela comparou os anos de Kennedy na Casa Branca co m\u00edtico Camelot do rei Artur, comentando que o presidente a mi\u00fado reproduc\u00eda a melod\u00eda principal do musical de Lerner e Loewe antes de retirarse \u00e1 cama. Tam\u00e9n citou a ra\u00ed\u00f1a Xenevra do musical, tratando de expresar como sentiu ela coa perda. A era da administraci\u00f3n Kennedy a mi\u00fado foi co\u00f1ecida como a \"Era de Camelot\", a\u00ednda que os historiadores argumentaron posteriormente que a comparaci\u00f3n non \u00e9 apropiada, con Robert Dallek afirmando que \"o seu esforzo de glorificar o seu esposo debe proporcionarlle un escudo terap\u00e9utico contra a dor inmovilizadora\". Kennedy e os seus fillos permaneceron na Casa Branca durante d\u00faas semanas despois do asasinato, ata o 6 de decembro de 1963.\nQuerendo \"facer algo bo por Jackie\", o presidente Johnson ofreceulle un posto de embaixadora en Francia, consciente da s\u00faa herdanza e afecci\u00f3n pola cultura do pa\u00eds, pero rexeitou a oferta, as\u00ed como as posteriores ofertas da embaixada en M\u00e9xico e no Reino Unido. A petici\u00f3n s\u00faa, Johnson cambiou o nome do centro espacial de Florida ao de Centro Espacial John F. Kennedy unha semana despois do asasinato. Kennedy logo eloxiou publicamente a Johnson pola s\u00faa amabilidade cara a ela.\nKennedy pasou 1964 de loito e fixo poucas aparici\u00f3ns p\u00fablicas. No inverno seguinte ao asasinato, ela e os nenos quedaron na casa de Averell Harriman en Georgetown. O 14 de xaneiro de 1964, Kennedy fixo unha aparici\u00f3n televisiva dende a oficina do Fiscal Xeral, agradecendo ao p\u00fablico os \"centos de miles de mensaxes\" que recibira dende o asasinato e dicindo que fora sostida polo afecto dos Estados Unidos cara ao seu defunto esposo.\nComprara unha casa para ela e os seus fillos en Georgetown, mais vendeuna en 1964 e mecou un \u00e1tico no piso 15 por 250\u00a0000 d\u00f3lares no 1040 Fifth Avenue de Manhattan coa esperanza de ter m\u00e1is privacidade.\nNos anos seguintes, Kennedy asistiu \u00e1s selectas dedicaci\u00f3ns conmemorativas ao seu defunto esposo. Tam\u00e9n supervisou a instauraci\u00f3n da Biblioteca e Museo Presidencial John F. Kennedy, que \u00e9 o dep\u00f3sito dos documentos oficiais da Administraci\u00f3n Kennedy. Dese\u00f1ado polo arquitecto I.M. Pei, est\u00e1 situado xunto ao campus da Universidade de Massachusetts en Boston.\nA pesar de encargar ao historiador William Manchester a publicaci\u00f3n autorizada do libro sobre a morte do presidente Kennedy, \"The Death of a President\", Jacqueline foi obxecto dunha grande atenci\u00f3n por parte dos medios en 1966-1967 cando ela e Robert Kennedy trataron de bloquear a publicaci\u00f3n. Demandaron os editores Harper &amp; Row en decembro de 1966; a demanda resolveuse ao ano seguinte cando Manchester eliminou pasaxes que detallaban a vida privada do presidente Kennedy. White viu a proba como unha validaci\u00f3n das medidas que a familia Kennedy, en particular Jacqueline, estaba disposta a tomar para preservar a imaxe p\u00fablica do presidente Kennedy.\nDurante a guerra de Vietnam en novembro de 1967, a revista \"Life\" alcumou a Kennedy \"embaixadora errante non oficial dos Estados Unidos\" cando ela e David Ormsby-Gore, ex embaixador brit\u00e1nico nos Estados Unidos durante a administraci\u00f3n Kennedy, viaxaron a Camboxa, onde visitaron o complexo relixioso de Angkor Wat co Xefe de Estado Norodom Sihanouk. Segundo o historiador Milton Osbourne, a s\u00faa visita foi \"o comezo da reparaci\u00f3n das relaci\u00f3ns entre Camboxa e os Estados Unidos, que estivera nun punto moi baixo\". Tam\u00e9n asistiu aos servizos funerarios de Martin Luther King en Atlanta, Xeorxia, en abril de 1968, a pesar da s\u00faa renuencia inicial debido \u00e1s multitudes e os recordatorios da morte do presidente Kennedy.\nRelaci\u00f3n con Robert Kennedy.\nDespois do asasinato, Kennedy confiou en gran medida no seu cu\u00f1ado Robert F. Kennedy; ela observouno como o \"menos parecido ao seu pai\" dos irm\u00e1ns Kennedy. El fora unha fonte de apoio despois de que ela sufrira un aborto involuntario ao principio do seu matrimonio; era el, non o seu esposo, quen quedou con ela no hospital. Despois do asasinato, Robert converteuse nun pai substituto dos seus fillos ata as eventuais demandas da s\u00faa propia familia numerosa e as s\u00faas responsabilidades, xa que o Fiscal Xeral lle esixiu que reducise a atenci\u00f3n. Deulle cr\u00e9dito a Jackie por convencelo de que quedase na pol\u00edtica, e ela apoiou a s\u00faa candidatura de 1964 para senador dos Estados Unidos desde Nova York.\nA ofensiva do Tet de xaneiro de 1968 en Vietnam provocou unha ca\u00edda nas cifras das enquisas de popularidade do presidente Johnson, e os asesores de Robert Kennedy inst\u00e1rono a participar na pr\u00f3xima carreira presidencial. Cando Art Buchwald lle preguntou se ti\u00f1a intenci\u00f3n de declinar, Robert respondeu: \"Iso depende do que Jackie queira que faga\". Ela reuniuse con el por esa \u00e9poca e animouno a postularse despois de aconsellarlle previamente que non seguise a Jack, sen\u00f3n que \"fose el mesmo\". En privado, ela estaba preocupada pola s\u00faa seguridade; cr\u00eda que Robert era a\u00ednda m\u00e1is odiado que o seu esposo e que hab\u00eda \"tanto odio\" nos Estados Unidos. Ela confioulle estes sentimentos, pero pola s\u00faa propia conta, el era \"fatalista\" como ela. A pesar das s\u00faas preocupaci\u00f3ns, Jacqueline fixo campa\u00f1a polo seu cu\u00f1ado e apoiouno, e nun momento mesmo mostrou un absoluto optimismo de que a trav\u00e9s da s\u00faa vitoria, os membros da familia Kennedy volver\u00edan ocupar a Casa Branca.\nPouco despois da medianoite do 5 de xu\u00f1o de 1968, Robert Kennedy foi ferido de morte por disparos minutos despois de que el e unha multitude dos seus partidarios celebrasen a s\u00faa vitoria nas primarias presidenciais dem\u00f3cratas de California. Jacqueline Kennedy trasladouse aos \u00c1nxeles dende Manhattan para reunirse coa s\u00faa esposa Ethel Kennedy, o seu cu\u00f1ado Ted Kennedy e os outros membros da familia Kennedy \u00e1 beira da s\u00faa cama do hospital. Bobby Kennedy nunca recuperou a conciencia e morreu 26 horas despois do tiroteo.\nMatrimonio con Arist\u00f3teles Onassis.\nDespois da morte de Robert Kennedy, Jacqueline sufriru unha reca\u00edda da depresi\u00f3n que sufrira nos d\u00edas posteriores ao asasinato do seu esposo, case cinco anos antes.\u00a0Chegou a temer pola s\u00faa vida e a dos seus fillos, e dixo: \"Se matan os Kennedy, ent\u00f3n os meus fillos son obxectivos. Quero sa\u00edr deste pa\u00eds\".\nO 20 de outubro de 1968, Kennedy casou co seu vello amigo Arist\u00f3teles Onassis, un adi\u00f1eirado magnate do transporte naval grego que puido proporcionar a privacidade e a seguridade que buscaba para ela e os seus fillos. A voda tivo lugar en Skorpios, a illa grega privada de Onassis no mar X\u00f3nico. Despois de casar con Ari, tomou o nome legal de Jacqueline Kennedy Onassis (rexeitou perder o apelido Kennedy). O matrimonio tr\u00f3uxolle unha considerable publicidade adversa. O feito de que Arist\u00f3teles estaba divorciado e a s\u00faa ex esposa Athina Livanos a\u00ednda viv\u00eda, levou \u00e1 especulaci\u00f3n de que Jacqueline poder\u00eda ser excomungada pola igrexa cat\u00f3lica, a\u00ednda que esa preocupaci\u00f3n foi descartada explicitamente polo arcebispo de Boston, o cardeal Richard Cushing, como \"parvadas\".\nDurante o seu matrimonio, a parella habitou seis residencias diferentes: o seu apartamento de quince cuartos na Quinta Avenida en Manhattan, a s\u00faa granxa de cabalos en Nova Jersey, o seu apartamento Avenue Foch en Par\u00eds, a s\u00faa illa privada Skorpios, a s\u00faa casa en Atenas e o seu iate de 99 m \"Christina O\". Kennedy asegurouse de que os seus fillos continuasen en conexi\u00f3n coa familia Kennedy, facendo que Ted Kennedy os visitase a mi\u00fado. Desenvolveu unha relaci\u00f3n pr\u00f3xima con Ted e dende ent\u00f3n estivo involucrado nas s\u00faas aparici\u00f3ns p\u00fablicas.\nA sa\u00fade de Arist\u00f3teles Onassis deteriorouse rapidamente despois da morte do seu fillo Alexander nun accidente a\u00e9reo en 1973. Morreu de insuficiencia respiratoria aos 69 anos en Par\u00eds o 15 de marzo de 1975. O seu legado financeiro estaba severamente limitado pola lei grega, que ditou canto poder\u00eda herdar unha c\u00f3nxuxe sobrevivente non grega. Despois de dous anos de disputas legais, Kennedy finalmente aceptou un acordo de 26 mill\u00f3ns de d\u00f3lares de parte de Christina Onassis, filla de Arist\u00f3teles e \u00fanica herdeira, e renunciou a todas as demais reclamaci\u00f3ns da herdanza de Onassis.\nAnos posteriores.\nDespois da morte do seu segundo esposo, Kennedy regresou permanentemente aos Estados Unidos, dividindo o seu tempo entre Manhattan, Martha's Vineyard e o complexo Kennedy en Hyannis Port, Massachusetts. En 1975, converteuse en editora consultora en Viking Press, un posto que ocupou durante dous anos.\nDespois de case unha d\u00e9cada de evitar participar en eventos pol\u00edticos, asistiu \u00e1 Convenci\u00f3n Nacional Dem\u00f3crata de 1976 e asombrou os delegados reunidos cando apareceu na galer\u00eda de visitantes. Renunciou a Viking Press en 1977 despois da falsa acusaci\u00f3n por parte do diario \"The New York Times\" de que ela era responsable da publicaci\u00f3n da novela de Jeffrey Archer, \"Shall We Tell the President\", a cal se ambienta nunha futura presidencia ficticia de Ted Kennedy e describe un plan de asasinato na s\u00faa contra. Dous anos m\u00e1is tarde, apareceu xunto \u00e1 s\u00faa sogra Rose Kennedy en Faneuil Hall en Boston cando Ted Kennedy anunciou que \u00eda desafiar o actual Presidente Jimmy Carter para o nomeamento dem\u00f3crata \u00e1 presidencia. Ela participou na seguinte campa\u00f1a presidencial, que foi infrutuosa.\nTrala s\u00faa renuncia a Viking Press, Jacqueline foi contratada por Doubleday, onde traballou como editora asociada cun vello amigo, John Turner Sargent. Entre os libros que editou para a editorial est\u00e1n \"The Cartoon History of the Universe\" de Larry Gonick, a traduci\u00f3n ao ingl\u00e9s dos tres volumes de \"Trilox\u00eda do Cairo\" de Naguib Mahf\u00fas (con Martha Levin), e as autobiograf\u00edas da bailarina Gelsey Kirkland, a cantautora Carly Simon, e a icona da moda Diana Vreeland. Tam\u00e9n alentou a Dorothy West, a s\u00faa veci\u00f1a en Martha's Vineyard e \u00faltimo membro sobrevivente do Rexurdimento de Harlem, a completar a novela \"The Wedding\" (1995), unha historia multixeracional sobre raza, clase, riqueza e poder nos Estados Unidos.\nAdemais do seu traballo como editora, Kennedy participou na preservaci\u00f3n cultural e arquitect\u00f3nica. Na d\u00e9cada de 1970, dirixiu unha campa\u00f1a de preservaci\u00f3n hist\u00f3rica para salvar da demolici\u00f3n e renovar a estaci\u00f3n Grand Central Terminal en Nova York. Unha placa dentro da terminal reco\u00f1ece o seu papel prominente na s\u00faa preservaci\u00f3n. Na d\u00e9cada de 1980, foi unha figura importante nas protestas contra un ra\u00f1aceos planificado en Columbus Circle que arroxar\u00eda grandes sombras sobre Central Park; o proxecto foi cancelado.\nKennedy Onassis continuou a ser obxecto de considerable atenci\u00f3n da prensa,\u00a0m\u00e1is notoriamente en relaci\u00f3n co paparazzis Ron Galella, quen a seguiu e fotografou mentres realizaba as s\u00faas actividades coti\u00e1s sen o seu permiso. Finalmente obtivo unha orde de restrici\u00f3n na s\u00faa contra, e a situaci\u00f3n chamou a atenci\u00f3n sobre o problema das fotograf\u00edas dos paparazzis.\nDende 1980 ata a s\u00faa morte, Jacqueline mantivo unha relaci\u00f3n pr\u00f3xima con Maurice Tempelsman, quen era o seu compa\u00f1eiro e asesor financeiro persoal; era un empresario e comerciante de diamantes nado en B\u00e9lxica que estaba distanciado da s\u00faa esposa.\nA principios da d\u00e9cada de 1990, a ex Primeira Dama apoiou a Bill Clinton e contribu\u00edu con di\u00f1eiro \u00e1 s\u00faa campa\u00f1a presidencial. Despois da elecci\u00f3n, atopouse coa Primeira Dama Hillary Clinton e aconselloulle criar un neno na Casa Branca. No seu libro \"Living History\", Clinton escribiu que Jackie Kennedy foi \"unha fonte de inspiraci\u00f3n e consello para min\". A consultora dem\u00f3crata Ann Lewis observou que Kennedy se comunicou cos Clinton \"dunha maneira en que non sempre actuou para liderar os dem\u00f3cratas no pasado\".\nEnfermidade, morte e funeral.\nEn novembro de 1993, Onassis caeu do seu cabalo mentres participaba nunha cazar\u00eda de raposos en Middleburg, Virxinia, e foi levada ao hospital para ser examinada. Descubriuse un ganglio linf\u00e1tico inflamado na ingua, o cal foi inicialmente diagnosticado polo m\u00e9dico como causado pola infecci\u00f3n. A ca\u00edda do cabalo contribu\u00edu a unha deterioraci\u00f3n da s\u00faa sa\u00fade durante os seguintes seis meses. En decembro, Onassis desenvolveu novos s\u00edntomas, inclu\u00edndo dor de est\u00f3mago e ganglios linf\u00e1ticos inflamados no pescozo, e foi diagnosticada co cancro chamado linfoma non hodgkiniano. Comezou a quimioterapia en xaneiro de 1994 e anunciou publicamente o diagn\u00f3stico cando declarou que o progn\u00f3stico inicial era bo. Continuou a traballar en Doubleday, pero en marzo o cancro estendeuse \u00e1 medula espi\u00f1al e ao cerebro, e en maio ao f\u00edgado. Onassis fixo a s\u00faa \u00faltima viaxe a casa dende o hospital presbiteriano de Nova York o 18 de maio de 1994. A noite seguinte \u00e1s 10:15 p.m., John F. Kennedy, Jr. anunciou \u00e1 prensa a morte da s\u00faa nai, afirmando que estivera \"rodeada dos seus amigos, a s\u00faa familia e os seus libros, e da xente e as cousas que amaba\". Engadiu que \"ela f\u00edxoo \u00e1 s\u00faa maneira e nos seus propios termos, e todos sent\u00edmonos afortunados por iso\".\nO 23 de maio de 1994, a s\u00faa misa funeraria celebrouse a pouca distancia do seu apartamento na Igrexa de Santo Ignacio de Loyola, parroquia cat\u00f3lica onde foi bautizada en 1929 e realizou a s\u00faa confirmaci\u00f3n de adolescente. Foi enterrada no Cemiterio Nacional de Arlington en Arlington, Virxinia, xunto co presidente Kennedy, o seu fillo Patrick e a s\u00faa filla mortinata Arabella. O presidente Bill Clinton pronunciou un eloxio no seu servizo f\u00fanebre. No momento da s\u00faa morte, Onassis foi sobrevivida polos seus fillos Caroline e John Jr, os seus tres netos, a s\u00faa irm\u00e1 Lee Radziwill, o seu xenro Edwin Schlossberg e o seu medio irm\u00e1n James Lee Auchincloss. Deixou un patrimonio que os seus executores valoraron en 43,7 mill\u00f3ns de d\u00f3lares."}
{"id": "463927", "revid": "47401", "url": "https://gl.wikipedia.org/wiki?curid=463927", "title": "Jacqueline Kennedy", "text": ""}
{"id": "463928", "revid": "47401", "url": "https://gl.wikipedia.org/wiki?curid=463928", "title": "Jacqueline Onassis", "text": ""}
{"id": "463936", "revid": "23204", "url": "https://gl.wikipedia.org/wiki?curid=463936", "title": "Li\u00f1a Massa-Senigallia", "text": "A li\u00f1a Massa-Senigallia (polas localidades de La Spezia e Rimini) ou li\u00f1a La Spezia-Rimini (polas localidades de Massa e Senigallia) \u00e9 un l\u00edmite ling\u00fc\u00edstico que separa as linguas galoit\u00e1licas do norte e as linguas italianas centro-meridionais. A propia li\u00f1a est\u00e1 definida por un feixe de isoglosas que diferencian ambos os grupos ling\u00fc\u00edsticos.\nExemplos de isoglosas.\nA maior parte de isoglosas asociadas \u00e1 li\u00f1a La Spezia-Rimini son naturalmente isoglosas fon\u00e9ticas. O seguinte cadro presenta algunhas das caracter\u00edsticas t\u00edpicas que diferencian as variedades rom\u00e1nicas ao norte e ao sur de devandita li\u00f1a:\nDivisi\u00f3n entre a Roman\u00eda occidental e oriental.\nMoitos autores que consideran que a divisi\u00f3n primaria entre as linguas rom\u00e1nicas occidentais (galoib\u00e9rico) e as orientais (italorrumano) a li\u00f1a Massa-Senigallia \u00e9 a fronteira entre ambos os grupos, as linguas occidentais estar\u00edan limitadas ao norte de devandita li\u00f1a, e as linguas orientais ao sur de devandita li\u00f1a, en base algunhas isoglosas como na conservaci\u00f3n ou sonorizaci\u00f3n de /p, k, t/ intervoc\u00e1licas e formaci\u00f3n do plural con (s) e (e, i). Con todo, non todos os autores comparten a idea de que esta li\u00f1a \u00e9 a divisi\u00f3n entre o romance occidental e o romance oriental. A clasificaci\u00f3n de Ethnologue tampouco toma en conta estes criterios.\nFormas de plural.\nActualmente a maior\u00eda das linguas rom\u00e1nicas occidentais (iberorromances, galorromances e sardo) usa como morfema o plural \"-s\" (franc\u00e9s, castel\u00e1n, portugu\u00e9s, catal\u00e1n) derivada da marca de acusativo plural do lat\u00edn, mentres que as linguas ao sur e leste da li\u00f1a Massa-Senigallia (italiano, roman\u00e9s) usan formas de plural derivadas do nominativo plural (-e, -i):\nOclusivas xordas interv\u00f3calicas /p, k, t/.\nTradicionalmente d\u00edxose que as linguas que sonorizan ou perden as oclusivas xordas intervoc\u00e1licas /p, k, t/ forman parte das linguas romances occidentais e as que conservan ditas oclusivas son parte das linguas romances orientais."}
{"id": "463952", "revid": "23204", "url": "https://gl.wikipedia.org/wiki?curid=463952", "title": "Wipers", "text": "Wipers foi unha banda de punk rock estadounidense formada en Portland, Oreg\u00f3n no ano 1977 polo guitarrista Greg Sage, xunto co bater\u00eda Sam Henry e o baixista Dave Koupal. A estreita estrutura das s\u00faas canci\u00f3ns e o seu uso de forte distorsi\u00f3n foron elementos aclamados como moi influentes por numerosos cr\u00edticos e m\u00fasicos. A banda est\u00e1 considerada o primeiro grupo punk do Noroeste do Pac\u00edfico estadounidense."}
{"id": "463953", "revid": "865", "url": "https://gl.wikipedia.org/wiki?curid=463953", "title": "All the Nations Airports", "text": "All the Nations Airports \u00e9 o terceiro \u00e1lbum de estudio da banda estadounidense de indie rock Archers of Loaf, publicado o 24 de setembro de 1996. A\u00ednda que o grupo a\u00ednda ti\u00f1a un contrato con Alias Records o disco foi editado por Elektra Records, sendo o seu primeiro \u00e1lbum distribu\u00eddo por un gran selo."}
{"id": "463955", "revid": "23204", "url": "https://gl.wikipedia.org/wiki?curid=463955", "title": "New Material", "text": "New Material \u00e9 o terceiro \u00e1lbum de estudio da banda canadense de post-punk Preoccupations, publicado o 22 de marzo de 2018 a trav\u00e9s do selo Flemish Eye no Canad\u00e1 e de Jagjaguwar nos Estados Unidos. Tr\u00e1tase do segundo \u00e1lbum do grupo con este nome, despois de cambialo de \"Viet Cong\" en 2015."}
{"id": "463956", "revid": "98629", "url": "https://gl.wikipedia.org/wiki?curid=463956", "title": "G\u00fcnter Behnisch", "text": "G\u00fcnter Behnisch, nado en Lockwitz o 12 de xu\u00f1o de 1922 e finado en Stuttgart o 12 de xullo de 2010 foi un arquitecto alem\u00e1n. Durante a segunda guerra mundial converteuse nun dos m\u00e1is novos comandantes alem\u00e1ns de submarino. Posteriormente converteuse nun dos m\u00e1is destacados arquitectos, representante do deconstrutivismo. Os seus importantes proxectos incl\u00faen o parque ol\u00edmpico de M\u00fanic e o novo parlamento alem\u00e1n de Bonn.\nTraxectoria.\nPrimeiros anos.\nBehnisch foi o segundo de tres nenos en Lockwitz preto de Dresden. Asistiu a diversas escolas debido a que o seu pai, socialdem\u00f3crata foi arrestado, despedido e destinado a Chemnitz polo novo goberno nazi.\nEn 1939, Behnisch uniuse voluntariamente \u00e1 mari\u00f1a (\"Kriegsmarine\") con dezasete anos, o que supu\u00f1a unha alternativa menos pesada ao servizo laboral obrigatorio ou ao recrutamento do ex\u00e9rcito. Eventualmente converteuse en oficial de U-boat e serviu a bordo do U-952. En outubro de 1944, converteuse nun nos comandantes m\u00e1is novos cando dirixiu o U-2337. Ao final da segunda guerra mundial rendeu o seu submarino aos brit\u00e1nicos e converteuse en prisioneiro de guerra no castelo de Featherstone en Northumberland.\nBehnisch inicialmente preparouse como albanel, mais en 1947 comezou a estudar arquitectura na Universidade de Tecnolox\u00eda de Stuttgart.\nCarreira arquitect\u00f3nica.\nUn dos seus edificios m\u00e1is destacados foi o novo parlamento da capital alem\u00e1 occidental, Bonn. A\u00ednda que ga\u00f1ou o concurso de dese\u00f1o en 1973, a construci\u00f3n non comezou ata 1987 e completouse en 1992.\nEstableceu o seu propio despacho de arquitectura en Stuttgart en 1952, que en 1966 se converteu en Behnisch &amp; Partner.\nO seu fillo Stefan Behnisch creou unha empresa separada, Behnisch Architekten en 1989."}
{"id": "463957", "revid": "111586", "url": "https://gl.wikipedia.org/wiki?curid=463957", "title": "Madame d'Aulnoy", "text": "Marie-Catherine le Jumelle de Barneville, baronesa d'Aulnoy, nada en Barneville-la-Bertran, Pays d'Auge, Normand\u00eda, o 14 de xaneiro de 1651 e finada en Par\u00eds o 13 de xaneiro de 1705, foi unha escritora francesa co\u00f1ecida polos seus contos de fadas e polo seu relato da viaxe a Espa\u00f1a. Cando chamou as s\u00faas obras \"contes de f\u00e9es\" (\"contos de fadas\"), orixinou a expresi\u00f3n que agora se emprega xeralmente para o x\u00e9nero.\nTraxectoria.\nNada en Barneville-la-Bertran, preto de Bourg-Achard (Eure), pertenc\u00eda a unha familia nobre (era sobri\u00f1a de Marie Bruneau des Loges) e en 1666 casou cun parisiense trinta anos m\u00e1is vella ca ela e de extracci\u00f3n dubidosa, Fran\u00e7ois da Motte, bar\u00f3n de Aulnoy. O bar\u00f3n era un librepensador e un co\u00f1ecido xogador que perdeu unha gran parte da s\u00faa fortuna. Tiveron cinco fillos.\nEn 1669 o bar\u00f3n de Aulnoy foi acusado de traiz\u00f3n, pero as acusaci\u00f3ns demostr\u00e1ronse falsas e dous homes implicados nas mesmas foron executados, entre eles o amante da baronesa de Gudanne, a nai de Marie-Catherine. Fuxiu do pa\u00eds refuxi\u00e1ndose en Inglaterra e hipoteticamente en 1675 foi a Espa\u00f1a, onde poder\u00eda reunirse coa s\u00faa nai, permanecendo al\u00ed ata 1685, ano en que puido regresar a Francia grazas ao perd\u00f3n concedido por Lu\u00eds XIV tendo en conta os servizos que prestou \u00e1 coroa. De Madame d'Aulnoy non se sabe moito, mais suponse que tam\u00e9n viaxou por Inglaterra; se estivo en Espa\u00f1a \u00e9 cuesti\u00f3n discutida, posto que a s\u00faa \"Relation d'un voyage en Espagne\" pareceu falso e inventado a Raymond Foulch\u00e9-Delbosc, grande especialista en literatura de libros de viaxes, a\u00ednda que outros cr\u00edticos como Arturo Farinelli, Storer, Mazon, o duque de Maura e Agust\u00edn Gonz\u00e1lez de Amez\u00faa consid\u00e9rano certo, por m\u00e1is que a baronesa esaxerase con frecuencia, inventase nalgunhas ocasi\u00f3ns, adornase noutras o que lembraba con bastante distancia e en non poucas ocasi\u00f3ns reelaborase informaci\u00f3ns indirectas xa de seu nesgadas e testemu\u00f1os doutros viaxeiros. En 1681 quedou vi\u00fava.\nMadame d'Aulnoy fixou a s\u00faa residencia de novo en Par\u00eds en 1690, onde o seu sal\u00f3n literario se converteu nun dos m\u00e1is populares do seu tempo, sendo visitado polos principais arist\u00f3cratas e pr\u00edncipes. Durante os seguintes trece anos publicou tres pseudomemorias, d\u00faas colecci\u00f3ns de contos de fadas e tres novelas hist\u00f3ricas. Ga\u00f1ouse unha reputaci\u00f3n como historiadora e recompiladora de contos de f\u00f3ra de Francia e foi admitida como membro da paduana Accademia dei Ricovrati co sobrenome da musa da historia, Cl\u00edo. Cento cincuenta anos m\u00e1is tarde historiadores mellor documentados denunciaron os seus escritos como fraudulentos. Na Francia e a Inglaterra da \u00e9poca os seus libros eran considerados como un simple entretemento, un sentimento reflectido nas cr\u00edticas deste per\u00edodo. O intento de facer unha historia seria das guerras cos Pa\u00edses Baixos de Lu\u00eds XIV de Francia non tivo tanta fortuna.\nAs s\u00faas obras m\u00e1is populares foron os seus contos de fadas e as s\u00faas historias de aventuras en \"Les Contes des F\u00e9es\" e \"Contes Nouveaux ou Les F\u00e9es a la Mode\" A diferenza dos contos populares de Charles Perrault, d'Aulnoy contaba as s\u00faas historias dunha forma m\u00e1is coloquial, tal e como se contaron no sal\u00f3n. Estas historias non eran en absoluto axeitadas para nenos e estaban destinadas m\u00e1is ben aos lectores adultos da sociedade galante; moitas das edici\u00f3ns inglesas eran distintas do orixinal. Na maior\u00eda dos seus contos figuran protagonistas femininas activas."}
{"id": "463959", "revid": "98629", "url": "https://gl.wikipedia.org/wiki?curid=463959", "title": "Hans Scharoun", "text": "Bernhard Hans Henry Scharoun , nado en Bremen o 20 de setembro de 1893 e finado en Berl\u00edn o 25 de novembro de 1972, foi un arquitecto alem\u00e1n co\u00f1ecido por dese\u00f1ar a sala de concertos da Filharm\u00f3nica de Berl\u00edn e a \"casa Schminke\" en L\u00f6bau. Foi un dos maiores expo\u00f1entes da arquitectura org\u00e1nica.\nTraxectoria.\nDesde pequeno e tam\u00e9n na s\u00faa etapa escolar en Bremerhaven, xa mostrara interese pola arquitectura. Realizou os seus primeiros dese\u00f1os \u00e1 idade de 16 anos, e xa aos 18 presentouse a un concurso para a modernizaci\u00f3n dunha igrexa.\nEn 1912 iniciou os estudos de arquitectura na Universidade T\u00e9cnica de Berl\u00edn (naquel ent\u00f3n K\u00f6nigliche Technische Hochschule). Con todo, non chegou a terminar os seus estudos, xa que se alistou voluntario para servir durante a primeira guerra mundial. Traballou xunto co seu mentor Paul Kruchen nun programa de reconstruci\u00f3n da Prusia Oriental.\nAo rematar a guerra estableceuse como arquitecto na cidade de Breslau. Al\u00ed desenvolveu os seus primeiros proxectos e organizou varias exposici\u00f3ns, entre elas a primeira exposici\u00f3n do grupo expresionista Die Br\u00fccke.\nScharoun constit\u00fae un caso absolutamente singular. Entre 1933 e 1945 env\u00f3rcase, case obsesivamente, na realizaci\u00f3n dunha serie de casas unifamiliares, dese\u00f1ando un total de vinte e seis proxectos. A vivenda unifamiliar constitu\u00eda unha tipolox\u00eda que apenas interesara a Hans Scharoun antes de 1933 nin lle interesou despois.\nA dificultade de acceder a outros encargos ofreceuse como explicaci\u00f3n m\u00e1is habitual, mesmo polo propio Scharou, obviando de feito a existencia de numerosos encargos m\u00e1is \"escuros\", como as numerosas residencias militares que constru\u00edu en Berl\u00edn e Bremerhaven no citado per\u00edodo. Fronte a estes \u00faltimos, a vivenda representa un campo de relativa liberdade, que posibilita o establecemento dunha li\u00f1a de investigaci\u00f3n persoal.\nFoi nos seus principios expresionista e logo inclinouse cara ao lado racionalista.\nReco\u00f1ecementos.\nDe 1955 a 1968 foi presidente da Academia das Artes de Berl\u00edn occidental e posteriormente foi presidente honorario. Hans Scharoun foi membro fundador da sociedade berlinesa \"Paul Hindemith\"."}
{"id": "463960", "revid": "89787", "url": "https://gl.wikipedia.org/wiki?curid=463960", "title": "Leptodact\u00edlidos", "text": "Os leptodact\u00edlidos (Leptodactylidae) constit\u00faen unha familia de ras de Suram\u00e9rica e Centroam\u00e9rica. O seu nome v\u00e9n do grego e significa 'dedos delgados'. \u00c9 unha familia moi diversa que probablemente diverxeu no Cret\u00e1ceo doutras ras hiloides. A familia sufriu revisi\u00f3ns taxon\u00f3micas importantes en anos recentes, como a reclasificaci\u00f3n da s\u00faa anterior subfamilia Eleutherodactylinae como a familia Eleutherodactylidae; deste xeito, agora Leptodactylidae cont\u00e9n 206 especies en 15 x\u00e9neros distribu\u00eddos por M\u00e9xico, o Caribe, Centroam\u00e9rica e Suram\u00e9rica. A familia comprende especies terrestres, escavadoras, acu\u00e1ticas e arb\u00f3reas, que habitan nunha ampla variedade de h\u00e1bitats.\nVarios dos x\u00e9neros de Leptodactylidae po\u00f1en os seus ovos en ni\u00f1os de escuma, que se poden depositar en gretas, na superficie da auga ou no chan do bosque. Estes ni\u00f1os de escuma son os m\u00e1is variados entre as ras. Cando os ovos eclosionan en ni\u00f1os depositados no chan do bosque, os c\u00e1gados permanecen dentro do ni\u00f1o, e non comen ata que experimentan a metamorfose.\nClasificaci\u00f3n.\nA mediados de 2015, Amphibian Species of the World usaba esta clasificaci\u00f3n:"}
{"id": "463962", "revid": "27155", "url": "https://gl.wikipedia.org/wiki?curid=463962", "title": "Leptodactylidae", "text": ""}
{"id": "463963", "revid": "15490", "url": "https://gl.wikipedia.org/wiki?curid=463963", "title": "Alicia de Larrocha", "text": "Alicia de Larrocha i de la Calle, nada en Barcelona o 23 de maio de 1923 e finada na mesma cidade o 25 de setembro de 2009, foi unha pianista e compositora espa\u00f1ola. Foi considerada unha das maiores lendas do piano do s\u00e9culo XX. Reuters chamouna \"a pianista espa\u00f1ola m\u00e1is grande da historia\", \"Time\" \"unha das pianistas m\u00e1is excepcionais do mundo\" e \"The Guardian\" \"a principal pianista espa\u00f1ola do seu tempo\".\nGa\u00f1ou m\u00faltiples premios Grammy e o premio Pr\u00edncipe de Asturias das Artes. Est\u00e1 reco\u00f1ecida por dar maior popularidade \u00e1s composici\u00f3ns de Isaac Alb\u00e9niz e Enrique Granados. En 1995, foi a primeira artista espa\u00f1ola en ga\u00f1ar o premio da UNESCO.\nTraxectoria.\nAlicia de Larrocha naceu en Barcelona. Comezou a estudar piano con Frank Marshall aos tres anos. Ambos os seus pais eran pianistas e era tam\u00e9n sobri\u00f1a de pianistas. Actuou por primeira vez en p\u00fablico aos cinco anos na Exposici\u00f3n Internacional de Barcelona. O seu primeiro concerto foi aos seis anos na Feira Mundial de Sevilla de 1929, e fixo o seu debut con orquestra aos once anos. Contra 1943, as s\u00faas interpretaci\u00f3ns xa se vend\u00edan f\u00f3ra de Espa\u00f1a e comezou a facer xiras internacionais en 1947. En 1954 visitou os Estados Unidos coa Filharm\u00f3nica dos \u00c1nxeles. En 1969 actuou en Boston para a serie do Peabody Mason Concert. En 1966 comprometeuse cunha xira por Sur\u00e1frica que foi tan popular que se completaron outras tres xiras.\nDe Larrocha, escribiu Jed Distler, \"comezou a compor aos sete anos de idade e continuou a facelo de cando en vez ata que cumpriu trinta anos, cun incremento prol\u00edfico na s\u00faa adolescencia tard\u00eda\" e a\u00ednda que nunca interpretou as s\u00faas obras en p\u00fablico, deu \u00e1 s\u00faa familia a posibilidade de dispo\u00f1er delas trala s\u00faa morte, o que fixeron.\nDe Larrocha fixo numerosas gravaci\u00f3ns do seu repertorio de piano en solitario, en particular de compositores espa\u00f1ois. \u00c9 co\u00f1ecida polas s\u00faas gravaci\u00f3ns de Manuel de Falla, Enrique Granados, Frederic Mompou e Isaac Alb\u00e9niz, as\u00ed como as s\u00faas gravaci\u00f3ns de 1967 das sonatas para teclado de Antonio Soler. Gravou para Hispavox, CBS/Columbia/Epic, BMG/RCA e London/Decca, ga\u00f1ando o seu primeiro Grammy en 1975 e o \u00faltimo en 1992, con case setenta anos. Recibiu o Premio Pr\u00edncipe de Asturias das Artes en 1994.\nDe Larrocha dixo nunha entrevista de 1978 con \"Contemporary Keyboard\", \"non creo haxa un \u2018mellor' de calquera cousa nesta vida. Dir\u00eda, a\u00ednda as\u00ed, que Granados era un dos grandes compositores espa\u00f1ois, e que, na mi\u00f1a opini\u00f3n, era o \u00fanico que capturou o verdadeiro sabor rom\u00e1ntico. O seu estilo era aristocr\u00e1tico, elegante e po\u00e9tico... completamente diferente de Falla e Alb\u00e9niz. Para min, cada un deles \u00e9 un mundo diferente. Falla foi quen realmente capturou o esp\u00edrito da m\u00fasica xitana. E Alb\u00e9niz creo que era m\u00e1is internacional c\u00f3s outros. A\u00ednda que a s\u00faa m\u00fasica \u00e9 espa\u00f1ola en sabor, o seu estilo \u00e9 completamente impresionista\".\nCon apenas 1,50 metros de altura e mans pequenas para un pianista, nos seus anos m\u00e1is novos era a\u00ednda as\u00ed capaz de atacar todos os grandes concertos (os cinco de Beethoven, o n\u00famero 1 de Liszt, o n\u00famero 2 de Brahms, os n\u00fameros 2 e 3 de Rachmaninoff, os dous de Ravel, o n\u00famero 3 de Prokofiev, os de Bliss e Khachaturian e moitos m\u00e1is), as\u00ed como as grandes obras de Granados, Alb\u00e9niz e Falla. Ti\u00f1a un \"quinto dedo longo\" e un \"largo tramo entre o polgar e o dedo de \u00edndice\" que a axudaron a estar m\u00e1is dotada tecnicamente.\nSegundo foi avanzando en idade comezou a tocar nun estilo diferente de m\u00fasica; nos seus recitais apareceron m\u00e1is Mozart e Beethoven e converteuse en invitada regular no \"Mostly Mozart Festival\" do Lincoln Center for the Performing Arts en Nova York. En 2001, foi nomeada membro honoraria da Fundaci\u00f3n para a M\u00fasica Ib\u00e9rica na Universidade de Cidade de Nova York. De Larrocha retirouse da interpretaci\u00f3n ante o p\u00fablico en outubro de 2003, con 80 anos, despois dunha carreira de 76 anos.\nAlicia de Larrocha morreu o 25 de setembro de 2009 no Hospial Quir\u00f3n, Barcelona, aos 86 anos. A s\u00faa sa\u00fade empeorara dende que rompera a s\u00faa cadeira cinco anos antes. O seu marido, o pianista Juan Torra, con quen tivo dous fillos, faleceu en 1982.\nLista de premios e nomeamentos.\nDe Larrocha Ga\u00f1ou varios premios durante a s\u00faa vida. A s\u00faa extensa discograf\u00eda foi reco\u00f1ecida con catorce candidaturas aos Grammy (1967, 1971, 1974,1975 (X2), 1977 (X2), 1982 (X2), 1984, 1988, 1990, 1991, 1992) e ga\u00f1ou catro premios. Recibiu graos honorarios nas universidades de M\u00edchigan, Middlebury College, Vermont, e Carnegie Mellon.\nEn 1994, recibiu o Premio Pr\u00edncipe de Asturias das Artes."}
{"id": "463964", "revid": "27155", "url": "https://gl.wikipedia.org/wiki?curid=463964", "title": "Limnonectes macrodon", "text": "Limnonectes macrodon \u00e9 unha especie de ra asi\u00e1tica da familia Dicroglossidae, end\u00e9mica de Sumatra e Xava (Indonesia). Os rexistros desta especie noutras rexi\u00f3ns d\u00e9bense probablemente a unha incorrecta identificaci\u00f3n, confund\u00edndoa con outras especies similares como \"Limnonectes blythii\".\nViven en \u00e1res boscosas preto de correntes fluviais e reprod\u00facense nos r\u00edos. O seu h\u00e1bitat de bosques de terras baixas est\u00e1 diminu\u00edndo tanto en extensi\u00f3n coma en calidade, e esta perda de h\u00e1bitat est\u00e1 facendo que esta especie antes com\u00fan arestora estea fac\u00e9ndose m\u00e1is escasa. \u00c9 amplmente capturada para o consumo humano en Xava, xunto coa ra \"Fejervarya cancrivora\"."}
{"id": "463967", "revid": "98629", "url": "https://gl.wikipedia.org/wiki?curid=463967", "title": "Anaxyrus baxteri", "text": "Anaxyrus baxteri (antes chamado \"Bufo baxteri\") \u00e9 unha especie de sapo norteamericano hoxe extremadamente raro, que s\u00f3 existe en catividade e mais no Refuxio de Vida Silvestre Nacional do Lago Mortenson de Wyoming nos Estados Unidos. En 1984 estaba na lista de especies en perigo, e desde 1991 na lista de especies extintas na natureza. Antes de que se producise o seu r\u00e1pido declive, este sapo estaba clasificado como unha subespecie de \"Anaxyrus hemiophrys\".\nHistoria.\nEra com\u00fan ata a d\u00e9cada de 1950, pero as s\u00faas poboaci\u00f3ns estaban moi reducidas a finais da d\u00e9cada de 1970, especialmente entre os anos 1975 e 1978. Dous anos despois, en 1980, os expertos estimaron que s\u00f3 hab\u00eda aproximadamente 25 individuos na natureza. Antes deste forte declive, a especie atop\u00e1base comunmente en chairas inundables, lagoas, lagos pouco fondos e lagoas de filtraci\u00f3n dentro da cunca de Laramie localizada no condado de Albany, Wyoming. A especie era abondosa nesta rexi\u00f3n desde 1952. Por\u00e9n, desde 1975, Baxter &amp; Stromberg atoparon que a poboaci\u00f3n decrecera significativamente. A s\u00faa extrema rareza, foi documentada entre 1976 e 1978, per\u00edodo no que non se atoparon poboaci\u00f3ns silvestres.\nCaracter\u00edsticas.\n\u00c9 de cor marr\u00f3n escura, gris ou verde con pequenas marcas escuras na parte ventral. Ten pequenas verrugas que parecen manchas arredondadas na superficie dorsal e li\u00f1as claras difusas. Os machos te\u00f1en a gorxa negra. Cada individuo pode ser identificado pola variaci\u00f3n na cor da pel e os padr\u00f3ns das verrugas. Poden medrar ata os 5,6\u00a0cm de lonxitude e as femias crecen algo m\u00e1is que os machos. Tam\u00e9n ten unha pel sensible con pouca adaptabilidade. Debido a esta pel tan sensible, inf\u00e9ctase doadamente con fungos quitridios, que son unha importante ameaza para eles. Non pode soportar os r\u00e1pidos cambios clim\u00e1ticos, nin adaptarse a un nivel diferente de irrigaci\u00f3n ou desviaci\u00f3n da irrigaci\u00f3n. \u00c9 activo maiormente pola noite e ten mala vista. Para cazar depende de detectar os movementos da presa.\nH\u00e1bitat.\n\u00c9 unha especie que frecuenta as chairas inundables e as curtas zonas herbosas da ribeira de lagoas, regatos e lagos. Con frecuencia usa tobos abandonados de roedores xe\u00f3midos e esqu\u00edos terrestres como hibern\u00e1culo.\nAs caracter\u00edsticas t\u00edpicas do seu h\u00e1bitat var\u00edan coa idade deste sapo. Os estudos feitos no lago Mortensen no condado de Albany, Wyoming mostraron que os adultos adoitan sentirse m\u00e1is atra\u00eddos por h\u00e1bitats con maior vexetaci\u00f3n, mentres que os m\u00e1is novos prefiren \u00e1reas con menos. Os adultos tenden a vagar moito m\u00e1is no interior, lonxe das ribeiras, mentres que os novos establ\u00e9cense m\u00e1is preto das ribeiras. Ao longo destes h\u00e1bitats variados con distintas condici\u00f3ns de substrato, os adultos local\u00edzanse en \u00e1reas con temperaturas lixeiramente m\u00e1is fr\u00edas. As condici\u00f3ns t\u00edpicas do adulto son temperaturas de 20,31 graos Celsius fronte aos 23,05 \u00b0C dos m\u00e1is novos. Os adultos cambian pouco de localizaci\u00f3n, mant\u00e9ndose preferentemente nas zonas con vizosa vexetaci\u00f3n. As condici\u00f3ns \u00f3ptimas para localizalos son temperaturas na superficie de m\u00e1is de 20 \u00b0C e unha distancia ao corpo de auga de 1,6 a 3,2\u00a0km.\nComportamento.\nEstes sapos saen da s\u00faa hibernaci\u00f3n a principios de maio para dirixirse \u00e1 ribeira norte da lagoa para reproducirse. Volve \u00e1 ribeira sur a finais de setembro ou inicios de outubro para hibernar. Os sapos m\u00e1is novos dese ano est\u00e1n activos ata un mes m\u00e1is que os m\u00e1is vellos, o que lles d\u00e1 m\u00e1is tempo para almacenar enerx\u00eda para a hibernaci\u00f3n e reducen a competici\u00f3n intraespec\u00edfica.\nAs chamadas de apareamento te\u00f1en unha frecuencia baixa e un pulso lento, pero a duraci\u00f3n \u00e9 m\u00e1is longa que a doutros tipos de sapos.\nMaduran antes que outros buf\u00f3nidos que viven a maior altura nesa \u00e1rea de Wyoming, xa que os machos maduran en s\u00f3 dous anos e as femias en tres.\nAs enfermidades foron un importante factor no declive desta especie. \"As infecci\u00f3ns bacterianas (\"patas vermellas\"), f\u00fanxicas (fungos quitridios), a s\u00edndrome de edema e a s\u00edndrome da lingua curta\" son os problemas que se observaron no pasado. A dermatite mic\u00f3tica consider\u00e1bae a causa da morte dos sapos, e o pat\u00f3xeno foi despois identificado como un fungo quitridio. Crese que este quitridio foi fundamental no declive do sapo \"Anaxyrus boreas\" nas Monta\u00f1as Rochosas e tam\u00e9n do \"A. baxteri\". \"A. baxteri\" come principalmente grilos e larvas de escaravellos, que encontra preto dos lagos onde vive.\nReproduci\u00f3n.\nNa data de redacci\u00f3n deste artigo cr\u00edase que a\u00ednda viv\u00edan libres na natureza 100 exemplares deste sapo e como resultado formouse un grupo de recuperaci\u00f3n \u201cpola Saratoga National Fish Hatchery do Servizo de Vida Silvestre e Pesca de EUA en 1998\u201d . O obxectivo deste grupo de recuperaci\u00f3n era realizar a reproduci\u00f3n en catividade e reintroducir despois os c\u00e1gados na natureza. \u201cActualmente, o programa de reproduci\u00f3n en catividade est\u00e1 limitado polo baixo rendemento reprodutivo debido a baixas taxas de ovulaci\u00f3n, pouca cantidade de ovos e baixa taxa de fecundaci\u00f3n\u2026 por tanto, o programa se beneficiar\u00eda das tecnolox\u00edas da reproduci\u00f3n\u201d. As femias recibiron unha dose de \u201chormona liberadora da hormona luteinizante (LHRHa), que induce a desova en peixes,\u201d mentres que os machos foron tratados con \u201cgonadotropina cori\u00f3nica humana (hCG),\u201d . \u201cActualmente, disp\u00f3\u00f1enese de tecnolox\u00edas para incorporar a FIV nos programas de reproduci\u00f3n en catividade para este sapo de Wyoming en perigo e poden axudar na s\u00faa xesti\u00f3n xen\u00e9tica a longo prazo. Este estudo mostrou que o 'cebado' hormonal deste sapo de Wyoming tivo como resultado unha maior fecundidade. A maior fecundidade dos experimentos con dous individuos cebados, comparada con ning\u00fan ou s\u00f3 un cebado, ti\u00f1a lugar por medio de d\u00faas respostas: 1) un incremento no n\u00famero de ovos por sapo e 2) unha maior supervivencia dos ovos fertilizados ata o estadio natatorio\u201d.\nConservaci\u00f3n.\nEra unha especie com\u00fan ata o seu r\u00e1pido declive na d\u00e9cada de 1970, e foi oficialmente inclu\u00eddo na lista de especies en perigo en xaneiro de 1984. O \u00fanico h\u00e1bitat co\u00f1ecido con poboaci\u00f3ns desta especie est\u00e1 localizado na cunca de Laramie, que est\u00e1 situada a 48\u00a0km de Laramie, Wyoming. Esta sapo at\u00f3pase principalmente nas ribeiras do lago Mortenson, situado ao sueste de Laramie. Este \u00e9 un lago de chairas altas a 2212\u00a0m sobre o nivel do mar, onde as poboaci\u00f3ns de \"A. baxteri\" se mantiveron sas e reprodutivas. Por\u00e9n, investigaci\u00f3ns recentes mostran que o sapo est\u00e1 empezando a procrear menos, posiblemente debido \u00e1 bacteria causante da enfermidade das patas vermellas, que foi descuberta en 1990.\nO Grupo de Recuperaci\u00f3n do Sapo de Wyoming, formado en 1987, foi creado para axudar a iniciar un plan de recuperaci\u00f3n e ampliar as investigaci\u00f3ns. O Grupo c\u00e9ntrase principalmente na monitorizaci\u00f3n e protecci\u00f3n da poboaci\u00f3n de Laramie e na investigaci\u00f3n de posibles h\u00e1bitats adicionais axeitados ou o descubrimento doutras poboaci\u00f3ns. Tam\u00e9n trata de manter un h\u00e1bitat saudable para os sapos existentes e estabilizar unha poboaci\u00f3n en catividade. Esta poboci\u00f3n en catividade permitir\u00e1 aos investigadores comprender a historia da especie e as s\u00faas necesidades de h\u00e1bitat. O Departamento de Caza e Pesca de Wyoming tam\u00e9n tomou medidas xunto con propietarios de terras locais para protexer a poboaci\u00f3n existente do sapo. Outros plans, como o coordinado co distrito de control do mosquito, axudou a salvagardar o h\u00e1bitat existente dos efectos colaterais potenciais de produtos qu\u00edmicos e pesticidas como o mosquito e outras pragas. A Unidade de Investigaci\u00f3n da Vida Silvestre de Sybille desenvolveu un programa de cr\u00eda en catividade a trav\u00e9s do Departamento de Caza e Pesca de Wyoming, no que manti\u00f1an en catividade 16 sapos en xu\u00f1o de 1991. Os representantes do Servizo de Vida Silvestre e Pesca dos Estados Unidos e do Departamento de Caza Pesca de Wyoming forman o Equipo de Xesti\u00f3n da Recuperaci\u00f3n do Sapo de Wyoming, creado para coordinar a aplicaci\u00f3n das tarefas de recuperaci\u00f3n. O Servizo planea establecer cinco novas poboaci\u00f3ns deste sapo, de 100 individuos cada unha.\nIniciouse a reproduci\u00f3n en catividade dos sapos de Wyoming en 1989, o Centro de Investigaci\u00f3n de Vida Silvestre de Sybille aplicou un programa m\u00e1is intenso de cr\u00eda en catividade en 1993, utilizando 12 individuos capturados na natureza (que agora se cre que eran as \u00faltimas poboaci\u00f3ns que quedaban). O programa parec\u00eda moi prometedor, e produciu catro masas de ovos que se encontraron en 1998 no sitio de liberaci\u00f3n dos animais do lago Mortenson, e outras d\u00faas masas m\u00e1is encontradas despois en 1999. Os sapos en catividade que despois foron liberados continuaron reproduc\u00edndose no lago Mortenson. Na primavera de 1998, as chamadas reprodutoras dos sapos puideron oirse por primeira vez na natureza desde 1993.\nEn 1997, a Saratoga National Fish Hatchery foi o primeiro centro de crianza federal que participou na reproduci\u00f3n de anfibios en perigo. Desde 1993 a 2003, as d\u00faas instalaci\u00f3ns para a reproduci\u00f3n deste sapo produciron c\u00e1gados e sapi\u00f1os, todos os cales foron liberados no lago Mortensen, ou no lago George (localizado no Refuxio de Vida Silvestre Nacional do lago Hutton, que est\u00e1 preto) e nun sitio de liberaci\u00f3n privado. O m\u00e9todo t\u00edpico para a crianza en catividade utilizado \u00e9 o confinamento de seis machos e catro femias nun acuario de 170 L. Dentro do acuario hai unha esponxa con tapete de cortiza para que se deiten os animais, unha bandexa de auga e diversos alimentos como larvas de escaravellos, eirugas de pir\u00e1lidos e grilos. A induci\u00f3n hormonal da esperminaci\u00f3n utilizouse con bo resultado para incrementar a produci\u00f3n global de ovos por individuo e incrementar a taxa de supervivencia dos ovos fertilizados ata o estadio nadador.\nRecentes exames realizados no lago Crescent, Wyoming en 2011 indican que hai certo grao de reproduci\u00f3n na natureza.\nA futura conservaci\u00f3n deste sapo na natureza depende grandemente de erradicar o fungo quitridio \"Batrachochytrium dendrobatidis\", que \u00e9 probablemente a maior ameaza para a supervivencia da especie. As investigaci\u00f3ns feitas no sitio do lago Porter en 2010 atoparon que a infecci\u00f3n por quitridios nesta especie era de arredor do 41% da poboaci\u00f3n. Un ano despois a infecci\u00f3n chegaba ao 100%. Esta taxa de infecci\u00f3n d\u00e1se incluso en poboaci\u00f3ns de crianza en catividade. Sobrevivir \u00e1 infecci\u00f3n por quitridios \u00e9 posible se os sapos conseguen secarse o suficiente ao estar descansando f\u00f3ra da auga frecuentemente, liber\u00e1ndose eles mesmos as\u00ed da infecci\u00f3n. Os sapos en catividade foron postos en corentena e monitorizados buscando signos de quitridiomicose. Debido \u00e1 s\u00fabita aparici\u00f3n da doenza, non hai un protocolo est\u00e1ndar para o tratamento, mais os m\u00e9todos que se utilizan incl\u00faen mergullar os sapos infectados en ba\u00f1os de itraconazole. Alg\u00fans sapos sobreviven m\u00e1is tempo pero acaban tam\u00e9n por morrer."}
{"id": "463968", "revid": "27155", "url": "https://gl.wikipedia.org/wiki?curid=463968", "title": "Bufo baxteri", "text": ""}
{"id": "463969", "revid": "5863", "url": "https://gl.wikipedia.org/wiki?curid=463969", "title": "Alal\u00e1 (hom\u00f3nimos)", "text": "alal\u00e1 pode referirse a:"}
{"id": "463970", "revid": "5863", "url": "https://gl.wikipedia.org/wiki?curid=463970", "title": "Pedro Armas", "text": "Pedro Ram\u00f3n Armas Di\u00e9guez, nado en 1959 en S\u00e3o Paulo, \u00e9 un xe\u00f3grafo, profesor universitario e pol\u00edtico galego.\nTraxectoria.\nNaceu no seo dunha familia galega emigrada no Brasil que ao pouco regresou a Galicia, establec\u00e9ndose na Coru\u00f1a. Licenciouse en xeograf\u00eda pola Universidade de Santiago de Compostela e \u00e9 profesor de humanidades na Universidade da Coru\u00f1a e asemade \u00e9 dende 2009 vicepresidente da Comisi\u00f3n Interuniversitaria de Galicia. Militou no PSdeG e foi director da Alta Inspecci\u00f3n de Educaci\u00f3n do Estado na Delegaci\u00f3n do Goberno e delegado provincial de Educaci\u00f3n (2005-2009). Dentro do partido foi vicesecretario da agrupaci\u00f3n local socialista da Coru\u00f1a e membro da executiva do PSdeG dende 2013 ata que deixou o partido, incorpor\u00e1ndose ao pouco tempo a Podemos . Nas elecci\u00f3ns municipais de 2019 encabezou a candidatura de Alternativa dos Veci\u00f1os ao concello da Coru\u00f1a."}
{"id": "463974", "revid": "1131", "url": "https://gl.wikipedia.org/wiki?curid=463974", "title": "Tino (illa)", "text": "Tino \u00e9 unha illa de Italia situada no mar da Liguria, no extremo occidental do Golfo de La Spezia. Forma parte dun arquip\u00e9lago de tres illas que queda ao sur do continente en Portovenere. A m\u00e1is grande das tres, Palmaria, at\u00f3pase ao norte e a pequena Tinetto ao sur.\nEn 1997, o arquip\u00e9lago, xunto con Portovenere e as Cinque Terre, foron designadas como Patrimonio da Humanidade pola UNESCO.\nHistoria.\nO santo patr\u00f3n do golfo de La Spezia, San Venerio, o ermit\u00e1n, viviu na illa como un eremita e m\u00e1is tarde como Abade, ata a s\u00faa morte no 630. A s\u00faa festa cel\u00e9brase aqu\u00ed anualmente o 13 de setembro. Crese que se constru\u00edu un santuario no lugar da morte de Venerio para conter os seus restos e que este foi ampliado para constru\u00edr un mosteiro no s\u00e9culo XI. Os restos do mosteiro p\u00f3dense ver na costa norte da illa.\nHoxe a illa, que forma parte dunha zona militar, est\u00e1 coroada polo faro de San Venerio.\nDescrici\u00f3n.\nP\u00f3dese considerar a illa de Tino, entre as tres illas do Golfo, como a illa \"intermedia\" tanto polo seu tama\u00f1o como pola s\u00faa posici\u00f3n. Ao norte at\u00f3pase a illa de Palmaria, a m\u00e1is vasta, mentres que ao sur da illa at\u00f3pase o illote de Tinetto, de dimensi\u00f3ns moito menores. Estas illas non est\u00e1n moi afastadas de Tino, est\u00e1n a poucas decenas de metros. A superficie da illa \u00e9 de aproximadamente 0,13 km\u00b2, o seu per\u00edmetro chega a 2 km. Na cume da illa instalouse un faro desde o 1840, o faro de San Venerio.\nVisitas.\nActualmente a superficie da illa \u00e9 totalmente utilizada como zona militar. \u00c9 por esta raz\u00f3n que ata hai pouco s\u00f3 era posible visitar a illa o d\u00eda da festa do santo, o 13 de setembro de 8:00 a 18:00. \u00c9 o d\u00eda de San Venerio, patr\u00f3n do Golfo de La Spezia e dos gardas italianos. Para m\u00e1is informaci\u00f3n p\u00f3\u00f1erse en contacto coa diocese de La Spezia-Sarzana-Brugnato, tel. (0039) 0187 734 424. Como a illa \u00e9 un territorio militar, est\u00e1 prohibido ancorar nela e supervisase a navegaci\u00f3n ao longo das s\u00faas costas."}
{"id": "463976", "revid": "1131", "url": "https://gl.wikipedia.org/wiki?curid=463976", "title": "Ponte Navea", "text": "A Ponte Navea \u00e9 unha ponte que est\u00e1 situada por riba do r\u00edo Navea, o cal fai fronteira entre San Xo\u00e1n de R\u00edo e A Pobra de Trives. Esta, cont\u00e9n un \u00fanico arco apuntado, que pos\u00fae unhas dimensi\u00f3n de 46,5 metros de lonxitude, 3,9 metros de anchura, unha altura de 14,2 sobre o nivel do r\u00edo e 18,15 metros de luz.\nHistoria.\n\u00c9 unha construci\u00f3n arquitect\u00f3nica de orixe romana, segundo as pegadas que quedan visibles. Algunha destas son o paso da V\u00eda XVIII (para a explotaci\u00f3n da minar\u00eda e o control de Gallaecia) ou pegadas arqueol\u00f3xicas: un miliario (atopado no ano 1834) dedicado a dous emperadores, Tito e Domiciano , unha l\u00e1pida de Aelio Sporo (na capela) ou outra de Popilius Hirsutus (na contorna).\nNa \u00e9poca medieval, produc\u00edronse bastantes cambios na construci\u00f3n inicial da ponte, reestrutur\u00e1ndoa case por completo. O cambio m\u00e1is destacado foi o estreitamento da mesma, pois na antig\u00fcidade ti\u00f1a unha anchura de 7,60 metros. A maiores, tam\u00e9n hai indicios de que nun principio houbese dous arcos en lugar de soamente un.\nContorna.\nAo car\u00f3n da ponte, at\u00f3pase unha capela chamada Capela da Encarnaci\u00f3n, que est\u00e1, na actualidade, restaurada. Est\u00e1 constru\u00edda sobre un templo orixinariamente romano. Na fachada apr\u00e9ciase unha cruz de Malta sobre un marco de medio punto, o que significa que pertenceu \u00e1 orde militar de San Xo\u00e1n de Xerusal\u00e9n (chamada tam\u00e9n, de Malta). Por al\u00ed pasaba un cami\u00f1o de peregrinaci\u00f3n Xacobea, e a misi\u00f3n que os cabaleiros desta orde ti\u00f1an era a de protexer os peregrinos que pasaban pola zona.\nHoxe en d\u00eda a\u00ednda se conservan casas ao car\u00f3n da ponte, as\u00ed coma unha paisaxe rodeada de carballos e casti\u00f1eiros. Metros m\u00e1is abaixo do r\u00edo Navea, hai un encoro xunto a d\u00faas pontes, a Ponte Piago, do s\u00e9culo XIX, e outra de finais do XX. Asemade, m\u00e1is arriba at\u00f3pase o Encoro das Gu\u00edstolas, preto da estaci\u00f3n el\u00e9ctrica da Pobra de Trives."}
{"id": "463977", "revid": "1822", "url": "https://gl.wikipedia.org/wiki?curid=463977", "title": "Anduri\u00f1a (hom\u00f3nimos)", "text": "Anduri\u00f1a pode referirse a:"}
{"id": "463978", "revid": "5863", "url": "https://gl.wikipedia.org/wiki?curid=463978", "title": "Andori\u00f1a (hom\u00f3nimos)", "text": ""}
{"id": "463980", "revid": "1888", "url": "https://gl.wikipedia.org/wiki?curid=463980", "title": "Alborada (A Habana)", "text": ""}
{"id": "463983", "revid": "104999", "url": "https://gl.wikipedia.org/wiki?curid=463983", "title": "Elsa Schiaparelli", "text": "Elsa Schiaparelli, nada en Roma o 10 de setembro do 1890 e finada en Par\u00eds o 13 de novembro de 1973, foi unha dese\u00f1adora de alta costura, fundadora da marca Schiaparelli. A s\u00faa dedicaci\u00f3n \u00e1 moda converteuna nunha das dese\u00f1adoras m\u00e1is reco\u00f1ecidas e famosas do s\u00e9culo XX. Os seus modelos eran atrevidos e sorprendentes para os canons da \u00e9poca grazas a inspiraci\u00f3n que obtivo do movemento surrealista.\nTraxectoria.\nElsa Schiaparelli naceu no Palazzo Corsini en Roma. Era filla de Celestino Schiaparelli, decano da Universidade da Sapienza, director da Lincei Library, orientalista e unha autoridade en s\u00e1nscrito. A s\u00faa nai era arist\u00f3crata. Era sobri\u00f1a do astr\u00f3nomo Giovanni Schiaparelli, co cal pasou moito tempo estudando os ceos.\nEstudou filosof\u00eda. Escribiu un libro de poemas er\u00f3ticos, \"Arethusa\", que non agradaron a s\u00faa familia polo que a enviaron a un convento. A comezos de 1910 viaxou a Londres onde co\u00f1eceu o conde Wilhelm de Wendt de Kerlor, te\u00f3sofo e m\u00e9dium. En 1914 casou con el e traslad\u00e1ronse a vivir a Niza. En 1916, mud\u00e1ronse a Nova York. Al\u00ed co\u00f1eceu a Marcel Duchamp e a Alfred Stieglitz.\nEn 1920 tiveron unha filla, Maria Luisa Yvonne Radha, m\u00e1is co\u00f1ecida como Gogo Schiaparelli, que lles deu d\u00faas netas, Marisa Berenson, modelo e actriz; e Berry Berenson, fot\u00f3grafa e actriz. O seu matrimonio co conde rematou debido a que este a abandonou pola bailarina Isadora Duncan.\nTraxectoria na moda.\nTras pasar unha tempada en Norteam\u00e9rica, en 1922, trasladouse a Par\u00eds xunto a s\u00faa filla. Al\u00ed entrou en contacto cos c\u00edrculos vangardistas da cidade. En 1924, co\u00f1eceu o modisto Paul Poiret. Asentada e ben colocada socialmente, en 1927, Elsa presentou a s\u00faa primeira colecci\u00f3n e levantou a s\u00faa propia marca coa que alcanzou un \u00e9xito inaudito e grazas \u00e1 cal se converteu nun emblema. Un ano m\u00e1is tarde lanzou o seu primeiro perfume, \u201cS\u201d.\nEn 1931, dese\u00f1ou para a tenista espa\u00f1ola Lil\u00ed \u00c1lvarez, a primeira saia pantal\u00f3n, considerada escandalosa para a \u00e9poca, que utilizou no torneo de Roland Garros de Par\u00eds e despois no torneo de Wimbledon. Ademais, inaugurou a s\u00faa primeira tenda \"Pour le Sport\" no n\u00famero 4 da rue de la Paix, en Par\u00eds. Pouco despois abriu unha tenda en Londres. Xa en 1936 dese\u00f1ou unha li\u00f1a de bolsos para a compa\u00f1\u00eda americana Whiting &amp; Davis. Tam\u00e9n creou o vestiario de Mae West (unha das s\u00faas clientas habituais) para o filme \"Every Day\u00b4s a Holiday\".\nEn 1941 refuxiouse da guerra en Nova York ata que en 1945 regresou a Par\u00eds onde presentou a s\u00faa nova colecci\u00f3n. Nese momento, Hubert de Givenchy comezou a traballar para a marca. Xa en 1953 publicou \"Shocking Life\", a s\u00faa autobiograf\u00eda. Ao final dese ano, House of Schiaparelli pechou mentres que a parte dos perfumes contin\u00faa. A dese\u00f1adora retirouse \u00e1 s\u00faa casa de Tunisia.\nAnos despois da s\u00faa morte, o Museo de Arte de Philadelphia dedicou unha retrospectiva ao seu traballo. No ano 2012 o MET de Nova York inaugurou a exposici\u00f3n \"Schiaparelli and Prada: Impossible Conversations\"."}
{"id": "463986", "revid": "56817", "url": "https://gl.wikipedia.org/wiki?curid=463986", "title": "Jigeumeun-matgo-geuttaeneun-teullida", "text": "Jigeumeun-matgo-geuttaeneun-teullida (en ) \u00e9 un filme surcoreano de 2015 escrito e dirixido por Hong Sang-soo. Ga\u00f1ou o Leopardo de Ouro, o maior premio do Festival Internacional de Cinema de Locarno, as\u00ed como o premio de mellor actor para Jung Jae-young."}
{"id": "463988", "revid": "5863", "url": "https://gl.wikipedia.org/wiki?curid=463988", "title": "Aturuxo (centro social)", "text": ""}
{"id": "463989", "revid": "98629", "url": "https://gl.wikipedia.org/wiki?curid=463989", "title": "Alan Lascelles", "text": "Alan Frederick Lascelles, nado en Sutton Waldron o 11 de abril de 1887 e finado en Kensington o 10 de agosto de 1981, foi un funcionario p\u00fablico brit\u00e1nico, secretario privado de Xurxo VI e Isabel II.\nTraxectoria.\nNaceu no seo dunha familia aristocr\u00e1tica, seu pai era o comandante Frederick Canning Lascelles, fillo de Henry Lascelles, conde de Harewood e s\u00faa nai Frederica Maria Liddell era neta de Thomas Liddell, bar\u00f3n de Ravensworth. Estudou no Marlborough College e no Trinity College de Oxford e logo serviu en Francia coa Bedfordshire Yeomanry durante a primeira guerra mundial co rango de capit\u00e1n e logrando unha cruz militar. Despois foi asistente de campo de George Lloyd, o gobernador de Bombai de 1919 a 1920.\nVolveu ao Reino Unido e foi secretario privado adxunto do pr\u00edncipe Eduardo de 1920 ata a s\u00faa renuncia en 1929 por fondas diferenzas co pr\u00edncipe sobre o seu comportamento. Entre 1931 e 1935 foi secretario do gobernador xeral do Canad\u00e1 Vere Ponsonby. En 1935 converteuse en secretario privado adxunto do rei Xurxo V.\nEn xaneiro de 1936 logo da morte do rei, ao ascender ao trono o pr\u00edncipe de Gales como Eduardo VIII, Lascelles serviu como secretario privado adxunto do rei ata a abdicaci\u00f3n real en decembro de 1936, e mantivo o mesmo posto co novo rei Xurxo VI. Durante a visita real ao Canad\u00e1 de 1939, que tam\u00e9n inclu\u00eda cidades dos Estados Unidos, o rei investiuno cabaleiro da Real Orde Vitoriana o 8 de xu\u00f1o nun tren mentres estaban en territorio estadounidense .\nEn xullo de 1943 converteuse no secretario privado principal do rei e membro do Consello Privado do Reino Unido ; posici\u00f3ns que mantivo coa subida ao trono da ra\u00ed\u00f1a Isabel II de 1952 a 1953. Asemade dende 1945 e ata 1953 foi conservador dos Arquivos Reais. Tras retirarse do servizo activo o \u00faltimo d\u00eda de 1953, declinou entrar na C\u00e1mara dos Lords cun t\u00edtulo nobiliario mentres si aceptou o nomeamento como cabaleiro gran cruz da Orde do Ba\u00f1o ."}
{"id": "463990", "revid": "89787", "url": "https://gl.wikipedia.org/wiki?curid=463990", "title": "Halifax, Nova Escocia", "text": "Halifax \u00e9 unha cidade do Canad\u00e1, capital e cidade m\u00e1is poboada da provincia de Nova Escocia e centro econ\u00f3mico das Provincias Atl\u00e1nticas. En 2016 ti\u00f1a unha poboaci\u00f3n de 403.131 habitantes.\nNo ano 2012 a revista \"MoneySense\" situouna como o cuarto mellor lugar para vivir do Canad\u00e1,\u200b e segundo a revista americana \"fDi Magazine\" \u00e9 a cidade do pa\u00eds coa maior calidade de vida.\nHistoria.\nHalifax foi a cidade cara onde se dirixiron os brit\u00e1nicos despois da evacuaci\u00f3n de Boston, o 17 de marzo de 1776, no contexto da Guerra de Independencia dos Estados Unidos."}
{"id": "463993", "revid": "1131", "url": "https://gl.wikipedia.org/wiki?curid=463993", "title": "Yokohama Stadium", "text": "O \u00e9 un parque de b\u00e9isbol situado en Iocoama, Kanagawa (Xap\u00f3n). O estadio, inaugurado o 4 de abril de 1978, alberga os partidos como local dos Yokohama DeNA BayStars, equipo da Liga Central da Nippon Professional Baseball (NPB). Al\u00e9n do b\u00e9isbol, tam\u00e9n \u00e9 utilizado para outros deportes como o f\u00fatbol americano. O estadio conta capacidade para 32.170 espectadores. No estadio, concretamente nos postes esquerdo e dereito, hai dous retratos conmemorativos na honra da visita \u00e1 cidade de Babe Ruth e Lou Gehrig."}
{"id": "463994", "revid": "5132", "url": "https://gl.wikipedia.org/wiki?curid=463994", "title": "Estadio de Yokohama", "text": ""}
{"id": "463995", "revid": "5132", "url": "https://gl.wikipedia.org/wiki?curid=463995", "title": "Estadio de Iocoama", "text": ""}
{"id": "463996", "revid": "109216", "url": "https://gl.wikipedia.org/wiki?curid=463996", "title": "Savonia Nororiental", "text": "Savonia Nororiental (en fin\u00e9s \"Koillis-Savon seutukunta\") \u00e9 unha das cinco subrexi\u00f3ns da rexi\u00f3n de Savonia do Norte. En 2017 ti\u00f1a unha poboaci\u00f3n de 7\u00a0434 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464000", "revid": "1131", "url": "https://gl.wikipedia.org/wiki?curid=464000", "title": "Auria", "text": "Auria pode referirse a:"}
{"id": "464002", "revid": "5863", "url": "https://gl.wikipedia.org/wiki?curid=464002", "title": "Blanco Campa\u00f1a", "text": ""}
{"id": "464018", "revid": "89787", "url": "https://gl.wikipedia.org/wiki?curid=464018", "title": "Lockheed SR-71 Blackbird", "text": "O Lockheed SR-71 Blackbird \u00e9 un avi\u00f3n de reco\u00f1ecemento estrat\u00e9xico de longo alcance e con capacidade para acadar velocidades superiores a Mach 3 que foi operado pola Forza A\u00e9rea dos Estados Unidos. Foi desenvolvido como un proxecto negro a partir do avi\u00f3n de reco\u00f1ecemento Lockheed A-12 nas anos 60 por Lockheed e a s\u00faa divisi\u00f3n Skunk Works. O enxe\u00f1eiro aeroespacial estadounidense Clarence \"Kelly\" Johnson foi o responsable de moitos dos innovadores conceptos do dese\u00f1o. Durante as misi\u00f3ns de reco\u00f1ecemento a\u00e9reo, o SR-71 operaba a altas velocidades e alturas para permitirlle superar as ameazas. Se un m\u00edsil terra-aire lanzado era detectado, a acci\u00f3n evasiva st\u00e1ndar era sinxelamente acelerear escapar do m\u00edsil. A forma do SR-71 estaba baseada na do A-12, que foi un dos primeiros avi\u00f3ns en ser dese\u00f1ado cunha secci\u00f3n radar equivalente reducida.\nO SR-71 operou coa USAF dende 1964 ata 1998. Fabric\u00e1ronse un total de 32 aparellos; 12 perd\u00e9ronse en accidentes sen que ning\u00fan fose derrubado por acci\u00f3ns inimigas. O SR-71 recibiu varios alcumes, como \"Blackbird\" e \"Habu\". Dende 1976 mant\u00e9n o r\u00e9cord mundial de velocidade de aeronave tripulada cun motor que respira aire, estando o r\u00e9cord anterior en mans do relacionado Lockheed YF-12.\nDesenvolvemento.\nAntecedentes.\nO anterior avi\u00f3n de reco\u00f1ecemento de Lockheed era o relativamente lento U-2, dese\u00f1ado para a Central Intelligence Agency (CIA). A finais de 1957 a CIA contactou con Lockheed para fabricar un avi\u00f3n esp\u00eda indetectable. O proxecto, bautizado Archangel, foi liderado por Kelly Johnson, director da unidade de Lockheed Skunk Works en Burbank, California. Os traballos do proxecto Archangel comezaron no segundo cuarto de 1958, co obxectivo de voar m\u00e1is alto e m\u00e1is r\u00e1pido que o U-2. De 11 dese\u00f1os sucesivos elaborados nun lapso de 10 meses, o \"A-10\" foi o favorito. Por\u00e9n, a pesar disto, a s\u00faa forma fac\u00edao vulnerable \u00e1 detecci\u00f3n do radar. Tras unha reuni\u00f3n coa CIA en marzo de 1959, o dese\u00f1o foi modificado para ter un 90% de reduci\u00f3n na secci\u00f3n transversal de radar. O 11 de febreiro de 1960 a CIA aprobou un contrato de 96 mill\u00f3ns de d\u00f3lares con Skunk Works para constru\u00edr unha ducia de avi\u00f3ns esp\u00eda, co nome de \"A-12\". O derribo en 1960 do U-2 de Francis Gary Powers subli\u00f1ou a s\u00faa vulnerabilidade e a necesidade dun avi\u00f3n de reco\u00f1ecemento m\u00e1is r\u00e1pido como o A-12.\nO A-12 voou por vez primeira en Groom Lake (\u00c1rea 51), Nevada, o d\u00eda 2 de abril de 1962. Fabric\u00e1ronse 13 unidades; tam\u00e9n se desenvolveron d\u00faas variantes, tres unidades do prototipo de interceptador YF-12, e dous M-21 porta drons. O aparello deber\u00eda estar equipado co motor Pratt &amp; Whitney J58, pero o seu desenvolvemento alongouse e no seu lugar inicialmente foi instalado o menos potente Pratt &amp; Whitney J75. Os J58 foron adaptados cando estiveron dispo\u00f1ibles, e convert\u00e9ronse na planta de potencia st\u00e1ndar para todos os avi\u00f3ns posteriores da serie (A-12, YF-12, M-21), ademais de para o SR-71. O A-12 realizou misi\u00f3ns sobre Vietnam e Corea do Norte antes de ser retirado en 1968. A cancelaci\u00f3n do programa anunciouse o 28 de decembro de 1966, debido tanto a preocupaci\u00f3ns co orzamento como \u00e1 chegada do SR-71, un derivado do A-12.\nSR-71.\nA designaci\u00f3n SR-71 \u00e9 unha continuaci\u00f3n da serie de bombardeiros de antes de 1962; o derradeiro avi\u00f3n constru\u00eddo usando a serie foi o XB-70 Valkyrie. Por\u00e9n, unha versi\u00f3n de bombardeo do Blackbird recibiu brevemente a designaci\u00f3n B-71, que retivo cando o modelo foi cambiado a SR-71.\nDurante as derradeiras etapas das probas, o B-70 foi proposto para un rol de reco\u00f1ecemento/ataque, coa designaci\u00f3n \"RS-70\". Cando se descubriu claramente que o potencial de rendemento do A-12 era moito maior, a Forza A\u00e9rea solicitou unha variante do mesmo en decembro de 1962. Orixinalmente chamada R-12 por Lockheed, a versi\u00f3n da Forza A\u00e9rea era m\u00e1is grande e pesada que o A-12, cunha maior fuselaxe para levar m\u00e1is combustible e dous asentos na cabina. Entre o equipo de reco\u00f1ecemento ti\u00f1a sensores de intelixencia de sinais, un radar aerotransportado de visi\u00f3n lateral, e unha c\u00e1mara de fotos. Os A-12 da CIA eran unha mellor plataforma de foto-reco\u00f1ecemento que os R-12 da Forza A\u00e9rea R-12, xa que o A-12 voaba m\u00e1is alto e m\u00e1is r\u00e1pido, con s\u00f3 un piloto, e ti\u00f1a espazo para levar unha c\u00e1mara mellor e m\u00e1is instrumentos.\nDurante a campa\u00f1a de 1964, o candidato republicano Barry Goldwater criticou repetidamente ao presidente Lyndon B. Johnson e \u00e1 s\u00faa administraci\u00f3n por quedar detr\u00e1s da Uni\u00f3n Sovi\u00e9tica no desenvolvemento de novas armas. Johnson decidiu contrarrestar esas cr\u00edticas revelando a existencia do interceptor da Forza A\u00e9rea YF-12A, o que tam\u00e9n serviu de cobertura para o a\u00ednda segredo A-12 e o modelo de reco\u00f1ecemento da Forza A\u00e9rea dende xullo de 1964. O Xefe do Estado Maior da Forza A\u00e9rea, o xeneral Curtis LeMay, preferiu a designaci\u00f3n SR (Strategic Reconnaissance, reco\u00f1ecemento estrat\u00e9xico) e quer\u00eda que o RS-71 fose nomeado SR-71. Antes do discurso de xullo, LeMay meteu presi\u00f3n para modificar o discurso de Johnson para ler SR-71 en vez de RS-71. A transcrici\u00f3n entregada aos medios a\u00ednda ti\u00f1a a anterior designaci\u00f3n RS-71 nalg\u00fans lugares, creando a historia de que o presidente lera mal a designaci\u00f3n do avi\u00f3n. Johnson s\u00f3 se referiu ao A-11 para ocultar ao A-12, mentres revelaba que hab\u00eda un avi\u00f3n de reco\u00f1ecemento de gran velocidade a grande altura.\nEn 1968 o Secretario de Defensa Robert McNamara cancelou o programa do interceptor F-12; solicitouse tam\u00e9n que as ferramentas especializadas usadas para fabricar tanto o YF-12 como o SR-71 fosen destru\u00eddas. A produci\u00f3n do SR-71 foi de 32 avi\u00f3ns, fabric\u00e1ndose 29 SR-71A, dous SR-71B, e un \u00fanico SR-71C.\nDese\u00f1o.\nVisi\u00f3n xeral.\nO SR-71 foi dese\u00f1ado para voar a m\u00e1is de Mach 3 cunha tripulaci\u00f3n de dous homes nunha cabina en t\u00e1ndem, co piloto na parte dianteira e o oficial de sistemas de reco\u00f1ecemento operando os sistemas e equipos de vixilancia dende a parte traseira, encarg\u00e1ndose tam\u00e9n da navegaci\u00f3n. O SR-71 foi dese\u00f1ado para minimizar a s\u00faa secci\u00f3n radar equivalente, un dos primeiros intentos de dese\u00f1o furtivo. Os avi\u00f3ns eran pintados en azul escuro, case negro, para incrementar a emisi\u00f3n de calor interna e actuar como camuflaxe contra o ceo nocturno. A cor escura fixo que o avi\u00f3n fose alcumado \"Blackbird\" (paxaro negro).\nA\u00ednda que o SR-71 levaba contramedidas de radar para evitar a s\u00faa intercepci\u00f3n, a s\u00faa maior protecci\u00f3n era a s\u00faa combinaci\u00f3n de altitude e alta velocidade, que o fac\u00eda case invulnerable. Xunto coa s\u00faa baixa secci\u00f3n radar equivalente, esas cualidades daban moi pouco tempo aos m\u00edsiles terra-aire (SAM) inimigos para adquirir e rastrear ao avi\u00f3n no radar. No momento no que o SAM puidese rastrear ao SR-71, adoitaba a ser demasiado tarde para disparar un m\u00edsil, e o SR-71 estar\u00eda f\u00f3ra de alcance antes de que o SAM puidese interceptalo. Se o SAM pod\u00eda rastrear o SR-71 e disparar un m\u00edsil a tempo, o SAM gastar\u00eda case toda a delta-v das s\u00faas fases de impulso e sostemento s\u00f3 para acadar a altura do SR-71; nese momento, sen pulo, poder\u00eda facer pouco m\u00e1is que seguir o seu arco bal\u00edstico. A aceleraci\u00f3n ser\u00eda suficiente para un SR-71 para evitar un SAM; cambios da velocidade, altitude e direcci\u00f3n realizados polos pilotos do SR-71 adoitaban a ser suficientes para estragar calquera bloqueo de radar no avi\u00f3n por parte dos SAM ou de cazas inimigos. A velocidades sostidas de m\u00e1is de Mach 3,2, o avi\u00f3n era m\u00e1is r\u00e1pido que o interceptor da Uni\u00f3n Sovi\u00e9tico m\u00e1is veloz, o Mikoyan-Gurevich MiG-25, que tampouco pod\u00eda alcanzar a altura do SR-71. Durante a s\u00faa vida de servizo ning\u00fan SR-71 foi derrubado.\nC\u00e9lula, c\u00fapula e tren de aterraxe.\nNa meirande parte dos avi\u00f3ns o uso do titanio estaba limitado polo custo; xeralmente s\u00f3 se usaba en compo\u00f1entes expostos \u00e1s temperaturas m\u00e1is altas, como os carenados de escape e os bordos de ataque das \u00e1s. No SR-71 usouse titanio no 85% da estrutura, con gran parte do resto de materiais compostos polim\u00e9ricos. Para controlar os custos, Lockheed usou unha aliaxe de titanio m\u00e1is f\u00e1cil de traballar que se ablandaba a unha temperatura m\u00e1is baixa. Os desaf\u00edos plantexados levaron a Lockheed a desenvolver novos m\u00e9todos de fabricaci\u00f3n, e que dende ent\u00f3n ve\u00f1en us\u00e1ndose na fabricaci\u00f3n doutros avi\u00f3ns. Lockheed descubriu que o lavado de titanio soldado require auga destilada, xa que o cloro presente na auga da billa \u00e9 corrosivo; non se puideron utilizar ferramentas chapadas en cadmio, xa que tam\u00e9n causaban corrosi\u00f3n. A contaminaci\u00f3n metal\u00farxica foi outro problema; nalg\u00fan momento, o 80% do titanio entregado para a fabricaci\u00f3n foi rexeitado por estes motivos.\nAs altas temperaturas xeradas no voo requir\u00edan un dese\u00f1o e unhas t\u00e9cnicas operacionais especiais. Grandes porci\u00f3ns da pel das \u00e1s internas eran onduladas, non lisas. Os aerodinamistas opux\u00e9ronse inicialmente ao concepto, refer\u00edndose despectivamente \u00e1 aeronave como unha variante Mach 3 do Ford Trimotor dos anos 20, co\u00f1ecido pola s\u00faa pel de aluminio corrugada. A calor causar\u00eda que unha pel lisa rompese ou se curvase, mentres que a pel corrugada poder\u00eda expandirse vertical e horizontalmente e incrementaba a resistencia lonxitudinal.\nOs paneis da fuselaxe foron fabricados para que s\u00f3 se axustasen se apertar co avi\u00f3n en terra. O ali\u00f1amento axeitado consegu\u00edase cando a c\u00e9lula se quentaba e expand\u00edase varias polgadas. Debido a isto, e \u00e1 falta dun sistema de selado de combustible que puidese manexar a expansi\u00f3n da aeronave a temperaturas extremas, o avi\u00f3n perd\u00eda combustible JP-7 en terra antes da engalaxe.\nO parabrisas exterior da cabina estaba feito de cuarzo e estaba fundido ultras\u00f3nicamente co marco de titanio. A temperatura no exterior do parabrisas chegaba aos 316 \u00b0C durante unha misi\u00f3n. A refrixeraci\u00f3n realiz\u00e1base mediante un ciclo de combustible detr\u00e1s da superficies de titanio nos lombos. Na aterraxe, a temperatura da c\u00fapula era de m\u00e1is de 300 \u00b0C.\nAs franxas vermellas que aparec\u00edan nalg\u00fans SR-71 estaban para evitar que os traballadores de mantemento danasen a pel. Preto do centro da fuselaxe a pel curvada era delgada e delicada, sen apoio das costelas estruturais, espazadas a uns metros.\nOs pneum\u00e1ticos do Blackbird, fabricados por B.F. Goodrich, ti\u00f1an aluminio e ench\u00edanse de nitr\u00f3xeno. Custaban 2 300 d\u00f3lares e normalmente ti\u00f1an que ser substitu\u00eddos cada 20 misi\u00f3ns. O Blackbird aterraba a uns 310 km/h e despregaba un paraca\u00eddas para parar; o paraca\u00eddas tam\u00e9n reduc\u00eda o estr\u00e9s nos pneum\u00e1ticos.\nCompra do titanio.\nO titanio escaseaba nos Estados Unidos, polo que o equipo de Skunk Works se viu na obriga de buscar o metal noutro lugar. Gran parte do material necesitado chegou da Uni\u00f3n Sovi\u00e9tica. O coronel Rich Graham, piloto do SR-71, describiu as\u00ed o proceso de adquisici\u00f3n:O avi\u00f3n \u00e9 un 92% titanio no interior e no exterior. Cando se estaba fabricando o avi\u00f3n os Estados Unidos non ti\u00f1an subministraci\u00f3n do mineral, chamado mineral de rutilo. \u00c9 un solo moi areoso e s\u00f3 se atopa en moi poucas partes do mundo. O principal provedor do mineral era a URSS. Traballando a trav\u00e9s de pa\u00edses do terceiro mundo e con operaci\u00f3ns falsas, foron capaces de conseguir o mineral de rutilo e envialo aos Estados Unidos para fabricar o SR-71.\nForma e evasi\u00f3n de ameazas.\nComo segundo avi\u00f3n operacional dese\u00f1ado en torno a unha forma e materiais de avi\u00f3ns furtivos, tras o Lockheed A-12, o SR-71 ti\u00f1a varias caracter\u00edsticas dese\u00f1adas para reducir a s\u00faa sinatura de radar. O SR-71 ti\u00f1a unha secci\u00f3n radar equivalente duns 10 m2. Bas\u00e1ndose en estudos anteriores de tecnolox\u00eda furtiva, que indicaban que unha forma con lados aplanados e afiados reflectir\u00eda a maior parte da enerx\u00eda lonxe do lugar de orixe do raio de radar, os enxe\u00f1eiros engadiron lombos e inclinaron as superficies de control vertical cara a dentro. Incorpor\u00e1ronse materiais de absorci\u00f3n de radarnas secci\u00f3ns en forma de serra da pel do avi\u00f3n. Us\u00e1ronse tam\u00e9n aditivos no combustible baseados en cesio para reducir dalg\u00fan xeito a visibilidade das plumas de lume dos escapes ao radar, a\u00ednda que segu\u00edan sendo demasiado evidentes. Kelly Johnson m\u00e1is tarde admitiu que a tecnolox\u00eda de radar sovi\u00e9tica avanzara m\u00e1is r\u00e1pido que a tecnolox\u00eda oculta empregada contra ela.\nO SR-71 contaba cun par de bordos afiados que percorr\u00edan cada lado do avi\u00f3n dende a nariz ata a popa. Eses bordos non estaban no anterior dese\u00f1o A-3; Frank Rodgers, un doctor no Scientific Engineering Institute, unha organizaci\u00f3n de fachada da CIA, descubriu que unha secci\u00f3n transversal dunha esfera ti\u00f1a unha reflexi\u00f3n de radar moi reducida, e adaptou unha fuselaxe cil\u00edndrica estendendo os seus lados. Despois de que o panel consultivo seleccionase provisionalmente o dese\u00f1o FISH de Convair sobre o A-3 con base no RCS, Lockheed adoptou os bordos afiados nos dese\u00f1os do A-4 ata o A-6.\nOs aerodinamistas descubriron que os bordos afiados xeraban potentes v\u00f3rtices e creaban sustentaci\u00f3n adicional, conseguindo melloras aerodin\u00e1micas inesperadas. O \u00e1ngulo de incidencia das \u00e1s delta poder\u00eda reducirse para unha maior estabilidade e menor resistencia a altas velocidades e con maior peso transportado, como o combustible. As velocidades de aterraxe tam\u00e9n se reduciron, xa que os v\u00f3rtices creaban un fluxo turbulento sobre as \u00e1s a altos \u00e1ngulos de ataque, facendo dif\u00edcil que entrase en perda. Os bordos afiados tam\u00e9n actuaban como extensi\u00f3ns do bordo de ataque, que incrementaban a axilidade de cazas como os F-5, F-16, F/A-18, MiG-29 e Su-27. A adici\u00f3n dos mesmos tam\u00e9n permitiu a eliminaci\u00f3n dos planos canard previstos.\nEntradas de aire.\nAs entradas de aire permiten ao SR-71 voar a m\u00e1is de Mach 3,2, mantendo o fluxo de aire nos motores \u00e1s velocidades subs\u00f3nicas iniciais. Mach 3,2 era a velocidade m\u00e1is eficiente \u00e1 que foi dese\u00f1ado o aparello. Por\u00e9n, na pr\u00e1ctica o SR-71 era \u00e1s veces m\u00e1is eficiente incluso a velocidades superiores, dependendo da temperatura exterior do aire, medido por quilos de combustible queimados por milla n\u00e1utica. Durante unha misi\u00f3n, o piloto do SR-71 Brian Shul voou m\u00e1is r\u00e1pido do normal para evitar m\u00faltiples intentos de intercepci\u00f3n; despois desubriu que este feito reducira o consumo de combustible.\nNa parte dianteira de cada entrada, un cono m\u00f3bil apuntado chamado \"pico\" era bloqueado na s\u00faa posici\u00f3n m\u00e1is adiantada en terra e durante o voo subs\u00f3nico. Cando o avi\u00f3n aceleraba m\u00e1is al\u00f3 de Mach 1,6 un parafuso interno mov\u00eda o pico 66 cm cara a dentro, dirixido por un ordenador anal\u00f3xico da entrada de aire que ti\u00f1a en conta o sistema pitot est\u00e1tico, a inclinaci\u00f3n, o balanceo, a gui\u00f1ada e o \u00e1ngulo de ataque. Ao mover a punta do pico a onda de choque acheg\u00e1base \u00e1 cuberta da entrada ata que tocaba lixeiramente o interior do bordo da cuberta. Esta posici\u00f3n reflect\u00eda repetidamente a onda de choque do pico entre o centro do corpo do pico e os lados internos da carcasa da entrada, e minimizaba o derramamento de fluxo de aire que \u00e9 a causa da resistencia de derramamento. O aire baixaba de velocidade supersonicamente cun plano de onda de choque final na entrada do difusor subs\u00f3nico.\nDespois deste choque normal, o aire \u00e9 subs\u00f3nico. Desacel\u00e9rase a\u00ednda m\u00e1is no conduto diverxente para conseguir a entrada requirida na entrada do compresor. A captura da onda de choque dentro da entrada ch\u00e1mase \"inicio da entrada\". Os tubos de purga e as portas de derivaci\u00f3n foron dese\u00f1ados dentro da entrada e das g\u00f3ndolas do motor para encargarse de parte desta presi\u00f3n e para posicionar a onda final para permitir que a entrada permaneza \"iniciada\".\nNos primeiros anos de operaci\u00f3n os ordenadores anal\u00f3xicos non sempre pod\u00edan controlar rapidamente as cambiantes entradas de voo ambientais. Se as presi\u00f3ns internas volv\u00edanse demasiado altas e o pico estaba mal posicionado, a onda de choque pod\u00eda apagar a fronte da entrada, nun fen\u00f3meno chamado \"inlet unstart\", un violento desaxuste do fluxo de aire supers\u00f3nico. Durante os \"unstarts\" era com\u00fan o apagado do postqueimador. O pulo asim\u00e9trico resultante provocar\u00eda que o aparello xirase violentamente cara a un lado. O piloto autom\u00e1tico e os controis manuais combater\u00edan o xiro, pero a mi\u00fado o \u00e1ngulo extremo reducir\u00eda o fluxo de aire no motor oposto e estimular\u00eda as \"perdas simp\u00e1ticas\". Isto xeraba un r\u00e1pido contraxiro, acot\u00edo con fortes ru\u00eddos de \"golpes\", e un voo duro durante o cal os cascos dos tripulantes \u00e1s veces golpeaban coa cuberta das s\u00faas cabinas. Unha resposta a un \"unstart\" era apagar as d\u00faas entradas para evitar o xiro e despois reinicialas. Despois de realizar probas en t\u00faneles de vento e modelaxe por computador por parte do centro de probas NASA Dryden, Lockheed instalou un control electr\u00f3nico para detectar as condici\u00f3ns dun \"unstart\" e realizar o reinicio sen a intervenci\u00f3n do piloto. Durante a resoluci\u00f3n destes problemas a NASA tam\u00e9n descubriu que os v\u00f3rtices dos bordos afiados do nariz entraban no motor e interfer\u00edan coa s\u00faa eficiencia. A NASA desenvolveu un ordenador para controlar as portas de derivaci\u00f3n do motor que contrarrestaba este problema e melloraba a eficiencia. Comezando en 1980, o sistema anal\u00f3xico de control da entrada foi substitu\u00eddo por un sistema dixital que reduciu estes problemas.\nMotores.\nO SR-71 estaba equipado con dous motores turborreactores de fluxo axial Pratt &amp; Whitney J58 (designados pola compa\u00f1\u00eda JT11D-20). O J58 era unha innovaci\u00f3n considerable na \u00e9poca, capaz de producir un pulo est\u00e1tico de 145 kN. O motor era m\u00e1is eficiente ao redor de Mach 3,2,[56] a velocidade de cruceiro t\u00edpica do Blackbird. A velocidades m\u00e1is baixas o turborreactor proporcionaba a meirande parte da compresi\u00f3n. A velocidades superiores o motor deixaba de provocar a meirande parte do pulo, encarg\u00e1ndose del o postqueimador."}
{"id": "464019", "revid": "865", "url": "https://gl.wikipedia.org/wiki?curid=464019", "title": "Lockheed SR-71", "text": ""}
{"id": "464020", "revid": "98629", "url": "https://gl.wikipedia.org/wiki?curid=464020", "title": "Sebastocr\u00e1tor", "text": "Sebastocr\u00e1tor (en grego: \u03c3\u03b5\u03b2\u03b1\u03c3\u03c4\u03bf\u03ba\u03c1\u03ac\u03c4\u03c9\u03c1, sebastokrat\u014dr; b\u00falgaro e serbio \u0421\u0435\u0432\u0430\u0441\u0442\u043e\u043a\u0440\u0430\u0442\u043e\u0440, \"sevastokrator\") foi un t\u00edtulo nobiliario no Imperio bizantino. Tam\u00e9n foi utilizado polos gobernantes doutros estados que limitaban co dito imperio ou estaban dentro da s\u00faa \u00e1rea de influencia.\nA palabra \u00e9 un composto de \"sebastos\" ('vener\u00e1bel', o equivalente grego do lat\u00edn \"Augustus\") e \"cr\u00e1tor\" ('gobernante', o mesmo elemento que se atopa en \"autocr\u00e1tor\", 'emperador'). A esposa dun sebastocr\u00e1tor era chamada sebastocr\u00e1torissa (\u03c3\u03b5\u03b2\u03b1\u03c3\u03c4\u03bf\u03ba\u03c1\u03b1\u03c4\u03cc\u03c1\u03b9\u03c3\u03c3\u03b1) en grego ou sevastokr\u00e1titsa (\u0441\u0435\u0432\u0430\u0441\u0442\u043e\u043a\u0440\u0430\u0442\u0438\u0446\u0430) en b\u00falgaro e serbio.\nHistoria.\nO t\u00edtulo foi creado polo emperador Aleixo I Comneno para honrar ao seu irm\u00e1n m\u00e1is vello, Isaac Comneno. Segundo Ana Comnena, Aleixo fixo isto para elevar a Isaac por encima do rango de \"C\u00e9sar,\" que xa prometera ao seu cu\u00f1ado, Nic\u00e9foro Melisseno. Ana Comnena compara o rango de sebastocr\u00e1tor a \u00abun segundo emperador\u00bb, e tam\u00e9n rexistra que xunto co \"C\u00e9sar\" un \"sebastocr\u00e1tor\" ti\u00f1a o dereito a levar unha coroa (pero non o diadema imperial). Durante a dinast\u00eda Comneno, o t\u00edtulo seguiu sendo o m\u00e1is alto por baixo do emperador at\u00e9 1163 cando o emperador Manuel I Comneno creou o t\u00edtulo de \"d\u00e9spota.\" Durante ese per\u00edodo, o t\u00edtulo conced\u00edaselles exclusivamente aos membros da familia imperial, principalmente aos fillos menores do emperador.\nDespois do desmembramento do Imperio bizantino pola Cuarta Cruzada en 1204, o t\u00edtulo foi adoptado no Imperio latino, o Imperio de Nicea, e o Segundo Imperio b\u00falgaro. En Nicea e no posterior Imperio bizantino restaurado, o t\u00edtulo seguiu sendo unha das m\u00e1is altas dignidades da corte, e case sempre se restrinx\u00eda aos membros da familia imperial. O \u00faltimo posuidor co\u00f1ecido do t\u00edtulo foi Demetrio Cantacuzeno, un gobernante no Peloponeso a finais do s\u00e9culo XIV.\nSegundo as fontes, a cor distintiva asociada co t\u00edtulo era o azul: o traxe cerimonial do \"sebastocr\u00e1tor\" inclu\u00eda medias azuis e botas azuis. Ao redor do ano 1260, segundo Xurxo Acropolita, os \"sebastocr\u00e1tores\" que eran membros da familia imperial dist\u00ednguense dos que non o eran por teren bordadas as aguias reais nos seus zapatos. Para a \u00e9poca de Pseudo-Codinos a mediados do s\u00e9culo XIV, as aguias bordadas sobre un campo vermello era est\u00e1ndar. Segundo Codinos, o traxe cerimonial tam\u00e9n inclu\u00eda unha t\u00fanica vermella (\"cl\u00e1mide\") e a coroa (\"stefanos\") de cor vermella e ouro. O \"sebastocr\u00e1tor\" tam\u00e9n ti\u00f1a a prerrogativa de asinar documentos cunha tinta especial de cor azul.\nBulgaria.\nKaloyan herdou o t\u00edtulo posiblemente do seu pai Alexandre, un fillo de Iv\u00e1n Asen I de Bulgaria.\nSerbia.\nO t\u00edtulo tam\u00e9n foi adoptado na corte medieval de Serbia, baixo os reis e emperadores da dinast\u00eda Nemanji\u0107."}
{"id": "464024", "revid": "1131", "url": "https://gl.wikipedia.org/wiki?curid=464024", "title": "R\u00edo Yuk\u00f3n", "text": ""}
{"id": "464027", "revid": "1131", "url": "https://gl.wikipedia.org/wiki?curid=464027", "title": "Festa do Portal", "text": "A Festa do Portal ten lugar en Ribadavia. Cel\u00e9brase durante 4 d\u00edas sendo o principal o 8 de setembro, festivo local nesta vila. Tr\u00e1tase dunha festa na que ten lugar a procesi\u00f3n da Virxe do Portal, patroa de Ribadavia desde o s\u00e9culo XVII, que \u00e9 acompa\u00f1ada por gran cantidade de persoas fieis e devotas.\nDespois de eventos como a Feira do Vi\u00f1o, a Mostra Internacional de Teatro e a Festa da Istoria ch\u00e9galle a quenda \u00e1 Virxe do Portal que tam\u00e9n re\u00fane a unha gran multitude de persoas.\nIgrexa.\nMoi preto do Castelo dos Sarmientos, no centro hist\u00f3rico de Ribadavia atop\u00e1monos coa Igrexa da Virxe do Portal. O templo actual constru\u00eduse no s\u00e9culo XVII sufrindo importantes reformas ata o s\u00e9culo XIX. \u00c9 de estilo neocl\u00e1sica e no interior sobresae o retablo barroco de 1737 feito en madeira de cipr\u00e9s e que garda a bela imaxe da Virxe do Portal.\nDesenvolvemento.\nCom\u00e9zase confeccionando unha alfombra con p\u00e9talos de diversas flores, elaborada pola famosa asociaci\u00f3n \"Abrandares Rurais\" \u00a0sendo o debuxo cada ano diferente. A pesar de todas as horas de traballo que empregan as mulleres, a vida da alfombra \u00e9 relativamente curta, xa que o concello enc\u00e1rgase de retirala a partir das 15 horas.\nEsta festa conta con numerosas actividades. Comezando co tradicional pasar\u00faas a cargo de \u00a8A Banda A Lira\u00a8 da capital do Ribeiro. Sendo un dos actos m\u00e1is importantes e tradicionais da festa o desfile de xigantes e cabezudos e tam\u00e9n o mercado medieval situado no casco hist\u00f3rico, que nestes d\u00edas at\u00f3pase con postos t\u00edpicos da \u00e9poca para a exhibici\u00f3n e venda de produtos artesanais e gastron\u00f3micos entre outros.\nE ao longo destes d\u00edas, \u00e9 de destacar unha zona recreativa, a Veronza , onde se desenvolve a celebraci\u00f3n da romar\u00eda popular das festas do Portal. Chegando a noite comezan os fogos artificiais, iluminando totalmente a noite de Ribadavia, tendo lugar no Castelo da vila con concertos e distintas actuaci\u00f3ns."}
{"id": "464031", "revid": "19415", "url": "https://gl.wikipedia.org/wiki?curid=464031", "title": "Savonia Interior", "text": "Savonia Interior (en fin\u00e9s \"Sis\u00e4-Savon seutukunta\") \u00e9 unha das cinco subrexi\u00f3ns da rexi\u00f3n de Savonia do Norte. En 2017 ti\u00f1a unha poboaci\u00f3n de 14\u00a0346 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464032", "revid": "839", "url": "https://gl.wikipedia.org/wiki?curid=464032", "title": "Czeslaw Kozon", "text": ""}
{"id": "464033", "revid": "839", "url": "https://gl.wikipedia.org/wiki?curid=464033", "title": "Czes\u0142aw Kozon", "text": "Czes\u0142aw Kozon, nado o 17 de novembro de 1951 en Idestrup (Falster, Dinamarca), \u00e9 un eclesi\u00e1stico cat\u00f3lico latino, dende 1995 bispo de Copenhague.\nTraxectoria.\nNaceu nunha familia de orixe polaca o 17 de novembro de 1951 en Idestrup, na illa de Falster. O 6 de xaneiro de 1979 foi ordenado sacerdote.\nO 22 de marzo de 1995 foi nomeado bispo de Copenhague. Recibiu a consagraci\u00f3n episcopal o 7 de maio de mans do seu predecesor Hans Ludvig Martensen, e tivo como co-consagrantes ao bispo de Helsinqui Paul Verschuren e ao bispo auxiliar de \u0141om\u017ca Edward Samsel."}
{"id": "464040", "revid": "98629", "url": "https://gl.wikipedia.org/wiki?curid=464040", "title": "Fonte do Sapo", "text": "A Fonte do Sapo \u00e9 un manancial natural situado no concello de Ver\u00edn.\nXeograf\u00eda.\nA Fonte do Sapo \u00e9 un manancial de auga mineral que se atopa a dous quil\u00f3metros do concello de Ver\u00edn. Para chegar, dende Ver\u00edn, \u00e9 preciso acceder pola N-525 en direcci\u00f3n leste e, antes de chegar a gasolineira ou o Barrio da Cruz Vermella, desviarse por un cami\u00f1o situado na marxe esquerda da estrada.\nAo norte est\u00e1 a aldea da Rasela, ao sur a parroquia de \u00c1bedes, ao leste Queirug\u00e1s e ao oeste Ver\u00edn, capital do municipio.\nHistoria.\nO sapo \u00e9 un anfibio semellante \u00e1 ra que se caracteriza por ter a pel moi rugosa e con moitas verrugas; e esta auga era moi eficaz para eliminar as verrugas da pel, por iso, esta fonte recibiu o nome de Fons Bufo, \u00e9 dicir, Fonte do Sapo en lat\u00edn. Ademais, non se descarta que os romanos estivesen nesta zona na s\u00faa dominaci\u00f3n peninsular e conservasen o nome deste manancial.\nA finais do s\u00e9culo XX, esta fonte foi un dos reclamos tur\u00edsticos da comarca, sendo un dos m\u00e1is concorridos e con maior sona, xa que en calquera \u00e9poca do ano estaba ateigada de xente, tanto polas s\u00faas virtudes como pola s\u00faa singularidade. Por conseguinte, foi moi visitada por persoas que padec\u00edan enfermidades dermatol\u00f3xicas ou gastrointestinais.\nXeolox\u00eda, caudal e temperatura.\nA fonte nace no interior dun gran prado situado entre o cami\u00f1o veci\u00f1al, que vai dende Ver\u00edn a localidade de Queirug\u00e1s, e o regato de auga que procede do monte \u201cCorona de Cota\u201d.\nAdemais, neste manancial a auga nace de abaixo cara a arriba nun paramento de rochas que est\u00e1 cuberto por lousas de pedra, a xeito de fonte r\u00fastica, sa\u00edndo a auga por un ca\u00f1o de ferro.\nO caudal desta fonte caracter\u00edzase por non ser moi abondoso, pero \u00e9 constante durante todo o ano. Outro dato importante \u00e9 que a temperatura da auga \u00e9 moi fr\u00eda.\nComposici\u00f3n.\nA composici\u00f3n da auga \u00e9 semellante \u00e1s restantes da comarca de Ver\u00edn, xa que son augas bicarbonatadas, s\u00f3dicas e sulfuradas, ademais, conte\u00f1en fluoruros e \u00e1cidos sulfh\u00eddricos. De a\u00ed, o peculiar olor que ten esta auga, un tanto desagradable.\nFins terap\u00e9uticos.\nAs augas desta fonte est\u00e1n indicadas para as infecci\u00f3ns da pel, as enfermidades das v\u00edas respiratorias, trastornos urinarios e os problemas gastrointestinais ou do aparello dixestivo.\nNon obstante, d\u00e9bese mencionar o seu poder cicatrizante e resolutivo contra todas as especies de chagas, verrugas e de acne.\nItinerarios.\nNos anos oitenta a fonte pertenc\u00eda \u00e1 Ruta das Fontes, cuxo percorrido comezaba nesta fonte e segu\u00eda pola aldea de Queirug\u00e1s, o Santuario dos Remedios, a aldea de Vilamaior, a Fonte de Caldeli\u00f1as, o Ba\u00f1o ou o Balneario de Caldeli\u00f1as e as aldeas de Salgueiro e, por \u00faltimo, A Rasela.\nNa actualidade, o manancial da Fonte do Sapo pertence a varias rutas:"}
{"id": "464044", "revid": "89787", "url": "https://gl.wikipedia.org/wiki?curid=464044", "title": "Marga R. Marcu\u00f1o", "text": "Margarida Rodr\u00edguez Marcu\u00f1o, nada en Vilagarc\u00eda de Arousa o 13 de novembro de 1954, \u00e9 unha correctora ling\u00fc\u00edstica e literaria, profesora de educaci\u00f3n secundaria e tradutora galega.\nTraxectoria.\nLicenciada en Filolox\u00eda Rom\u00e1nica, subsecci\u00f3n de Franc\u00e9s pola USC. Foi Auxiliar de Lengua espa\u00f1ola no Lyc\u00e9e \u00c9variste Galois en \u00a0Sartrouville (Par\u00eds). Fixo unha estad\u00eda na Universidade de Par\u00eds X-Nanterre (curso \"Lettres Modernes\"). Realizou o curso superior de Literatura francesa en Par\u00eds e Vigo (na Alianza Francesa) obtendo o \"Dipl\u00f4me d\u00b4Etudes en Langue Fran\u00e7aise\" (D.A.L.F-C1).\nComo docente interina, traballou en IES Pino Manso (O Porri\u00f1o), IES Val Mi\u00f1or (Nigr\u00e1n) e IES n\u00ba 1(Ribeira) e como agregada de Lingua e Literatura Galegas impartiu aulas no IES Polit\u00e9cnico (Vigo), CIFP A Granxa (Ponteareas) e CIFP Valent\u00edn Paz Andrade (Vigo).\nFoi profesora-colaboradora en cursos de galego para docentes e relatora nos encontros de formaci\u00f3n dos Equipos de Normalizaci\u00f3n Ling\u00fc\u00edstica do Concello de Vigo. Participou no equipo asesor e como coordinadora nas campa\u00f1as de Normalizaci\u00f3n Ling\u00fc\u00edstica \u201cEn galego vivo Vigo, en galego Vigo vai\u201d e \u201cEntre n\u00f3s, en galego\u201d.\nAsistiu ao programa europeo Socrates-Comenius \u201c A integraci\u00f3n do alumnado con N.E.E no curr\u00edculo\u201d e asistiu a diferentes encontros galego-portugueses de Educadores/as pola Paz\nAdemais toma parte en diversas campa\u00f1as de sensibilizaci\u00f3n contra a violencia de x\u00e9nero promovidas pola Conceller\u00edas de Igualdade (Lal\u00edn e Vigo) e Coordinou as revistas: A voz do meco (Bembrive) e a A Mi\u00f1oka (CEIF Paz Andrade de Vigo).\nPara o estudo e traduci\u00f3n da obra de Agota Kristof, realizou unha estad\u00eda en Berna na BNS (Biblioteca Nacional Su\u00edza), en Les Archives litt\u00e9raires suisses (ALS).\nComo ecritora recibiu diferentes premios polos seus relatos."}
{"id": "464046", "revid": "51564", "url": "https://gl.wikipedia.org/wiki?curid=464046", "title": "Lista de Presidentes de Bangladesh", "text": "A lista de Presidentes de Bangladesh incl\u00fae as persoas que xuraron o cargo de Presidente de Bangladesh tras a Declaraci\u00f3n de Independencia de Bangladesh en 1971.\nNumeraci\u00f3n.\nDespois de Sheikh Mujibur Rahman, o primeiro Presidente de Bangladesh, non hai un \u00fanico sistema de numeraci\u00f3n para os Presidentes seguintes que sexa universalmente aceptado, nin sequera por representantes do goberno. Diferentes fontes poden calcular a numeraci\u00f3n de xeitos diferentes, dependendo se contan os Presidentes en funci\u00f3ns, como contan os m\u00faltiples mandatos, se se conta o n\u00famero de mandatos ou o n\u00famero de individuos, e outros factores. Por exemplo, A. Q. M. Badruddoza Chowdhury, a pesar de que ocupou o cargo s\u00f3 unha lexislatura, foi descrito nunha publicaci\u00f3n do goberno e na prensa como o 16\u00ba Presidente de Bangladesh, as\u00ed como o 15\u00ba, o 13\u00ba e o 11\u00ba.\nUnha lista publicada en 2018 por Bdnews24.com coincide coas afirmaci\u00f3ns feitas polo Comit\u00e9 Electoral do pa\u00eds, colocando a Abdul Hamid como o 20\u00ba Presidente cando foi elixido por primeira vez en 2013, a\u00ednda que iso contradiga a numeraci\u00f3n dunha lista publicada en 2016 no sitio web oficial do propio Presidente. O Alto Comisionado para Bangladesh, en Singapur en 2018, listouno como o 22\u00ba Presidente. Outros informes sobre Presidentes anteriores, inclu\u00edndo alg\u00fans do peri\u00f3dico de referencia de Bangladesh, Daily Star, non corresponde con ningunha lista."}
{"id": "464047", "revid": "89787", "url": "https://gl.wikipedia.org/wiki?curid=464047", "title": "Kipchoge Keino", "text": "Kipchoge Hezekiah Keino, nado en Kipsamo o 17 de xaneiro de 1940 \u00e9 un atleta kenyano retirado, que ademais dirixiu o Comit\u00e9 Ol\u00edmpico Kenyano (KOC) ata o 29 de setembro de 2017. D\u00faas veces campi\u00f3n ol\u00edmpico, Keino foi un dos primeiros dunha longa listaxe de fondistas e mediofondistas de \u00e9xito do seu pa\u00eds, e inspirou moitos dos seus compatriotas a converterse na potencia do atletismo que son. En 2012, foi un dos vinte e catro primeiros atletas inclu\u00eddos como membros iniciais do International Association of Athletics Federations Hall Of Fame.\nTraxectoria.\nPrimeiros anos.\nKeino naceu en Kipsamo (Distrito Nandi). O seu nome, \"Kipchoge\", \u00e9 unha expresi\u00f3n nandi que significa \"nado preto do almac\u00e9n de gran\". Os seus pais faleceron cando el era novo e foi criado por unha t\u00eda. Tras acabar a escola uniuse \u00e1 polic\u00eda de Kenya. Antes de dedicarse ao atletismo, xogou ao rugby.\nCarreira.\nComezou a s\u00faa carreira internacional nos Xogos da Commonwealth de 1962 en Perth (Australia) onde foi und\u00e9cimo nas tres millas. Nos Xogos Ol\u00edmpicos de 1964 rematou quinto nos 5000\u00a0m e s\u00f3 perdeu a cualificaci\u00f3n para a final dos 1500\u00a0m.\nO 27 de agosto de 1965, Keino rebaixou o r\u00e9cord do mundo dos 3000\u00a0m en m\u00e1is de 6 segundos ata 7:39.6 no seu primeiro inteno na distancia. Ga\u00f1ou d\u00faas medallas (1500 e 5000 metros) nos primeiros Xogos Africanos. Ese mesmo ano rompeu o r\u00e9cord mundial dos 5000\u00a0m que ti\u00f1a Ron Clarke, conseguindo 13:24.2. Nos Xogos da Commonwealth de 1966 en Kingston (Xamaica), ga\u00f1ou as carreiras da milla e das tres millas. Nos seguintes Xogos da Commonwealth, Keino ga\u00f1ou os 1500 metros e foi terceiro nos 5000.\nNos Xogos Ol\u00edmpicos de 1968 na Cidade de M\u00e9xico, ga\u00f1ou a medalla de ouro nos 1500 metros, vencendo ao favorito, o estadounidense e r\u00e9cord do mundo Jim Ryun, por 20 metros, a maior marxe de vitoria na historia da proba, e a medalla de prata dos 5000 metros. Catro anos m\u00e1is tarde ga\u00f1ou o ouro nos 3000 metros obst\u00e1culos e a prata nos 1500 metros nos Xogos Ol\u00edmpicos de 1972 en M\u00fanic. Retirouse en 1973. Apareceu na portada de outubro de 1968 da revista \"Track and Field News\", primeiro n\u00famero tralos xogos. Compartiu a portada do n\u00famero de setembro de 1969 con Naftali Bon.\nDespois do deporte.\nCoa s\u00faa esposa, Phyllis Keino, dedicou significativos esforzos ao traballo humanitario en Eldoret, Kenya. Estableceron a Casa de Nenos Lewa para orfos, a escola de primaria KipKeino en 1999, e a escola de secundaria Kip Keino en 2009.\nPolo seu traballo cos orfos, compartiu en 1987 o t\u00edtulo de \"Deportista do Ano\" da revista \"Sports Illustrated\" con outros sete denominados como \"Atletas que se preocupan\". En 1996 foi inclu\u00eddo no Sal\u00f3n da Fama Mundial Humanitario do Deporte.\nO Kipchoge Keino Stadium de Eldoret recibe o seu nome.\nEn 2007, recibiu un doutoramento honor\u00edfico en dereito pola Universidade de Bristol. Anteriormente, a Universidade de Egerton en Nakuru outorg\u00e1ralle un grao honor\u00edfico. En xullo de 2012 recibiu maior reco\u00f1ecemento por parte da cidade de Bristol xa que durante a s\u00faa presidencia do comit\u00e9 ol\u00edmpico kenyano, este converteu Bristol na base de adestramento dos seus atletas na preparaci\u00f3n dos Xogos Ol\u00edmpicos de Londres. O concello de Bristol deulle o premio da liberdade da cidade, primeira persoa en recibir a honra dende Winston Churchill\nO 5 de agosto de 2016, na cerimonia inaugural dos Xogos Ol\u00edmpicos de R\u00edo de Xaneiro, Keino recibiu o primeiro Loureiro Ol\u00edmpico polos seus destacados servizos ao movemento ol\u00edmpico."}
{"id": "464048", "revid": "47401", "url": "https://gl.wikipedia.org/wiki?curid=464048", "title": "Kip Keino", "text": ""}
{"id": "464049", "revid": "7523", "url": "https://gl.wikipedia.org/wiki?curid=464049", "title": "Patrick McCaw", "text": "Patrick Andrew McCaw, nado o 25 de outubro de 1995 en St. Louis, Missouri, \u00e9 un xogador estadounidense de baloncesto profesional que xoga no Filou Oostende belga.\nTraxectoria profesional.\nO 23 de xu\u00f1o de 2016, McCaw foi seleccionado na 38\u00aa posici\u00f3n do Draft da NBA de 2016 polos Milwaukee Bucks. Na mesma noite do Draft foi traspasado \u00f3s Golden State Warriors. O 6 de xullo de 2016, McCaw asinou o seu contrato de rookie cos Warriors.\nMcCaw asinou cos Cleveland Cavaliers o 30 de decembro de 2018. O 6 de xaneiro de 2019, foi cortado polos Cavaliers tras xogar tres partidos.\nO 10 de xaneiro de 2019, McCaw asinou cos Toronto Raptors. O 9 de abril de 2021, McCaw foi cortado polos Raptors."}
{"id": "464050", "revid": "72012", "url": "https://gl.wikipedia.org/wiki?curid=464050", "title": "Ne\u00f3xeno", "text": ""}
{"id": "464051", "revid": "89787", "url": "https://gl.wikipedia.org/wiki?curid=464051", "title": "Eleutherodactylus coqui", "text": "Eleutherodactylus coqui \u00e9 unha especie de ra end\u00e9mica de Porto Rico, onde recibe o nome de coqu\u00ed, que pertence \u00e1 familia Eleutherodactylidae. O machos da especie fan unha forte chamada nocturna caracter\u00edstica, que ten varios prop\u00f3sitos. A chamada \"CO\" serve para repeler outros machos e establecer un territorio, mentres que a chamada \"KI\" serve para atraer as femias. Como os sistemas auditivos de machos e femias responden perferentemente a diferentes notas da chamada do macho, este \u00e9 un exemplo de diferenzas entre sexos no sistema sensorial. \u00c9 unha ra importante na cultura de Porto Rico e \u00e9 un dos s\u00edmbolos non oficiais desa illa.\nTaxonom\u00eda.\nA especie foi descrita por R. Thomas en 1966. Pertence ao x\u00e9nero \"Eleutherodactylus\", que en grego significa \"dedos libres\". O nome espec\u00edfico procede dos dous sons que emite nas s\u00faas chamadas (CO, KI). O x\u00e9nero cont\u00e9n 185 species, que se encontran no sur dos Estados Unidos de Am\u00e9rica, Centroam\u00e9rica, Suram\u00e9rica e o Caribe.\nDescrici\u00f3n.\nUn macho adulto mide, do foci\u00f1o ao ano, de 30 a 37\u00a0mm, cunha media de 34\u00a0mm, mentres que as femias adultas miden de 36 a 52\u00a0mm, cunha media de 41\u00a0mm. A localizaci\u00f3n da ra tam\u00e9n afecta ao seu tama\u00f1o, por exemplo a maiores alturas esta ra \u00e9 m\u00e1is grande. As diferenzas en tama\u00f1o entre os sexos son o resultado do consumo adicional de enerx\u00eda que fan os machos debido ao seu comportamento reprodutor.\nSon de cor marr\u00f3n con pintas na parte superior e flancos de cor torrado oxidado e un ventre gris claro. Igual que as ras arbor\u00edcolas, os coqu\u00eds pos\u00faen tam\u00e9n almofadi\u00f1as adherentes na punta das dedas que lles axudan a agarrarse a superficies h\u00famidas ou esvarad\u00edas. Os p\u00e9s non est\u00e1n palmados nin adaptados \u00e1 nataci\u00f3n.\nComportamento.\nSon ras nocturnas e o seu comportamento est\u00e1 influenciado polo ambiente que as rodea, concretamente co nivel de humidade. Cando aumenta a humidade pola noite emerxen e empezan a gabear ata o seu fogar no dosel do bosque. A medida que decrece a humidade volven a baixar ata niveis inferiores, onde a humidade \u00e9 maior. As poboaci\u00f3ns de individuos novos viven no sotobosque sobre follas durante os per\u00edodos m\u00e1is secos, as cales lles proporcionan tam\u00e9n protecci\u00f3n contra os invasores. A medida que medran e se fan adultos, despr\u00e1zanse ao dosel e empeza o proceso descrito antes.\nH\u00e1bitat.\nDistribuci\u00f3n natiiva.\nA especie \u00e9 nativa das illas de Porto Rico, Vieques e Culebra, onde \u00e9 abundante e est\u00e1 moi estendido; a \u00fanica notable excepci\u00f3n ocorre nos bosques secos de Porto Rico, onde \u00e9 m\u00e1is rara. \u00c9 a ra m\u00e1is abondosa de Porto Rico, con densidades estimadas de 20\u00a0000 individuos/ha. Estas densidades flut\u00faan dependendo da estaci\u00f3n e o h\u00e1bitat. Xeralmente, as densidades son maiores durante a \u00faltima metade da estaci\u00f3n h\u00faida e dimin\u00faen durante a estaci\u00f3n seca. A especie \u00e9 considerada unha xeneralista en canto ao h\u00e1bitat, xa que vive nunha ampla gama de h\u00e1bitats, como os bosques de folla ancha m\u00e9sicos, monta\u00f1as e \u00e1reas urbanas, enc\u00f3ntrase en bromelias, buratos de \u00e1rbores e baixo troncos, rochas e lixo. Como esta especie non necesita corpos de auga para reproducirse, pode encontrarse na maior\u00eda das altitudes, con tal de que dispo\u00f1a de humidade dabondo. En Porto Rico, enc\u00f3ntrase desde o nivel do mar a un m\u00e1ximo de 1\u00a0200\u00a0m. Os adultos xeralmente adoitan atoparse a maiores altitudes que os individuos novos.\nA mi\u00fado cohabita cos humanos. Debido ao seu uso do h\u00e1bitat non restrinxido, \u00e9 com\u00fan que se encontre en casas e parques. Enc\u00f3ntrase en h\u00e1bitats naturais como bosques de monta\u00f1a a elevaci\u00f3ns de menos de 1\u00a0200\u00a0me no bosque seco. Enc\u00f3ntrase no sotobosque e en todos os niveis ata o dosel.\nDistribuci\u00f3n como especie invasora.\nFoi introducida nas Illas V\u00edrxes, e na Rep\u00fablica Dominicana, Florida e Hawai, e nestas \u00faltimas illas converteuse nunha especie invasora con densas poboaci\u00f3ns. A introduci\u00f3n nas illas Hawai foi accidental e aconteceu a finais da d\u00e9cada de 1980, moi probablemente como polis\u00f3n en plantas en testo e rapidamente se estableceu por si soa nas catro illas maiores. Agora o estado de Hawai consid\u00e9raa unha especie praga e est\u00e1 na lista das especies invasoras m\u00e1is dani\u00f1as no mudo. Como especie invasora pode chegar a ter densidades de ata 91\u00a0000 individuos/ha. As maiores densidades que acada na s\u00faa \u00e1rea invasora est\u00e1n impulsadas probablemente por estar libre dos predadores nativos, carecer de competidores interepec\u00edficos e pola abundancia de comida. En Hawai, enc\u00f3ntrase a un m\u00e1ximo de 1\u00a0170\u00a0m sobre o nivel do mar.\nEn \u00e1reas nas que excede densidades de 51\u00a0000 individuos/ha pode consumir uns 300\u00a0000 invertebrados por noite. Debido \u00e1 s\u00faa enorme abundancia, en Hawaii crece a preocupaci\u00f3n polos seus impactos ecol\u00f3xicos e econ\u00f3micos. Actualmente sup\u00f3n un custo para ese estado de case 3 mill\u00f3ns de d\u00f3lares ao ano e o seu espallamento f\u00edxose xeralmente polo comercio de plantas de viveiro. Como resultado moitas persoas son reticentes a comprar plantas deses viveiros debido ao risco de infestaci\u00f3n, polo que se aplicaron corentenas e desinfestaci\u00f3ns para mellorar a econom\u00eda. Como a especie se estableceu tam\u00e9n en zonas residenciais, a xente empezou a evitar mercar casas nas zonas onde hai infestaci\u00f3n.\nDieta.\n\u00c9 un predador nocturno xeral oportunista que caza sentando a esperar, que consome gran cantidade de presas. As dietas var\u00edan dependendo da idade e tama\u00f1o, pero est\u00e1n compostas principalmente de artr\u00f3podos. Os individuos novos comen presas menores, como formigas, mentres que os adultos te\u00f1en dietas m\u00e1is variadas, como ara\u00f1as, avela\u00ed\u00f1as, grilos, carqacois e pequenas ras. Os machos comen ocasionalmente ovos da s\u00faa propia posta, probablemente para obter unha nutrici\u00f3n adicional mentres est\u00e1n vixiando os seus ni\u00f1os.\nOs machos que est\u00e1n emitindo chamadas comen menos presas que os silenciosos, os cales toman a mairor\u00eda do seu alimento a medianoite, mentres que os machos que emiten chamadas consumiron a esa hora s\u00f3 o 18% do seu alimento.\nReproduci\u00f3n.\nReprod\u00facense durante todo o ano, pero o pico de actividade reprodutora \u00e9 na estaci\u00f3n h\u00famida. As femias po\u00f1en normalmente entre 16 e 40 ovos, de catro a seis veces ao ano, en intervalos de oito semanas. Os ovos son protexidos poos machos dos predadores, como poden ser outras ras da s\u00faa especie ou caracois \"Subulina\". O per\u00edodo de xestaci\u00f3n \u00e9 de 17 a 26 d\u00edas. O per\u00edodo de maduraci\u00f3n, \u00e9 dicir o tempo que vai desde o ovo ao adulto reprodutor, \u00e9 duns oito meses.\nA diferenza da maior\u00eda das ras, que po\u00f1en os seus ovos na auga, os \"E. coqui\" p\u00f3\u00f1enos en follas de palmeiras ou outras plantas terrrestres. Tam\u00e9n usan ni\u00f1os de aves abandonados como lugar de posta. Paxaros como o \"Coereba flaveola\", o \"Loxigilla portoricensis\" e o \"Todus mexicanus\" comparten os seus ni\u00f1os con esta ra. Este m\u00e9todo de reproduci\u00f3n permite que o coqu\u00ed viva en bosques, monta\u00f1as e outros h\u00e1bitats sen ter unha dependencia directa da auga. Como pon os ovos en terra, esta especie non pasa polo estadio de c\u00e1gado, e desenvolve as extremidades dentro do ovo, en vez de pasar por unha metamorfose como larva acu\u00e1tica. As\u00ed, eclosionan do ovo ra\u00ed\u00f1as xa completamente independentes, pero cunha pequena cola que perden pouco despois. Este estadio de desenvolvemento directo permitiu que sexa un exitoso colonizador terrestre en \u00e1reas tropicais. Os ovos eclosionan en oito semanas e o animal chega \u00e1 madurez reprodutora nun ano. As cr\u00edas liberanse do ovo usando un dente do ovo que se foma no x\u00e9nero \"Eleutherodactylus\". Tanto os machos coma as femias espantan os intrusos que se achegan aos seus ni\u00f1os choutando, perseguindo e \u00e1s veces trabando. Os machos son os principais coidadores dos ovos, aos que ofrecen protecci\u00f3n e un ambiente h\u00famido por contacto coa s\u00faa pel. Aband\u00f3nanos durante os per\u00edodos moi secos para ir recoller m\u00e1is humidade para a s\u00faa descendencia.\nOs machos empezan as s\u00faas chamadas de apareamento subindo por riba do nivel do chan. A chamada ou canto desta ra util\u00edzase para atraer unha parella e tam\u00e9n para establecer un territorio. Un coqu\u00ed pode entrar no territorio doutro e retar o residente empezando a cantar, e ambos os dous comezan un duelo de cantos (que pode durar varios minutos). O primeiro que afrouxe en manterse na cadencia consid\u00e9rase o perdedor e abandona a \u00e1rea sen que se chegue a utilizar a violencia f\u00edsica. "}
{"id": "464052", "revid": "25871", "url": "https://gl.wikipedia.org/wiki?curid=464052", "title": "Judith Anderson", "text": "Dame Frances Margaret Anderson, nada en Adelaida o 10 de febreiro de 1897 e finada en Santa Barbara o 3 de xaneiro de 1992, foi unha actriz brit\u00e1nica de orixe australiana co\u00f1ecida como Judith Anderson, que tivo unha carreira de \u00e9xito no teatro, no cinema e na televisi\u00f3n. Foi unha destacada actriz teatral do seu momento e ga\u00f1ou dous premios Emmy e un premio Tony, ademais de ser candidata ao Grammy e ao Oscar. Est\u00e1 considerada unha das grandes actrices cl\u00e1sicas do s\u00e9culo XX.\nTraxectoria.\nPrimeiros anos.\nFrances Margaret Anderson naceu en 1897, a m\u00e1is nova dos catro fillos de Jessie Margaret (de solteira Saltmarsh; 19 de outubro de 1862 \u2013 24 de novembro de 1950), antiga enfermeira, e do escoc\u00e9s James Anderson Anderson, prospector pioneiro. Asistiu a unha escola privada, Norwood, en que acabou a s\u00faa educaci\u00f3n antes de graduarse.\nDebutou profesionalmente como Francee Anderson en 1915, interpretando a Stephanie no Teatro Real de Sydney, en \"A Royal Divorce\". \u00c1 fronte da compa\u00f1\u00eda estaba o actor escoc\u00e9s Julius Knight ao que logo reco\u00f1eceu como quen lle deu as s\u00faas habilidades interpretativas. Apareceu ao seu lado en adaptaci\u00f3ns de \"The Scarlet Pimpernel\", \"The Three Musketeers\", \"Monsieur Beacauire\" e \"David Garrick\". En 1917 fixo unha xira por Nova Zelandia.\nAnderson era ambiciosa e quixo deixar Australia. Moitos dos actores locais marchaban a Londres, pero a guerra fac\u00edao m\u00e1is dif\u00edcil e decidiu ir aos Estados Unidos. Viaxou a California, pero non tivo \u00e9xito logo de catro meses e mudouse a Nova York, coa mesma falla de \u00e9xito. Tras un per\u00edodo de pobreza e enfermidade, atopou traballo na Emma Bunting Stock Company no Fourteenth Street Theatre en 1918\u201319. Ent\u00f3n marchou de xira con outras compa\u00f1\u00edas.\n\u00c9xito.\nDebutou en Broadway con \"Up the Stairs\" (1922) \u00e1 que seguiu \"The Crooked Square\" (1923) e logo marchou a Chicago con \"Patches\" (1923). Apareceu tam\u00e9n en \"Peter Weston\" (1923) que tivo unha breve traxectoria.\nUn ano despois cambiou o seu nome art\u00edstico a Judith e logrou o seu primeiro triunfo coa obra \"Cobra\" (1924) coprotagonizada con Louis Calhern, que tivo 35 representaci\u00f3ns. Despois pasou a \"The Dove\" (1925) que tivo 101 funci\u00f3ns e a estableceu definitivamente en Broadway.\nAnderson debutou no cinema nunha curtametraxe para Warner Bros., \"Madame of the Jury\" (1930), e debutou na longametraxe cun papel en \"Blood Money\" (1933). Con todo, centrouse en Broadway: \"Come of Age\" (1934) e \"Divided By Three\" (1934).\nRecibiu un forte pulo na s\u00faa carreira cando foi contratada para o filme \"Rebecca\" (1940), de Alfred Hitchcock. O filme foi un \u00e9xito comercial e de cr\u00edtica e Anderson foi candidata ao Oscar \u00e1 mellor actriz secundaria.\nVida privada.\nAnderson casou d\u00faas veces e declarou que \"ningunha experiencia foi unha feliz vacaci\u00f3n\":"}
{"id": "464055", "revid": "6939", "url": "https://gl.wikipedia.org/wiki?curid=464055", "title": "Margarida Rodr\u00edguez Marcu\u00f1o", "text": ""}
{"id": "464057", "revid": "72012", "url": "https://gl.wikipedia.org/wiki?curid=464057", "title": "Caloenas", "text": ""}
{"id": "464058", "revid": "72012", "url": "https://gl.wikipedia.org/wiki?curid=464058", "title": "Pomba de Nicobar", "text": ""}
{"id": "464059", "revid": "56817", "url": "https://gl.wikipedia.org/wiki?curid=464059", "title": "Goura", "text": "Goura \u00e9 un x\u00e9nero de aves columbiformes, da familia dos col\u00fambidos, o \u00fanico da subfamilia dos gurinos, que comprende catro especies (ou tres, segundo os autores), end\u00e9micas de Nova Guinea e illas adxacentes.\nSon os membros m\u00e1is grandes da familia. As catro especies son moi parecidas, e non son simp\u00e1tricas xeograficamente.\nXunto coa pomba de Nicobar (\"Caloenas nicobarica\") e a pomba manumea (\"Didunculus strigirostris\") est\u00e1n estreitamente relacionadas cos extintos dodo e o solitario de Rodrigues.\nCaracter\u00edsticas.\nAlim\u00e9ntanse de froitos ca\u00eddos, sementes e caracois do solo da selva. Machos e femias son case id\u00e9nticos, pero durante a \u00e9poca de celo o macho arrola e exh\u00edbese para a femia. Ambos os sexos incuban un \u00fanico ovo durante 28 ou 30 d\u00edas, e o pito tarda outros 30 d\u00edas para emplumar. A lonxevidade m\u00e1xima pode ser superior a 20 anos.\nTaxonom\u00eda.\nDescrici\u00f3n.\nO x\u00e9nero foi descrito en 1819 polo naturalista ingl\u00e9s James Francis Stephens, na p\u00e1xina 119 da s\u00faa obra \"General Zoology\", e a especie-tipo \u00e9 \"Goura cristata\", que foi descrita en 1764 por Peter Simon Pallas co nome de \"Columba cristata\".\nEtimolox\u00eda.\nO nome \"Goura\" \u00e9 unha adaptaci\u00f3n ao lat\u00edn cient\u00edfico dun nome local dos nativos de Nova Guinea.\nEspecies.\nAs catro especies de \"Goura\" son:\nPor\u00e9n, o ITIS s\u00f3 reco\u00f1ece tres:\nConsiderando a \"Goura sclaterii\" Salvadori, 1876 como unha subespecie de \"G. scheepmakeri\", \"Goura scheepmakeri sclaterii\" Salvadori, 1876.\nFiloxenia.\nUn estudo filoxen\u00e9tico molecular publicado en 2018 descubriu que as catro especies do x\u00e9nero formaban dous pares: \"Goura cristata\" \u00e9 irm\u00e1 de \"Goura sclaterii\", mentres que \"Goura scheepmakeri\" \u00e9 irm\u00e1 de \"Goura victoria\"."}
{"id": "464061", "revid": "1131", "url": "https://gl.wikipedia.org/wiki?curid=464061", "title": "Iecava", "text": "Iecava (en let\u00f3n \"Iecava\", en polaco \"Ekawa\") \u00e9 unha vila de Letonia. Forma parte da rexi\u00f3n administrativa de Zemgale, ocupa veci\u00f1anza coa capital do pa\u00eds ao localizarse a 46 km de Riga. O parque principal da cidade acolle o maior n\u00famero de ni\u00f1os de corvos do pa\u00eds.\nHistoria.\nIecava foi un dos campos de batalla entre tropas rusas e prusianas baixo o mando de Napole\u00f3n durante o seu intento de invasi\u00f3n ao Imperio Ruso. Na primeira guerra mundial voluntarios fineses achegaron en Iecava suficiente artillar\u00eda para conter o ataque do xeneral Radko Dimitriev contra tropas alem\u00e1s. Na vila hai un cemiterio formado por 1116 tumbas de soldados sovi\u00e9ticos ca\u00eddos al\u00ed en batalla no ano 1944. \nEconom\u00eda.\nA industr\u00eda av\u00edcola e en concreto a produci\u00f3n de ovos, con case dous mill\u00f3ns ao d\u00eda lideran a econom\u00eda en Iecava. Balticovo pos\u00fae a s\u00faa factor\u00eda nos lindes da vila. "}
{"id": "464062", "revid": "5863", "url": "https://gl.wikipedia.org/wiki?curid=464062", "title": "Carlos Fern\u00e1ndez Pulpeiro", "text": ""}
{"id": "464084", "revid": "5863", "url": "https://gl.wikipedia.org/wiki?curid=464084", "title": "Galicia (revista da Federaci\u00f3n de Sociedades Gallegas)", "text": ""}
{"id": "464088", "revid": "5863", "url": "https://gl.wikipedia.org/wiki?curid=464088", "title": "Avelino D\u00edaz D\u00edaz", "text": ""}
{"id": "464091", "revid": "5863", "url": "https://gl.wikipedia.org/wiki?curid=464091", "title": "Bolet\u00edn de las Sociedades Gallegas Federadas e Acci\u00f3n Gallega", "text": ""}
{"id": "464135", "revid": "5863", "url": "https://gl.wikipedia.org/wiki?curid=464135", "title": "Arias P\u00e9rez", "text": "Arias P\u00e9rez de Deza (tam\u00e9n Airas e Peres), tam\u00e9n co\u00f1ecido como Arias P\u00e9rez de Monterroso, foi un cabaleiro galego do s\u00e9culo XII natural das Terras do Deza. Foi se\u00f1or dos castelos de Lobeira e Pena Corneira e participou dos sucesos pol\u00edticos do seu tempo liderando unha irmandade de nobres galegos opostos \u00e1 alta aristocracia condal da casa de Traba.\nOrixes.\nOs antecedentes familiares de Arias P\u00e9rez sit\u00faanse entre a mediana nobreza das Terras do Deza e poden ser rastrexados at\u00e9 o seu av\u00f3 Arias Luzo, nobre que confirma diversas concesi\u00f3ns reais na comarca entre os anos 1062 e 1075. O seu t\u00edo Luzo Arias ocupou na zona os cargos de administrador (\"villicus terrae\") e meiri\u00f1o durante o per\u00edodo de goberno de Raimundo de Borgo\u00f1a, e o seu pai, Pedro Airas, quen se define a si mesmo como \"miles (cabaleiro) de Deza\", doa nesta zona unha vila \u00e1 igrexa de Compostela e confirma unha concesi\u00f3n do conde Raimundo ao mosteiro de Carboeiro.\nArias, quen asina coa mesma f\u00f3rmula que seu pai (\"miles de Deza)\" un diploma do ano 1114, ti\u00f1a tam\u00e9n propiedades, parentela e intereses nas Terra do Saln\u00e9s, onde posu\u00edu o se\u00f1or\u00edo do Castelo de Lobeira e onde cedeu cede \u00e1 igrexa de Compostela unha vila da s\u00faa propiedade e parte do mosteiro de Arcos da Condesa. Estivo ademais relacionado coa comarca de Tabeir\u00f3s e a do Ribeiro, onde detivo o se\u00f1or\u00edo da torre de Tabeir\u00f3s, por el mesmo edificada, e do castelo de Pena Corneira.\nA irmandade nobiliaria.\nNo ano 1107, ap\u00f3s o pasamento de Raimundo de Borgo\u00f1a, o rei Afonso VI fixo xurar aos nobres galegos que defender\u00edan os dereitos ao goberno do seu reino do infante Afonso Raim\u00fandez. Cando dous anos despois Urraca, nai do neno, contraveu estes dereitos ao casar co rei de Arag\u00f3n, o conde Pedro Froilaz de Traba proclamouno rei de Galiza. Airas P\u00e9rez aparece ent\u00f3n citado na Historia Compostel\u00e1 como un dos l\u00edderes dunha irmandade de nobres que, quebrantando o seu xuramento, tomaron partido pola ra\u00ed\u00f1a Urraca e o seu home aragon\u00e9s.\nEsta irmandade (\"germanitas\") de nobres de segunda categor\u00eda, opo\u00f1\u00edase ante todo \u00e1 alta aristocracia galega representada pola familia Froilaz-Traba. Por este motivo tentou atraer \u00e1 s\u00faa alianza ao bispo de Compostela Diego Xelm\u00edrez e, nos momentos deste convulso per\u00edodo hist\u00f3rico nos que a ra\u00ed\u00f1a Urraca se aliou co partido do seu fillo Afonso na guerra que sostivo contra o seu esposo aragon\u00e9s, converteuna tam\u00e9n na s\u00faa adversaria. Xelm\u00edrez, se\u00f1or da Terra de Santiago e de quen moitos dos \"irmandi\u00f1os\" eran feudatarios, aceptou inicialmente a integraci\u00f3n na alianza. A belixerancia desta mediana nobreza estendeuse tam\u00e9n pola parte m\u00e1is meridional do reino galego, onde, en d\u00e9cadas posteriores, os infanz\u00f3ns portucalenses conseguir\u00e1n imporse aos Traba dando lugar ao nacemento do reino portugu\u00e9s.\nCastro do Mi\u00f1o.\nNos primeiros enfrontamentos entre a irmandade de Arias e os partidarios do infante Afonso, o conde Pedro Froilaz f\u00edxose co control do castelo de Castro de Mi\u00f1o. A este lugar trasladou ao neno rei Afonso Raim\u00fandez, baixo o coidado da s\u00faa muller Guntroda e os seus fillos. A irmandade de nobres, auxiliada polo campesi\u00f1ado do Ribeiro, conseguiu afastar ao ex\u00e9rcito do conde e po\u00f1er a fortaleza baixo asedio.\nSen capacidade para conquistar o castelo pola armas, Arias negociou unha capitulaci\u00f3n que permit\u00eda a sa\u00edda dos asediados cara os dominios dos Froilaz a cambio da entrega da fortaleza. Diego Xelm\u00edrez, na altura l\u00edder nominal da irmandade, actuou como garante dun acordo que foi ademais xurado por oito cabaleiros de cada bando. Malia isto, no momento no que os asediados abriron as portas da fortaleza, Arias, infrinxindo as s\u00faas promesas, f\u00edxoos prisioneiros e encarcerounos no veci\u00f1o castelo de Pena Corneira.\nTam\u00e9n foi capturado al\u00ed o bispo Xelm\u00edrez, que manti\u00f1a unha postura ambivalente, m\u00e1is, advertido Arias de que as milicias do bispo preparaban unha campa\u00f1a para liberalo entrou en negociaci\u00f3ns con el. O bispo ofreceu os castelos de Honesti e da Lanzada, pertencentes \u00e1 mitra compostel\u00e1, pola s\u00faa liberdade, diante da dificultade de mantelos, Arias preferiu ficar cos tres irm\u00e1ns de Xelm\u00edrez como ref\u00e9ns e liberalo para que mediase nun acordo de concordia con Pedro Froilaz.\nNaquela altura, ano 1111, a ra\u00ed\u00f1a Urraca ach\u00e1base xa separada e en guerra co seu marido Afonso de Arag\u00f3n e iniciara unha aproximaci\u00f3n ao partido galego partidario do seu fillo. Esta mudanza nas circunstancias pol\u00edticas influ\u00edu tam\u00e9n na decisi\u00f3n de Arias de liberar aos seus ref\u00e9ns, baixo o compromiso de Pedro Froilaz de esquecer as ofensas cometidas. Liberado o infante foi coroado por Xelm\u00edrez e os Froilaz como rei na catedral de Compostela.\nRevolta do ano 1112.\nEn abril do ano seguinte, 1112, Urraca convocou os nobres galegos a unha curia en Compostela procurando o seu auxilio na guerra contra o seu marido. Malia a traiz\u00f3n do Castro de Mi\u00f1o acudiu tam\u00e9n \u00e1 xuntanza Airas P\u00e9rez. A ambigua acollida levantou as s\u00faas sospeitas e esa mesma noite fuxiu da cidade cara ao seu Castelo de Lobeira. Rematada a reuni\u00f3n, Urraca dirixiu ao seu ex\u00e9rcito contra o Saln\u00e9s onde capturou a Arias, e a outros nobres da irmandade, e obrigounos a entregarlle as s\u00faas fortalezas.\nEn maio o ex\u00e9rcito galego marchou contra Afonso \"o batallador\". Cos principais nobres ausentes a irmandade reactivouse, Arias, xunto a Paio Gudest\u00e9iz e Rabino N\u00fanez, alzouse a favor do rei de Arag\u00f3n e conseguiu dominar a maior parte das terras galegas entre os r\u00edos Mi\u00f1o e Ulla. A contraofensiva das milicias compostel\u00e1s de Diego Xelm\u00edrez derrotou e dispersou novamente aos rebeldes. Rabino N\u00fanez refuxiouse no castelo de Ponte Sampaio e Paio Gudest\u00e9iz no de Darbo. Arias, privado dos seus castelos pola ra\u00ed\u00f1a, tivo que fuxir as monta\u00f1as \"na entrada de Galiza\", e cando finalmente Xelm\u00edrez conseguiu tomar as prazas dos rebeldes exiliarse do reino. Arias refuxiouse ent\u00f3n na corte leonesa de Urraca, sendo utilizado por ela contra os defensores da lexitimidade do seu fillo.\nAo servizo da ra\u00ed\u00f1a Urraca.\nNa primavera do 1113 Urraca solicita novamente do ex\u00e9rcito galego que acuda \u00e1 guerra contra Afonso \"o batallador\", m\u00e1is esta nova expedici\u00f3n militar foi esta vez contestada pola nobreza galega. Se ben \u00e9 desco\u00f1ecido o pormenor exacto das protestas, a Historia Compostel\u00e1 presenta a Airas P\u00e9rez como o causante dos desacordos dos nobres coa ra\u00ed\u00f1a. Outro tanto aconteceu no ano 1115 cando Urraca fixo unha infrut\u00edfera tentativa de capturar o bispo Xelm\u00edrez.\nNo 1120 Urraca regresa de novo a Galiza decidida a destru\u00edr a coalici\u00f3n artellada arredor do seu fillo e rival Afonso Raim\u00fandez. Para afastar da alianza a Xelm\u00edrez, asinou con el un acordo de amizade e axuda mutua e ordenou a Arias P\u00e9rez e outros magnates galegos ao seu servizo que lle rendesen xuramento de fidelidade (\"hominium\"). Arias \u00e9 presentado nesta xeira como \"pr\u00edncipe de Lobeira,\" o que indica que novamente estaba en posesi\u00f3n da fortaleza do Saln\u00e9s. Aliada con Xelm\u00edrez, urraca procedeu contra os nobres aliados da casa de Traba, prendendo e destitu\u00edndo a Munio P\u00e1ez, conde de Monterroso. A tenencia deste condado foi outorgado a Arias P\u00e9rez, ora que dun xeito breve, pois no 1123 Munio Pa\u00e9z volta a aparecer nas fonte hist\u00f3ricas como se\u00f1or de Monterroso.\nAliado da casa de Traba.\nUrraca marchou despois xunto a Xelm\u00edrez contra a s\u00faa irm\u00e1 Tareixa, condesa de Portugal. No regreso da vitoriosa campa\u00f1a, decidida a consolidar a s\u00faa autoridade sobre o territorio galego, prendeu a Xelm\u00edrez coa axuda de Arias, e outros nobres feudatarios seus, retir\u00e1ndolle o se\u00f1or\u00edo secular da Terra de Santiago.\nO bispo regresou ent\u00f3n \u00e1 alianza cos Traba e reclamou o cumprimento dos seus xuramentos aos nobres que llo prestaran no ano anterior. Arias P\u00e9rez \"se\u00f1or de Lobeira\", abandonou ent\u00f3n \u00e1 ra\u00ed\u00f1a pasando ao partido articulado arredor do seu fillo Afonso. Esta viraxe do principal antagonista de Xelm\u00edrez e do clan dos Froilaz-Traba, consolidouse co seu casamento coa filla mais nova de Pedro Froilaz, Aldara P\u00e9rez de Traba.\nNa primavera do 1123 Urraca fixo a derradeira tentativa por recuperar o dominio do reino galego, conseguindo esta vez capturar ao propio conde Pedro Froilaz xunto coa s\u00faa esposa e fillos. Os partidarios dos Froilaz sublev\u00e1ronse ent\u00f3n por toda a xeograf\u00eda galega. Arias P\u00e9rez alzouse desde o seu castelo de Lobeira e contra el marchou outra vez o ex\u00e9rcito de Urraca. Ap\u00f3s un infrut\u00edfero asedio, e diante da imposibilidade de asaltar a fortaleza, Urraca ordenou erguer diante outro castelo co que manter o sitio e procedeu a retirarse do Saln\u00e9s. A masiva revolta deveu na derrota da ra\u00ed\u00f1a que se veu obrigada a libertar aos condes de Traba a mediados do ano seguinte.\nRebeli\u00f3n contra Afonso VII.\nUrraca faleceu no ano 1126, pasando ent\u00f3n o seu fillo Afonso a ocupar tam\u00e9n ao trono leon\u00e9s, non as\u00ed o territorio de Castela que permanecera en poder de Afonso de Arag\u00f3n at\u00e9 a s\u00faa morte no 1134. Alg\u00fans nobres da corte de Urraca, dirixidos polo seu amante Pedro Gonz\u00e1lez de Lara, preferiron como monarca o rei aragon\u00e9s e rebel\u00e1ronse contra Afonso VII. Sen desbotar que esta revolta agochase na realidade un conflito entre Xelm\u00edrez e os cabaleiros da Terra de Santiago, esta sublevaci\u00f3n tivo o seu eco en Galiza onde volveu a amotinarse a antiga irmandade nobiliaria. Nesta xeira, Xelm\u00edrez conseguiu mediante a diplomacia atraer e acougar \u00e1 maior\u00eda dos magnates rebeldes, non sendo o caso de Arias P\u00e9rez, que se revelou desde os seus castelos de Lobeira na terra do Saln\u00e9s, Pena Corneira nas terra do Ribeiro e Tabeir\u00f3s na Terra de Montes. \nSeguindo ordes do rei Afonso, Goterre Berm\u00fadez, conde de Montenegro, a quen se lle prometeron os se\u00f1or\u00edos de Arias, atacou o castelo de Lobeira mentres que Xelm\u00edrez procedeu contra a torre de Tabeir\u00f3s. Esta fortificaci\u00f3n, erixida polo propio Arias, foi rendida e derribada por Xelm\u00edrez co entrego dun artefacto de asedio denominado gato. Arias conservou no seu poder, cando menos, o castelo de Pena Corneira.\nNo ano 1129, faleceu Maior Rodr\u00edguez, condesa de Traba, ao seu enterro asistiu Arias vestido de negro, seguindo o costume popular. Neste momento, o cabaleiro chegou a alg\u00fan tipo de acordo con Xelm\u00edrez, pacto que inclu\u00edu o enterro do f\u00e9retro de Arias no cemiterio da Catedral e a entrega pola s\u00faa parte da metade do mosteiro de Arcos da Condesa e o castelo de Pena Corneira. \nA carta de doaz\u00f3n que ratificada o acordo foi colocada polo mesmo Arias sobre o altar de Santiago e custodiada por Xelm\u00edrez no tesouro da bas\u00edlica."}
{"id": "464137", "revid": "82922", "url": "https://gl.wikipedia.org/wiki?curid=464137", "title": "Arias P\u00e9rez de Monterroso", "text": ""}
{"id": "464144", "revid": "5863", "url": "https://gl.wikipedia.org/wiki?curid=464144", "title": "F\u00e9lix Tshisekedi", "text": "F\u00e9lix Antoine Tshisekedi Tshilombo, nado en Kinshasa o 13 de xu\u00f1o de 1963, \u00e9 un pol\u00edtico congol\u00e9s, \u00e9 o dirixente da partido Uni\u00f3n para a Democracia e o Progreso Social, o partido de oposici\u00f3n m\u00e1is antigo e m\u00e1is grande da Rep\u00fablica Democr\u00e1tica do Congo. A partir do 9 de xaneiro de 2019, \u00e9 o Presidente electo da Rep\u00fablica Democr\u00e1tica do Congo, sucedendo a Joseph Kabila.\nCarreira pol\u00edtica.\nO 31 de marzo de 2018, foi elixido para dirixir o UDPS, despois da morte do seu pai, predecesor e fundador do partido, \u00c9tienne Tshisekedi, o 1 de febreiro de 2017.\nTam\u00e9n o 31 de marzo de 2018, F\u00e9lix Tshisekedi foi elixido polo seu partido para ser o candidato presidencial da UDPS nas elecci\u00f3ns xerais que tiveron lugar o 30 de decembro de 2018.\nO 9 de xaneiro de 2019, anunciouse que Tshisekedi fora elixido presidente da Rep\u00fablica Democr\u00e1tica do Congo.\nComo presidente do Congo RDC, foi elixido en febreiro de 2021 presidente rotatorio da Uni\u00f3n Africana."}
{"id": "464145", "revid": "23204", "url": "https://gl.wikipedia.org/wiki?curid=464145", "title": "F\u00e9lix Antoine Tshilombo Tshisekedi", "text": ""}
{"id": "464146", "revid": "89787", "url": "https://gl.wikipedia.org/wiki?curid=464146", "title": "Debout Congolais", "text": "\"Debout Congolais\" (en congo: Telama besi Kongo) \u00e9 o himno nacional da Rep\u00fablica Democr\u00e1tica do Congo. Foi adoptado orixinalmente en 1960, logo da independencia do pa\u00eds de B\u00e9lxica, mais foi substitu\u00eddo por \"La Za\u00efroise\" cando Congo mudou o seu nome a Zaire en 1971. Foi finalmente reinstaurado despois da primeira guerra do Congo en 1997. A letra \u00e9 obra de Joseph Lutumba e a m\u00fasica foi composta por Simon-Pierre Boka di Mpasi Londi."}
{"id": "464148", "revid": "5863", "url": "https://gl.wikipedia.org/wiki?curid=464148", "title": "El Sol de Antequera", "text": "El Sol de Antequera \u00e9 un xornal andaluz da localidade malague\u00f1a de Antequera. Foi fundado o 30 de xu\u00f1o de 1918."}
{"id": "464149", "revid": "23204", "url": "https://gl.wikipedia.org/wiki?curid=464149", "title": "F\u00e9lix Antoine Tshisekedi Tshilombo", "text": ""}
{"id": "464150", "revid": "89787", "url": "https://gl.wikipedia.org/wiki?curid=464150", "title": "Thema de Dalmacia", "text": "O thema de Dalmacia (, \u03b8\u03ad\u03bc\u03b1 \u0394\u03b1\u03bb\u03bc\u03b1\u03c4\u03af\u03b1\u03c2/\u0394\u03b5\u03bb\u03bc\u03b1\u03c4\u03af\u03b1\u03c2: \u03b8\u03ad\u03bc\u03b1 \u0394\u03b1\u03bb\u03bc\u03b1\u03c4\u03af\u03b1\u03c2/\u0394\u03b5\u03bb\u03bc\u03b1\u03c4\u03af\u03b1\u03c2,th\u00e9ma Dalmat\u00edas/Delmat\u00edas) foi un tema bizantino (provincia civil-militar) na costa oriental do mar Adri\u00e1tico. A s\u00faa capital foi Zadar.\nOrixes.\nDalmacia caeu baixo dominio bizantino na d\u00e9cada de 530, cando os xenerais do emperador Xustiniano I (r. 527\u2013565) a conquistaron aos ostrogodos durante a guerra g\u00f3tica. As invasi\u00f3ns de \u00e1varos e eslavos no s\u00e9culo VII arrasaron as principais cidades e limitaron o control bizantino \u00e1s illas e cidades costeiras -con autonom\u00eda local e en forma de cidades-estado- como \"Spalatum\" (Split) e \"Ragusium\" (Dubrovnik), mentres \"Iadera\" (Zadar) quedou como sede episcopal e centro administrativo baixo un \"arconte\". Estas costeiras foron o refuxio dos d\u00e1lmatas neolatinos, que fundaron oito cidades-estado: Vecla (Krk), Cres, Arba (Rab), Iadera, Tragurium (Trogir), Spalatum, Ragusium e Cattaro (Kotor).\nDesde finais do s\u00e9culo VIII at\u00e9 o s\u00e9culo IX, Dalmacia foi sometida por Carlomagno (r. 768\u2013814), pero regresou a mans bizantinas en 812, despois da \"Pax Nicephori.\" \u00c9 disputado se a rexi\u00f3n estivo baixo soberan\u00eda bizantina real ou m\u00e1is ben nominal despois de dito tratado, dado que as cidades latinas locais parecen ser virtualmente independentes. No entanto, un \"arconte\" de Dalmacia aparece mencionado no \"Taktikon Uspensky\", de 842/843 e un selo dun \"\"strategos\" de Dalmacia\" datado na primeira metade do s\u00e9culo poder\u00edan indicar a existencia dun thema nos comezos da reorganizaci\u00f3n bizantina, polo menos de forma intermitente.\nHistoria.\nA data tradicional do establecemento de Dalmacia como \"thema\" regular sit\u00faase nos comezos do reinado do emperador Basilio I o macedonio (r. 867\u2013886), tras as expedici\u00f3ns de Nicetas Orifas.\nBizancio, o papado e os francos competiron polo apoio dos eslavos na zona. En 878 gobernaba Zdeslav de Croacia, vasalo de Bizancio, tras depor ao seu predecesor, para \u00e1 s\u00faa vez ser posteriormente derrocado por Branimir de Croacia, que cobrou tributo aos bizantinos polas s\u00faas posesi\u00f3ns d\u00e1lmatas. Coa ca\u00edda do imperio carolinxio, os francos deixaron de ser unha potencia no Adri\u00e1tico, mentres a Rep\u00fablica de Venecia creceu en poder en Dalmacia desde o mandato de Pietro Tradonico.\nAo redor de 923, Tomislav de Croacia, convocou dous concilios de Split onde tentou infrutuosamente crear un arcebispado aut\u00f3nomo que non dependese da base bizantina de Split. O control do reino croata sobre as cidades d\u00e1lmatas foi igualmente disputado a\u00ednda que Tomislav parece administrar as cidades d\u00e1lmatas como aliado ou vasalo dos bizantinos. Isto desencadeou diversos movementos xeopol\u00edticos, entre eles as guerras b\u00falgaro-croatas, durante as cales os emperadores macedonios tiveron unha influencia vari\u00e1bel sobre as cidades d\u00e1lmatas. A Igrexa tam\u00e9n incentivou un conflito interno an\u00e1logo entre as dioceses rivais de Spalatum (sede bizantina) e Nin (sede croata). O poder mar\u00edtimo veneciano fora contrapesado polos narentinos e croatas ata que Pietro II Orseolo interveu en 998 e 1000 e xestionou dous matrimonios reais con croatas e bizantinos. Baixo Domenico I Contarini, Venecia tomou Iadera, unha das principais bases bizantinas no norte. No do sur do thema, a cidade de Ragusa, a\u00ednda baixo control bizantino, foi crecendo en importancia, e foi elevada a arcebispado en 998.\nCroacia tivo outro breve per\u00edodo de control sobre as cidade-estado d\u00e1lmatas con Petar Kre\u0161imir IV, pero a invasi\u00f3n normanda cambiou de novo o equilibrio de poder en favor dos venecianos. De feito, en 1075 o \"conde Amico\" invadiu Croacia desde Italia do sur en nome das cidades d\u00e1lmatas (que o convidaran para as protexer do dominio croata). Amico cercou Arbe durante case un mes (de finais de abril a principios de maio). Fracasou en tomar a illa, pero o asedio presuntamente levou \u00e1 captura do rei croata (cuxa nai era a filla de Pietro Orseolo) nunha localizaci\u00f3n sen determinar. A cambio da s\u00faa liberaci\u00f3n, foi forzado a ceder numerosas cidades, inclu\u00edndo tanto a s\u00faa capital croata como Zara, Spalatum, e Tragurium. A\u00ednda as\u00ed, durante os dous anos seguintes os venecianos someteron aos normandos e aseguraron as cidades para eles.\nA comezos do s\u00e9culo XI o control bizantino sobre as cidades-estado d\u00e1lmatas no sur empezou a ser disputado polo principado serbio de Doclea, cuxo gobernante Jovan Vladimir tomou o control de Bar, preto da fronteira co Thema de Dirraquio. Os seus \u00e9xitos foron replicados posteriormente por Stefan Vojislav vinte anos m\u00e1is tarde, e en 1034, a diocese de Bar foi elevada a arquidiocese tras o que houbo guerra con Theophilos Erotikos. O fillo de Stefan Vojislav, Mihailo, obtivo o apoio do papa tras o cisma do Oriente de 1054, debilitando a\u00ednda m\u00e1is a influencia bizantina en Dalmacia.\nExcepto en Ragusium e o terzo do sur de Dalmacia, o control bizantino colapsou na d\u00e9cada de 1060. Constantino Bodin de Doclea apoiouse no papa Urbano II, o cal confirmou o status de Bar como arquidiocese en 1089 e degradou o status da diocese de Ragusa. Para finais do s\u00e9culo XI, o reino de Hungr\u00eda tomou o control do reino do reino de Croacia e as s\u00faas posesi\u00f3ns no norte de Dalmacia. Doclea e o sur volveron baixo control bizantino, cando unha serie de conflitos internos tras a derrota e sucesi\u00f3n de Constantino que debilitaron aos seus dirixentes.\nO predominio bizantino foi restaurado efemeramente polo emperador Manuel I Comneno (r. 1143\u20131180), sendo substitu\u00eddo tras a s\u00faa morte polo control veneciano. Co ascenso ao trono de Estevo Nemanja, a dinast\u00eda Nemanji\u0107 tomou control das terras no sur de Dalmacia, mentres que case todas as illas e costas do centro e norte de Dalmacia ca\u00edan baixo control veneciano desde o s\u00e9culo XIII."}
{"id": "464152", "revid": "23204", "url": "https://gl.wikipedia.org/wiki?curid=464152", "title": "Presidente de Belar\u00fas", "text": "O Presidente da Rep\u00fablica de Belar\u00fas (en : , ) \u00e9 o xefe de Estado de Belar\u00fas. \nO cargo foi creado en 1994 coa aprobaci\u00f3n da Constituci\u00f3n de Belar\u00fas polo Soviet Supremo. Este substitu\u00edu o cargo de Presidente do Soviet Supremo como xefe de Estado. As tarefas do presidenta incl\u00faen levar a cabo pol\u00edtica exterior e dom\u00e9stica, defender os dereitos e o benestar xeral dos cidad\u00e1ns e residentes, e respectar a Constituci\u00f3n. A Constituci\u00f3n obriga ao Presidente a exercer como l\u00edder nos asuntos sociais do pa\u00eds e a actuar como o seu m\u00e1ximo representante no estranxeiro. Os deberes, responsabilidades e outras cl\u00e1usulas de transici\u00f3n que incumben presidencia son listados no cap\u00edtulo tres, artigos 79 a 89, da Constituci\u00f3n.\nO mandato do presidente dura cinco anos, mais debido a un referendo en 1996, as elecci\u00f3ns que deb\u00edan ser realizadas en 1999 foron atrasadas ao 2001. Baixo a Constituci\u00f3n de 1994, o presidente s\u00f3 poder\u00eda exercer durante dous mandatos, mais debido a un cambio na constituci\u00f3n, os l\u00edmites de mandatos foron eliminados. Durante o tempo no que existe o cargo, fix\u00e9ronse elecci\u00f3ns en 1994, 2001, 2006, 2010 e 2015. Alexander Lukashenko foi a \u00fanica persoa que ocupou o cargo de presidente dende as elecci\u00f3ns de 1994.\nA oficina Presidencial est\u00e1 localizada no Palacio da Rep\u00fablica en Minsk, mentres a residencia presidencial est\u00e1 en Zaslawye (\u0417\u0430\u0441\u043b\u0430\u045e\u0435), na rexi\u00f3n de Minsk.\nContexto hist\u00f3rico.\nA independencia de Belar\u00fas foi declarada por primeira vez en 1918 como Rep\u00fablica Democr\u00e1tica Belarusa. O seu xefe de Estado foi o Presidente dun goberno supremo provisional, a Rada da Rep\u00fablica Democr\u00e1tica Belarusa. En 1919, o Ex\u00e9rcito Vermello sovi\u00e9tico forzou a Rada da Rep\u00fablica Democr\u00e1tica Belarusa ao exilio, onde a Rada a\u00ednda existe, agora liderada pola Presidenta Ivonka Survilla. Baixo o mandato sovi\u00e9tico, o l\u00edder de facto da Rep\u00fablica Socialista Sovi\u00e9tica de Belar\u00fas era o primeiro secretario do Partido Comunista de Belar\u00fas, o \u00fanico partido legal na Belar\u00fas sovi\u00e9tica.\nA Rep\u00fablica de Belar\u00fas foi formada en 1991 pouco despois de se declarar independente da Uni\u00f3n Sovi\u00e9tica. Dende a independencia at\u00e9 a aprobaci\u00f3n da Constituci\u00f3n en 1994, o Presidente do Soviet Supremo foi xefe de Estado e Primeiro Ministro como xefe de goberno. Cando o cargo da presidencia foi creado, a funci\u00f3n do primeiro ministro foi reducida a asistir o presidente e resultou na disoluci\u00f3n do Soviet Supremo, xunto co seu Presidente, en 1996.\nNas primeiras elecci\u00f3ns para o cargo de presidente, o Primeiro Ministro de Belar\u00fas, Vyacheslav Kebich, foi derrotado por Alexander Lukashenko, convert\u00e9ndose este no primeiro presidente. Nas elecci\u00f3ns de 2001 e 2006, as cales recibiron queixas dos observadores internacionais, os poderes occidentais e os partidos de oposici\u00f3n interna por non cumprir cos est\u00e1ndares de democracia e xustiza, o presidente Lukashenko derrotou os outros candidatos na primeira votaci\u00f3n. En maio de 2019, era a\u00ednda a \u00fanica persoa en ocupar o cargo de Presidente de Belar\u00fas .\nStatus constitucional.\nO artigo 79 da Constituci\u00f3n de Belar\u00fas otorga o status de xefe de Estado ao Presidente da Rep\u00fablica de Belar\u00fas. \u00c9 tam\u00e9n considerado o gardi\u00e1n da Constituci\u00f3n e os dereitos e liberdades dos que reclamen a cidadan\u00eda ou residencia belarusa. O Presidente \u00e9 a personificaci\u00f3n da unificaci\u00f3n do Estado belaruso cando dirixe os asuntos exteriores ou internos e \u00e9 o representante principal cando trata con outras naci\u00f3ns ou organizaci\u00f3ns internacionais. Ao Presidente tam\u00e9n se lle encomenda a seguranza, prosperidade e estabilidade do pa\u00eds e act\u00faa como un intermediario entre os corpos do goberno nacional.\nProceso de selecci\u00f3n.\nElixibilidade.\nPara poder optar ao cargo, un candidato ten que ser cidad\u00e1n belaruso de nacemento e ter m\u00e1is de trinta e cinco anos. O candidato tam\u00e9n ten que levar 10 anos residindo dentro da Rep\u00fablica e ten que estar capacitado legalmente para emitir un voto. Os requisitos aparecen no artigo 80 da Constituci\u00f3n.\nElecci\u00f3ns.\nAs elecci\u00f3ns para presidente fanse cada cinco anos por un voto nacional. Os candidatos, apenas son considerados elixibles baixo o artigo 80 da Constituci\u00f3n, deben recoller sinaturas de votantes elixibles. Despois de recoller e certificar 100,000 sinaturas, o candidato \u00e9 declarado oficialmente polo Comit\u00e9 de Elecci\u00f3ns Central. Na votaci\u00f3n, os votantes elixibles votan de forma secreta. Durante a primeira rolda, se un candidato ga\u00f1a o cincuenta por cento m\u00e1is un dos votos, \u00e9 declarado Presidente electo. Se ningu\u00e9n consegue ese n\u00famero durante a primeira rolda, ent\u00f3n cel\u00e9brase unha segunda volta entre os dous candidatos que ga\u00f1aron m\u00e1is votos. A persoa que obt\u00e9n m\u00e1is votos na segunda volta \u00e9 declarado Presidente electo.\nNo caso de que o cargo ficase vacante, as elecci\u00f3ns para substitu\u00edr o presidente deben celebrarse entre trinta e setenta d\u00edas despois de que o cargo quede baleiro. Durante os ciclos de elecci\u00f3n normal, as elecci\u00f3ns te\u00f1en que celebrarse antes dos \u00faltimos dous meses do presidente actual. Nunha ou outra situaci\u00f3n, o corpo de goberno que pide as elecci\u00f3ns \u00e9 a Casa de Representantes. A \u00faltima rolda de elecci\u00f3ns presidenciais celebrouse en 2015. \nPoderes e deberes.\nOs artigos 84 e 85 establecen os deberes pol\u00edticos, sociais e nacionais que corresponden ao presidente. Ademais dos poderes enumerados, o artigo 30 permite ao presidente utilizar outros poderes que se lle conceden a el ou ben dende a lei nacional ou dende outras secci\u00f3ns da Constituci\u00f3n.\nUnha das prerrogativas do presidente \u00e9 o dereito a convocar referendos nacionais e elecci\u00f3ns regulares e extraordinarias \u00e1 Casa de Representantes, o Consello da Rep\u00fablica e os gobernos representativos locais. Tam\u00e9n pode disolver \u00e1s c\u00e1maras do Parlamento, segundo a Constituci\u00f3n. \u00c9 o seu deber nomear o Primeiro Ministro da Rep\u00fablica de Belar\u00fas co consentimento da Casa de Representantes, e decidir a estrutura do Goberno da Rep\u00fablica de Belar\u00fas. O presidente sanciona as leis, e ten o dereito de devolvelas, totalmente ou parcialmente, con obxecci\u00f3ns \u00e1 Casa de Representantes. Tam\u00e9n nomea, e pode destitu\u00edr,os vice-primeiros ministros, os ministros e os outros membros do Goberno, e decide en casos de dimisi\u00f3n do Goberno, ou alg\u00fan dos seus membros. Co consentimento do Consello da Rep\u00fablica, o Presidente nomea o Presidente do Tribunal Supremo, e pode destitu\u00edr a este Presidente e outros xu\u00edces. O presidente acostuma a entregar mensaxes anuais ao Parlamento, e ten o dereito de participar nas sesi\u00f3ns do Parlamento e os seus corpos. En casos de folga, o presidente ten o dereito, nos casos especificados na lei, a aprazar ou suspender unha folga por un per\u00edodo non superior aos tres meses. En asuntos internacionais, \u00e9 o deber do Presidente dirixir negociaci\u00f3ns, asinar tratados internacionais, e nomear e convocar aos representantes diplom\u00e1ticos da Rep\u00fablica.\nNon s\u00f3 \u00e9 o xefe de goberno, \u00e9 o dirixente social de Belar\u00fas. O presidente entrega mensaxes aos cidad\u00e1ns varias veces ao ano e pode emitir decretos para estabelecer d\u00edas de festivos e vacaci\u00f3ns nacionais. \u00c9 ademais a autoridade principal para a concesi\u00f3n da cidadan\u00eda belarusa e pode outorgar honores a individuos. O presidente tam\u00e9n ten a posibilidade de determinar o estado de buscadores de asilo e outorgar indultos a cidad\u00e1ns condenados.\nComo Comandante en Xefe Supremo das Forzas Armadas de Belar\u00fas, o Presidente ten o deber de protexer o territorio belaruso de forzas internas e externas. O presidente pode pedir un estado de emerxencia nos casos seguintes: desastres naturais, unha cat\u00e1strofe, ou unha situaci\u00f3n que implique violencia ou a ameaza de violencia. Sen importar se a declaraci\u00f3n afecta o pa\u00eds enteiro ou secci\u00f3ns del, o Consello da Rep\u00fablica ten que ser notificado polo Presidente e ten que buscar a s\u00faa aprobaci\u00f3n nun prazo de tres d\u00edas dende a notificaci\u00f3n. As mesmas regras aplican se o Presidente emite un estado de lei marcial no caso dunha posible acci\u00f3n militar contra Belar\u00fas. O Presidente ten que formar e encabezar o Consello de Seguridade da Rep\u00fablica de Belar\u00fas, e pode nomear e destitu\u00edr o Secretario Estatal do Consello de Seguridade e o Mando Supremo das Forzas Armadas.\nXuramento do cargo.\nAntes de que calquera persoa ocupe o cargo oficialmente, ten que realizar un xuramento nun prazo de dous meses dende que resulta elixido. O texto do xuramento \u00e9 o que segue:\nDurante a cerimonia de inauguraci\u00f3n, te\u00f1en que estar presentes membros de ambas as d\u00faas casas da Asemblea Nacional, ministros de goberno, oficiais e xu\u00edces do Tribunal Supremo, Constitucional e Econ\u00f3mico. Ao ler o xuramento, todos os poderes ostentados por un presidente anterior son transferidos ao presidente electo. O texto do xuramento pode ser atopado no artigo 83 da Constituci\u00f3n.\nCesamento.\nOs artigos 87 a 89 da Constituci\u00f3n articulan o modo no que a presidencia pode cambiar de mans entre ciclos electorais. O Presidente ten a posibilidade de dimitir do cargo en calquera momento polo artigo 87. A carta de debe ser enviada \u00e1 Casa de Representantes e ser aceptada por eles. O Presidente pode ser destitu\u00eddo do cargo polo artigo 88 se a s\u00faa sa\u00fade f\u00edsica ou mental est\u00e1 danada. Para que isto suceda, prec\u00edsase unha maior\u00eda de dous terzos na Casa de Representantes e o Consello da Rep\u00fablica, na resoluci\u00f3n para cesar ao Presidente. Un comit\u00e9 ad hoc debe ser formado e ten que determinar o estado da sa\u00fade antes de que empece calquera moci\u00f3n. Se o Presidente cometeu un delito grave, como traiz\u00f3n, un terzo da C\u00e1mara debe presentar cargos contra o Presidente formalmente. A investigaci\u00f3n dos cargos ser\u00e1 dirixida polo Consello da Rep\u00fablica. Para desaloxar ao Presidente do cargo, neces\u00edtase que unha maior\u00eda de dous terzos voten en prol de condena. O caso criminal \u00e9 despois enviado ao Tribunal Supremo para revisi\u00f3n. As acci\u00f3ns de calquera opci\u00f3n te\u00f1en que ocorrer un mes despois de que a resoluci\u00f3n sexa aprobada ou a acci\u00f3n ser\u00e1 considerada nula pola Constituci\u00f3n.\nPrivilexios.\nSegundo o artigo 79 da Constituci\u00f3n, o presidente \u00e9 inmune \u00e1 detenci\u00f3n, con excepci\u00f3n das cl\u00e1usulas de traiz\u00f3n e delitos graves que figuran no artigo 88 no mesmo documento. Tam\u00e9n no artigo 79, o honor e a dignidade do presidente estar\u00e1n protexidos pola lexislaci\u00f3n nacional. A informaci\u00f3n, xa sexa impresa en noticias ou comunicada por televisi\u00f3n, que se considera que \u00e9 difamatoria contra o presidente \u00e9 ilegal segundo o artigo 5 da Lei de prensa de Belar\u00fas.\nO presidente tam\u00e9n ten unha residencia oficial en Minsk rodeada polas r\u00faas de Marx, Engels, Kirov e Komsomol. Do mesmo xeito que a Casa Branca americana, as r\u00faas pr\u00f3ximas \u00e1 residencia est\u00e1n pechadas ao tr\u00e1fico de veh\u00edculos e son patrulladas por forzas policiais..\nS\u00edmbolos.\nOficialmente, o \u00fanico s\u00edmbolo que denota a presenza do Presidente \u00e9 a Bandeira do Presidente de Belar\u00fas (\u0428\u0442\u0430\u043d\u0434\u0430\u0440 \u041f\u0440\u044d\u0437\u0456\u0434\u044d\u043d\u0442\u0430 \u0420\u044d\u0441\u043f\u0443\u0431\u043b\u0456\u043a\u0456 \u0411\u0435\u043b\u0430\u0440\u0443\u0441\u044c). O estandarte, que est\u00e1 en uso dende o 27 de marzo de 1997, foi adoptado por un decreto chamado \"Respecto do Est\u00e1ndar do Presidente da Rep\u00fablica de Belar\u00fas\", sancionado polo Presidente Lukashenko.\nO dese\u00f1o do estandarte \u00e9 unha copia exacta da bandeira nacional, coa adici\u00f3n do emblema nacional de Belar\u00fas en dourado. A proporci\u00f3n do estandarte de 5:6 difire da bandeira nacional, sendo o estandarte case cadrado. O estandarte est\u00e1 bordeado por un floco de ouro. Hai varias copias do estandarte, o orixinal cust\u00f3diase na oficina do Presidente mentres outras copias son utilizadas en edificios, residencias e veh\u00edculos para denotar a s\u00faa presenza."}
{"id": "464154", "revid": "88215", "url": "https://gl.wikipedia.org/wiki?curid=464154", "title": "Gobernador Xeral de Belize", "text": "O Gobernador Xeral de Belize \u00e9 o representante do monarca de Belize, actualmente a Ra\u00ed\u00f1a Isabel II, en todos os asuntos que incumben a Belize.\nPoderes constitucionais, funci\u00f3ns e deberes.\nO cargo de Gobernador Xeral est\u00e1 articulado na Parte IV, Secci\u00f3ns 30 a 35 da Constituci\u00f3n. Esta establece:\nResidencias.\nO Gobernador Xeral resid\u00eda na Casa do Goberno, at\u00e9 1984, mesmo despois de que a capital se trasladase a Belmop\u00e1n en 1970. En 1984, o Gobernador Xeral trasladouse \u00e1 Casa de Belize en Belmop\u00e1n, que era antigamente a residencia do Alto Comisionado Brit\u00e1nico en North Ring Road e Melhado Parade."}
{"id": "464155", "revid": "88215", "url": "https://gl.wikipedia.org/wiki?curid=464155", "title": "Gobernador xeral de Belize", "text": ""}
{"id": "464157", "revid": "5741917", "url": "https://gl.wikipedia.org/wiki?curid=464157", "title": "Lista de Presidentes de Ben\u00edn", "text": "Esta \u00e9 unha lista de Presidentes de Ben\u00edn (anteriormente Dahomey) dende a creaci\u00f3n do cargo de Presidente, en 1960, ata o presente.\nUn total de sete persoas exerceron o cargo de Presidente (sen contar dous presidentes en funci\u00f3ns, varios militares e unha presidencia colectiva). Ademais, unha persoa, Mathieu K\u00e9r\u00e9kou, exerceu en d\u00faas ocasi\u00f3ns non consecutivas.\nDescrici\u00f3n do cargo.\nElecci\u00f3n.\nO Presidente da Rep\u00fablica ser\u00e1 elixido por sufraxio universal directo para un mandato de cinco anos, renov\u00e1bel unha soa vez.\nEn calquera caso, ningu\u00e9n poder\u00e1 exercer m\u00e1is de dous mandatos presidenciais.\nA elecci\u00f3n do Presidente da Rep\u00fablica ter\u00e1 lugar cunha votaci\u00f3n de maior\u00eda uninominal en d\u00faas roldas.\nNingu\u00e9n pode ser candidato para o cargo de Presidente da Rep\u00fablica a non ser que:\nO Presidente da Rep\u00fablica ser\u00e1 elixido por unha maior\u00eda absoluta de votos emitidos. Se iso non se obt\u00e9n na primeira rolda de votaci\u00f3ns, celebrarase, despois dun prazo de quince d\u00edas, unha segunda rolda.\nOs \u00fanicos que se poden presentar na segunda rolda de votaci\u00f3ns ser\u00e1n os dous candidatos que recibiron o maior n\u00famero de votos na primeira rolda. En caso de retirada dun ou ambos dos dous candidatos, os pr\u00f3ximos candidatos ser\u00e1n presentados segundo a orde da clasificaci\u00f3n da primeira votaci\u00f3n.\nO candidato que recibe a maior\u00eda relativa dos votos emitidos na segunda rolda ser\u00e1 declarado elixido.\nA convocatoria dos electores debe ser feita por un decreto emitido no Consello de Ministros.\nA primeira rolda de votaci\u00f3ns para a elecci\u00f3n do Presidente da Rep\u00fablica debe ter lugar entre trinta e corenta d\u00edas d\u00edas antes da data de expiraci\u00f3n dos poderes do Presidente no cargo.\nO mandato do novo Presidente da Rep\u00fablica tomar\u00e1 efecto a contar dende a data de expiraci\u00f3n do mandato do seu predecesor.\nXuramento do cargo.\nAntes de tomar posesi\u00f3n, o Presidente da Rep\u00fablica tomar\u00e1 o seguinte xuramento:Este xuramento debe ser recibido polo Presidente do Tribunal Constitucional ante a Asemblea Nacional e o Tribunal Supremo.\nVacante.\nEn caso de vacante da Presidencia da Rep\u00fablica por morte, dimisi\u00f3n ou impedimento permanente, a Asemblea Nacional debe volverse a convocar para resolver o caso cunha maior\u00eda absoluta dos seus membros. O Presidente da Asemblea Nacional referir\u00e1 o asunto ao Tribunal Constitucional que certificar\u00e1 e declarar\u00e1 a vacante da Presidencia da Rep\u00fablica. Os deberes de Presidente da Rep\u00fablica, coa excepci\u00f3n daqueles mencionado nos artigos 54 par\u00e1grafo 3, 50, 60, 101, e 154 ser\u00e1n temporalmente exercitados polo Presidente da Asemblea Nacional.\nA elecci\u00f3n dun novo Presidente da Rep\u00fablica ter\u00e1 lugar entre trinta e corenta d\u00edas despois de que sexa declarada a natureza permanente da vacante.\nEn caso dunha acusaci\u00f3n sobre o Presidente da Rep\u00fablica ante o Tribunal Supremo de Xustiza, o cargo interino ser\u00e1 asumido polo Presidente do Tribunal Constitucional que exercer\u00e1 todos os deberes de Presidente da Rep\u00fablica coa excepci\u00f3n daqueles mencionado nos artigos 54 par\u00e1grafo 3, 58, 60, 101 e 154.\nEn caso de ausencia do territorio, de enfermidade e de vacaci\u00f3ns do Presidente da Rep\u00fablica, o cargo interino ser\u00e1 asumido por un membro do Goberno que debe ser designado coa limitaci\u00f3n de poderes que delegue nel.\nLista.\n! rowspan=\"2\" |\n! rowspan=\"2\" |Nome\n! rowspan=\"2\" |Retrato\n! colspan=\"3\" |Mandato\n! rowspan=\"2\" |Elixido\n! colspan=\"2\" rowspan=\"2\" |Filiaci\u00f3n pol\u00edtica\n! rowspan=\"2\" |Primeiro(s) Ministro(s)\n!Inicio\n!Fin\n!Tempo no cargo\n!1\n!Hubert Maga\n! style=\"background: Black;\" |\n! style=\"background: #6B8E23;\" |\n!3\n!Sourou-Migan Apithy\n! style=\"background: Gold;\" |\n! style=\"background: Gold;\" |\n! style=\"background: Gold;\" |\n!6\n!Christophe Soglo\n! style=\"background: #6B8E23;\" |\n! style=\"background: #6B8E23;\" |\n! style=\"background: #6B8E23;\" |\n! style=\"background: #6B8E23;\" |\n!10\n!\u00c9mile Derlin Zinsou\n! style=\"background: White;\" |\n! style=\"background: #6B8E23;\" |\n! style=\"background: #6B8E23;\" |\n!13\n!Hubert Maga\n! style=\"background: Black;\" |\n!14\n!Justin Ahomad\u00e9gb\u00e9-Tom\u00eatin\n! style=\"background: Gold;\" |\n!15\n!Mathieu K\u00e9r\u00e9kou\n! style=\"background: #6B8E23;\" |\n!16\n!Mathieu K\u00e9r\u00e9kou\n! style=\"background: #FF0000;\" |\n!17\n!Mathieu K\u00e9r\u00e9kou\n! style=\"background: "}
{"id": "464159", "revid": "624", "url": "https://gl.wikipedia.org/wiki?curid=464159", "title": "Apolonio D\u00edscolo", "text": "Apolonio D\u00edscolo (gr. \u1f08\u03c0\u03bf\u03bb\u03bb\u03ce\u03bd\u03b9\u03bf\u03c2 \u1f41 \u03b4\u03cd\u03c3\u03ba\u03bf\u03bb\u03bf\u03c2, \u00abApolonio o dif\u00edcil\u00bb), foi un ling\u00fcista grego do s\u00e9culo II. \u00c9 considerado o fundador do estudo met\u00f3dico da gram\u00e1tica, ao ser autor de varios tratados que dotaron por primeira vez \u00e1 gram\u00e1tica grega dunha base cient\u00edfica. Prisciano chamouno \"grammaticorum princeps\" (\"pr\u00edncipe dos gram\u00e1ticos\").\nTraxectoria.\nViviu en Alexandr\u00eda en condici\u00f3ns de extrema pobreza e escribiu numerosas obras, das cales s\u00f3 se conservan catro: o tratado \"Sobre a Sintaxe\" e os breves ensaios titulados \"Sobre os Pronomes\", \"Sobre a Conxunci\u00f3n\" e \"Sobre os Adverbios\".\nEste Apolonio, que se ga\u00f1ou o sobrenome de \"d\u00fdskolos\" (\u00abdif\u00edcil\u00bb) polo conciso e denso das s\u00faas explicaci\u00f3ns, foi o m\u00e1is importante tratadista de sintaxe na tradici\u00f3n filol\u00f3xica antiga. S\u00f3 a \"T\u00e9khn\u0113 grammatik\u00e9\" (\"\u03a4\u03ad\u03c7\u03bd\u03b7 \u0393\u03c1\u03b1\u03bc\u03bc\u03b1\u03c4\u03b9\u03ba\u03ae\") de Dionisio Tracio (s\u00e9culo -I) rivalizou en prestixio con esta \"Sintaxe.\" Pero son d\u00faas obras de distinto nivel e estilo. A obra de Apolonio \u00e9 un tratado sint\u00e1ctico de estudo amplo, cr\u00edtico, e bastante persoal, sobre os conceptos fundamentais da construci\u00f3n gramatical. Que \u00e9 a oraci\u00f3n, as s\u00faas partes, as funci\u00f3ns dos pronomes, os significados das formas verbais e outros temas sint\u00e1cticos, son estudados aqu\u00ed a fondo, con moitos exemplos, en boa medida hom\u00e9ricos, de acordo co labor filol\u00f3xico habitual nos c\u00edrculos alexandrinos. Apolonio ten indicios de sorprendente modernidade, ademais de recoller e criticar a tradici\u00f3n anterior. \nO gram\u00e1tico Prisciano, baseouse para os seus textos nos escritos de Apolonio.\nA s\u00faa obra raramente se traduciu a outros idiomas (s\u00f3 unha vez ao alem\u00e1n, ao ingl\u00e9s e ao franc\u00e9s). En espa\u00f1ol, a \u00fanica edici\u00f3n traducida, con introduci\u00f3n e comentario pod\u00e9mola atopar na Editorial Gredos."}
{"id": "464161", "revid": "5863", "url": "https://gl.wikipedia.org/wiki?curid=464161", "title": "Monterista", "text": ""}
{"id": "464162", "revid": "5863", "url": "https://gl.wikipedia.org/wiki?curid=464162", "title": "Riestrista", "text": ""}
{"id": "464163", "revid": "5863", "url": "https://gl.wikipedia.org/wiki?curid=464163", "title": "Garciprietista", "text": ""}
{"id": "464164", "revid": "5863", "url": "https://gl.wikipedia.org/wiki?curid=464164", "title": "Garc\u00edaprietista", "text": ""}
{"id": "464166", "revid": "89787", "url": "https://gl.wikipedia.org/wiki?curid=464166", "title": "Subrexi\u00f3n de Kuopio", "text": "A subrexi\u00f3n de Kuopio (en fin\u00e9s \"Kuopion seutukunta\") \u00e9 unha das cinco subrexi\u00f3ns da rexi\u00f3n de Savonia do Norte. En 2017 ti\u00f1a unha poboaci\u00f3n de 139\u00a0061 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464167", "revid": "5863", "url": "https://gl.wikipedia.org/wiki?curid=464167", "title": "Emilio Ferreiro M\u00edguez", "text": ""}
{"id": "464168", "revid": "56817", "url": "https://gl.wikipedia.org/wiki?curid=464168", "title": "Javier Alonso Seoane", "text": "Javier Alonso Seoane, nado en Pontevedra en 1966, \u00e9 un empresario e pol\u00edtico galego.\nTraxectoria.\nLicenciouse en ciencias empresariais na Universidade de Santiago de Compostela. En 2007 canda outros tres socios fundou PROTEC, dedicada \u00e1 xesti\u00f3n de activos de administraci\u00f3ns p\u00fablicas e entidades financeiras e dende 2014 \u00e9 xerente e socio de Tecyp Ingenier\u00eda. Militante de Ciudadanos, \u00e9 dende 2017 membro da xunta directiva local da formaci\u00f3n en Pontevedra e voceiro na provincia de Pontevedra.\nNa Elecci\u00f3ns xerais de abril de 2019 foi candidato ao Congreso dos Deputados por Ciudadanos. Nas Elecci\u00f3ns municipais de maio de 2019 foi o candidato do seu partido \u00e1 alcald\u00eda de Vigo. Nas Elecci\u00f3ns xerais de novembro de 2019 repetiu candidatura ao Congreso."}
{"id": "464169", "revid": "88215", "url": "https://gl.wikipedia.org/wiki?curid=464169", "title": "Llu\u00eds Costa", "text": "Llu\u00eds Costa Mart\u00ednez, nado o 27 de febreiro de 1993 en Sant Just Desvern, Barcelona, \u00e9 un xogador profesional de baloncesto espa\u00f1ol que xoga para o Covir\u00e1n Granada da Liga ACB. Cunha estatura de 1,87 metros xoga na posici\u00f3n de base.\nTraxectoria.\nO 3 de maio de 2019, anunciouse a s\u00faa cesi\u00f3n ata final de tempada ao Obradoiro CAB da Liga ACB, para cubrir a baixa de Pepe Pozas. O 22 de novembro de 2019, anunciouse a s\u00faa fichaxe temporal polo Barcelona B da LEB Prata. O 28 de xu\u00f1o de 2020, Costa asinou por unha tempada co Fundaci\u00f3n CB Granada da LEB Ouro."}
{"id": "464176", "revid": "5863", "url": "https://gl.wikipedia.org/wiki?curid=464176", "title": "Mar\u00eda Olga Novo Presa", "text": ""}
{"id": "464177", "revid": "5863", "url": "https://gl.wikipedia.org/wiki?curid=464177", "title": "Mar\u00eda Olga Novo", "text": ""}
{"id": "464178", "revid": "5863", "url": "https://gl.wikipedia.org/wiki?curid=464178", "title": "Olga Novo Presa", "text": ""}
{"id": "464179", "revid": "23204", "url": "https://gl.wikipedia.org/wiki?curid=464179", "title": "Anaxyrus boreas", "text": "Anaxyrus boreas (antes chamado \"Bufo boreas\") \u00e9 unha especie de sapo relativamente grande (entre 5,6 e 13\u00a0cm de lonxitude) nativo do oeste de Norteam\u00e9rica. Pode encontrarse frecuentemente durante a estaci\u00f3n seca en estradas ou preto da auga noutras \u00e9pocas do ano. Cando se colle na man o adulto adoita emitir un son similar ao piar dun polo debat\u00e9ndose. Come calquera tipo de insecto que poida capturar. Pode choutar a unha considerable distancia para un sapo. A reproduci\u00f3n ocorre entre marzo e xullo en \u00e1reas monta\u00f1osas e en xaneiro en rexi\u00f3ns menos elevadas. A femia pon ata 17\u00a0000 ovos pegados entre si formando cadeas que se adhiren \u00e1 vexetaci\u00f3n e outros obxectos que haxa no bordo da auga. A especie est\u00e1 dividida en d\u00faas subespecies: \"A. b. boreas\" (na parte norte da s\u00faa \u00e1rea de distribuci\u00f3n) e \"A. b. halophilus\" (na parte sur).\nDescrici\u00f3n.\nTen unha li\u00f1a dorsal branca ou crema e a parte dorsal \u00e9 gris escura ou verdosa con gl\u00e1ndulas cut\u00e1neas concentradas en manchas escuras. As gl\u00e1ndulas paratiroides son ovais, est\u00e1n moi separadas e son m\u00e1is grandes que as p\u00e1lpebras superiores. Ten un ventre con pintas e pupilas horizontais pero carece de cristas craniais. Os machos, comparados coas femias, te\u00f1en unha pel m\u00e1is lisa, manchas dorsais m\u00e1is reducidas e calosidades nupciais (pel engrosada) nas mans durante a estaci\u00f3n reprodutora. Nos individuos novos a li\u00f1a dorsal \u00e9 d\u00e9bil ou ausente. Os xoves grandes te\u00f1en pintas dorsais e ventrais prominentes e p\u00e9s amarelos.\nDistribuci\u00f3n.\nA \u00e1rea onde vive este sapo est\u00e9ndese desde o sur de Alasca e oeste da Columbia Brit\u00e1nica cara ao sur polos estados de Washington, Oreg\u00f3n e Idaho, baixando por California ata o norte de Baixa California en M\u00e9xico; e polo leste ata Montana, oeste e centro de Wyoming, Nevada, as monta\u00f1as e chairas altas de Utah e oeste de Colorado. Informouse de casos de presenza desta especie no territorio de Yuk\u00f3n, e os Territorios do Norte canadenses e noroeste e centro norte da Columbia Brit\u00e1nica. Public\u00e1ronse tam\u00e9n rexistros no sur en Novo M\u00e9xico.\nA distribuci\u00f3n de cada unha das d\u00faas subespecies \u00e9 a seguinte:\nH\u00e1bitat.\nEst\u00e1n espallados polas \u00e1reas monta\u00f1osas do noroeste de Norteam\u00e9rica, chegando a alturas ata o l\u00edmite rexional de crecemento das \u00e1rbores. Son raros en alturas m\u00e1is elevadas. Aparecen en regatos de desertos e fontes, pradeiras, e prados de monta\u00f1a; e son menos com\u00fans en rexi\u00f3ns moi boscosas. At\u00f3panse xeralmente preto de lagoas, lagos (inclu\u00edndo lagos salinos), encoros, r\u00edos e regatos dentro dos h\u00e1bitats mencionados. En condici\u00f3ns de laboratorio estes sapos poden sobrevivir nun ambiente cun 40% de auga de mar, pero morren nunha semana se se expo\u00f1en a un 50% de auga de mar. Este sapo enc\u00f3ntrase nas Monta\u00f1as Rochosas en bosquetes de chopos (\"Populus\" spp.) e bosques de ribeira. \nEn Colorado, as maiores poboaci\u00f3ns enc\u00f3ntranse normalmente en \u00e1reas caracterizadas pola presenza de salgueiros (\"Salix\" spp.), bidueiros da especie \"Betula glandulosa\", e onde abunda a planta \"Dasiphora fruticosa\". En Colorado estes sapos var\u00edan moito de tama\u00f1o dependendo das condici\u00f3ns do h\u00e1bitat. Os machos reprodutores poden ser territoriais, especialmente en \u00e1reas onde escasean os lugares de reproduci\u00f3n. En Colorado d\u00e1se en altitudes entre 2130 e 3610\u00a0m e as maiores poboaci\u00f3ns adoitan aparecer entre os 2900 e 3400\u00a0m.\nNa zona noroeste do Pac\u00edfico dos Estados Unidos, aparece en prados de monta\u00f1a e menos comunmente en bosques de abeto de Douglas (\"Pseudotsuga menziesii\").\nEn California os seus h\u00e1bitats \u00f3ptimos son prados h\u00famidos ou secos de monta\u00f1a ou bosques caducifolios de ribeira con alg\u00fan corpo de auga dispo\u00f1ible para a reproduci\u00f3n. H\u00e1bitats adecuados son sabanas de \"Quercus douglasii\", bosques de \"Pinus sabiniana-Quercus\" spp., bosques de con\u00edferas mixtos e prados alpinos. H\u00e1bitats marxinais son prados anuais, chaparral, bosques de \"Pinus ponderosa\", bosques de \"Quercus kelloggii\", ou \"Pinus jeffreyi\" ou do abeto \"Abies magnifica\".\nEn Sierra Nevada aparece en bosques de pi\u00f1eiros a alturas medias (como os de \"Pinus jeffreyi\" nas zonas m\u00e1is altas e de \"Pinus ponderosa\" nas m\u00e1is baixas), de carballos \"Quercus kelloggii\", de secuoias xigantes (\"Sequoiadendron giganteum\"), en bosques de abetos de monta\u00f1a (como o \"Abies concolor\", \"Abies magnifica\" ou tam\u00e9n de \"Pinus monticola\"), e en bosques de secuoia com\u00fan (\"Sequoia sempervirens\"). Tam\u00e9n se encontra en zonas de ribeira con comunidades de \"Artemisia spp.-Pinus\" spp., bosques de carballos e pi\u00f1eiros e sabanas (inclu\u00edndo as de \"Quercus agrifolia\"), bosques de \"Quercus wislizenii\" e \"Quercus chrysolepis\") e nos bosques costeiros e zonas arbustivas costeiras de California.\nTam\u00e9n se recolleron en prados de ciper\u00e1ceas preto de lagoas con comunidades de \"Larrea tridentata\" e de bosquetes de chopos (\"Populus\" spp.)-salgueiros en \u00e1reas de pradeiras de \"Artemisia tridentata\".\nAs poboaci\u00f3ns de \"A. boreas\" te\u00f1en unha dispersi\u00f3n limitada, especialmente en terreos accidentados.\nNecesitan augas abertas para a reproduci\u00f3n. Todos os membros reprodutores dunha poboaci\u00f3n local adoitan po\u00f1er os ovos no mesmo lugar, que usan repetidamente ano tras ano. Por exemplo, a un lugar cun lago permanente situado na Cadea das Cascadas de Oreg\u00f3n tornan cada ano aos mesmos grupos de salgueiros mergullados. Os ovos adoitan po\u00f1elos en augas pouco profundas, a profundidades non maiores de 30\u00a0cm, pero xeralmente polo menos de 15\u00a0cm. A temperatura c\u00e1lida das augas pouco profundas incrementa a velocidade do desenvolvemento, e ademais as augas pouco profundas e a materia vexetal poden contribu\u00edr \u00e1 protecci\u00f3n dos ovos dos peixes predadores. No oeste de Montana, os individuos reprodutores usan pozos de grava que s\u00f3 se enchen de auga durante a escorredura de augas primaveral. Estes pozos de grava conte\u00f1en \"Typha\" spp. como \u00fanica vexetaci\u00f3n, e te\u00f1en unha profundidade de 1,5\u00a0m no seu centro.\nCiclo de vida.\nEstes sapos est\u00e1n activos de xu\u00f1o a outubro, dependendo da latitude e altura, e hibernan en inverno. Nunha das poboaci\u00f3ns de Colorado usan c\u00e1maras naturais de hibernaci\u00f3n preto do leito de pequenos regatos. A t\u00e1boa de auga alta, o fluxo constante do regato e a grosa capa de neve invernal serven para manter unha temperatura do aire dentro do hibern\u00e1culo lixeiramente por riba do punto de conxelaci\u00f3n. Saen da hibernaci\u00f3n uns poucos d\u00edas despois de que as temperaturas c\u00e1lidas liberen a entrada e incrementen a temperatura dentro da c\u00e1mara a uns 4\u00a0\u00b0C.\nEn alturas baixas est\u00e1n activos de noite; en alturas elevadas e na parte norte da s\u00faa \u00e1rea de distribuci\u00f3n son di\u00farnos. A s\u00faa temperatura corporal est\u00e1 estreitamente ligada \u00e1 temperatura do substrato. Deitarse ao sol e a conduci\u00f3n desde o substrato son os principais medios de aumentar a temperatura e o arrefriamento cons\u00e9guese por arrefriamento evaporativo e a conduci\u00f3n de calor a un medio m\u00e1is fr\u00edo. A actividade di\u00farna e nocturna est\u00e1n a mi\u00fado relacionados cos cambios estacionais de temperatura; a maior\u00eda dos exemplares son di\u00farnos durante a primavera e outono, mais son nocturnos durante os meses de ver\u00e1n m\u00e1is c\u00e1lidos.\nNo Oreg\u00f3n central a idade m\u00ednima para a reproduci\u00f3n nos machos \u00e9 de tres anos e probablemente catro ou cinco anos nas femias. Os \"A. b. halophilus\" son sxualmente maduros aos 2 anos. Os machos de \"A. boreas\" reprod\u00facense todos os anos; as femias reprod\u00facense a intervalos menos regulares, dependendo da condici\u00f3n individual e os esforzos reprodutivos que realizasen en anos anteriores. A proporci\u00f3n de sexos difire segundo o tipo de h\u00e1bitat; os machos son m\u00e1is numerosos en \u00e1reas h\u00famidas e as femias sono en h\u00e1bitats secos.\nPo\u00f1en os ovos en augas abertas desde febreiro a xullo, cun pico de actividade en abril. O momento da actividade de posta de ovos var\u00eda coa altura e condici\u00f3ns clim\u00e1ticas. En Colorado, o inicio da reproduci\u00f3n est\u00e1 correlacionado co comezo do tempo c\u00e1lido e o inicio da fusi\u00f3n das capas de neve. Po\u00f1en os ovos xeralmente a finais de maio ou principios de xu\u00f1o. No oeste de Montana uns poucos machos estaban presentes nas ribeiras (de dous pozos de grava) o 11 de maio de 1967, e o 14 de maio cada pozo conti\u00f1a polo menos 30 machos. Os machos estaban separados a 0,3\u00a0m un doutro, todos de cara \u00e1 auga. Po\u00f1en os ovos en cadeas xelatinosas con 13 a 52 ovos por cada 2,5\u00a0cm, en masas de ata 16\u00a0500 por posta. A rapidez con que se desenvolven os ovos depende parcialmente da temperatura; e os tempos de eclosi\u00f3n var\u00edan.\nA metamorfose adoita completarse en tres meses desde a posta dos ovos. O tempo que c\u00f3mpre para a metamorfose \u00e9 de 30 a 45 d\u00edas na subespecie \"A. b. boreas\" e de 28 a 45 d\u00edas en \"A. b. halophilus\".\nRexistr\u00e1ronse femias de polo menos 10 ou 11 anos de idade. En Colorado, os \"A. b. halophilus\" probablemente chegan a unha idade m\u00e1xima de 9 anos polo menos.\nRefuxio.\nSon sapos terrestres. Controlan a s\u00faa temperatura corporal en gran medida descansando ao sol e por arrefriamento evaporativo. Para evitar as condici\u00f3ns que favorecen a evaporaci\u00f3n, xeralmente pasan as horas do d\u00eda no chan do bosque no solo baixo rochas, troncos, tocos de \u00e1rbores, ou outros obxectos da superficie ou en toqueiras de roedores. Observ\u00e1ronse individuos que usaban o mesmo refuxio repetidamente. Nas localidades onde hai pouco ou ning\u00fan sitio para agocharse, poden pasar a maior parte do d\u00eda na auga. En condici\u00f3ns m\u00e1is h\u00famidas poden estar activos durante todo o d\u00eda.\nPo\u00f1en os ovos na auga; necesitan alg\u00fan tipo de cuberta protectora preto do lugar de posta de ovos. Para protexer as masas de ovos utilizan restos de madeira ou vexetaci\u00f3n mergullada.\nDieta.\nEsperan as s\u00faas presas na superficie do chan ou en escavaci\u00f3ns pouco profundas feitas por outros animais. A s\u00faa dieta consiste principalmente en abellas, escaravellos, formigas e ar\u00e1cnidos. Outros alimentos poden ser cangrexos, onisc\u00eddeos, salt\u00f3ns, tric\u00f3pteros, lepid\u00f3pteros e d\u00edpteros.\nPredadores.\nOs c\u00e1gados son depredados por peixes, r\u00e9ptiles, anfibios, aves e mam\u00edferos. Os sapos en xeral adoitan movedrse cami\u00f1ando ou con pequenos saltos en vez de dar grandes saltos (como as ras). Os seus lentos movementos fanos vulnerables aos predadores; por\u00e9n, este sapo (igual que outros) produce toxinas cut\u00e1neas que moitas especies depredadoras procuran evitar. Os h\u00e1bitos nocturnos poden axudarlle a reducir a predaci\u00f3n. Os adultos son comidos polos corvos (\"Corvus corax\") e probablemente por outras aves, r\u00e9ptiles, anfibios e mam\u00edferos. Informouse dun caso no que un teixugo da especie \"Taxidea taxus\" en Wyoming comera cinco sapos adultos \"Anaxyrus\" (probablemente \"A. boreas\", xa que \u00e9 o \u00fanico \"Anaxyrus\" nesa zona).\nConservaci\u00f3n.\n\u00c9 unha especie que ocupa unha gran variedade de h\u00e1bitats pero est\u00e1 na lista das especies case ameazadas sobre todo debido ao grande impacto que tiveron sobre ela as enfermidades e a contaminaci\u00f3n qu\u00edmica do ambiente, especialmente a quitridiomicose. Unha das ameazas qu\u00edmicas principais \u00e9 o exceso de uso do fertilizante urea, que se aplica a mi\u00fado en grandes doses no medio ambiente boscoso para incrementar a produtividade en biomasa e o rendemento econ\u00f3mico. \"A. boreas\" \u00e9 danado pola absorci\u00f3n cut\u00e1nea deste composto, que pode levar a un incremento da mortalidade.\nNotas.\n\"Este artigo incorpora material en dominio p\u00fablico do documento do Departamento de Agricultura de Estados Unidos de Am\u00e9rica \"Bufo boreas\".\" "}
{"id": "464180", "revid": "27155", "url": "https://gl.wikipedia.org/wiki?curid=464180", "title": "Bufo boreas", "text": ""}
{"id": "464181", "revid": "89787", "url": "https://gl.wikipedia.org/wiki?curid=464181", "title": "Pablo Dapena", "text": "Pablo Dapena Gonz\u00e1lez, nado en Pontevedra o 19 de xaneiro de 1988, \u00e9 un deportista galego que compite en tr\u00edatlon.\nConta no seu palmar\u00e9s cun Campionato Mundial de Tr\u00edatlon de Longa Distancia, ademais dun subcampionato na mesma competici\u00f3n e outro no Campionato Europeo de Tr\u00edatlon de Longa Distancia.\nTraxectoria.\nInicios.\nNacido o 19 de xaneiro de 1988 na cidade de Pontevedra, Dapena comezou a s\u00faa andaina no mundo do deporte na disciplina de nataci\u00f3n. Esta decisi\u00f3n tom\u00e1rona seus pais cando con tres anos, os m\u00e9dicos lle diagnosticaron asma, e lle recomendaron a piscina como un medio para recuperarse. Con seis anos, Pablo inscribiuse no Club Nataci\u00f3n Pontevedra, no que adestrou durante 13 anos e conseguiu un importante n\u00famero de t\u00edtulos en campionatos de Galicia, chegando a participar en campionatos de Espa\u00f1a.\nCon 18 anos decidiu iniciar a licenciatura de Ciencias da Actividade F\u00edsica e o Deporte na Coru\u00f1a. Ao pouco tempo, o Club Nataci\u00f3n Pontevedra co que compet\u00eda pecha por problemas econ\u00f3micos, o que fai que Pablo se inscribise no Club Nataci\u00f3n A Coru\u00f1a, onde conseguiu a as s\u00faas mellores marcas en campionatos rexionais a nivel de equipos. Ao cumprir os 22 anos cursou un ano de estudos no estranxeiro, en Hungr\u00eda, o que fixo que deixase a nataci\u00f3n aparcada durante este tempo. Ao regresar a Espa\u00f1a animado por uns amigos decidiu probar sorte no deporte do tr\u00edatlon.\n2016.\nNo 2016 foi operado de hernia inguinal, polo que tivo que parar durante un tempo a s\u00faa carreira deportiva. Este foi un ano que lle fixo repensar o seu futuro no tr\u00edatlon e cambiar \u00e1 media e \u00e1 curta distancia. A pesar de comezar a tempada co repouso que require unha intervenci\u00f3n cir\u00farxica e cunhas dores musculares tras empezar as sesi\u00f3ns de adestramento de carreira a p\u00e9, Dapena obtivo o primeiro posto nos tr\u00edatlons de Media Distancia de Buelna e de Guadalaxara e engadiu unha terceira posici\u00f3n no Campionato de Espa\u00f1a de distancia Ol\u00edmpica.\n2017.\n2017 foi un ano moi activo para el, dado que competiu en distancias ol\u00edmpicas, medias e longas distancias, de velocidade e duatl\u00f3ns, mentres exerc\u00eda de adestrador. Completou a tempada cun segundo posto no Campionato de Espa\u00f1a de D\u00faatlon Contra o reloxo por Equipos, seguido novamente dunha segunda posici\u00f3n no Tr\u00edatlon de Orihuela (media distancia) e na Copa do Rei de \u00c1guilas (tr\u00edatlon de velocidade por equipos). Tam\u00e9n obtivo unha medalla de prata no Campionato de Espa\u00f1a de Tr\u00edatlon (media distancia) de Pamplona, s\u00f3 por detr\u00e1s de Gustavo Rodr\u00edguez.\nContinuando coa media distancia, finalizou oitavo o Challenge Salou, unha proba internacional. M\u00e1is tarde conseguiu un primeiro posto no Campionato de Espa\u00f1a de Tr\u00edatlon por Clubs (de maneira individual) e a prata co seu equipo. D\u00edas m\u00e1is tarde ga\u00f1ou o Half de Vitoria e quedou en quinta posici\u00f3n no Campionato de Espa\u00f1a de Velocidade. En agosto de 2017, no Campionato do Mundo de Tr\u00edatlon de longa distancia de Penticton, no Canad\u00e1, foi descualificado. Regresou a Espa\u00f1a e quedou nun segundo posto no Tr\u00edatlon de Valencia e ga\u00f1ou o Campionato de Espa\u00f1a de Longa Distancia de Eivisa.\n2018.\nA tempada 2018 comezouna sendo segundo no Challenge Roma, sobre media distancia, por detr\u00e1s s\u00f3 do brit\u00e1nico Adam Bowden e por diante de I\u00f1ake Baldellou. Unha semana despois, no Challenge Gran Canaria logrou o triunfo por diante de Andi B\u00f6cherer e de Patrick Lange, campi\u00f3n do mundo de Ironman en 2017. Tam\u00e9n logra o triunfo no Challenge Lisboa, e un segundo posto no Challenge Salou, s\u00f3 superado por Cameron Wurf.\nDe volta \u00e1 curta distancia, no Campionato de Espa\u00f1a de D\u00faatlon por Clubs e Substituci\u00f3ns Mixtas disputado en Boiro (A Coru\u00f1a), o Fluvial de Lugo conseguiu unha oitava posici\u00f3n, mentres que Pablo, individualmente, obtivo o sexto posto.\nTam\u00e9n en 2018, na localidade danesa de Fyn, Pablo proclamouse Campi\u00f3n do Mundo de tr\u00edatlon de longa distancia, por diante de Ruedi Wild e Marko Albert.\n2019.\nO 4 de abril de 2019 conseguiu a medalla de prata no Campionato Mundial de tr\u00edatlon de longa distancia, celebrado na s\u00faa cidade, Pontevedra, s\u00f3 por detr\u00e1s de Javier G\u00f3mez Noya, que se fixo co ouro.\nEquipos.\nDende os seus inicios no deporte, Pablo competiu en varios equipos. O primeiro de todos eles foi o Club Nataci\u00f3n Pontevedra, no que pasou 13 anos da s\u00faa vida. Tras a desaparici\u00f3n do mesmo, ingresa no Club Nataci\u00f3n A Coru\u00f1a, pero o seu ano sab\u00e1tico (no referido ao deporte) en Hungr\u00eda, fixo que ao volver comezase a pr\u00e1ctica do tr\u00edatlon. Actualmente forma parte do equipo Club de Tr\u00edatlon Cidade de Lugo Fluvial. Neste \u00faltimo \u00e9 compa\u00f1eiro dun referente para o tr\u00edatlon galego, Javier G\u00f3mez Noya.\nSen abandonar as filas do Cidade, en novembro de 2018 confirm\u00e1base a s\u00faa fichaxe polo equipo belga BMC-Vifit Sport Prol Triathlon Team, onde compartir\u00e1 cores con xente do nivel de Bart Aernouts, Patrik Nilsson ou Will Clarke."}
{"id": "464182", "revid": "5863", "url": "https://gl.wikipedia.org/wiki?curid=464182", "title": "Mar\u00eda Vilas Li\u00f1ares", "text": "Mar\u00eda Vilas Li\u00f1ares, nada en Santiago de Compostela o 27 de novembro de 1984, \u00e9 unha traballadora social no concello de Rois e pol\u00edtica galega de Ciudadanos, deputada no Congreso dos Deputados, en 2019, durante dous meses.\nTraxectoria.\nDiplomouse en traballo social pola Universidade de Santiago de Compostela. Militante de Ciudadanos, pertence ao comit\u00e9 auton\u00f3mico galego e ao consello xeral estatal; asemade \u00e9 voceira da formaci\u00f3n na provincia da Coru\u00f1a e dende 2016 coordinadora da agrupaci\u00f3n local compostel\u00e1. Nas elecci\u00f3ns municipais de 2019 foi a candidata \u00e1 alcald\u00eda da s\u00faa cidade natal. Foi n\u00famero dous da s\u00faa formaci\u00f3n para o Congreso dos Deputados nas elecci\u00f3ns xerais de abril de 2019 pola circunscrici\u00f3n da Coru\u00f1a. Logo da renuncia da n\u00famero un, Marta Rivera de la Cruz, que entrou no goberno da Comunidade de Madrid, Mar\u00eda Vilas tomou posesi\u00f3n como deputada o 29 de agosto de 2019. Nas elecci\u00f3ns xerais de novembro do mesmo ano repetiu candidatura, desta volta como cabeza de lista, mais non obtivo escano."}
{"id": "464183", "revid": "23204", "url": "https://gl.wikipedia.org/wiki?curid=464183", "title": "Lista de templos gregos antigos", "text": "Esta lista dos antigos templos gregos abarca templos constru\u00eddos polos hel\u00e9nicos desde o s\u00e9culo VI a.C. ata o s\u00e9culo II d.C. na Grecia continental e nas cidades hel\u00e9nicas das Illas do Exeo, Asia Menor, Sicilia e Italia, e onde queira que houbera colonias gregas, ou se establecera a cultura grega. A Arquitectura da Grecia antiga era de forma moi regular, sendo a construci\u00f3n \"xamba e lintel\". Hai tres estilos claramente definidos: a orde d\u00f3rica, atopada en toda Grecia, Sicilia e Italia; a orde x\u00f3nica, de Asia Menor, con exemplos en Grecia; e a orde corintia m\u00e1is adornada, usada inicialmente s\u00f3 para interiores, empreg\u00e1ndose cada vez m\u00e1is durante o per\u00edodo helen\u00edstico desde o s\u00e9culo I a.C. en diante e usada extensivamente por arquitectos romanos.\nCada templo grego antigo era dedicado a un deus espec\u00edfico dentro do pante\u00f3n e us\u00e1base en parte como almac\u00e9n para ofrendas votivas. A diferenza das igrexas, o espazo interior non se usaba como lugar de encontro, sen\u00f3n que manti\u00f1a trofeos e unha grande estatua de culto da deidade.\nTerminolox\u00eda.\nA maior\u00eda dos templos gregos antigos eran rectangulares e ti\u00f1an aproximadamente o dobre do longo do que eran de ancho, con algunhas excepci\u00f3ns notables como o enorme templo de Zeus ol\u00edmpico de Atenas cunha lonxitude de case 2 1/2 veces o seu ancho. Unha serie de estruturas semellantes aos templos que sobreviven son circulares e denom\u00ednanse \"tholos\".\nOs templos m\u00e1is pequenos te\u00f1en unha lonxitude inferior a 25 metros, ou no caso dos \"tholos\" circulares, de di\u00e1metro. A gran maior\u00eda dos templos te\u00f1en entre 30 e 60 metros de lonxitude. Un pequeno grupo de templos d\u00f3ricos, inclu\u00eddo o Parten\u00f3n, ten entre 60 e 80 metros de lonxitude. Os templos m\u00e1is grandes, principalmente x\u00f3nicos e corintios, pero inclu\u00edndo o templo d\u00f3rico do Zeus ol\u00edmpico de Atenas, tiveron entre 90 e 120 metros de lonxitude.\nOs templos \u00e1lzanse sobre unha plataforma ou crepidoma, que cont\u00e9n varios chanzos (estere\u00f3bata e estil\u00f3bata) e elevan a estrutura por riba do chan no que se atopa. Os primeiros exemplos, como o templo de Zeus de Olimpia, ti\u00f1an dous chanzos, pero a maior\u00eda, como o Parten\u00f3n, te\u00f1en tres, co excepcional exemplo do templo de Apolo en D\u00eddima, que ten seis. \nO n\u00facleo do edificio \u00e9 a \"naos\" constru\u00edda en cachotar\u00eda, no que se atopa a \"cella\", unha habitaci\u00f3n sen fiestras que alberga a estatua da divindade. A \"cella\" xeralmente ten un p\u00f3rtico ou \"pronao\" antes dela, e quizais unha segunda c\u00e1mara ou \"antenaos\" ou \"opist\u00f3domo\" servindo como tesourer\u00eda ou dep\u00f3sito de trofeos e agasallos. As c\u00e1maras estaban iluminadas por unha \u00fanica gran porta, equipada cunha grella de ferro forxado. Algunhas salas parecen estar iluminadas por claraboias.\nNo per\u00edstilo, que moitas veces rodea completamente a naos, hai filas de columnas. Cada templo def\u00ednese como dun determinado tipo, con dous t\u00e9rminos: un que describe o n\u00famero de columnas do frontal de entrada e o outro que define a s\u00faa distribuci\u00f3n.\nExemplos:\nNota:\nA lista.\nComportamento de clasificaci\u00f3n (por columna #):"}
{"id": "464184", "revid": "89787", "url": "https://gl.wikipedia.org/wiki?curid=464184", "title": "Sekai no owari to h\u0101do-boirudo wand\u0101rando", "text": " \u00e9 unha novela de 1985 do escritor xapon\u00e9s Haruki Murakami. Unha novela estra\u00f1a e on\u00edrica, os seus cap\u00edtulos alt\u00e9rnanse entre d\u00faas narrativas bizarras, \"Hard-Boiled Wonderland\" (un mundo de ciencia ficci\u00f3n cyberpunk) e \"The End of the World\" (unha fantas\u00eda virtual surreal)."}
{"id": "464187", "revid": "15490", "url": "https://gl.wikipedia.org/wiki?curid=464187", "title": "\u00c1ngel Mato", "text": "\u00c1ngel Manuel Mato Escalona, nado en 1971 en Ferrol, \u00e9 un pol\u00edtico galego, alcalde de Ferrol desde o 15 de xu\u00f1o de 2019.\nTraxectoria.\nLicenciouse en ciencias qu\u00edmicas pola Universidade de Santiago de Compostela e foi xefe de seguridade e prevenci\u00f3n de riscos laborais en varias empresas privadas. Militante do PSdeG, foi concelleiro de Urbanismo de Ferrol entre 2007 e 2011 e senador de 2016 a 2019. \nNas elecci\u00f3ns municipais de 2019 foi candidato \u00e1 alcald\u00eda ferrol\u00e1 polo PSdeG. O seu partido foi a segunda forza m\u00e1is votada, con 8 concelleiros, 3 m\u00e1is que na anterior lexislatura e por detr\u00e1s do PPdeG que obtivo 12. Non obstante, \u00c1ngel Mato foi investido alcalde de Ferrol o 15 de xu\u00f1o de 2019 grazas ao apoio dos tres concelleiros de Ferrol en Com\u00fan e os dous do BNG."}
{"id": "464188", "revid": "15490", "url": "https://gl.wikipedia.org/wiki?curid=464188", "title": "David Attenborough", "text": "David Attenborough, nado o 8 de maio de 1926 en Londres, \u00e9 un naturalista brit\u00e1nico, un pioneiro dos documentais sobre a natureza. est\u00e1 considerado un dos maiores divulgadores cient\u00edficos El considera o seu documental de 2020, \"\", o seu testemu\u00f1o persoal da s\u00faa vida e do futuro do planeta.\nTraxectoria.\nInfancia e mocidade.\nAttenborough naceu en Isleworth localizado en Middlesex, agora parte do oeste de Londres, non obstante medrou en College House no campus da Universidade de Leicester, ao ser seu pai Frederick, o reitor, que tivo outros dous fillos, o vinculeiro Richard, actor e director e que morreu en 2014, e o m\u00e1is novo, John, executivo en Alfa Romeo morto en 2012. En 1939, durante a segunda guerra mundial a s\u00faa familia adoptou d\u00faas nenas xud\u00edas refuxiadas que permaneceron coa familia durante sete anos.\nDavid estudou na Wyggeston Grammar School for Boys en Leicester e xa na s\u00faa infancia coleccionaba f\u00f3siles, rochas e outros esp\u00e9cimes naturais. En 1945 cunha bolsa de estudos matriculouse no Clare College de Cambridge para estudar zoolox\u00eda e xeolox\u00eda, e graduouse en ciencias naturais en 1947 e logo realizou o servizo nacional na Royal Navy, estacionado en Gales do Norte e no esteiro de Forth.\nPrimeiros anos na BBC.\nLogo de realizar o servizo nacional traballou un tempo como editor de libros de texto infant\u00eds, e tras enviarlles o seu curr\u00edculo \u00e1 BBC e malia s\u00f3 ver a televisi\u00f3n s\u00f3 unha vez na s\u00faa vida, aceptou unha oferta para recibir un curso de preparaci\u00f3n de tres meses para traballar na televisi\u00f3n, e en 1952 comezou o seu traballo a tempo completo na BBC, comezou como produtor para o departamento de non ficci\u00f3n, entre os seus primeiros proxectos estiveron o concurso \"Animal, Vegetable, Mineral?\", e \"The Song Hunter\", unha serie de 1953 sobre m\u00fasica tradicional que presentou Alan Lomax.\nO primeiro programa dedicado \u00e1 natureza que produciu foi a serie en tres partes \"Animal Patterns\" que presentou o bi\u00f3logo Julian Huxley centrado na camuflaxe, aposematismo e o cortexo sexual e na que aparec\u00edan animais do Zoo de Londres. Mentres traballou neste programa co\u00f1eceu a Jack Lester, conservador de r\u00e9ptiles do zoo, e decidiron facer unha serie sobre unha expedici\u00f3n para capturar animais, o resultado foi \"Zoo Quest\" que se emitiu por primeira volta en 1954, con Attenborough como presentador ao enfermar Lester a \u00faltima hora.\nAo comezo da d\u00e9cada de 1960 realizou estudos de posgrao en antropolox\u00eda social na London School of Economics polo que s\u00f3 realizou colaboraci\u00f3ns ocasionais coa BBC. Non obstante, antes de rematar o posgrao aceptou de novo un posto fixo na BBC, e en 1965 volveu como o novo director (\"controller\") da BBC2. \nDirecci\u00f3n da BBC2.\nAttenborough converteuse en director da BBC2 en marzo de 1965, secas\u00ed, o seu contrato inclu\u00eda unha cl\u00e1usula que lle permit\u00eda realizar programas de xeito ocasional, e as\u00ed cara ao fin do ano marchou a Tanzania para filmar elefantes, e en 1969 realizou unha serie de tres partes sobre a historia cultural de Bal\u00ed. En 1971 para a pel\u00edcula documental \"A Blank on the Map\" realizou a primeira expedici\u00f3n occidental a un remoto val de Nova Guinea, contactando por primeira volta co pobo bikaru.\nCando Attenborough se fixo cargo da direcci\u00f3n a canle BBC2 levaba un ano de vida e a\u00ednda estaba \u00e1 procura do seu espazo. Como novo director procurou realizar unha programaci\u00f3n diversa e diferente \u00e1s ofrecidas nese momento no Reino Unido. Baixo a s\u00faa gu\u00eda a m\u00fasica, a arte, o entretemento, arqueolox\u00eda, comedia experimental, viaxes, teatro, deportes, negocios, a ciencia e a historia natural atoparon o seu lugar ao longo da programaci\u00f3n semanal. Entre os programas nacidos durante a s\u00faa xestion, salientan, \"Man Alive\", \"Call My Bluff\", \"Chronicle\", \"Life\", \"One Pair of Eyes\", \"The Old Grey Whistle Test\", \"Monty Python's Flying Circus\" e \"The Money Programme\". En 1967 converteuse na primeira canle brit\u00e1nica en transmitir en cores, o que aproveitou Attenborough para introducir na programaci\u00f3n o snooker ou a rugby league de xeito regular.\nUnha das s\u00faas decisi\u00f3ns m\u00e1is significativas foi ordenar a realizaci\u00f3n dunha serie documental de trece cap\u00edtulos sobre a historia da arte occidental para explotar a calidade do novo servizo de televisi\u00f3n en cores, o resultado foi \"Civilizaci\u00f3n\", que se emitiu en 1969, e que logrou reco\u00f1ecemento de cr\u00edtica e p\u00fablico, que tam\u00e9n tivo \"The Ascent of Man\" de 1973. Chris Parsons, produtor da Unidade de Historia Natural da BBC, pensou que unha serie sobre a historia da evoluci\u00f3n poder\u00eda ser interesante, deulle un t\u00edtulo \"Life on Earth\" e falou con Attenborough, que tam\u00e9n pensara niso e mesmo considerara presentala.\nNon obstante, en 1969 converteuse en director de programas da BBC polo que era imposible dedicarse a outros labores e en 1972 considerouse a s\u00faa candidatura para o posto de director xeral da BBC mais Attenborough devec\u00eda por realizar de novo filmes e a primeiros do ano seguinte deixou o seu posto directivo para volver \u00e1 execuci\u00f3n de programas.\nDe volta \u00e1 divulgaci\u00f3n televisiva.\nLogo da s\u00faa renuncia ao seu posto executivo, Attenborough principiou un novo proxecto, unha viaxe a Indonesia cun equipo da Unidade de Historia Natural que deu como resultado a serie de 1973 \"Eastwards with Attenborough\", semellante a \"Zoo Quest\" pero sen apresar animais.\nTras volver a Inglaterra comezou a traballar no gui\u00f3n de \"Life on Earth\". Por mor do ambicioso do proxecto, BBC decidiu colaborar cunha canle norteamericana para facer fronte os custos. Namentres se realizaban as negociaci\u00f3ns, seguiu a realizar proxectos, en 1975 presentou a serie sobre arte tribal, \"The Tribal Eye\", outra sobre viaxes de exploraci\u00f3n \"The Explorers\", e unha serie infantil sobre criptozoolox\u00eda co t\u00edtulo de \"Fabulous Animals\" sobre criaturas m\u00edticas como o grif\u00f3n ou o kraken. A BBC asinou un acordo de coproduci\u00f3n con Turner Broadcasting e en 1976 comezou a produci\u00f3n de \"Life on Earth\". Non obstante, antes de se levar \u00e1 pantalla Attenborough comezou a presentar en 1977 \"Wildlife on One\", unha serie de fauna da BBC One que se alongou ata os 253 episodios e que rematou en 2005, foi un enorme \u00e9xito popular chegando a ter unha audiencia semanal de entre 8 e 10 mill\u00f3ns de espectadores no seu m\u00e1ximo, e os espectadores da BBC votaron o episodiio \"Meerkats United\" (1987) como o mellor documental de fauna da historia.\nLife on Earth.\n\"Life on Earth\" que se comezou a emitir en 1979, converteuse nun referente de calidade na produci\u00f3n de documentais sobre a natureza e influenciou a toda unha xeraci\u00f3n de documentalistas. A serie tam\u00e9n estableceu moitas das caracter\u00edsticas distintivas das produci\u00f3ns de historia natural da BBC. Ao tratar o tema con seriedade e inclu\u00edr os \u00faltimos descubrimentos, Attenborough e o seu equipo ga\u00f1aron a confianza do mundo cient\u00edfico, que responderon facilitando inclu\u00edr nos seus programas os seus traballos. As\u00ed en Ruanda puideron filmar ao grupo de investigaci\u00f3n de Dian Fossey sobre os gorilas das monta\u00f1as. A innovaci\u00f3n foi outro factor importante no \u00e9xito da serie: o equipo argallou novas t\u00e9cnicas de filmaci\u00f3n para recoller as imaxes que Attenborough quer\u00eda, enfoc\u00e1ndose en acontecementos e animais que non se filmaran.\nO \u00e9xito de \"Life on Earth\" levou \u00e1 BBC a considerar unha continuaci\u00f3n, e cinco anos despois apareceu \"The Living Planet\" centrada na ecolox\u00eda e nas adaptaci\u00f3ns das especies vivas ao seu ambiente. Foi outro \u00e9xito de cr\u00edtica e p\u00fablico, xerando importantes vendas internacionais. En 1990, \"The Trials of Life\" completou a trilox\u00eda orixinal, nesta volta centrada no comportamento animal ao longo das diferentes etapas da vida.\nAo longo da d\u00e9cada de 1990 continou a realizar documentais que inclu\u00edan o t\u00edtulo \"Life\", as\u00ed en 1993 presentou \"Life in the Freezer\", a primeira serie de televisi\u00f3n que avaliaba a historia natural da Ant\u00e1rtida. Continuou cunha materia que semellaba dif\u00edcil de presentar como produto televisivo, as plantas, que son esencialmente obxectos chantados na terra, o resultado foi \"The Private Life of Plants\" (1995) que as amosaba como organismos din\u00e1micos usando a t\u00e9cnica fotogr\u00e1fica do time-lapse para acelerar o seu crecemento.\nOutros documentais.\nPara al\u00e9n da serie de documentais de \"Life\" e \"Wildlife on One\", Attenborough continuou a traballar noutros documentais para televisi\u00f3n, principalmente de historia natural. Escribiu e presentou en 1987 unha serie sobre a influencia do home na vida natural da \u00e1rea mediterr\u00e1nea, \"The First Eden\". Dous anos despois, realizou unha serie sobre os f\u00f3siles, \"Lost Worlds, Vanished Lives\". Tam\u00e9n foi o narrador de 50 episodios de \"Natural World\", a serie dedicada \u00e1 natureza en BBC Two. En 1997 presentou \"BBC Wildlife Specials\", cada episodio dedicado a unha especie en especial.\nCoa chegada do novo milenio continuou a colaborar coa unidade de historia natural da BBC como guionista e narrador. Alastair Fothergill estaba a realizar a serie \"The Blue Planet\" (2001), dedicada \u00e1 vida mari\u00f1a e decidiu non utilizar un presentador que estivese na acci\u00f3n, polas dificultades de falar \u00e1 c\u00e1mara cun equipo de mergullo e pediulle a Attenborough que narrase os filmes. O que tam\u00e9n aconteceu en \"Planet Earth\" (2006), o meirande documental sobre a natureza feito para a televisi\u00f3n e o primeiro de fauna realizado pola BBC en alta definici\u00f3n. En 2009 escribiu e narrou \"Life\", unha serie en dez partes que pretend\u00eda dar unha visi\u00f3n global da dos comportamentos desenvolvidos ao longo do tempo para sobrevivir e narrou \"Nature's Great Events\", que amosaba como cambiios estacionais crean as condici\u00f3ns para que se dean algunhas das situaci\u00f3ns m\u00e1is espectaculares da natureza. En 2011, Fothergill deulle un papel maior en \"Frozen Planet\", serie sobre a natureza nas rexi\u00f3ns polares; Attenborough aparec\u00eda na pantalla e foi o autor do episodio final, ademais de darlle a s\u00faa voz \u00e1 serie. Attenborough presentou a primeira produci\u00f3n da Unidade en 4K, \"Life Story.\" (2014)\nEn 2015 presentou Great Barrier Reef, no que volveu ao lugar que el primeiro filmou, en 1957."}
{"id": "464189", "revid": "98629", "url": "https://gl.wikipedia.org/wiki?curid=464189", "title": "Balneario de Caldeli\u00f1as", "text": "O balneario de Caldeli\u00f1as \u00e9 un balneario de augas termais situado en Caldeli\u00f1as (Vilamaior do Val), a 4 km da vila de Ver\u00edn. \u00c9 un dos numerosos balnearios dos que consta a comarca. Foi o pioneiro do termalismo e do emprego mineromedicinal das s\u00faas augas na vila. O seu nome prov\u00e9n do lat\u00edn \u201cAquae calidae\u201d, debido \u00e1 alta temperatura coa que brotan as s\u00faas augas mornas. O balneario estivo activo dende mediados do s\u00e9culo XVI ata o s\u00e9culo XX. Hoxe en d\u00eda, at\u00f3pase en ru\u00ednas, a\u00ednda que amosa un aspecto coidado.\nHistoria e caracter\u00edsticas.\nA primeira alusi\u00f3n ao Balneario de Caldeli\u00f1as foi atopada no Arquivo Xeral de Simancas, da segunda metade do s\u00e9culo XVI, no cal se remunera ao cabido de Ourense con 737 marabed\u00edes polos arrendamentos dese lugar.\nCon todo, este balneario tivo o seu primeiro apoxeo grazas ao seu principal impulsor franc\u00e9s Fernando Debas, que foi fot\u00f3grafo oficial da corte espa\u00f1ola a finais do s\u00e9culo XIX durante o reinado de Afonso XII. \nFernando Debas, en 1887, ademais de mercar o balneario de Caldeli\u00f1as, tam\u00e9n mercou o Balneario de Sousas, situado na mesma comarca, ao realizar fortes inversi\u00f3ns en ambos os dous. As\u00ed mesmo, empregou o seu influxo e propulsou ditos balnearios a trav\u00e9s dos xornais madrile\u00f1os.\nO balneario conta con dous edificios: o primeiro deles, m\u00e1is preto da estrada, foi constru\u00eddo sobre o mesmo manancial, no que se atopan tres grandes piscinas onde ti\u00f1an lugar os ba\u00f1os colectivos para ambos sexos. Ao car\u00f3n das piscinas, os ba\u00f1istas pod\u00edanse cambiar nos vestiarios existentes. Neste edificio, tam\u00e9n se acha o dep\u00f3sito da auga que comunicaba as augas co outro edificio. No outro edificio, a uns 50 metros, estaban os ba\u00f1os individuais divididos en d\u00faas \u00e1s, unha para cada sexo, cos seus respectivos vestiarios. Ademais, no centro hab\u00eda un amplo xard\u00edn.\nPropiedades das augas.\nAs augas termais son empregadas dende a chegada dos romanos, co fin de tratar as diferentes doenzas.\nAs augas do Balneario de Caldeli\u00f1as te\u00f1en unha temperatura de 24,5 \u00b0C, o que significa que prove\u00f1en de puntos moi profundos e que estiveron un longo per\u00edodo con rochas do subsolo onde se mineralizaron.\nAdemais, son de mineralizaci\u00f3n media, bicarbonatadas, s\u00f3dicas, fluoradas e lit\u00ednicas, por iso, debido \u00e1 s\u00faa peculiar composici\u00f3n qu\u00edmica, eran empregadas en diferentes tratamentos para atender \u00e1s enfermidades do aparello dixestivo, do f\u00edgado e das v\u00edas urinarias, principalmente. Non obstante, a utilizaci\u00f3n destas augas para curar doenzas, depend\u00eda das enfermidades que se quixeran tratar, das condici\u00f3ns destas e dos pacientes.\nO xeneral portugu\u00e9s Silveira, primeiro conde de Amarante, gravemente enfermo do mal de pedra, estivo no balneario en 1810 e recuperouse completamente grazas \u00e1s augas deste manancial.\nS\u00e9culo XXI.\nNa actualidade, as augas do balneario foron analizadas pola Universidade de Vigo, que corroborou que a\u00ednda manti\u00f1an as propiedades mineromedicinais recomendadas especialmente para os tratamentos de dermatolox\u00eda. Polo que o concello de Ver\u00edn, despois de 70 anos, levou a cabo o establecemento dun surtidor dispo\u00f1ible para todas aquelas persoas que o desexen. Ademais, a pesar de que est\u00e1 en ru\u00ednas, a\u00ednda se poden observar os seus restos en moi bo estado de conservaci\u00f3n."}
{"id": "464192", "revid": "55340", "url": "https://gl.wikipedia.org/wiki?curid=464192", "title": "Esteiro de Forth", "text": ""}
{"id": "464193", "revid": "89787", "url": "https://gl.wikipedia.org/wiki?curid=464193", "title": "Savonia Superior", "text": "Savonia Superior (en fin\u00e9s \"Yl\u00e4-Savon seutukunta\") \u00e9 unha das cinco subrexi\u00f3ns da rexi\u00f3n de Savonia do Norte. En 2017 ti\u00f1a unha poboaci\u00f3n de 54\u00a0852 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464194", "revid": "1987", "url": "https://gl.wikipedia.org/wiki?curid=464194", "title": "Country", "text": ""}
{"id": "464198", "revid": "22570", "url": "https://gl.wikipedia.org/wiki?curid=464198", "title": "Castros do norte de Portugal", "text": "Esta \u00e9 unha listaxe non exhaustiva dos castros existentes no norte de Portugal por distritos e municipios:"}
{"id": "464200", "revid": "85894", "url": "https://gl.wikipedia.org/wiki?curid=464200", "title": "Elecci\u00f3ns xerais de Espa\u00f1a de abril de 2019", "text": "O domingo 28 de abril de 2019 celebr\u00e1ronse elecci\u00f3ns xerais en Espa\u00f1a. Foron as d\u00e9cimo cuartas desde a transici\u00f3n \u00e1 democracia e as terceiras con Filipe VI como Rei. O 4 de marzo, previa deliberaci\u00f3n do Consello de Ministros, o rei firmou o decreto de disoluci\u00f3n das Cortes e a convocatoria de elecci\u00f3ns baixo referendo do presidente do Goberno, quedando automaticamente disoltas as Cortes \u00e1s 00:00 horas do 5 de marzo."}
{"id": "464202", "revid": "12452", "url": "https://gl.wikipedia.org/wiki?curid=464202", "title": "Elecci\u00f3ns de febreiro de 1936", "text": ""}
{"id": "464204", "revid": "1131", "url": "https://gl.wikipedia.org/wiki?curid=464204", "title": "Alejandro Langtry", "text": "Alejandro Langtry Ca\u00ednzos, nado en 1970 en Ferrol, \u00e9 profesor de ESO, avogado, empresario e pol\u00edtico galego. \nTraxectoria.\nFoi presidente da Confederaci\u00f3n de Empresarios de Ferrol ata 2008 ao se incorporar ao Partido Popular como coordinador xeral en Ferrol. Foi director do Plan de Desenvolvemento Integral de Ferrol, Eume e Ortegal (2010-2011) e entrou como concelleiro en Ferrol polo PPdeG, logo das elecci\u00f3ns municipais de 2011, e ata a s\u00faa renuncia en 2018 con cr\u00edticas ao seu ata ent\u00f3n partido. Nas elecci\u00f3ns municipais de 2019 foi o candidato de Ciudadanos \u00e1 alcald\u00eda ferrol\u00e1."}
{"id": "464220", "revid": "89787", "url": "https://gl.wikipedia.org/wiki?curid=464220", "title": "Lepomis gibbosus", "text": "Lepomis gibbosus \u00e9 unha especie de peixe perciforme de auga doce norteamericano da familia dos Centrarchidae.\nDistribuci\u00f3n e h\u00e1bitat.\nA s\u00faa \u00e1rea de distribuci\u00f3n xeogr\u00e1fica natural en Norteam\u00e9rica vai desde Nova Brunswick baixando cara ao sur pola costa leste ata Carolina do Sur, e despois cara ao interior cara ao centro do continente estend\u00e9ndose ata Iowa e Pensilvania. Ademais, foron introducidos na maior parte de Norteam\u00e9rica, e agora poden encontrrse en Washington e Oreg\u00f3n na costa do Pac\u00edfico e ata Xeorxia polo sur. Por\u00e9n, onde son m\u00e1is abondosos \u00e9 no noroeste dos Estados Unidos e m\u00e1is raramente na rexi\u00f3n central sur e suroeste do continente.\nEn Europa foi introducida tam\u00e9n e consid\u00e9rase unha especie invasora, que compite con vantaxe con especies nativas.\nDescrici\u00f3n.\nTe\u00f1en normalmente unha lonxitude de 10\u00a0cm, pero poden crecer ata os 28\u00a0cm. Pesan habitualmente menos de 450\u00a0g, e a marca mundial \u00e9 un exemplar de 680\u00a0g capturado no lago Honeoye (Nova York). Son de cor laranxa, verde, amarela ou azul, con manchas na parte lateral e superior e un peito e ventre amarelos-laranxas. A coloracion das s\u00faas escamas ctenoides \u00e9 unha das m\u00e1is rechamantes en peixes de auga doce e pode ir desde o verde oliva ou marr\u00f3n a un laranxa brillante e azul. As partes laterais est\u00e1n cubertas con barras verticai cor verde esva\u00eddo ou azul, que son m\u00e1is predominantes nas femias. As aletas dorsal, anais e caudal poden estar cubertas de manchas laranxas e as meixelas est\u00e1n cruzadas por li\u00f1as azuis. \u00c9 caracter\u00edstica unha mancha laranxa-vermella na marxe do seu op\u00e9rculo. As aletas pectorais poden ser de cor \u00e1mbar ou claras, mentres que as espi\u00f1as dorsais son negras. Te\u00f1en un corpo pequeno que ten a forma dunha semente de cabaza. A boca \u00e9 pequena cunha mand\u00edbula superior que acaba xusto baixo o ollo.\nEsta especie \u00e9 moi similar ao \"Lepomis macrochirus\", que a mi\u00fado se encontra nos mesmos h\u00e1bitats. Unha diferenza entre as d\u00faas especies \u00e9 a cuberta opercular, que \u00e9 negra en ambas as especies, pero en \"L. gibbosus\" na porci\u00f3n traseira ten unha mancha carmes\u00ed con forma de media l\u00faa. Os \"L. gibbosus\" te\u00f1en sete ou oito bandas irregulares verticais nos seus laterais, que son de cor m\u00e1is clara comparadas coas do \"L. macrochirus\".\nH\u00e1bitat.\nViven en augas c\u00e1lidas e en calma de lagos, lagoas e pozas de regatos e pequenos r\u00edos con moita vexetaci\u00f3n. Prefiren as augas claras, onde poden encontrar refuxio. Adoitan permanecer preto da ribeira poden abundar en zonas pouco profundas e \u00e1reas protexidas. Alim\u00e9ntanse en todos os niveis da columna de auga, desde a superficie ao fondo de d\u00eda, e comen sobre todo ao mediod\u00eda. Xeralmente nadan xuntos en bancos que poden inclu\u00edr tam\u00e9n \"L. macrochirus\" e outros \"Lepomis\".\nSon m\u00e1is tolerantes \u00e1s augas con niveis baixos de ox\u00edxeno que os \"L. macrochirus\", pero menos tolerantes \u00e1s augas c\u00e1lidas. Grupos de individuos novos forman bancos preto da ribeira, pero os adultos adoitan nadar en grupos de dous ou catro en augas pouco profundas pero cubertas. Son activos todo o d\u00eda, mais descansan de noite preto do fondo ou en \u00e1reas protexidas en rochas ou preto de troncos mergullados.\nDieta.\nAlim\u00e9ntanse de diversos animais pequenos na superficie da auga e no fondo. Entre os seus favoritos est\u00e1n insectos, larvas de mosquitos, pequenos moluscos e crust\u00e1ceos, vermes, cr\u00edas de cipr\u00ednidos e mesmo outros \"L. gibbosus\" m\u00e1is pequenos. S\u00e1bese que tam\u00e9n comen pequenos cangrexos e ocasionalmente pequenos cachos de vexetaci\u00f3n. Te\u00f1en unha boca terminal no extremo do foci\u00f1o.\nOs que viven en augas onde hai grandes gaster\u00f3podos te\u00f1en bocas m\u00e1is grandes e m\u00fasculos asociados para mchucar as cunchas deses animais.\nPesca con cana.\nSon doados de pescar porque morden axi\u00f1a os vermes e outros animais dos iscos. Moitos pescadores de cana consideran que esta especie \u00e9 unha molestia, xa que son eles os que morden o anz\u00f3 cando o pescador quere capturar outras especies. Son moi populares entre os pescadores pola mencionada tendencia de morder o anz\u00f3, a s\u00faa abundancia e a s\u00faa presenza preto da ribeira. A\u00ednda que moita xente considera que a s\u00faa carne ten bo sabor, non \u00e9 un peixe popular para a pesca deportiva polo seu pequeno tama\u00f1o.\nConservaci\u00f3n.\n\u00c9 unha especie moi com\u00fan e non est\u00e1 na lista de CITES. A IUCN considera que est\u00e1 nunha situaci\u00f3n \"Pouco preocupante\" (non ameazada). Os seus terreos de desova poden ser perturbados polo desenvolvemento das riberias e a erosi\u00f3n das costas polo uso frecuente dos lagos. A s\u00faa susceptibilidade ao limo e \u00e1 contaminaci\u00f3n fai que sirva como indicador da limpeza e sa\u00fade das augas.\nReproduci\u00f3n e ciclo vital.\nUnha vez que as temperaturas da auga chegan a 13-17\u00a0\u00b0C a finais da primavera e principios de ver\u00e1n, os machos empezan a constru\u00edr un ni\u00f1o normalmente en sitios de augas pouco profundas dos lagos con fondos de grava ou area. O macho utiliza a s\u00faa aleta caudal para varrer unha \u00e1rea e formar buratos ovalados dunha lonxitude dobre da dun individuo da s\u00faa especie. O peixe retira restos e grandes pedras do ni\u00f1o coa s\u00faa boca.\nOs ni\u00f1os disp\u00f3\u00f1enos en colonias que conte\u00f1en de 3 a 15 ni\u00f1os. A mi\u00fado, os \"L. gibbosus\" constr\u00faen os ni\u00f1os ao lado dos de \"L. macrochirus\" e as d\u00faas especies hibr\u00eddanse. Os machos de \"L. gibbosus\" son vigorosos e agresivos e defenden os seus ni\u00f1os estendendo os op\u00e9rculos. Debido a este comportamento agresivo, os \"L. gibbosus\" adoitan manter territorios m\u00e1is grandes que os dos \"L. macrochirus\".\nAs femias chegan despois de que os ni\u00f1os est\u00e1n completamente formados, procedentes de augas m\u00e1is profundas. A femia libera os ovos e o macho o esperma. As femias poden desovar en m\u00e1is dun ni\u00f1o e un mesmo ni\u00f1o pode ser utilizado por m\u00e1is dunha femia. Ademais, m\u00e1is dunha femia pode desovar simultaneamente nun mesmo ni\u00f1o acompa\u00f1adas dun macho. As femias poden producir de 1500 a 1700 ovos, dependendo do seu tama\u00f1o e idade.\nUnha vez liberados os ovos, quedan pegados \u00e1 grava, area ou outros restos que haxa no ni\u00f1o e poden eclosionar en s\u00f3 tres d\u00edas. As femias deixan o ni\u00f1o inmediatamente despois da desova, pero os machos permanecen e gardan a s\u00faa descendencia. O macho protexe as cr\u00edas os primeiros 11 d\u00edas, volv\u00e9ndoos a levar ao ni\u00f1o na s\u00faa boca se se afastan do ni\u00f1o.\nAs cr\u00edas permenecen en ou preto do sitio reprodutor de augas pouco profundas e medran ata os 5\u00a0cm no seu primeiro ano. A madureza sexual ch\u00e9galles aos dous anos de vida. En catividade s\u00e1bese que alg\u00fans viviron ata os 12 anos, pero na natureza a maior\u00eda non supera os seis ou oito anos.\nAdaptaci\u00f3ns.\nA especie adaptouse de diversas maneiras \u00e1 contorna concreta onde viva. A s\u00faa pel reflicte a camuflaxe m\u00e1is axeitada para o seu h\u00e1bitat. O debuxo que ten lembra o dos reflexos da luz solar nos fondos de augas profundas de r\u00edos e ba\u00edas de lagos.\nDesenvolveu un m\u00e9todo espec\u00edfico de protecci\u00f3n. Ao longo da aleta dorsal hai de 10 a 11 espi\u00f1as, e tres espi\u00f1as adicionais na aleta anal. Estas espi\u00f1as son moi agudas, o que \u00e9 unha boa defensa. Ten a capacidade de anticiparse aos predadores (ou presas) que se achegan detect\u00e1ndoos polo seu sistema da li\u00f1a lateral, que percibe os cambios ou movementos na auga utilizando mecanorreceptores.\nOs seus op\u00e9rculos brillantemente coloreados serven tam\u00e9n como m\u00e9todo de protecci\u00f3n e dominancia. A mancha escura na parte posterior do op\u00e9rculo (fai de ocelo de mimetismo) crea a ilusi\u00f3n de que o ollo do peixe \u00e9 m\u00e1is grande e est\u00e1 situado m\u00e1is atr\u00e1s no corpo, polo que o animal parece catro veces m\u00e1is grande do que realmente \u00e9. Cando se seente ameazado por un depredador, ensancha os op\u00e9rculos e mostra as branquias para parecer m\u00e1is grandes do que \u00e9 e mostrar un flash de cor vermella. Os machos tam\u00e9n fan isto na estaci\u00f3n de desova primaveral nunha exhibici\u00f3n de dominancia e territorialidade.\nNas rexi\u00f3ns m\u00e1is ao sur da s\u00faa \u00e1rea de distribuci\u00f3n, desenvolven unha boca cunha apertura bucal moito maior e uns m\u00fasculos mandibulares anormalmente grandes que usan para comer; alim\u00e9ntanse al\u00ed de pequenos crust\u00e1ceos e moluscos. O maior raio de trabada e a musculatura maior perm\u00edtenlles romper as cunchas das s\u00faas presas para chegar aos tecidos brandos do interior."}
{"id": "464221", "revid": "624", "url": "https://gl.wikipedia.org/wiki?curid=464221", "title": "Giovanni Fabriciaco", "text": "Giovanni Fabriciaco ou Fabriaco (en lat\u00edn, \"Iohannes Fabriciacus\" ou Fabriacus), nado na antiga Heraclea, hoxe comuna de Eraclea en Venecia, foi un militar do s\u00e9culo VIII que gobernou a Venecia bizantina co t\u00edtulo de \"magister militum\" (c. 741). Tam\u00e9n \u00e9 co\u00f1ecido como \"Giovanni Fabriciazio\" ou \"Fabriciato\".\nTraxectoria.\nCara a 741, Eutiquio, o exarca de R\u00e1vena, a m\u00e1xima autoridade da Italia bizantina, elixiu a Fabriciaco como sucesor de Gioviano Ipato \u00e1 fronte do goberno da Lagoa veneciana. Fabriciaco, do mesmo xeito que os seus predecesores, deber\u00eda gobernar Venecia durante un ano, pero o poder bizantino en Italia diminu\u00eda rapidamente e a s\u00faa autoridade era cada vez m\u00e1is d\u00e9bil[7]. Unha revolta popular acabou de forma violenta co seu goberno \u00e1 vez que pu\u00f1a fin ao per\u00edodo dos \"magistri militum\". A revolta fora instigada polo ex-\"magister militum\" Teodato e os seus partidarios e foi a el ao que os venecianos designaron como o seu novo l\u00edder. Con todo, e do mesmo xeito que ocorrera cara a 727 co seu pai, Orso, Teodato recibiu o t\u00edtulo de \"dux\" (literalmente \u00abl\u00edder\u00bb en lat\u00edn).\nUnha vez deposto, Fabriciaco foi cegado, unha forma de tortura com\u00fan no mundo bizantino e reservada xeralmente para os usurpadores. E tras este suplicio foi enviado ao exilio.\nCoa destituci\u00f3n de Fabriciaco acabou o per\u00edodo dos \"magistri militum.\" A instituci\u00f3n ducal restaurada hab\u00eda perdurar como forma de goberno ata que en 1797 as tropas napole\u00f3nicas depuxeron ao \u00faltimo dux de Venecia."}
{"id": "464223", "revid": "81969", "url": "https://gl.wikipedia.org/wiki?curid=464223", "title": "Club Atl\u00e9tico de Madrid Femenino", "text": "O Club Atl\u00e9tico de Madrid Femenino, co\u00f1ecido habitualmente como Atl\u00e9tico ou Atleti, \u00e9 a secci\u00f3n de f\u00fatbol feminino do Club Atl\u00e9tico de Madrid, equipo da cidade de Madrid. Foi fundado en 2001 e actualmente xoga na Primeira divisi\u00f3n. Ten no seu palmar\u00e9s catro Ligas e unha Copa da Ra\u00ed\u00f1a.\nA d\u00eda de hoxe, o Atl\u00e9tico Femenino \u00e9, xunto con Rayo, Barcelona, Athletic, Espanyol e Levante, un dos equipos de referencia no f\u00fatbol feminino espa\u00f1ol e ostenta o r\u00e9cord mundial de asistencia a un partido de clubs feminino. Xogadoras do primeiro equipo e das categor\u00edas inferiores son convocadas habitualmente polas selecci\u00f3ns correspondentes.\nEstadio.\nO Club Atl\u00e9tico de Madrid Feminino xoga de local no Estadio Cerro del Espino, un recinto deportivo con capacidade para 3.376 espectadores, que forma parte da Cidade Deportiva de Majadahonda. Este recinto est\u00e1 situado no municipio de Majadahonda. En decembro de 2018, Miguel \u00c1ngel Gil Mar\u00edn anunciou que para a tempada 2019-20 estaba previsto que o equipo empezase a xogar na Cidade Deportiva que o club est\u00e1 a constru\u00edr en Alcal\u00e1 de Henares.\nNa tempada 2016/17 o equipo xogou dous partidos no Estadio Vicente Calder\u00f3n. Nas tempadas 2017/18 e 2018/19 xogou un partido no Wanda Metropolitano respectivamente.\nAfecci\u00f3n.\nO equipo ostenta o r\u00e9cord de asistencia a un partido de clubs de f\u00fatbol feminino desde o 17 de marzo de 2019, con m\u00e1is de 60.000 espectadores. Tam\u00e9n foi part\u00edcipe do segundo partido con m\u00e1is asistencia de clubs femininos como visitante, logrado en xaneiro de 2019 nos cuartos de final da Copa da Ra\u00ed\u00f1a en San Mam\u00e9s, con preto de 50.000 espectadores. Como local superou os 20.000 espectadores nunha ocasi\u00f3n m\u00e1is e os 10.000 espectadores outras d\u00faas veces. \nO 18 de setembro de 2018 fundouse pena \"Las Colchoneras\", a primeira do club dedicada \u00e1 secci\u00f3n feminina."}
{"id": "464224", "revid": "10599", "url": "https://gl.wikipedia.org/wiki?curid=464224", "title": "Club Atl\u00e9tico de Madrid F\u00e9minas", "text": ""}
{"id": "464225", "revid": "10599", "url": "https://gl.wikipedia.org/wiki?curid=464225", "title": "Atl\u00e9tico de Madrid Femenino", "text": ""}
{"id": "464226", "revid": "10599", "url": "https://gl.wikipedia.org/wiki?curid=464226", "title": "Atl\u00e9tico Femenino", "text": ""}
{"id": "464227", "revid": "89787", "url": "https://gl.wikipedia.org/wiki?curid=464227", "title": "M\u00e1ximo de Tiro", "text": "M\u00e1ximo de Tiro (\u039c\u03ac\u03be\u03b9\u03bc\u03bf\u03c2 \u03a4\u03cd\u03c1\u03b9\u03bf\u03c2), nado en Tiro na segunda metade do s\u00e9culo II e finado en 180, foi un fil\u00f3sofo grego pertencente ao platonismo medio, \u00e1 vez que Eudoro de Alexandr\u00eda, Plutarco de Queronea, Albino, Apuleio, \u00c1tico e Celso.\nTraxectoria.\nViaxeiro incans\u00e1bel, chegar\u00eda a residir en Roma en tempos de C\u00f3modo. Contribu\u00edu deste xeito a divulgar o platonismo.\nEstablece con especial \u00e9nfase, dun modo similar a Celso, a transcendencia absoluta de Deus e o divino, as\u00ed como a referencia do mal \u00e1 materia, non admitindo que o corp\u00f3reo sexa obra da divindade.\nPara salvar a equidistancia entre ambos os extremos, Deus e home, chegar\u00e1 a admitir a existencia de \"deuses inferiores\" ou anxos e demos, seres intermedios e intermediarios entre o humano e o divino.\nM\u00e1ximo fala da visi\u00f3n do Deus transcendente:Con referencia a Deus, os anxos son os seus \"ministros\" e auxiliares respecto ao home:Cons\u00e9rvanse corenta e uns discursos ou disertaci\u00f3ns. Do mesmo xeito que os ret\u00f3ricos, emprega m\u00faltiples lugares com\u00fans"}
{"id": "464229", "revid": "22570", "url": "https://gl.wikipedia.org/wiki?curid=464229", "title": "Segunda divisi\u00f3n espa\u00f1ola de f\u00fatbol feminino", "text": "A Segunda Divisi\u00f3n Feminina de Espa\u00f1a \u00e9 a segunda categor\u00eda da liga espa\u00f1ola de f\u00fatbol feminino por debaixo da Primeira Divisi\u00f3n. Foi creada en 2019 e a s\u00faa organizaci\u00f3n depende da Real Federaci\u00f3n Espa\u00f1ola de F\u00fatbol."}
{"id": "464232", "revid": "624", "url": "https://gl.wikipedia.org/wiki?curid=464232", "title": "H\u00e9dilo", "text": "H\u00e9dilo ( , \"H\u0113dylos\") foi un poeta escritor de epigramas grego do s\u00e9culo -III, nativo de Samos ou Atenas e fillo da poetisa H\u00e9dile e de Melicerto. \nTraxectoria.\nOs seus poemas inclu\u00edronse na \"Grilanda\" de Meleagro de Gadara (Proemio 45). Once deles forman parte da \"Antolox\u00eda grega\", pero \u00e9 moi dubidoso que sexa o autor de dous deles, o IX e o X. A maior\u00eda dos seus epigramas eloxian o vi\u00f1o e todos eles son humor\u00edsticos. Nalg\u00fans describe as ofrendas dedicadas ao templo de Ars\u00ednoe II, entre as que menciona o \u00f3rgano hidr\u00e1ulico de Ctesibio. Sabemos que era contempor\u00e1neo e rival de Cal\u00edmaco e amigo de Posidipo. Por tanto viviu durante o reinado de Ptolomeo II Filadelfo, e debe catalogarse na escola alexandrina de poetas. Segundo Ateneo, suicidouse por desamor dun tal Glauco."}
{"id": "464234", "revid": "1131", "url": "https://gl.wikipedia.org/wiki?curid=464234", "title": "A Roda de Espi\u00f1o", "text": "A Roda de Espi\u00f1o (ou simplemente A Roda), tam\u00e9n co\u00f1ecida coma o alto de Espi\u00f1o, alto da Roda ou castro de Sante, \u00e9 un castro da parroquia de Grixalba (Sobrado) situado nas inmediaci\u00f3ns dos lugares de Sante e As Cruces.\nToponimia.\nO top\u00f3nimo \u00abA Roda de Espi\u00f1o\u00bb est\u00e1 formado polo tam\u00e9n top\u00f3nimo \u00abRoda\u00bb e polo antrop\u00f3nimo \u00abEspi\u00f1o\u00bb.\nCanto a \u00abRoda\u00bb, proceder\u00eda do lat\u00edn \"rota\" (\u2018roda\u2019), isto \u00e9, un espazo arredondado ou circular. No entanto, tam\u00e9n poder\u00eda ser un hidr\u00f3nimo que ter\u00eda orixe na ra\u00edz indoeuropea \"rod-\", da cal proceden diferentes hidrotop\u00f3nimos de toda Europa.\nPola s\u00faa banda, \u00abEspi\u00f1o\u00bb fai referencia \u00e1 casa a que pertencen as terras do castro.\nMorfolox\u00eda.\nA unha altitude de 585 msnm, o seu recinto ten uns 75 metros de di\u00e1metro e consta dun \u00abaparente complexo sistema defensivo\u00bb, desfigurado polos cami\u00f1os e os labores agr\u00edcolas. A parte sueste est\u00e1 destru\u00edda. No interior existen abondosos afloramentos rochosos. O acceso orixinal non se conserva e poder\u00eda estar \u00f3 leste.\nAl\u00e9n disto, c\u00f3mpre salientar a pos\u00edbel existencia dun segundo recinto duns 40 metros de di\u00e1metro inmediato \u00f3 sur-sueste do principal. A complexa estrutura global do castro permite teorizar sobre un castro primitivo coa s\u00faa posterior ampliaci\u00f3n.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Por\u00e9n, t\u00e9\u00f1ense atopado t\u00e9gulas, unha columna (nunha leira do nordeste) e catro mu\u00ed\u00f1os de man.\nPor outra banda, en 1978 achouse nas proximidades unha machada neol\u00edtica, a cal se conserva no Museo da Terra de Melide.\nFolclore.\n\u00c9 un dos castros do concello de Sobrado con maior n\u00famero de lendas asociadas. Estes relatos fan referencia sobre todo \u00f3s mouros, mais tam\u00e9n \n\u00e1 existencia dunha cova ou mina, \u00e1s trabes de ouro e alcatr\u00e1n etc."}
{"id": "464236", "revid": "624", "url": "https://gl.wikipedia.org/wiki?curid=464236", "title": "H\u00e9dilo de Atenas", "text": ""}
{"id": "464237", "revid": "785", "url": "https://gl.wikipedia.org/wiki?curid=464237", "title": "Castro A Roda de Espi\u00f1o", "text": ""}
{"id": "464238", "revid": "785", "url": "https://gl.wikipedia.org/wiki?curid=464238", "title": "Castro da Roda de Espi\u00f1o", "text": ""}
{"id": "464240", "revid": "785", "url": "https://gl.wikipedia.org/wiki?curid=464240", "title": "Castro da Roda do Espi\u00f1o", "text": ""}
{"id": "464241", "revid": "785", "url": "https://gl.wikipedia.org/wiki?curid=464241", "title": "A Roda do Espi\u00f1o", "text": ""}
{"id": "464242", "revid": "23204", "url": "https://gl.wikipedia.org/wiki?curid=464242", "title": "Hjartasteinn", "text": "Hjartasteinn \u00e9 un filme island\u00e9s de 2016 dirixido e escrito por Gu\u00f0mundur Arnar Gu\u00f0mundsson. Estreouse na secci\u00f3n Discovery no Festival Internacional de Cinema de Toronto de 2016. O 9 de setembro de 2016, o filme ga\u00f1ou o Le\u00f3n Queer no 73\u00ba Festival Internacional de Cinema de Venecia. Foi o primeiro filme island\u00e9s en ser estreado nunha secci\u00f3n oficial do Festival de Venecia. Foi nomeado \u00f3 Nordic Council Film Prize.\nFoi rodado en Borgarfj\u00f6r\u00f0ur eystri."}
{"id": "464243", "revid": "27155", "url": "https://gl.wikipedia.org/wiki?curid=464243", "title": "Sistema da li\u00f1a lateral", "text": ""}
{"id": "464250", "revid": "89787", "url": "https://gl.wikipedia.org/wiki?curid=464250", "title": "Special (serie de televisi\u00f3n)", "text": "Special \u00e9 unha serie de televisi\u00f3n estadounidense estreada en Netflix o 12 de abril de 2019. A serie est\u00e1 baseada nas memorias \"I'm Special: And Other Lies We Tell Ourselves\" (2015) de Ryan O'Connell, quen tam\u00e9n protagoniza, escribe e produce a serie. En decembro de 2019, a serie foi renovada para unha segunda e \u00faltima temporada, a cal foi estreada o 20 de maio de 2021.\nEstrea.\nO 25 de marzo de 2019, Netflix estreou o primeiro tr\u00e1iler oficial da serie. A primeira tempada, consistente en oito episodios, estreouse en Netflix o 12 de abril de 2019."}
{"id": "464253", "revid": "5132", "url": "https://gl.wikipedia.org/wiki?curid=464253", "title": "Nippon Ham Fighters", "text": ""}
{"id": "464255", "revid": "98629", "url": "https://gl.wikipedia.org/wiki?curid=464255", "title": "Tokyo Dome", "text": "O , alcumado The Big Egg (do ingl\u00e9s: \"o Gran Ovo\"), \u00e9 un parque de b\u00e9isbol situado no barrio de Bunky\u014d, en Toquio (Xap\u00f3n). O estadio foi comezado a constru\u00edr o 16 de maio de 1985 e inaugurado o 17 de marzo de 1988. Foi constru\u00eddo onde estaba o Vel\u00f3dromo, ao lado do antigo estadio K\u014drakuen Ky\u016bj\u014d. Ten capacidade para 55.000 espectadores, 46.000 no caso de estaren todos sentados. Desde 1988 \u00e9 o estadio local dos Yomiuri Giants da Liga Central da Nippon Professional Baseball (NPB). Entre 1088 e 2003 tam\u00e9n foi sede dos Nippon-Ham Fighters da Liga do Pac\u00edfico da NPB. Ten albergado tam\u00e9n encontros doutros desportes como o f\u00fatbol, f\u00fatbol americano ou artes marciais, as\u00ed como concertos. No estadio est\u00e1 situado tam\u00e9n o Sal\u00f3n da Fama do b\u00e9isbol xapon\u00e9s. \nHistoria.\nO Tokyo Dome foi inaugurado o 17 de marzo de 1988 como o primeiro estadio cuberto de b\u00e9isbol do Xap\u00f3n. A construci\u00f3n, que se fixo sobre os terreos do recinto deportivo de K\u014drakuen, levouna a cabo a Corporaci\u00f3n Takenaka cun custo total de 35.000 mill\u00f3ns de yenes. O recinto foi inaugurado cun partido de exhibici\u00f3n entre os mellores xogadores da Liga Xaponesa de B\u00e9isbol Profesional (NPB). Tres d\u00edas m\u00e1is tarde acolleu o campionato unificado do peso pesado de boxeo entre Mike Tyson e Tony Tubbs. \nDesde a s\u00faa apertura \u00e9 o fogar dos Yomiuri Giants. Tam\u00e9n foi utilizado polos Nippon-Ham Fighters at\u00e9 que a franqu\u00eda se trasladou a Sapporo en 2004. A pesar de que os afeccionados xaponeses ao b\u00e9isbol ti\u00f1an receos sobre un estadio cuberto, o Tokyo Dome resultou un \u00e9xito e serviu de inspiraci\u00f3n para constru\u00edr outros recintos cubertos no pa\u00eds, como o Osaka Dome e o Sapporo Dome. No que respecta a concertos musicais, o primeiro artista en actuar no Tokyo Dome foi Mick Jagger o 22 e 23 de marzo de 1988, dentro da s\u00faa xira mundial en solitario. O primeiro grupo xapon\u00e9s en actuar no estadio foi Hound Dog. O recinto alcanzou fama internacional grazas \u00e1 xira \"Bad World Tour\" de Michael Jackson, quen actuou en nove concertos en decembro de 1988 para un total de 405.000 espectadores.\nO 29 de marzo do 2000 o Tokyo Dome acolleu un partido das Grandes Ligas de B\u00e9isbol entre Chicago Cubs e New York Mets, sendo a primeira visita da liga norteamericana ao Xap\u00f3n. Desde ent\u00f3n, a MLB organizou alg\u00fans partidos de inicio de tempada nese campo. Tam\u00e9n acolleu partidos de exhibici\u00f3n de f\u00fatbol americano desde 1989 at\u00e9 2005.\nCarecter\u00edsticas.\nA construci\u00f3n do Tokyo Dome estivo inspirada no estadio multi\u00fasos Metrodome de Minneapolis (1982\u22122013). O seu teito en forma de domo est\u00e1 cuberto por dentro cunha c\u00fapula flex\u00edbel infl\u00e1bel; para manter a diferenza de presi\u00f3n ha trinta e seis ventiladores e un sistema de esclusas de aire. O edificio ocupa unha \u00e1rea de 46.755 m\u00b2, mentres que a superficie \u00e9 de 13.000 m\u00b2. Respecto ao campo de b\u00e9isbol, de c\u00e9spede artificial FieldTurf, a altura do valo \u00e9 de 100 metros nos extremos e de 122 metros no centro do \"outfield\". O Tokyo Dome forma parte dun complexo maior no barrio de Bunky\u014d, co\u00f1ecido como \"Tokyo Dome City\", que disp\u00f3n de parques de atracci\u00f3ns, augas termais, hoteis, unha galer\u00eda de arte, o pavill\u00f3n deportivo K\u014drakuen e o pavill\u00f3n multi\u00fasos City Hall. Pode chegarse en transporte p\u00fablico a trav\u00e9s das estaci\u00f3ns de K\u014drakuen (Metro de Toquio), Suid\u014dbashi (JR East) e Kasuga (Metro Toei)."}
{"id": "464256", "revid": "5132", "url": "https://gl.wikipedia.org/wiki?curid=464256", "title": "Liga Xaponesa de B\u00e9isbol Profesional", "text": ""}
{"id": "464257", "revid": "85894", "url": "https://gl.wikipedia.org/wiki?curid=464257", "title": "Isidro Pondal Abente", "text": "Isidro Pondal Abente finado en Santiago de Compostela o 30 de xullo de 1925, foi un m\u00e9dico galego.\nTraxectoria.\nM\u00e9dico director do corpo de ba\u00f1os, foi director do balneario de Mondariz.\nCasou con Teresa Araoz Royo e foi pai de Matilde Pondal Araoz, que casou con Jos\u00e9 Parga Casal. Foi av\u00f3 de Isidro Parga Pondal."}
{"id": "464259", "revid": "23204", "url": "https://gl.wikipedia.org/wiki?curid=464259", "title": "Durante la tormenta", "text": "Durante la tormenta \u00e9 un filme espa\u00f1ol de misterio e drama de 2018 dirixido e coescrito por Oriol Paulo e protagonizada por Adriana Ugarte e Chino Dar\u00edn. A s\u00faa duraci\u00f3n \u00e9 de 128 minutos e o s\u00faa lingua orixinal \u00e9 a castel\u00e1. A s\u00faa data de estrea foi o 13 de novembro do 2018 en Espa\u00f1a, e internacionalmente a trav\u00e9s de Netflix o 22 de marzo de 2019. Este filme est\u00e1 presente nos Premios Goya de 2019.\nSinopse.\nUnha misteriosa interferencia entre dous tempos provoca que Vera, unha nai felizmente casada, salve a vida dun rapaz que viviu na s\u00faa casa 25 anos antes. Pero as consecuencias da s\u00faa boa acci\u00f3n d\u00e1 lugar a unha reacci\u00f3n en cadea que provoca unha nova realidade onde a s\u00faa filla nunca nacera.\nA noite da ca\u00edda do muro de Berl\u00edn, Nico quedara s\u00f3 na s\u00faa casa, tras ter despedido \u00e1 s\u00faa nai rumbo ao traballo. O rapaz ti\u00f1a o prop\u00f3sito de usar a videoc\u00e1mara e o televisor para gravar as s\u00faas covers musicais e as\u00ed poder conseguir ser unha grande estrela do rock. Pero, mentres o fac\u00eda, Nico escoita ru\u00eddos provenientes da casa dos seus veci\u00f1os (\u00c1ngel e Hilda) e o rapaz decide marchar da s\u00faa casa para ver que sucede, e \u00e9 cando descobre o cad\u00e1ver de Hilda. Nico escapa moi asustado tras ser sorprendido por \u00c1ngel e termina arrollado por unha ambulancia. O sentimento de culpa de \u00c1ngel ou as indagaci\u00f3ns da polic\u00eda fixeron que este confesase que el matara \u00e1 s\u00faa esposa. Esta \u00e9 a Li\u00f1a do Tempo 1, na que Nico morre, \u00c1ngel vai \u00e1 cadea, Vera \u00e9 enfermeira e ten a Gloria (a s\u00faa filla).\nA pesar de estaren separados por 20 anos de diferenza, a calidade \u00fanica da tormenta permitiu que as ondas electromagn\u00e9ticas xeradas tanto en 1989 como en 2009 se cruzasen permitindo unha comunicaci\u00f3n efectiva entre Nico e Vera a trav\u00e9s dun aparato como un televisor. Aqu\u00ed se crea unha segunda li\u00f1a do tempo: a Li\u00f1a do Tempo 2, onde os feitos que vimos na Li\u00f1a do Tempo 1 modif\u00edcanse: \u00c1ngel est\u00e1 libre, Vera \u00e9 neurocirurxi\u00e1, Gloria non existe e Nico non morrera e obsesionouse con co\u00f1ecer \u00e1 muller do futuro, tendo como pista tan s\u00f3 a estaci\u00f3n de Valpineda. Cando a viu decidiu ocupar o lugar fronte ela no tren, evitando o seu encontro inicial con Aitor, o seu marido na Li\u00f1a do Tempo 1.\nVera logra evitar que Nico vaia \u00e1 casa de \u00c1ngel e, ao sa\u00edr da r\u00faa, evita ser arrollado pola ambulancia. Nico, inicialmente cre que so\u00f1ara terse comunicado con ela, a muller do futuro, que vive na s\u00faa mesma casa. Pero logo comproba que ela dixera a verdade, cando un raio cae na s\u00faa escola e as clases son suspendidas. Nico intenta comunicarse con Vera novamente pero res\u00faltalle imposible e, eventualmente, decide botar unha ollada \u00e1 casa de \u00c1ngel. Ao entrar, observa que Hilda non marchara a ning\u00fan lado, sen\u00f3n que est\u00e1 morta e logo ve como \u00c1ngel corta o seu cad\u00e1ver en pedazos para metelo nunha maleta. Nico esc\u00f3ndese debaixo dunha cama para non ser sorprendido por \u00c1ngel e termina encontrando un reloxo de ouro.\nAo final do filme chegamos \u00e1 Li\u00f1a do Tempo 3, que se parece moito \u00e1 Li\u00f1a do Tempo 1, pero con algunhas diferenzas: Nico segue vivo, \u00c1ngel est\u00e1 libre e casara con Clara e criou a Aitor e nunca soubo que sucedeu con Hilda Weiss.\nEspazo e tempo.\nA historia ten lugar en Barcelona, Espa\u00f1a, en dous puntos cronol\u00f3xicos separados por 20 anos, o primeiro, cuxo protagonista \u00e9 Nico Lasarte, empezando o d\u00eda que caeu o muro de Berl\u00edn, o 9 de novembro de 1989; e, o segundo, cuxa protagonista \u00e9 Vera Roy, empezando o 9 de novembro de 2009."}
{"id": "464260", "revid": "19415", "url": "https://gl.wikipedia.org/wiki?curid=464260", "title": "Subrexi\u00f3n de Varkaus", "text": "A subrexi\u00f3n de Varkaus (en fin\u00e9s \"Varkauden seutukunta\") \u00e9 unha das cinco subrexi\u00f3ns da rexi\u00f3n de Savonia do Norte. En 2017 ti\u00f1a unha poboaci\u00f3n de 31\u00a0254 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464261", "revid": "1131", "url": "https://gl.wikipedia.org/wiki?curid=464261", "title": "Frecuencia de letras", "text": "O c\u00e1lculo da frecuencia de letras nunha lingua \u00e9 dif\u00edcil e est\u00e1 suxeito \u00e1 interpretaci\u00f3n. C\u00f3ntase a frecuencia das letras dun texto arbitrariamente longo, pero nos resultados infl\u00faen varios par\u00e1metros:\nFrecuencia das letras en galego.\nC\u00e1lculo aproximativo da frecuencia das letras en galego"}
{"id": "464263", "revid": "23204", "url": "https://gl.wikipedia.org/wiki?curid=464263", "title": "Marga Gil Ro\u00ebsset", "text": "Margarita Gil Ro\u00ebsset, nada en Las Rozas, provincia de Madrid o 3 de marzo de 1908 e finada o 28 de xullo de 1932, foi unha escultora, ilustradora, poetisa espa\u00f1ola pertencente \u00e1 Xeraci\u00f3n do 27. \nFoi considerada unha nena prodixio e unha escultora formid\u00e1bel e inclasific\u00e1bel, que foi admirada na s\u00faa \u00e9poca pola intelectualidade. Morreu moi nova polo que a s\u00faa polifac\u00e9tica obra \u00e9 escasa, a\u00ednda que de grande valor. As s\u00faas ilustraci\u00f3ns inspiraron o escritor e ilustrador Antoine de Saint-Exup\u00e9ry para a s\u00faa obra \"O Principi\u00f1o\", que as co\u00f1ec\u00eda polas s\u00faas habituais visitas a Espa\u00f1a.\nForma parte da saga familiar de mulleres artistas: a s\u00faa irm\u00e1 foi a escritora Consuelo Gil Ro\u00ebsset (1905-1995), a s\u00faa t\u00eda foi a pintora Mar\u00eda Ro\u00ebsset Mosquera (1882-1921), a s\u00faa curm\u00e1 a pintora Marisa Roesset Velasco e a s\u00faa sobri\u00f1a a poetisa e fot\u00f3grafa Margarita Clark.\nTraxectoria.\nMarga Gil Ro\u00ebsset naceu en Las Rozas, nos arredores de Madrid, en 1908. O parto foi complicado e os m\u00e9dicos augur\u00e1ronlle unha morte prematura, mais a s\u00faa nai negouse a deixar morrer a s\u00faa segunda filla e conseguiu sacala adiante. M\u00e1is tarde naceron os seus irm\u00e1ns Pedro (1910) e Juli\u00e1n (1915).\nTanto ela como a s\u00faa irm\u00e1 m\u00e1is vella, Consuelo Gil Ro\u00ebsset, tres anos maior que ela, creceron nun ambiente ilustrado e foron educadas na casa baixo a tutela da s\u00faa nai, Margot Ro\u00ebsset, que lles inculcou o gusto pola arte, apremounas a crear contos e instru\u00edunas para ser cultas, falar catro linguas, viaxar, visitar museos e asistir a concertos de m\u00fasica cl\u00e1sica.\nGil Ro\u00ebsset foi unha nena prodixio. Aos sete anos xa mostraba unha extraordinaria capacidade para o debuxo. \u00c9 desta idade a obra m\u00e1is temper\u00e1 que se conserva dela, un conto que escribiu e ilustrou para a s\u00faa nai. Mais este talento queda patente coa publicaci\u00f3n en 1920 dun conto da s\u00faa irm\u00e1 titulado \"El ni\u00f1o de oro\", primorosamente ilustrado por ela.\nEn 1923, en Par\u00eds, ambas as irm\u00e1s publicaron outro conto, \"Rose des Bois.\" Marga ti\u00f1a 15 anos nese momento e xa alcanzara a mestr\u00eda. Foi ent\u00f3n cando deu un xiro absoluto e empezou a dedicarse \u00e1 escultura. A s\u00faa nai sempre quixera rodear as s\u00faas fillas co mellor e seguindo esta li\u00f1a levouna a Victorio Macho, escultor espa\u00f1ol, precursor da escultura contempor\u00e1nea espa\u00f1ola, que se negou a darlle clase por medo a estragar o seu talento. Foi, por tanto, completamente autodidacta e, quizais por iso, non se lle puideron atopar influencias. Os cr\u00edticos coincid\u00edan en que era \u00fanica, distinta, xenial. En palabras de Jos\u00e9 Franc\u00e9s, como escultora \u201cMarga \u00c9\u201d.\nEn 1930, aos 22 anos, presentou un \"Ad\u00e1n y Eva\" \u00e1 Exposici\u00f3n Nacional e foi un clamor. Ningu\u00e9n se explicaba como era pos\u00edbel que Marga Gil Ro\u00ebsset puidese esculpir as\u00ed.\nRelaci\u00f3n con Juan Ram\u00f3n Jim\u00e9nez e morte.\nMarga Gil Ro\u00ebsset e a s\u00faa irm\u00e1 Consuelo eran admiradoras de Zenobia Camprub\u00ed, co\u00f1ecida por ser tradutora do poeta bengal\u00ed Rabindranath Tagore, que coincid\u00eda que estaba casada con Juan Ram\u00f3n Jim\u00e9nez. En 1932, nun recital de \u00f3pera, Marga Gil Ro\u00ebsset e o matrimonio foron presentados pola austr\u00edaca Olga Bauer-Pilecka. A escultora quedou namorada do poeta. Por outra banda decidiu de inmediato facer un busto da s\u00faa admirada Zenobia. Debido \u00e1 s\u00faa gran mocidade nunca creu que chegar\u00eda lonxe porque ningu\u00e9n a tomar\u00eda en serio. \nUn\u00edronse diversos factores (falta de confianza, a s\u00faa mocidade e un amor arrebatado e impos\u00edbel cara a Juan Ram\u00f3n Jim\u00e9nez), que a fac\u00edan infeliz e decidiu suicidarse. Marga Gil Ro\u00ebsset pegouse un tiro na tempa \u00e1 idade de 24 anos o xoves 28 de xullo \u00e1s seis da tarde. Xusto antes entregoulle a Juan Ram\u00f3n Jim\u00e9nez un cartafol amarelo, ped\u00edndolle que non o lese nese momento. Dentro do cartafol, Juan Ram\u00f3n atopou o diario desta precoz ilustradora e escultora no cal lle confesaba o seu amor por el. A \u00faltima anotaci\u00f3n do seu diario dic\u00eda:\nTam\u00e9n deixou cartas \u00e1 s\u00faa irm\u00e1, aos seus pais e a Zenobia Camprub\u00ed. A s\u00faa morte esnaquizou tres xeraci\u00f3ns da s\u00faa familia (os seus pais, os seus irm\u00e1ns e os seus sobri\u00f1os). En 1933 publicouse un libro p\u00f3stumo de canci\u00f3ns, con texto en franc\u00e9s e espa\u00f1ol da s\u00faa irm\u00e1 Consuelo, m\u00fasica do seu cu\u00f1ado, Jos\u00e9 Mar\u00eda Franco, e tres ilustraci\u00f3ns s\u00faas, unha das cales se sup\u00f3n que foi imitada en \"O principi\u00f1o\" de Antoine de Saint-Exup\u00e9ry. Juan Ram\u00f3n Jim\u00e9nez quedou impresionado polo feito, ao que dedicou varios poemas, e consagroulle \u00e1 autora unha das descrici\u00f3ns literarias contidas nos seus \"Espa\u00f1oles de tres mundos\".\nO seu diario, xunto con outro material existente na casa de Juan Ram\u00f3n Jim\u00e9nez e Zenobia Camprub\u00ed, foi saqueado en abril de 1939, logo entrada das tropas franquistas en Madrid e do final da guerra civil. Carlos Mart\u00ednez-Barbeito xunto cos escritores F\u00e9lix Ros e Carlos Sent\u00eds, identific\u00e1ndose como membros do Servicio Nacional de Prensa y Propaganda do novo r\u00e9xime, entraron no piso, no n\u00famero 38 da r\u00faa Padilla e intimidaron a persoa que quedara ao coidado da casa, rexistraron e requisaron canto quixeron, sen dar explicaci\u00f3ns nin dar rexistro do confiscado, no que foi un verdadeiro saqueo. Mart\u00ednez Barbeito dir\u00eda que se xuntara con ese grupo \"espont\u00e1neamente\" sen ter que ver co resto do grupo e que a s\u00faa participaci\u00f3n no suceso era para consevar o requisado \u00abpor manos cuidadosas\u00bb Entre o roubado figuraba o diario de Marga Gil, que empezou a sa\u00edr publicado no xornal \"ABC\" en febreiro de 1997, meses antes da morte de Mart\u00ednez Barbeito. O diario publicouse de forma \u00edntegra en 2015.\nObra.\nSegundo Nuria Capdevila-Arg\u00fcelles, \u00aba s\u00faa traxectoria impresiona polo cambio de x\u00e9nero art\u00edstico (do papel, a acuarela e a tinta \u00e1 madeira, a escaiola e o granito) e estilo (do modernismo \u00e1 vangarda) nun tempo moi breve. En pouco m\u00e1is de dez anos, menos da metade da s\u00faa curta vida, desprega a s\u00faa pericia como ilustradora, usando tinta chinesa e acuarela sobre papel. Despois domina a t\u00e9cnica do baleirado en escaiola e bronce para alcanzar a continuaci\u00f3n unha sorprendente mestr\u00eda na talla de madeira, aplicando, a finais da s\u00faa vida, martelo e cicel \u00e1 pedra e ao granito\u00bb.\nGrazas \u00e1 s\u00faa escultura, Marga Gil, quen se instru\u00edu polos seus propios medios, foi aceptada nas Exposici\u00f3ns Nacionais de Belas Artes de 1930 e de 1932. A s\u00faa mellor escultura foi o busto da esposa de Juan Ram\u00f3n Jim\u00e9nez, Zenobia Camprub\u00ed. No \u00e1mbito da ilustraci\u00f3n, combinaba modernismo e simbolismo e ilustraba os contos que escribiu Consuelo Gil Ro\u00ebsset de Franco, a s\u00faa irm\u00e1. \u00c9 probabelmente un dos exemplos m\u00e1is duros e singulares do expresionismo espa\u00f1ol.\nEn xu\u00f1o de 1930 foi entrevistada grazas ao protagonismo da s\u00faa escultura \"Ad\u00e1n y Eva\" na Exposici\u00f3n Nacional de Belas Artes. Marga Gil Ro\u00ebsset argumentaba sobre a s\u00faa maneira de traballar: \u201cEu sempre tento operar sobre as mi\u00f1as esculturas de dentro a f\u00f3ra. \u00c9 dicir, trato de esculpir m\u00e1is as ideas que as persoas. Os meus traballos, en canto \u00e1 forma, poder\u00e1n non ser moi cl\u00e1sicos; mais, polo menos, levan o esforzo de querer manifestar o seu interior\u201d.\nAntes de se suicidar, Marga Gil tentou destru\u00edr toda a s\u00faa obra mais no ano 2001, o C\u00edrculo de Belas Artes de Madrid mediante unha exposici\u00f3n e varios artigos de prensa (\"ABC Cultural\" 1997) conseguiron recuperar o que quedaba das s\u00faas esculturas (o m\u00e1is danado no seu af\u00e1n destrutor), as s\u00faas acuarelas e os seus debuxos en tinta chinesa. A Fundaci\u00f3n Juan Ram\u00f3n Jim\u00e9nez tam\u00e9n contribu\u00edu \u00e1 preservaci\u00f3n das obras mediante a inauguraci\u00f3n dunha exposici\u00f3n sobre a escultura de Marga na Casa Museo de Moguer.\nInfluencias posteriores.\nEn 1933 publicouse un libro de canci\u00f3ns con texto en franc\u00e9s e espa\u00f1ol da s\u00faa irm\u00e1 Consuelo, m\u00fasica do seu cu\u00f1ado Jos\u00e9 M\u00aa Franco, e tres ilustraci\u00f3ns de Marga Gil. Unha desas ilustraci\u00f3ns \u00e9 tan parecida \u00e1s da obra do Principi\u00f1o de Antoine de Saint-Exup\u00e9ry que se considera moi prob\u00e1bel que se inspirase nelas, sobre todo tendo en conta que este escritor visitara Espa\u00f1a con asiduidade."}
{"id": "464266", "revid": "75439", "url": "https://gl.wikipedia.org/wiki?curid=464266", "title": "Abel Tom\u00e9", "text": "Abel Tom\u00e9, nado en Outes en 1984, \u00e9 un xornalista e escritor en lingua galega.\nTraxectoria.\nEstudou secundaria no IES Poeta A\u00f1\u00f3n. Fixo un ciclo de Fr\u00edo Industrial e chegou a traballar como soldador. Logo estudou xornalismo na Universidade de Santiago de Compostela. En 2018 realizou un mestrado en Dereitos Humanos.\nEn 2017 quedou finalista do Premio Illa Nova de Narrativa con \"A noite do corvo:\" \"Asasinato. Catro persoas mortas. Todos membros da mesma familia. Casa do faro na Illa de Gothard. V\u00e9xote al\u00ed en trinta minutos\". Este libro foi traducido ao ingl\u00e9s polo tradutor Jonathan Dunne.\nEn 2019 ga\u00f1ou o mesmo premio con \"A noite do lobo,\" na que o xurado destacou que \u00abo autor emprega unha prosa din\u00e1mica, contida, na que nada sobra e coa que logra constru\u00edr imaxes contundentes\u00bb; e ademais subli\u00f1ou que \"o dominio da lingua e a escolla dos top\u00f3nimos e antrop\u00f3nimos colaboran, sen d\u00fabida, a engrandecer a ficci\u00f3n\".\nEn 2022 quedou finalista do Premio Merl\u00edn con \"Liliam Strawberry e o paxaro da morte.\""}
{"id": "464267", "revid": "1410", "url": "https://gl.wikipedia.org/wiki?curid=464267", "title": "Escudo da Rep\u00fablica do Congo", "text": "A escudo de armas da Rep\u00fablica do Congo est\u00e1 formado por un le\u00f3n vermello rampante que terma dun facho. A cor do fondo do escudo \u00e9 dourada cunha li\u00f1a verde, ondulante e horizontal que discorre polo medio. Enriba do escudo hai unha coroa de ouro. Dous grandes elefantes africanos son os alicerces do escudo. Unha franxa co lema nacional \"Unit\u00e9 Travail Progr\u00e8s\" (\"Unidade, Traballo, Progreso\" traducido de \"La Congolaise\") est\u00e1 pendurada dunha franxa que terma dos elefantes.\nO escudo foi adoptado en 1960, e foi adoptado de novo en 1991 despois de ser substitu\u00eddo por un s\u00edmbolo non her\u00e1ldico durante a era da Rep\u00fablica Popular do Congo, entre 1970 e 1991."}
{"id": "464268", "revid": "5863", "url": "https://gl.wikipedia.org/wiki?curid=464268", "title": "Mar\u00eda Victoria Fern\u00e1ndez Espa\u00f1a", "text": ""}
{"id": "464270", "revid": "23204", "url": "https://gl.wikipedia.org/wiki?curid=464270", "title": "La Congolaise", "text": "\"La Congolaise\" (en galego \"A congolesa\") \u00e9 o himno nacional da Rep\u00fablica do Congo. Foi adoptado logo de independizarse de Francia en 1959, substitu\u00eddo en 1969 por \"Les Trois Glorieuses\", mais foi reinstaurado no ano 1991. A letra foi escrita por Jacques Tondra e Georges Kibanghi, e a m\u00fasica foi composta por Jean Royer e Joseph Spadili\u00e8re."}
{"id": "464274", "revid": "23204", "url": "https://gl.wikipedia.org/wiki?curid=464274", "title": "Denis Sassou-Nguesso", "text": ""}
{"id": "464275", "revid": "47401", "url": "https://gl.wikipedia.org/wiki?curid=464275", "title": "Cl\u00e9ment Mouamba", "text": "Cl\u00e9ment Mouamba, nado en Sibiti, \u00c1frica Ecuatorial Francesa en 1944, e finado o 29 de outubro de 2021, foi un pol\u00edtico congol\u00e9s. Entre 2016 e 2021 ocupou o cargo de Primeiro Ministro da Rep\u00fablica do Congo. Anteriormente exerceu como Ministro de Finanzas (1992 a 1993). Foi s\u00edmbolo da \u00abnova Rep\u00fablica\u00bb e da \u00abruptura\u00bb do goberno buscado por Denis Sassou Nguesso, despois da s\u00faa reelecci\u00f3n o 20 de marzo.\nEducaci\u00f3n.\nCl\u00e9ment Mouamba estudou no Lyc\u00e9e Technique du 1er Mai en Brazzaville, onde obtivo o seu bacharelato, antes de ir a estudar a Montpellier, logo \u00e1 Sorbona, onde obtivo un doutoramento en econom\u00eda.\u00a0\nCarreira profesional.\nEn 1973, uniuse ao BEAC en Yaound\u00e9. Seis anos despois, converteuse no asistente do director. Denis Sassou Nguesso, que acababa de chegar ao poder, conv\u00e9rteo no seu asesor econ\u00f3mico e financeiro, antes de po\u00f1elo \u00e1 fronte do Banco Internacional do Congo (BIDC), e logo do Banco Comercial do Congo (BCC), en 1985.\nCarreira pol\u00edtica.\nEn 1992, cando Sassou Nguesso deixou a presidencia, Cl\u00e9ment Mouamba abandonou Partido Congol\u00e9s do Traballo (PCT), foi elixido deputado por Sibiti e uniuse \u00f3 primeiro goberno formado polo novo Xefe de Estado, Pascal Lissouba, como Ministro de Econom\u00eda e Finanzas. Debido \u00f3s seus desacordos coa \"Banda dos Catro\" que rodeaba o presidente, non foi reelixido en 1995.\nEn 2015, Cl\u00e9ment Mouamba rompeu co seu partido antes do referendo constitucional dese ano para participar no di\u00e1logo patrocinado polo goberno, que a oposici\u00f3n boicoteara, debido \u00e1 cuesti\u00f3n do cambio constitucional.\u00a0O referendo permitiu \u00f3 presidente Denis Sassou Nguesso postularse para outro per\u00edodo nas elecci\u00f3ns presidenciais de marzo de 2016. Tras a asunci\u00f3n do presidente Sassou Nguesso por un novo mandato o 16 de abril de 2016, nomeou como Primeiro Ministro a Cl\u00e9ment Mouamba o 23 de abril. Este \u00faltimo constit\u00fae o seu primeiro goberno o 30 de abril de 2016.\nDespois das elecci\u00f3ns parlamentarias de 2017, onde o partido presidencial (PCT) foi o primeiro, Cl\u00e9ment Mouamba presenta a renuncia do seu goberno \u00f3 presidente, como \u00e9 costume. Foi reelixido o 21 de agosto e nomeou o seu segundo goberno o 22 de agosto.\nEn maio de 2021, Cl\u00e9ment Mouamba e o seu goberno dimitiron."}
{"id": "464277", "revid": "89787", "url": "https://gl.wikipedia.org/wiki?curid=464277", "title": "Subrexi\u00f3n de Mikkeli", "text": "A subrexi\u00f3n de Mikkeli (en fin\u00e9s \"Mikkelin seutukunta\") \u00e9 unha das tres subrexi\u00f3ns da rexi\u00f3n de Savonia do Sur. En 2017 ti\u00f1a unha poboaci\u00f3n de 72\u00a0247 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464287", "revid": "1131", "url": "https://gl.wikipedia.org/wiki?curid=464287", "title": "Torre Nabemba", "text": "A Torre Nabemba (en ), co\u00f1ecida tam\u00e9n como Torre Elf, \u00e9 un ra\u00f1aceos de oficinas da cidade de Brazzaville, na Rep\u00fablica do Congo. At\u00f3pase no sur da cidade, a car\u00f3n do r\u00edo Congo. Con 106 metros e 30 andares \u00e9 o m\u00e1is alto edificio da Rep\u00fablica do Congo. Leva o nome na honra do Monte Nabemba, a monta\u00f1a m\u00e1is alta do pa\u00eds. A torre foi constru\u00edda con fondos prestados da compa\u00f1\u00eda petroleira francesa Elf Aquitaine.\nA torre foi dese\u00f1ada por Jean Marie Legrand durante un plan de cinco anos do goberno e foi constru\u00edda entre 1983 e 1986. Varios ministerios e ONGs te\u00f1en a s\u00faa sede no edificio, como a Iniciativa Africana de Auto Desenvolvemento, o Novo Padroado para o Desenvolvemento Africano ou a UNESCO. A Torre Nabemba foi inaugurada polo presidente Denis Sassou Nguesso o 3 de febreiro de 1990."}
{"id": "464288", "revid": "23204", "url": "https://gl.wikipedia.org/wiki?curid=464288", "title": "Torre Elf", "text": ""}
{"id": "464289", "revid": "23204", "url": "https://gl.wikipedia.org/wiki?curid=464289", "title": "Tour Nabemba", "text": ""}
{"id": "464294", "revid": "1131", "url": "https://gl.wikipedia.org/wiki?curid=464294", "title": "Fervenzas de Loufoulakari", "text": "As fervenzas de Loufoulakari (en ) son unhas fervenzas que se atopan a 80 quil\u00f3metros \u00f3 suroeste de Brazzaville, na Rep\u00fablica do Congo, na confluencia dos r\u00edos Loufoulakari e Congo."}
{"id": "464295", "revid": "23204", "url": "https://gl.wikipedia.org/wiki?curid=464295", "title": "Chutes de la Loufoulakari", "text": ""}
{"id": "464299", "revid": "1131", "url": "https://gl.wikipedia.org/wiki?curid=464299", "title": "Monte Nabemba", "text": "O Monte Nabemba \u00e9 a monta\u00f1a m\u00e1is alta da Rep\u00fablica do Congo. At\u00f3pase no departamento de Sangha, e a monta\u00f1a ten unha altura de 1\u00a0020 metros.\nA Torre Nabemba en Brazzaville recibe o seu nome pola monta\u00f1a."}
{"id": "464301", "revid": "23204", "url": "https://gl.wikipedia.org/wiki?curid=464301", "title": "R\u00edo Kouilou-Niari", "text": "O r\u00edo Kouilou-Niari, tam\u00e9n chamado Kwilu, Kwila, e Kwil, \u00e9 o r\u00edo m\u00e1is importante da Rep\u00fablica do Congo. O r\u00edo ch\u00e1mase Kouilou durante a maior parte do percorrido, pero na s\u00faa secci\u00f3n central, na rexi\u00f3n de Niari, co\u00f1\u00e9cese como r\u00edo Niari. O r\u00edo comb\u00ednase co Louess\u00e9 e verte as s\u00faas augas no oc\u00e9ano Atl\u00e1ntico. Percorre uns 700 quil\u00f3metros dende o seu nacemento na meseta do Congo at\u00e9 a s\u00faa desembocadura.\nO r\u00edo ten numerosas fervenzas, entre as que destacan as fervenzas Zrinski, nomeadas na honra dos nobres croatas Nikola Zrinski e Petar \"Zrinski\", xa que foron descubertas en 1882 por Dragutin Lerman, un compo\u00f1ente croata da expedici\u00f3n de Henry Morton Stanley."}
{"id": "464302", "revid": "23204", "url": "https://gl.wikipedia.org/wiki?curid=464302", "title": "Lago Tele", "text": "Lago Tele (en ) \u00e9 un lago de auga doce que se atopa no distrito de Epena, na Rep\u00fablica do Congo.\nLendas.\nO lago Tele \u00e9 co\u00f1ecido pola lenda de Mok\u00e8l\u00e9-mb\u00e8mb\u00e9 (unha suposta criatura reptiliana non identificada), e tam\u00e9n \u00e9 o lugar onde os pigmeos mataron e comeron unha das criaturas, arredor do ano 1959.\nO libro de 1996 \"Congo Journey\", polo escritor e viaxeiro brit\u00e1nico Redmond O'Hanlon, describe con certo detalle a s\u00faa viaxe \u00f3 longo do Congo at\u00e9 o lago Tele na procura de Mok\u00e8l\u00e9-mb\u00e8mb\u00e9, achegando \u00f3 mesmo tempo unha rica descrici\u00f3n da fauna e flora locais, as\u00ed como pr\u00e1cticas culuturais congolesas e as relaci\u00f3ns cos pobos pigmeos."}
{"id": "464303", "revid": "23204", "url": "https://gl.wikipedia.org/wiki?curid=464303", "title": "Lac T\u00e9l\u00e9", "text": ""}
{"id": "464310", "revid": "865", "url": "https://gl.wikipedia.org/wiki?curid=464310", "title": "Heavens", "text": "Heavens foi unha banda estadounidense de indie rock formado por Matt Skiba de Alkaline Trio e Josiah Steinbrick. O d\u00fao asinou un contrato con Epitaph Records e publicou o seu \u00fanico \u00e1lbum, \"Patent Pending\", o 12 de setembro de 2006. O grupo pasou o outono dese ano tocando no Reino Unido e nos Estados Unidos con Darker My Love. A banda separar\u00edase en 2007."}
{"id": "464312", "revid": "89787", "url": "https://gl.wikipedia.org/wiki?curid=464312", "title": "Casino Mercantil e Industrial de Pontevedra", "text": "O Casino Mercantil e Industrial de Pontevedra, m\u00e1is co\u00f1ecido como Mercantil de Pontevedra, \u00e9 un club polideportivo que destaca especialmente no tenis e no p\u00e1del. As s\u00faas instalaci\u00f3ns deportivas est\u00e1n situadas en Cons, na parroquia de Mourente, a\u00ednda que a s\u00faa sede central se localiza no centro da cidade.\nHistoria.\nO Mercantil de Pontevedra naceu o 17 de novembro de 1928 fundado por un grupo de comerciantes e industriais pontevedreses. Esta sociedade foi presidida no seu nacemento por D. Celso Varela, a\u00ednda que con outro nome (C\u00edrculo Mercantil e Industrial). A sede social ocupou varios locais, sempre na zona vella de Pontevedra, quedando situada na praza Curros Enr\u00edquez.\nO primeiro edificio constru\u00eddo para a sede foi no ano 1965 mentres presid\u00eda D. Emilio V\u00e1zquez Gonz\u00e1lez. M\u00e1is tarde, xa a finais dos anos 70, o presidente D. Eligio Cancela Garc\u00eda mandou constru\u00edr o parque polideportivo en Mourente. No ano 2019 pasou a ser dirixido por D. Ernesto Filgueira Touri\u00f1o.\nInstalaci\u00f3ns.\nAs instalaci\u00f3ns do Casino Mercantil e Industrial de Pontevedra abranguen dous \u00e1mbitos, un social e outro deportivo. A sede social local\u00edzase na praza Curros Enr\u00edquez. Tr\u00e1tase dun edificio de tres plantas que alberga cafetar\u00eda, ximnasio, sal\u00f3n de actos, oficinas administrativas, sala de xuntas e ba\u00f1os.\nAs instalaci\u00f3ns deportivas at\u00f3panse en Mourente e contan cun pavill\u00f3n, doce pistas de tenis (sete descubertas, d\u00faas cubertas de terra batida e tres cubertas no pavill\u00f3n), un campo de f\u00fatbol sala (dentro do pavill\u00f3n), un campo de f\u00fatbol de terra que tam\u00e9n est\u00e1 dedicado ao tiro con arco, dous campos de area para f\u00fatbol e voleibol, d\u00faas pistas de p\u00e1del, unha de baloncesto, outra de balonm\u00e1n e tres piscinas (unha ol\u00edmpica, outra mediana e outra pequena) con caseta de socorrismo. Conta tam\u00e9n con diferentes \u00e1reas de ocio e descanso, entre as que destacan un parque infantil, unha cafetar\u00eda-restaurante, churrasqueiras ao aire libre, unha zona do pavill\u00f3n habilitada para pimp\u00f3n e unha casa de campamentos con liteiras e cunha zona de acampada anexa. No edificio da cafetar\u00eda local\u00edzanse as oficinas de atenci\u00f3n a socios e socias, un sal\u00f3n de xogos, un sal\u00f3n de cerimonias, unha pista de squash, un ximnasio e os vestiarios e ba\u00f1os.\nDisp\u00f3n de dous aparcadoiros e accesos acondicionados para persoas de mobilidade reducida e carri\u00f1os de beb\u00e9s.\nActividades.\nO parque polideportivo est\u00e1 m\u00e1is enfocado ao tenis e ao p\u00e1del que a outros deportes, a\u00ednda que no ver\u00e1n tam\u00e9n se pode gozar doutras actividades l\u00fadico-deportivas como nataci\u00f3n art\u00edstica, tr\u00edatlon, windsurf e orientaci\u00f3n.\nNa sede de Pontevedra des\u00e9nvolvense m\u00e1is actividades; desde deportivas (pilates, bailes latinos, baile, baile infantil deportivo, xadrez, taich\u00ed...) e socioculturais (club gastron\u00f3mico, club do poeta, actuaci\u00f3ns musicais, servizo de prensa e televisi\u00f3n, conferencias, exposici\u00f3ns, fotograf\u00eda, piano, guitarra, bater\u00eda, solfexo, canto, coral, pintura e gancho, palillos ou bobina, billar, cartas e domin\u00f3) ata campamentos (Mercantil-SuhSport, Stage de tenis, de ver\u00e1n, \u201cPortero 2000\u201d e HQR-camp) e celebraci\u00f3ns (D\u00eda de Reis, d\u00eda do socio, entroido, letras galegas, inauguraci\u00f3n ver\u00e1n, San Xo\u00e1n, festas da Peregrina, Feira Franca, festas tem\u00e1ticas, agosto, sama\u00edn, Nadal, fin de ano)."}
{"id": "464317", "revid": "27155", "url": "https://gl.wikipedia.org/wiki?curid=464317", "title": "Mokele-mbembe", "text": "Mokele-mbembe (en lingala: , \"aquel que interrompe o fluxo dos r\u00edos\") ref\u00edrese a un animal a\u00ednda desco\u00f1ecido pola ciencia que deber\u00eda vivir ou vivir nos afluentes do r\u00edo Congo, que serve como unha fronteira natural entre a Rep\u00fablica Democr\u00e1tica do Congo, a Rep\u00fablica do Congo e Angola. Por causa do seu tama\u00f1o e morfolox\u00eda, crese que estea relacionado ao Sauropodomorpha. A s\u00faa existencia non est\u00e1 comprobada e permanece no reino da criptozoolox\u00eda, debido \u00e1 ausencia de probas materiais da s\u00faa existencia.\nA comezos do s\u00e9culo XX, as descrici\u00f3ns do animal reflectiron a cada vez maior fascinaci\u00f3n do p\u00fablico cos dinosauros, inclu\u00edndo aspectos de determinadas especies de dinosauros agora co\u00f1ecidas entre os cient\u00edficos como incorrectos, e o animal baseouse cada vez m\u00e1is nunha serie de dinosauros que supostamente viviron en \u00c1frica.\nCo tempo, o animal converteuse en obxectivo dos adeptos da pseudociencia, da criptozoolox\u00eda e do Creacionismo da Terra Xove, resultando en m\u00faltiples expedici\u00f3ns lideradas por criptozo\u00f3logos e financiadas por creacionistas e grupos da Terra Xove co obxectivo de encontrar evidencias que invalidasen o consenso cient\u00edfico sobre a evoluci\u00f3n. O paleont\u00f3logo Donald Prothero observa que \"a busca do Mokele Mbembe ... forma parte do esforzo dos creacionistas por derrubar a teor\u00eda da evoluci\u00f3n e o ensino da ciencia por calquera medio pos\u00edbel\". Al\u00e9n diso, Prothero observa que \"as \u00fanicas persoas na procura do Mokele-mbembe son ministros creacionistas, non bi\u00f3logos da vida salvaxe\"."}
{"id": "464318", "revid": "23204", "url": "https://gl.wikipedia.org/wiki?curid=464318", "title": "Mok\u00e8l\u00e9-mb\u00e8mb\u00e9", "text": ""}
{"id": "464319", "revid": "23204", "url": "https://gl.wikipedia.org/wiki?curid=464319", "title": "Mokele-Mbembe", "text": ""}
{"id": "464320", "revid": "89787", "url": "https://gl.wikipedia.org/wiki?curid=464320", "title": "Pobo sangha", "text": "Os sangha (tam\u00e9n co\u00f1ecidos como sanga) son un grupo \u00e9tnico do norte da Rep\u00fablica do Congo. Representan arredor do 20% da poboaci\u00f3n do pa\u00eds, sendo o segundo maior grupo \u00e9tnico despois do pobo congo."}
{"id": "464321", "revid": "23204", "url": "https://gl.wikipedia.org/wiki?curid=464321", "title": "Sangha", "text": ""}
{"id": "464322", "revid": "23204", "url": "https://gl.wikipedia.org/wiki?curid=464322", "title": "Pobo sanga", "text": ""}
{"id": "464323", "revid": "25871", "url": "https://gl.wikipedia.org/wiki?curid=464323", "title": "Di\u00f3xenes de Enoanda", "text": "Di\u00f3xenes de Enoanda foi un fil\u00f3sofo grego do s\u00e9culo II que divulgou a filosof\u00eda de Epicuro como representante do epicure\u00edsmo moral. \nTraxectoria.\n\u00c9 co\u00f1ecido porque, ao redor do ano 120, mandou gravar as m\u00e1ximas epic\u00fareas sobre un muro, de oitenta metros de longo por case catro de alto, cun total de m\u00e1is de 200 pezas da antiga cidade de Enoanda en Licia, suroeste da actual Turqu\u00eda. O muro destru\u00eduse cun terremoto. Dise que o muro estaba cerca do mercado da cidade e era unha alerta para que os cidad\u00e1ns que comprasen nas tendas de Enoanda non esperasen atopar a felicidade comprando.\nOs fragmentos, atopados no ano 1884, forman unha importante fonte da filosof\u00eda epic\u00farea, no referente \u00e1 f\u00edsica, a epistemolox\u00eda e a \u00e9tica. Tal epigrama, ademais, inclu\u00eda a doutrina epic\u00farea do \"clinamen\" (desviaci\u00f3n), unicamente co\u00f1ecida at\u00e9 ese momento por escritos de Lucrecio e Cicer\u00f3n. A inscrici\u00f3n foi mandada tallar por Di\u00f3xenes de Enoanda de modo que todos os cidad\u00e1ns aprendesen o ideal de co\u00f1ecemento humano do epicure\u00edsmo. A partir da informaci\u00f3n descuberta non se ten constancia doutras doutrinas en referencia ao epicure\u00edsmo, a\u00ednda que axuda a aclarar algunhas cuesti\u00f3ns desta doutrina. Est\u00edmase que conter\u00eda unhas 25.000 palabras e non se recuperou m\u00e1is dun terzo do total. "}
{"id": "464325", "revid": "23204", "url": "https://gl.wikipedia.org/wiki?curid=464325", "title": "Pobo mbochi", "text": "Os mbochi (ou m'boshi) son un grupo \u00e9tnico bant\u00fa que habita na Rep\u00fablica do Congo. Orixinario da rexi\u00f3n dos grandes lagos de \u00c1frica central, estableceronse arredor do ano 1850 na Rep\u00fablica do Congo, particularmente nos departamentos de Cuvette, en Oyo, e no departamento de Plateaux, preto de Ollombo, as\u00ed como en Talanga\u00ef, en Brazzaville. Outras comunidades mbochi viven no oeste da Rep\u00fablica Democr\u00e1tica do Congo (Ngombe), as\u00ed como no leste de Gab\u00f3n."}
{"id": "464326", "revid": "23204", "url": "https://gl.wikipedia.org/wiki?curid=464326", "title": "Mbochi", "text": ""}
{"id": "464327", "revid": "23204", "url": "https://gl.wikipedia.org/wiki?curid=464327", "title": "M'boshi", "text": ""}
{"id": "464329", "revid": "89787", "url": "https://gl.wikipedia.org/wiki?curid=464329", "title": "Enoanda", "text": "Enoanda (, \"t\u00e0 Oin\u00f3anda\") foi unha cidade da Grecia antiga situada na rexi\u00f3n de Licia, na parte alta do val do r\u00edo Xanto. \u00c9 co\u00f1ecida pola inscrici\u00f3n filos\u00f3fica do fil\u00f3sofo epic\u00fareo Di\u00f3xenes de Enoanda. As ru\u00ednas da cidade est\u00e1n ao oeste da cidade moderna de \u0130ncealiler no distrito de Fethiye da provincia de Mu\u011fla, Turqu\u00eda, que est\u00e1 parcialmente constru\u00edda sobre a cidade antiga.\nHistoria.\nEn \u00e9poca dos hititas cham\u00e1base Wiyanawanda. Durante o per\u00edodo helen\u00edstico foi a cidade m\u00e1is meridional do tetr\u00e1pole de Cibira, que foi disolta por Lucio Licinio Murena no -84 cando Enoanda pasou a formar parte da liga licia, segundo demostran numerosas inscrici\u00f3ns. A historia anterior da cidade desco\u00f1\u00e9cese, a pesar dunha misi\u00f3n levada a cabo polo \"British Institute at Ankara\" en 1974\u201376. Parece que Enoanda se converteu nunha colonia de Termeso en torno ao -200 ou -190 e que ademais a chamaron chamou \"Termessos Minor\" ou \"Termessos he pros Oinoanda\".\nO lugar foi identificado primeiro por Hoskyns e Forbes en 1841, e publicado no \"Journal of the Royal Geographical Society\", XII (1843). A inscrici\u00f3n filos\u00f3fica de Di\u00f3xenes de Enoanda, identificouse m\u00e1is tarde a partir de fragmentos, procedentes ao parecer da sto\u00e1, que probabelmente erixiu el mesmo. A sto\u00e1 de Di\u00f3xenes desmantelouse na segunda metade do s\u00e9culo III para facer sitio a un muro defensivo; antes o lugar carec\u00eda de fortificaci\u00f3n. En 2012 identific\u00e1ronse uns 300 fragmentos de distintos tama\u00f1os (dunhas poucas letras a varias frases que cubr\u00edan m\u00e1is dun bloque).\nNos anos 1990 atop\u00e1ronse probas de que houbo unha antiga ponte romana.\nO Instituto Arqueol\u00f3xico Alem\u00e1n est\u00e1 a levar a cabo novas escavaci\u00f3ns.\nEnoanda \u00e9 unha diocese da Igrexa cat\u00f3lica."}
{"id": "464330", "revid": "54334", "url": "https://gl.wikipedia.org/wiki?curid=464330", "title": "Bernardo Lorenzo", "text": "Bernardo Lorenzo Cu\u00e9tara, nado en Ferrol, \u00e9 un pol\u00edtico galego.\nTraxectoria.\nLicenciouse en filosof\u00eda pola Universidade de Santiago de Compostela, e durante os seus anos de estudante como representante dos Comit\u00e9s Abertos de Faculdade foi vicedecano de estudantes da facultade de filosof\u00eda e ciencias da educaci\u00f3n. Entre 1991 e 1999 traballou nunha empresa de publicidade de Ferrol e dende 2005 \u00e9 director dunha consultor\u00eda especializada en sociedade da informaci\u00f3n, comunicaci\u00f3n pol\u00edtica, planificaci\u00f3n estrat\u00e9xica e participaci\u00f3n social. Militou no Bloque Nacionalista Galego e foi concelleiro por esa formaci\u00f3n en Ferrol entre 1999 e 2003. Tras marchar do Bloque foi dende 2013 un dos coordinadores de Espazo Ecosocialista en Ferrolterra e vicecoordinador de acci\u00f3n electoral e pol\u00edtica municipal da formaci\u00f3n. Nas elecci\u00f3ns locais de 2019 foi o candidato \u00e1 alcald\u00eda da s\u00faa cidade natal por Marea de Ferrol."}
{"id": "464334", "revid": "23204", "url": "https://gl.wikipedia.org/wiki?curid=464334", "title": "Lingua mbochi", "text": "O mbochi (tam\u00e9n co\u00f1ecida como mboshi ou mbosi) \u00e9 unha lingua bant\u00fa falada polos mbochi da Rep\u00fablica do Congo."}
{"id": "464335", "revid": "23204", "url": "https://gl.wikipedia.org/wiki?curid=464335", "title": "Lingua mbosi", "text": ""}
{"id": "464336", "revid": "23204", "url": "https://gl.wikipedia.org/wiki?curid=464336", "title": "Lingua mboshi", "text": ""}
{"id": "464337", "revid": "98629", "url": "https://gl.wikipedia.org/wiki?curid=464337", "title": "B\u00f3veda cranial", "text": "A b\u00f3veda cranial \u00e9 como se denomina o espazo no cranio, dentro do neurocranio, ocupado polo cerebro. Nos humanos, a medida e a forma do cerebro poden seren afectadas pola medida da b\u00f3veda, como se mostra na craniometr\u00eda, pero estudos que a relacionan coa intelixencia non encontraron ningunha evidencia conclu\u00ednte. \nA b\u00f3veda cranial tam\u00e9n \u00e9 chamada a \"tapa do cranio\", ou mesmo a \"calvaria\", a\u00ednda que estes nomes ref\u00edrense correctamente \u00e1 porci\u00f3n superior do cranio soamente.\nDesenvolvemento.\nNos humanos a b\u00f3veda cranial est\u00e1 composta imperfectamente nos beb\u00e9s, o cal permite que a gran cabeza humana pase a trav\u00e9s do canal de nacemento. Durante o nacemento, os varios \u00f3sos conectados polo cartilaxe e lo ligamentos s\u00f3 se mover\u00e1n relativamente o un ao outro. As porci\u00f3ns abertas entre os \u00f3sos m\u00e1is importantes da parte superior da b\u00f3veda, chamadas fontanelas, normalmente quedan brandas at\u00e9 dous anos despois do nacemento. \nCando as fontanelas pechan, a b\u00f3veda perde parte da s\u00faa plasticidade. As suturas entre os \u00f3sos permanecen at\u00e9 os 30 ou 40 anos de idade, permitindo o crecemento do cerebro. \nA medida da b\u00f3veda cranial \u00e9 directamente proporcional \u00e1 medida do cranio e se desenvolve de xeito temper\u00e1n.\nA medida e a forma do cerebro e da b\u00f3veda circundante permanecen bastante pl\u00e1sticas a medida que o cerebro crece na nenez. En varias sociedades antigas, a forma da cabeza era alterada por raz\u00f3nes est\u00e9ticas ou relixiosas atando teas ou t\u00e1boas apertadas ao redor da cabeza durante a infancia. Non se sabe se tal deformaci\u00f3n cranial artificial ten efecto na capacidade mental.\nEvoluci\u00f3n.\nA b\u00f3veda cranial est\u00e1 composta do endocranio, que forma as partes basais, coroada polo teito do cranio nos vertebrados terrestres. Nos peixes non existe ningunha b\u00f3veda cranial percept\u00edbel como tal, e o cranio est\u00e1 composto de \u00f3sos acoplados folgadamente. \nA b\u00f3veda cranial como unha unidade distinta xurdiu coa fusi\u00f3n do teito cranial e o endocranio nos primeiros labirintodontes. \nNos anfibios e r\u00e9ptiles a b\u00f3veda \u00e9 bastante pequena e discreta, formando b\u00f3vedas apropiadas s\u00f3 nos mam\u00edferos e nas aves."}
{"id": "464338", "revid": "89787", "url": "https://gl.wikipedia.org/wiki?curid=464338", "title": "Pobos pigmeos", "text": "En antropolox\u00eda, os pobos pigmeos son grupos \u00e9tnicos cuxa altura mediana \u00e9 infrecuentemente curta. O termo \"pigme\u00edsmo\" \u00e9 empregado para describir o fenotipo da estatura baixa end\u00e9mica (en oposici\u00f3n \u00f3 ananismo desproporcionado que ocorre en casos illados nunha poboaci\u00f3n) nas poboaci\u00f3ns humanas nas que o var\u00f3n adulto mide menos de 150 cm de altura. \nO termo \u00e9 asociado principalmente \u00f3s pigmeos africanos, pobos cazadores-recolectores da conca do r\u00edo Congo (que incl\u00faen os bambenga, os mbuti e os batwa). O termo \"pigmoide\" \u00e9 unha categor\u00eda racial tradicional para os pigmeos de \u00c1frica central, considerada un subgrupo da categor\u00eda negroide. O termo \"pigemos asi\u00e1ticos\" foi usado para describir as poboaci\u00f3ns de \"negritos das sueste mar\u00edtimo de Asia e outros pobos austroloides de baixa estatura.\nO pobo taron de Myanmar \u00e9 un caso excepci\u00f3n de poboaci\u00f3n \"pigmea\" do fenotipo mongoloide."}
{"id": "464339", "revid": "839", "url": "https://gl.wikipedia.org/wiki?curid=464339", "title": "Filetas de Cos", "text": "Filetas de Cos, nado en Cos c. -340 e finado c. -285, foi un poeta e fil\u00f3logo grego, o primeiro da escola filol\u00f3xica alexandrina.\nTraxectoria.\nFoi escollido por Ptolomeo I como instrutor do seu fillo do mesmo nome, nado o -308. Compuxo elex\u00edas, breves poemas \u00e9picos e epigramas. Te\u00f3crito e Cal\u00edmaco enxalz\u00e1rono e tiv\u00e9ronlle en gran aprecio. Tivo por disc\u00edpulos a Zen\u00f3doto de \u00c9feso e a Hermesianacte de Colof\u00f3n. Alg\u00fans atrib\u00faenlle alg\u00fans poemas con formas de obxectos, pero o certo \u00e9 que foi un dos primeiros en aspirar \u00e1 brevidade e \u00e1 condensaci\u00f3n. Como fil\u00f3logo estudou a lingua de Homero e compuxo unha miscel\u00e1nea que compilaba e explicaba expresi\u00f3ns dialectais inusitadas, termos t\u00e9cnicos e arca\u00edsmos empregados na \"Iliada\" e a \"Odisea\" que xa na s\u00faa \u00e9poca aparec\u00edan como inintelix\u00edbeis. Estas \"Glosas\" foron o comezo da erudici\u00f3n cr\u00edtica alexandrina, da escola filol\u00f3xica alexandrina, que ter\u00eda continuaci\u00f3n en Ant\u00edmaco de Colof\u00f3n, Zen\u00f3doto de \u00c9feso, Cal\u00edmaco, Erat\u00f3stenes, Arist\u00f3fanes de Bizancio e Aristarco de Samotracia."}
{"id": "464340", "revid": "23204", "url": "https://gl.wikipedia.org/wiki?curid=464340", "title": "Pigmeos", "text": ""}
{"id": "464342", "revid": "23204", "url": "https://gl.wikipedia.org/wiki?curid=464342", "title": "Pigmeo", "text": ""}
{"id": "464343", "revid": "624", "url": "https://gl.wikipedia.org/wiki?curid=464343", "title": "S\u00e9culo IV a. C.", "text": ""}
{"id": "464344", "revid": "1131", "url": "https://gl.wikipedia.org/wiki?curid=464344", "title": "Voo 1492 de Aeroflot", "text": "O voo 1492 de Aeroflot era un servizo dom\u00e9stico regular de pasaxeiros dendo o aeroporto de Moscova-Sheremetyevo ata o aeroporto de Murmansk. O d\u00eda 5 de maio de 2019 o Sukhoi Superjet 100 que operaba a ruta regresou a Sheremetyevo pouco despois da engalaxe. As \u00e1s e a parte traseira da fuselaxe incendi\u00e1ronse tras unha toma dura e 41 persoas a bordo morreron.\nAvi\u00f3n.\nO aparello accidentado era un Sukhoi Superjet 100 de fabricaci\u00f3n rusa. O avi\u00f3n ti\u00f1a o rexistro RA-89098 e o n\u00famero de serie do fabricante 95135, e voara por vez primeira no ano 2017.\nAccidente.\nO voo 1492 engalou do aeroporto de Moscova-Sheremetyevo cara o aeroporto de Murmansk \u00e1s 18:02 hora local (15:02 UTC). Deixou de subir ao nivel de voo 090 (uns 2,7\u00a0km) e regresou, realizando unha aterraxe de emerxencia 30 minutos despois da engalaxe, onde se sa\u00edu da pista e se incendiou. O avi\u00f3n ardeu quedando s\u00f3 a parte dianteira da fuselaxe intacta. Os informes dos pasaxeiros que sobreviviron suxiren que un raio puido golpear o aparello pouco despois da engalaxe, e os tripulantes dixeron que este puido ser o responsable da perda de comunicaci\u00f3n co control de tr\u00e1fico a\u00e9reo. Debido \u00e1 perda de comunicaci\u00f3n os pilotos decidiron que era demasiado perigoso soltar combustible sobre Moscova antes da aterraxe de emerxencia.\nO comit\u00e9 de investigaci\u00f3n ruso anunciou que, dos 5 tripulantes e 73 pasaxeiros, 37 persoas sobreviviran ao accidente e as 41 restantes, inclu\u00eddo un tripulante, morreron."}
{"id": "464345", "revid": "624", "url": "https://gl.wikipedia.org/wiki?curid=464345", "title": "S\u00e9culo III a. C.", "text": ""}
{"id": "464346", "revid": "865", "url": "https://gl.wikipedia.org/wiki?curid=464346", "title": "Last Building Burning", "text": "Last Building Burning \u00e9 o quinto \u00e1lbum de estudio da banda estadounidense de indie rock Cloud Nothings, publicado o 19 de outubro de 2018 a trav\u00e9s do selo Carpark Records.\nListaxe de canci\u00f3ns.\nToda a m\u00fasica e letras por Dylan Baldi."}
{"id": "464347", "revid": "5863", "url": "https://gl.wikipedia.org/wiki?curid=464347", "title": "Gaio Xulio Fedro", "text": "Caio ou Gaio Xulio Fedro\u2009, nado ca. -15\u00a0e finado ca. 50, foi un fabulista romano. Seguidor de Esopo, introduciu mordaces alusi\u00f3ns contempor\u00e1neas.\nTraxectoria.\nFedro foi un escravo orixinario de Macedonia. Recibiu a liberdade de mans de Augusto e desenvolveu a s\u00faa actividade literaria durante os reinados de Tiberio, Cal\u00edgula e Claudio.\nPublicaci\u00f3ns.\nPublicou en cinco libros a s\u00faa colecci\u00f3n de f\u00e1bulas latinas en verso. Moitos dos temas destas composici\u00f3ns est\u00e1n tomados de Esopo; outros, con todo, proceden da s\u00faa experiencia persoal ou insp\u00edranse na sociedade da s\u00faa \u00e9poca. \nCaracter\u00edsticas.\nComo el mesmo declara no pr\u00f3logo da s\u00faa obra, a f\u00e1bula foi inventada porque os escravos, medorentos do castigo se ousaban dicir o que sent\u00edan, enmascararon as s\u00faas ideas expres\u00e1ndoas en forma de f\u00e1bulas para evitar con bromas finxidas as reacci\u00f3ns violentas dos seus se\u00f1ores. \nSexa ou non real esta afirmaci\u00f3n, o certo \u00e9 que no cento unha f\u00e1bulas de Fedro que se conservaron apr\u00e9ciase con claridade a intenci\u00f3n did\u00e1ctica e moralizante que introduce o breve relato, protagonizado preferentemente por animais. Nelas desenv\u00f3lvese o concepto de protesta social, adapt\u00e1ndoo ao contido e aos costumes da s\u00faa \u00e9poca. Altivo e ambicioso, quixo conferir ao ap\u00f3logo moralista popular a elegancia e o garbo da poes\u00eda.\nCon todo, a\u00ednda que Fedro confesa que s\u00f3 se limita a representar de forma xen\u00e9rica a vida e os costumes dos homes do seu tempo (\"ipsam vitam et mores hominum ostendere\"), o certo \u00e9 que as veladas alusi\u00f3ns cr\u00edticas a personaxes contempor\u00e1neos val\u00e9ronlle un proceso por parte de Sexano, o poderoso prefecto do pretorio e favorito do emperador Tiberio."}
{"id": "464351", "revid": "89787", "url": "https://gl.wikipedia.org/wiki?curid=464351", "title": "Himno nacional de Costa Rica", "text": "O himno nacional da Rep\u00fablica de Costa Rica \u00e9 o himno nacional de Costa Rica dende 1852. A s\u00faa m\u00fasica foi composta por Manuel Mar\u00eda Guti\u00e9rrez Flores, quen dedicou a partitura \u00f3 franc\u00e9s Gabriel-Pierre Lafond. A m\u00fasica foi creada para recibir os delegados de Inglaterra e os Estados Unidos nese ano polo Tratado de Webster-Crampton. Tivo varias letras; a actual foi escrita para un concurso convocado en 1903 polo goberno de Ascensi\u00f3n Esquivel Ibarra, para darlle \u00f3 himno unha letra que reflectise a idea de ser costarrique\u00f1a. O concurso ga\u00f1ouno Jos\u00e9 Mar\u00eda Zeled\u00f3n Brenes e a letra foi incorporada en 1903."}
{"id": "464352", "revid": "23204", "url": "https://gl.wikipedia.org/wiki?curid=464352", "title": "Noble patria, tu hermosa bandera", "text": ""}
{"id": "464353", "revid": "89787", "url": "https://gl.wikipedia.org/wiki?curid=464353", "title": "Carlos Alvarado Quesada", "text": "Carlos Andr\u00e9s Alvarado Quesada, nado en San Xos\u00e9 o 14 de xaneiro de 1980, \u00e9 un escritor, xornalista, politic\u00f3logo e pol\u00edtico costarrique\u00f1o. Ocupou o cargo de presidente da Rep\u00fablica de Costa Rica entre 2018 e 2022, polo Partido Acci\u00f3n Ciudadana.\nAlvarado \u00e9 bacharel en comunicaci\u00f3n, mestrado en ciencias pol\u00edticas pola Universidade de Costa Rica e mestrado en estudos do desenvolvemento pola Universidade de Sussex.\nTraxectoria.\nNaceu o 14 de xaneiro de 1980 en San Xos\u00e9, no seo dunha familia de clase media composta polos seus pais Alejandro Alvarado Induni (enxe\u00f1eiro) e Adelia Quesada Alvarado; e polos seus irm\u00e1ns Federico e Irene. Cursa a primaria na Escola Anglo-Americana e a secundaria no Colexio Saint Francis; posteriormente ingresa na Universidade de Costa Rica onde se grad\u00faa como bacharel en Ciencias da Comunicaci\u00f3n Colectiva, logo obt\u00e9n unha mestr\u00eda en ciencias pol\u00edticas, e en 2008 incorp\u00f3rase \u00e1 Universidade de Sussex (Inglaterra) onde obt\u00e9n unha mestr\u00eda en estudos para o desenvolvemento. Contrae matrimonio en 2010 con Claudia Dobles Camargo, con quen tivo unha filla nada en 2013. Actualmente habita en Santa Ana."}
{"id": "464354", "revid": "23204", "url": "https://gl.wikipedia.org/wiki?curid=464354", "title": "Carlos Andr\u00e9s Alvarado Quesada", "text": ""}
{"id": "464355", "revid": "15490", "url": "https://gl.wikipedia.org/wiki?curid=464355", "title": "Di\u00f3n Casio", "text": "Lucio Casio Di\u00f3n Coceiano, (en grego \u0394\u03af\u03c9\u03bd \u039a\u03ac\u03c3\u03c3\u03b9\u03bf\u03c2 \"D\u00ed\u014dn K\u00e1ssios;\" en lat\u00edn: \"Lucius Cassius Dio\"), tam\u00e9n co\u00f1ecido como Di\u00f3n Casio nado en Nicea en 155 e finado en 235, foi un pol\u00edtico, militar e historiador romano da \u00e9poca da dinast\u00eda dos Severos que acadou as m\u00e1is altas maxistraturas do Estado e foi honrado cun segundo consulado no ano 229 co emperador Alexandre Severo. Escribiu unha historia de Roma desde as orixes at\u00e9 o seu tempo que chegou parcialmente \u00e1 actualidade.\nTraxectoria.\nNaceu en Nicea de Bitinia (actual Iznik), na pen\u00ednsula de Anatolia, actual Turqu\u00eda. Pertenc\u00eda a unha gran familia senatorial, pois era fillo do influente patricio Casio Aproniano, c\u00f3nsul en 191, senador e gobernador de varias provincias, e descend\u00eda por parte materna de Di\u00f3n de Prusa. O seu nome completo quizais fose \"Lucio Casio Di\u00f3n.\" O nome de \"Cocceiano\" quizais fose engadido en \u00e9poca bizantina, debido a unha confusi\u00f3n con Di\u00f3n de Prusa.\nSeguiu unha exitosa carreira senatorial, rango que obtivo baixo o emperador C\u00f3modo. Ocupou sucesivamente o cargo de pretor en 194, \"consul suffectus\" en 204 ou 205, \"curator\" de P\u00e9rgamo e Esmirna ao redor dos anos 217 e 218, proc\u00f3nsul de \u00c1frica cara ao ano 222, \"legatus Augusti pro praetore\" de Dalmacia e Pannonia Superior baixo Alexandre Severo e c\u00f3nsul ordinario no ano 229. En 235 renunciou \u00e1 vida p\u00fablica e retirouse a Nicea para proseguir al\u00ed os seus estudos.\nDi\u00f3n viviu unha \u00e9poca turbulenta. Tanto el como os seus compa\u00f1eiros senatoriais amedrent\u00e1ronse ante a tiran\u00eda dos emperadores e lamentaron a ascensi\u00f3n ao trono dunha serie de homes aos que consideraban uns simples arribistas e en Pannonia tivo que enfrontarse \u00e1 indisciplina militar. Todas esas experiencias foron evocadas no relato que fai da s\u00faa propia \u00e9poca e tiveron moito que ver na idea que se fixo dos tempos pret\u00e9ritos.\nObra.\nA s\u00faa obra m\u00e1is famosa \u00e9 \"Historia romana\" (en grego, \"\u03a1\u03c9\u03bc\u03b1\u03ca\u03ba\u03ae \u1f38\u03c3\u03c4\u03bf\u03c1\u03af\u03b1 Rh\u014dmaik\u0113 Histor\u00ed\u0101\"), escrita en grego, que abrangue preto de mil anos de historia, desde a fundaci\u00f3n da cidade en -753 at\u00e9 o ano 229 . Consta de oitenta libros, moitos dos cales chegaron at\u00e9 a actualidade en resumos de Zonaras e Xifilino de \u00e9poca bizantina. \u00c9, xunto con Herodiano, o escritor m\u00e1is importante dos s\u00e9culos II e III, pero a s\u00faa obra sempre se viu envolta na pol\u00e9mica. Moitos o tachan de \u00abmentireiro\u00bb. En certo xeito te\u00f1en raz\u00f3n. Ao ser senador, non v\u00eda con bos ollos a ascensi\u00f3n ao poder que ti\u00f1an os \u00e9quites, que ser\u00edan, desempe\u00f1ando a funci\u00f3n de prefecto do Pretorio, os que en moitas ocasi\u00f3ns chegar\u00edan a ter o aut\u00e9ntico poder en Roma, en contraposici\u00f3n co Senado, que queda apartado a un segundo plano, m\u00e1is como algo representativo que como un poder f\u00e1ctico.\nPor ese motivo, en moitos dos seus relatos sobre emperadores, sobre todo na dinast\u00eda Severa, leva a contraria a ditos emperadores. Por exemplo, no referente \u00e1 \"Constitutio Antoniniana\", promulgada por Caracalla ao redor de 215, arremeteu contra o emperador por conceder a cidadan\u00eda romana a todos os habitantes do imperio, non sendo os escravos, pero algunhas p\u00e1xinas m\u00e1is adiante el mesmo apoia a decisi\u00f3n de dar dita cidadan\u00eda.\nA data de composici\u00f3n da \"Historia romana\", obra para cuxa composici\u00f3n empregou dez anos en recoller material sobre acontecementos anteriores \u00e1 morte de Severo (211) e outros doce en redactala, \u00e9 pol\u00e9mica, pero, seguindo ao propio Di\u00f3n, a m\u00e1is l\u00f3xica \u00e9 a de 202. A s\u00faa ausencia de Italia impediulle continuar cos sucesos posteriores \u00e1 morte de Severo e soamente puido resumir o reinado de Alexandre Severo. Conclu\u00edu a obra co relato da s\u00faa propia sa\u00edda da vida p\u00fablica.\nDi\u00f3n tam\u00e9n conta (LXXII, 23) que, tras unha breve obra sobre os so\u00f1os e portentos que presaxiaron a ascensi\u00f3n ao trono imperial de Septimio Severo, emprendeu a redacci\u00f3n primeiro dunha historia das guerras desencadeadas tras a morte de C\u00f3modo e despois a da historia de Roma, pero non se conserva ningunha das s\u00faas primeiras obras nin dos tratados hist\u00f3ricos que lle atrib\u00fae a Suda (l\u00e9xico bizantino)."}
{"id": "464356", "revid": "1131", "url": "https://gl.wikipedia.org/wiki?curid=464356", "title": "IES Eduardo Blanco Amor de Ourense", "text": " \nO IES Eduardo Blanco Amor de Ourense \u00e9 un centro de ensino secundario que imparte ESO e Bacharelato, dentro da rede p\u00fablica de centros da Xunta de Galicia. O seu nome honra a memoria do autor Eduardo Blanco Amor, natural da cidade. Est\u00e1 localizado no n\u00facleo urbano, no barrio da Ponte.\nHistoria.\nO centro, inaugurado o 22 de outubro de 1966 como instituto masculino, foi o segundo centro de ensino medio da cidade. O actual IES Otero Pedrayo ficaba como centro feminino e o Instituto N\u00ba2 (denominaci\u00f3n anterior), como centro masculino. A obra deste proxecto foi dirixida por Marciano Hern\u00e1ndez Serrano e constru\u00eddo pola empresa ourens\u00e1 Su\u00e1rez Dacosta cun presuposto de 14.152.006,56 pesetas. Foi edificado nuns terreos cedidos polo concello, nos que estaba situada a antiga estaci\u00f3n de ferrocarril da cidade. Dende a s\u00faa fundaci\u00f3n, o instituto contaba xa coa modalidade de ensino nocturno. \nNo curso 1977\u20101978 converteuse en centro mixto e pasou a denominarse Instituto de Bacharelato Mixto n\u00ba 2. En xaneiro de 1980 prop\u00faxose que o centro fose denominado como \"Instituto Eduardo Blanco Amor\", en memoria do escritor ourens\u00e1n, quen nos seus \u00faltimos anos estivo moi vencellado ao centro. No curso 1982\u20101983 foi aprobada a proposta e pasou a denominarse Instituto de Bacharelato Eduardo Blanco Amor.\nNo curso 1996\u20101997 comezou a impartirse a Educaci\u00f3n Secundaria Obrigatoria (ESO) e recibiu a s\u00faa denominaci\u00f3n actual, Instituto de Educaci\u00f3n Secundaria Eduardo Blanco Amor.\nXa no s\u00e9culo XXI produc\u00edronse unha serie de cambios que afectaron ao funcionamento do centro. No curso 2017\u20102018 foi autorizado para impartir o Pluribach (bacharelato de especializaci\u00f3n en idiomas). A este respecto, dende o curso 2009-2010 xa funcionaba unha secci\u00f3n biling\u00fce na materia de Filosof\u00eda de 1\u00ba de Bacharelato. No curso 2018\u20102019 foi autorizado, amais, para impartir o STEMbach (bacharelato de excelencia en ciencia e tecnolox\u00eda).\nContorna.\nO centro at\u00f3pase no barrio da Ponte, ben comunicado con outros puntos da cidade a trav\u00e9s de diversas li\u00f1as de autob\u00fas urbano. At\u00f3pase tam\u00e9n pr\u00f3ximo \u00e1 estaci\u00f3n intermodal.\nInstalaci\u00f3ns.\nO centro est\u00e1 formado por un edificio e anexos como o polideportivo ou o patio cuberto. Conta, amais, cun sal\u00f3n de actos, xard\u00edn (cunha gran variedade de especies aut\u00f3ctonas e for\u00e1neas), aparcadoiro, biblioteca (con m\u00e1is de 15.500 volumes), e cafeter\u00eda de alumnado, entre outras. \nEntre as instalaci\u00f3ns de aulario, o centro ten d\u00faas aulas de m\u00fasica, d\u00faas aulas de inform\u00e1tica, dous obradoiros para as aulas de tecnolox\u00eda e laboratorios de ciencias naturais, f\u00edsica e qu\u00edmica. Antigamente funcionaba tam\u00e9n unha capela, mais na actualidade este espazo empr\u00e9gase como aula de desdobramento.\nProfesorado.\nO centro ten un claustro de 63 docentes en 18 departamentos: ciencias naturais, econom\u00eda, filosof\u00eda, f\u00edsica e qu\u00edmica, franc\u00e9s, grego, ingl\u00e9s, lat\u00edn, lingua castel\u00e1, lingua galega, matem\u00e1ticas, m\u00fasica, orientaci\u00f3n, pl\u00e1stica, relixi\u00f3n, tecnolox\u00eda, xeograf\u00eda e historia e educaci\u00f3n f\u00edsica. O PAS (persoal de administraci\u00f3n e servizos) est\u00e1 integrado polo persoal de limpeza, administraci\u00f3n e conserxer\u00eda.\nDirectores.\nDende a s\u00faa inauguraci\u00f3n en 1966, o IES Eduardo Blanco Amor tivo sete directoras e directores:\nProxectos.\nEste instituto \u00e9 moi prol\u00edfero en canto a promoci\u00f3n da lingua. Ten participado en varios certames de poes\u00eda, novela e narrativa, como os Premios Literarios Minerva, convocados polo Colexio Manuel Peleteiro de Compostela. No curso 2003-2004, o Departamento de Lingua Castel\u00e1 e Literatura institu\u00edu o Premio Rosa G\u00f3mez, en conmemoraci\u00f3n desta profesora, falecida prematuramente. Tr\u00e1tase dun certame aberto ao alumnado de ESO e Bacharelato da cidade de Ourense. \nO IES Eduardo Blanco Amor tam\u00e9n promove a dramaturxia. Alg\u00fans dos grupos teatrais formados no centro, entre eles \"Gargallada\" e \"Os Barall\u00e1ns\", participaron ao longo dos anos en certames de sona coma a MOTECES, a Mostra de Teatro para Centros de Ensino Secundario, e fixeron tam\u00e9n montaxes en espazos coma o IES Aquis Querquernis de Bande ou o Auditorio de Penouzos, na parroquia de Seixalbo. O centro tam\u00e9n ofrece a posibilidade de practicar deportes coma o baloncesto ou o b\u00e1dminton. \nTen un convenio coa Escola Oficial de Idiomas e presta as s\u00faas instalaci\u00f3ns principalmente para o ensino de ingl\u00e9s como sede da Ponte. As diversas actividades extraescolares e as excursi\u00f3ns son seguidas activamente pola ANPA.\nConta con programas de voluntariado, coma o da biblioteca, promovido pola Xunta de Galicia."}
{"id": "464358", "revid": "4817", "url": "https://gl.wikipedia.org/wiki?curid=464358", "title": "Hakucho (sat\u00e9lite)", "text": "Hakucho (\"cisne\" en xapon\u00e9s) foi un observatorio espacial da ISAS lanzado o 21 de febreiro de 1979 mediante un foguete Mu-3C desde o Centro Espacial de Kagoshima. Previamente ao lanzamento o sat\u00e9lite era co\u00f1ecido como CORSA-B.\nCaracter\u00edsticas.\nHakucho foi o sexto sat\u00e9lite xapon\u00e9s en ser lanzado. Ti\u00f1a forma de prisma octogonal cunha anchura de 80 cm e unha altura de 65. Pesaba 96 kg e estabiliz\u00e1base mediante xiro a entre 5 e 8 r.p.m., co eixo apuntable mediante a modificaci\u00f3n do torque magn\u00e9tico do sat\u00e9lite. Levaba a bordo once detectores de varios tipos para observar o ceo en raios X. Catro dos detectores ti\u00f1an un campo de visi\u00f3n perpendicular ao eixo de rotaci\u00f3n e estudaban o ceo nunha ampla zona \u00e1 busca de novas e fen\u00f3menos transitorios. Os outros sete detectores ti\u00f1an campos de visi\u00f3n \u00f3 longo do eixo e foron usados para estudar corpos celestes seleccionados. Os datos pod\u00edan ser enviados a terra en tempo real ou almacenados a bordo nunha grabadora de cinta.\nOs obxectivos de Hakucho eran:\nAntes de Hakucho lanzouse o CORSA-A, que non chegou a alcanzar \u00f3rbita."}
{"id": "464359", "revid": "72012", "url": "https://gl.wikipedia.org/wiki?curid=464359", "title": "CORSA-A", "text": ""}
{"id": "464360", "revid": "72012", "url": "https://gl.wikipedia.org/wiki?curid=464360", "title": "CORSA-B", "text": ""}
{"id": "464361", "revid": "23204", "url": "https://gl.wikipedia.org/wiki?curid=464361", "title": "Gambusia", "text": "Gambusia \u00e9 un amplo x\u00e9nero de peixes da familia Poeciliidae (orde Cyprinodontiformes). \"Gambusia\" cont\u00e9n algo m\u00e1is de 40 especies, a maior\u00eda das cales se encontran principalmente en h\u00e1bitats de auga doce, a\u00ednda que algunhas especies poden encontrarse tam\u00e9n en h\u00e1bitats de augas salobres ou salgadas. A especie tipo \u00e9 \"G. punctata\", de Cuba. A maior riqueza de especies at\u00f3pase en M\u00e9xico, Texas e as Grandes Antillas, pero hai especies en multitude de sitios de Am\u00e9rica, como o leste e sur dos Estados Unidos, Bahamas, Centroam\u00e9rica e Colombia. En moitos pa\u00edses denom\u00ednanse de forma xeral peixes mosquito, a\u00ednda que m\u00e1is especificamente este nome se refire a d\u00faas especies: \"G. affinis\" e \"G. holbrooki\", que poden ser introducidas en lagoas para comer as larvas de mosquito. De feito, foron amplamente introducidos f\u00f3ra da s\u00faa \u00e1rea nativa, e \u00e1s veces convert\u00e9ronse en especies invasoras, que ameazan as especies locais. Son moi importantes no comercio de acuarios, valorados polo seu pequeno tama\u00f1o, facilidade para reproducirse e o graciosos que son. Son viv\u00edparos.\nInclu\u00edronse nove especies deste x\u00e9nero na lista de especies vulnerables da Lista Vermella da IUCN; unha, \"G. eurystoma\", est\u00e1 en perigo cr\u00edtico e d\u00faas, \"G. amistadensis\" e \"G. georgei\", xa est\u00e1n extintas.\nEspecies.\nNeste x\u00e9nero reco\u00f1ecense actualmente as seguintes 45 especies::"}
{"id": "464362", "revid": "72012", "url": "https://gl.wikipedia.org/wiki?curid=464362", "title": "\u00d3so etmoide", "text": ""}
{"id": "464363", "revid": "72012", "url": "https://gl.wikipedia.org/wiki?curid=464363", "title": "\u00d3so esfenoide", "text": ""}
{"id": "464364", "revid": "72012", "url": "https://gl.wikipedia.org/wiki?curid=464364", "title": "\u00d3so parietal", "text": ""}
{"id": "464365", "revid": "98629", "url": "https://gl.wikipedia.org/wiki?curid=464365", "title": "Neurocranio", "text": "O neurocranio \u00e9 a cuberta \u00f3sea que cobre o enc\u00e9falo, as meninxes craniais (duram\u00e1ter, aracnoide, piam\u00e1ter) e as s\u00faas cubertas membranosas adxacentes. \nEst\u00e1 conformado por dous segmentos:\n\u00d3sos que o constit\u00faen.\nOs \u00f3sos que constit\u00faen o neurocranio son un total de oito, catro impares e dous pares:"}
{"id": "464368", "revid": "65337", "url": "https://gl.wikipedia.org/wiki?curid=464368", "title": "Samuel Crompton", "text": "Samuel Crompton, nado en Bolton (Lancashire) o 3 de decembro de 1753 e finado na mesma cidade o 26 de xu\u00f1o de 1827 foi un inventor ingl\u00e9s, pioneiro da industria t\u00e9xtil. Traballando cos inventos de James Hargreaves e Richard Arkwright creou a \"spinning mule\", unha m\u00e1quina que revolucionou a industria mundial.\nTraxectoria.\nPrimeiros anos.\nSamuel Crompton naceu no 10 Firwood Fold, Bolton, Lancashire, fillo de George e Betty Crompton (de nacemento Elizabeth Holt of Turton). O seu pai era porteiro do pr\u00f3ximo Hall i' th' Wood. Samuel ti\u00f1a d\u00faas irm\u00e1s m\u00e1is novas. Cando era novo perdeu o seu pai e tivo que contribu\u00edr nos recursos da s\u00faa familia fiando, o que aprendeu empregando a \"spinning jenny\" de James Hargreaves. As deficiencias desta m\u00e1quina impuls\u00e1rono a tratar de mellorar o aparello, traballando en segredo durante cinco ou seis anos.\nO 16 de febreiro de 1780 na igrexa parroquial de Bolton, Crompton casou con Mary Pimlott (ou Pimbley). Tiveron oito fillos, inclu\u00eddo George Crompton (nado o 8 de xaneiro de 1781), que continuou co negocio familiar.\n\"Spinning mule\".\nArredor de 1779, Samuel Crompton tivo \u00e9xito producindo unha \"mule-jenny\", m\u00e1quina que lograba f\u00edos axeitados para o uso na fabricaci\u00f3n de muselina. Co\u00f1eceuse como \"muslin wheel\" (roda de muslina) ou a \"Hall i' th' Woodwheel\", polo nome da casa en que viv\u00edan el e a s\u00faa familia. A \"mule-jenny\" converteuse m\u00e1is adiante na \"spinning mule\". Hab\u00eda unha forte demanda para o f\u00edo que Crompton estaba a fabricar en Hall i' th' Wood pero falt\u00e1ronlle os medios para obter unha patente. A espionaxe nos seus m\u00e9todos forzaron a Crompton a escoller entre destru\u00edr a m\u00e1quina ou facela p\u00fablica. Decidiuse por esta \u00faltima alternativa despois de recibir promesas de numerosos fabricantes de pagarlle por usar a s\u00faa m\u00e1quinal. Por\u00e9n, todo o que recibiu foron unhas 60 libras.\nA \"mule-jenny\" xiraba as fibras empregando rolos como no marco de Arkwright, mentres que o fuso se mov\u00eda adiante e atr\u00e1s 54 polgadas para estricar o f\u00edo, e ent\u00f3n recoll\u00edao nos fusos como na m\u00e1quina de Hargreaves. A importancia da \"mule\" era que pod\u00eda xirar o f\u00edo mellor que se se fixese a man, o que levaba a obter fibras a\u00ednda m\u00e1is finas. Os f\u00edos grosos (40s) vend\u00edanse por 14 xilins por libra, mentres que o fiado na s\u00faa m\u00e1quina (80s) se vend\u00eda a 42 xilins por libra.\nComo a \"mule\" non foi patentado outros axi\u00f1a a fabricaron. A m\u00e1quina foi constru\u00edda en ferro e aplicouse potencia para axudar ao motor interior en 1790 e contra 1834 estaba totalmente automatizada. Unha enquisa de 1812 amosou que hab\u00eda entre catro e cinco mill\u00f3ns de fusos en uso. Crompton non recibiu compensaci\u00f3n econ\u00f3mica (royalties) polo seu invento.\nEn 1800, conseguiuse unha suma de 500 libras para o seu beneficio mediante subscrici\u00f3n e cando en 1809 Edmund Cartwright, inventor do tear mec\u00e1nico, obtivo 10\u00a0000 libras do parlamento, Crompton decidiuse a solicitar unha subvenci\u00f3n. En 1811, fixo unha nos distritos produtores de Lancashire e Escocia para recoller probas que amosasen o extensivo uso da s\u00faa m\u00e1quina e en 1812 o parlamento outorgoulle 5000 libras. Con esta axuda monetaria, Crompton comezou un negocio como branqueador e mercador e fiador de algod\u00f3n, mais sen \u00e9xito. En 1824, alg\u00fans amigos como Isaac e Benjamin Dobson, Benjamin Hick, John Kennedy e Peter Rothwell, do Bolton's Black Horse \"prosecution\" Club, consegu\u00edronlle unha anualidade de 63 libras sen o seu co\u00f1ecemento.\nCrompton faleceu na s\u00faa casa de King Street, Bolton o 26 de xu\u00f1o de 1827, e foi enterrado na igrexa parroquial de St Peter's."}
{"id": "464369", "revid": "96271", "url": "https://gl.wikipedia.org/wiki?curid=464369", "title": "Sobekneferu", "text": "Sobekneferu (\u00e1s veces escrito Neferusobek) reinou como faraoa de Exipto trala morte do seu irm\u00e1n Amenemhat IV. Foi a \u00faltima gobernante da XII dinast\u00eda e reinou en Exipto durante case catro anos dende 1806 a 1802 a.C. O seu nome significa \"a beleza de Sobek\".\nFamilia.\nEra a filla do fara\u00f3n Amenemhat III. Manet\u00f3n afirma que tam\u00e9n era irm\u00e1 de Amenemhat IV, mais non existe ningunha proba. Sobekneferu ti\u00f1a unha irm\u00e1 m\u00e1is vella chamada Neferuptah, que era a suposta herdeira. O nome de Neferuptah aparece pechado nun cartucho e tivo a s\u00faa propia pir\u00e1mide en Hawara. Neferuptah faleceu a idade temper\u00e1 permitindo a Sobekneferu ser a seguinte na li\u00f1a sucesoria.\nReinado.\nSobekneferu foi a primeira muller co\u00f1ecida que reinou como faraoa da que existen probas. Hai cinco mulleres que se cre que reinaron na quinta dinast\u00eda e Nitocris pode ser que reinase durante a sexta dinast\u00eda.\nAmenemhat IV seguramente faleceu sen herdeiro var\u00f3n, polo que a filla de Amenemhat III, Sobekneferu, asumiu o trono. Segundo o canon de Tur\u00edn, reinou durante tres anos, dez meses e 24 d\u00edas a finais do s\u00e9culo XIX a.C.\nFaleceu sen fillos ou sen herdeiros e coa fin do seu reinado conclu\u00edu a duod\u00e9cima dinast\u00eda e a idade de ouro do Reino Medio, inaugurando a d\u00e9cimo terceira dinast\u00eda.\nMonumentos e tumba.\nDescubr\u00edronse poucos monumentos para ela, a\u00ednda que se conservan moitas das s\u00faas estatuas (sen cabeza), inclu\u00edndo a base dunha representaci\u00f3n dunha filla do rei que se descubriu en Gezer e leva o seu nome. Co\u00f1\u00e9cese unha estatua cunha cabeza. Un busto do Museo Exipcio de Berl\u00edn (Inv. no. 14476), perdido na segunda guerra mundial, puido identificarse como pertencente a ela. A escultura s\u00f3 se co\u00f1ece de imaxes fotogr\u00e1ficas e baleirados de escaiola. Chegou ao museo en 1899. A cabeza encaixa enriba da parte m\u00e1is baixa dunha estatua real descuberta en Semna. Esta \u00faltima pode identificarse como real porque o s\u00edmbolo real \"unificaci\u00f3n dos dous pa\u00edses\" aparece no lado do seu trono. S\u00e1bese que fixo engadidos ao complexo funerario de Amenemhat III en Hawara (chamado o \"labirinto\" por Her\u00f3doto) e tam\u00e9n constru\u00edu estruturas en Heracle\u00f3polis Magna.\nUn fino selo cil\u00edndrico que leva o seu nome e un t\u00edtulo real est\u00e1 localizado no Museo Brit\u00e1nico. Un graffiti na fortaleza de Kumma sinala a altura da inundaci\u00f3n do Nilo aos 1,83 metros no terceiro ano do seu reinado. Outra inscrici\u00f3n descuberta no deserto oriental indica \"ano 4, segundo mes da Estaci\u00f3n da Emerxencia\". Os seus monumentos asoci\u00e1na consistentemente con Amenemhat III m\u00e1is que con Amenemhat IV, apoiando a teor\u00eda de que era a filla real de Amenemhat III e quizais s\u00f3 medio irm\u00e1 de Amenemhat IV. O exipt\u00f3logo dinamarqu\u00e9s Kim Ryholt sinala que as fontes contempor\u00e1neas do seu reinado indican que Sobekneferu nunca adoptou o t\u00edtulo de \"Irm\u00e1 de Rei\", s\u00f3 o de \"Filla de Rei\", o que apoia esta hip\u00f3tese. Ademais, todos os gobernantes exipcios recibiron o t\u00edtulo de \"rei\", independentemente do seu x\u00e9nero.\nA s\u00faa tumba non foi identificada positivamente, a\u00ednda que pode ser que fose enterrada no complexo da pir\u00e1mide de Mazghuna que non ten inscrici\u00f3ns. Est\u00e1 inmediatamente ao norte dun complexo similar adscrito a Amenemhat IV. Un lugar chamado Sekhemneferu aparece mencionado nun papiro atopado en Harageh. Este poder\u00eda ser s\u00f3 o nome da s\u00faa pir\u00e1mide."}
{"id": "464370", "revid": "47401", "url": "https://gl.wikipedia.org/wiki?curid=464370", "title": "Neferusobek", "text": ""}
{"id": "464371", "revid": "1888", "url": "https://gl.wikipedia.org/wiki?curid=464371", "title": "Manuel M\u00e9ndez Dom\u00ednguez", "text": "Manuel M\u00e9ndez Dom\u00ednguez, nado en Ourense o 1 de xaneiro de 1903 e finado na mesma cidade en 1999, foi un avogado e debuxante galego.\nTraxectoria.\nFillo de Jos\u00e9 M\u00e9ndez Novoa. Debuxante, foi alumno de Castelao no Instituto de Pontevedra, con que logo colaborou como ilustrador. Colaborou en \"Alborada\", \"N\u00f3s\", \"La Zarpa\", \"Alfar\" e \"Par\u00e1bola\" (Burgos). Amigo de Lu\u00eds Amado Carballo, foi o autor de varias portadas para libros seus, como \"O Galo\" e \"Proel\", e tam\u00e9n publicou unha caricatura s\u00faa no primeiro n\u00famero de \"Vida C\u00e9ltiga\". Tam\u00e9n dese\u00f1ou as portadas de \"O Cabaleiro do Sant-Grial\" de Ram\u00f3n Cabanillas e \"Orto\" de Francisco Lu\u00eds Bern\u00e1rdez. Realizou d\u00faas exposici\u00f3ns: no Sal\u00f3n de la Oliva de Vigo (decembro de 1922) e no Ateneo de Palencia (decembro de 1925). Logo da guerra abandonou a ilustraci\u00f3n e foi decano do colexio de avogados de Ourense.\nVida persoal.\nCasou en Madrid con Rosario Esteban R. Monje en 1928."}
{"id": "464373", "revid": "54334", "url": "https://gl.wikipedia.org/wiki?curid=464373", "title": "Libro electr\u00f3nico (hom\u00f3nimos)", "text": "Libro electr\u00f3nico pode referirse a:"}
{"id": "464375", "revid": "1131", "url": "https://gl.wikipedia.org/wiki?curid=464375", "title": "IES Eduardo Blanco Amor", "text": "IES Eduardo Blanco Amor pode referirse a:"}
{"id": "464377", "revid": "98629", "url": "https://gl.wikipedia.org/wiki?curid=464377", "title": "Partenio de Nicea", "text": "Partenio (\u03a0\u03b1\u03c1\u03b8\u03ad\u03bd\u03b9\u03bf\u03c2) foi un escritor grego do s\u00e9culo -I e natural de Nicea.\nTraxectoria.\nSegundo a enciclopedia bizantina \"Suda\", foi feito prisioneiro na guerra contra Mitr\u00eddates, e foi levado a Roma no ano -72. Hab\u00eda recobrar a liberdade grazas ao seu talento.\nPartenio foi amigo de Gaio Cornelio Galo, e co\u00f1eceu a Virxilio, que traduciu un dos seus versos nas \"Xe\u00f3rxicas\".\nObra.\nProsa.\nDas obras en prosa de Partenio, co\u00f1\u00e9cese \"Sufrimentos de amor\" (\"\u1f18\u03c1\u03c9\u03c4\u03b9\u03ba\u1f70 \u03c0\u03b1\u03b8\u03ae\u03bc\u03b1\u03c4\u03b1\": \"Er\u014dtica Path\u0113mata\" ou \"\u03a0\u03b5\u03c1\u1f76 \u1f18\u03c1\u03c9\u03c4\u03b9\u03ba\u1ff6\u03bd \u03a0\u03b1\u03b8\u03b7\u03bc\u03ac\u03c4\u03c9\u03bd\": \"Per\u00ec Er\u014dtik\u1ed7n Path\u0113m\u00e1t\u014dn\"), que \u00e9 unha colecci\u00f3n de narraci\u00f3ns curtas relativas a aventuras amorosas que terminan en cat\u00e1strofes ou metamorfoses extractadas de autores antigos e reunidas para facilitar materiais \u00e1s composici\u00f3ns \u00e9picas e elex\u00edacas de Galo.\nEstes son os personaxes cuxas historias se presentan en \"Sufrimentos de amor\": \nPoes\u00eda.\nComo poeta, Partenio compuxo elex\u00edas mitol\u00f3xicas das que s\u00f3 se co\u00f1ecen os t\u00edtulos, outros cantos elex\u00edacos, unha ep\u00edstola a un desco\u00f1ecido e alg\u00fans poemi\u00f1as en hex\u00e1metros. Case sempre eran historias de amor e lendas estra\u00f1as nas que abusaba da riqueza do seu l\u00e9xico, v\u00e9ndose en todas elas unha influencia moi sens\u00edbel dos primeiros alexandrinos. Foi m\u00e1is co\u00f1ecido no seu tempo por eses poemas que pola s\u00faa prosa.\nEstes son os t\u00edtulos dos poemas de Partenio dos que se ten noticia:"}
{"id": "464379", "revid": "54334", "url": "https://gl.wikipedia.org/wiki?curid=464379", "title": "Libro electr\u00f3nico", "text": "Un libro electr\u00f3nico, tam\u00e9n co\u00f1ecido polo seu nome en ingl\u00e9s (\"e-book\" ou \"eBook\") \u00e9 un tipo de libro que se caracteriza por ser accesible en forma dixital e que pode estar composto de texto, son e/ou imaxes. Pode ser lido na pantalla dun ordenador ou noutros dispositivos, como tabletas e tel\u00e9fonos intelixentes. \u00c1s veces \u00e9 definido como \"unha versi\u00f3n dixital dun libro impreso\" Por\u00e9n, o dicionario da RAG def\u00edneo como unha tipolox\u00eda espec\u00edfica de libro que se pode ler nos lectores de libro electr\u00f3nico, adic\u00e1ndolle a estes aparellos a primeira acepci\u00f3n do termo.\nInvenci\u00f3n.\nExisten varias persoas que son consideraradas precursoras do libro electr\u00f3nico:"}
{"id": "464381", "revid": "15490", "url": "https://gl.wikipedia.org/wiki?curid=464381", "title": "Pompeio Trogo", "text": "Cneo Pompeio Trogo (en lat\u00edn \"Cnaeus Pompeius Trogus\") foi un historiador galo-romanizado do s\u00e9culo -I, pertencente \u00e1 tribo dos voconcios da Galia Narbonense. Trogo cobrou renome durante a \u00e9poca de Augusto e foi case contempor\u00e1neo de Tito Livio.\nTraxectoria.\nO seu av\u00f3 serviu baixo as ordes de Cneo Pompeio Magno na guerra en Hispania contra Quinto Sertorio. O nome de Pompeio veulle ao ser adoptado por Pompeio como agradecemento aos seus servizos. O seu pai serviu \u00e1s ordes de Xulio C\u00e9sar como secretario e int\u00e9rprete.\nAo parecer Trogo posu\u00eda co\u00f1ecementos enciclop\u00e9dicos. Seguindo o exemplo de Arist\u00f3teles e Teofrasto escribiu libros acerca da natureza, dos animais e as plantas. Parte da grande obra de Plinio o Vello, \"Naturalis Historia\" baseouse nos apuntamentos de Trogo.\n\"Historiae Philippicae\".\nA s\u00faa principal obra, chamada \"Historiae Philippicae\" (\"Historias Fil\u00edpicas\") est\u00e1 estruturada en corenta e catro libros, e ch\u00e1mase as\u00ed en honra ao fundador do Imperio Macedonio, Filipo II, que \u00e9 o tema central da narraci\u00f3n. A obra fala das partes do mundo que foron conquistadas por Alexandre Magno e os seus sucesores. Trogo comeza o seu traballo falando do lendario Nino, fundador de N\u00ednive e termina en 9. Xustino escribiu o \"ep\u00edtome\" do traballo perdido de Trogo e unha serie de resumos dos seus libros. O \u00faltimo relato recolleito por Xustino fala da recuperaci\u00f3n das aguias perdidas fronte aos partos (-20). A etnograf\u00eda e xeograf\u00eda caracter\u00edsticas da obra do historiador, conferiron \u00e1 mesma unha inxustificada reputaci\u00f3n como obra universal, a pesar de que nunca foi tal a intenci\u00f3n de Trogo. \nTrogo non menciona a historia de Roma ata que a Rep\u00fablica entrou en contacto con Antiga Grecia e Oriente. Os escritos do historiador est\u00e1n baseados nos traballos de diversos historiadores gregos da Antig\u00fcidade, como Teopompo, \u00c9foro, Timeo ou Polibio. \u00c9 prob\u00e1bel que Trogo non reunise a informaci\u00f3n procedente destes historiadores en por si, sen\u00f3n que xa esta fora compilada nun libro por alg\u00fans gregos (probabelmente Tim\u00e1xenes de Alexandr\u00eda).\nA s\u00faa idea de como redactar a historia \u00e9 m\u00e1is pechada e menos ret\u00f3rica que a de Salustio e Livio, aos que acusa de p\u00f3r en boca dos personaxes das s\u00faas historias discursos que eles mesmos escribiran. A s\u00faa grande obra perdeuse e s\u00f3 Xustino posu\u00edu parte dela que cita na s\u00faa \"ep\u00edtome.\" Parte da mesma foi citada por historiadores como Flavio Vopisco, Xerome de Estrid\u00f3n e Agosti\u00f1o de Hipona. A pesar de estar na s\u00faa maior\u00eda perdida, a obra consid\u00e9rase como unha autoridade na historia antiga de Oriente.\nTrogo tam\u00e9n \u00e9 autor dos chamados \"Pr\u00f3logos\", un sumario redactado con posterioridade \u00e1s \"Historiae\"."}
{"id": "464383", "revid": "624", "url": "https://gl.wikipedia.org/wiki?curid=464383", "title": "S\u00e9culo I a. C.", "text": ""}
{"id": "464387", "revid": "1131", "url": "https://gl.wikipedia.org/wiki?curid=464387", "title": "Mosteiro de San Pedro de Rocas", "text": "O mosteiro de San Pedro de Rocas foi un convento situado na parroquia de Rocas, no concello de Esgos, a 657 metros de altitude, no monte Barbeir\u00f3n. Est\u00e1 rodeado dunha densa superficie forestal que agocha vales, cami\u00f1os empedrados, formaci\u00f3ns rochosas diversas e fontes. \u00c9 o mosteiro m\u00e1is antigo de Galiza, amais de ser un singular exemplo de igrexa rupestre, escavada na rocha viva .Est\u00e1 declarado Ben de Interese Cultural.\nEste conxunto est\u00e1 inclu\u00eddo na ruta de sendeirismo PR-G4 Cami\u00f1o Real de San Pedro de Rocas. A casa prioral alberga o Centro de Interpretaci\u00f3n da Ribeira Sacra e da Vida Mon\u00e1stica de San Pedro de Rocas. \nHistoria.\nA s\u00faa orixe rem\u00f3ntase ao s\u00e9culo VI, do que d\u00e1 testemu\u00f1a unha l\u00e1pida do ano 573 cunha inscrici\u00f3n na que figuran os nomes dalg\u00fans dos monxes fundadores (\"Hereditas, N... Eufraxi, Eusani, Quinedi, Eaci, Flavi, Ruve\"), aos que se refire como \"os herdeiros\", o que induce a pensar que o mosteiro fora constru\u00eddo con anterioridade. Esta l\u00e1pida sup\u00f3n, ademais, unha proba da existencia de vida cenob\u00edtica en Galiza anterior aos mosteiros moz\u00e1rabes e aos fundados por san Froitoso. \"Nunha das capelas existe unha l\u00e1pida que di\": Hereditas-N-Eufraxi, Susani, Guinedi, Eaci, Flavi, Ruve, Era 611\" (ano 573). A primeira palabra indica que se trata dunha continuaci\u00f3n da vida mon\u00e1stica, quiz\u00e1 ligada coas fundaci\u00f3ns do Bracarense\". ( Ram\u00f3n Otero Pedrayo)Este primitivo mosteiro quedou deserto coas invasi\u00f3ns musulm\u00e1s ata que, a finais do s\u00e9culo IX, un cabaleiro chamado Gemondus descubriu este lugar durante unha xornada de caza cando persegu\u00eda un xabaril e se retirou para facer vida de oraci\u00f3n e penitencia. A el un\u00edronselle outros cabaleiros e creouse unha pequena comunidade baixo a s\u00faa autoridade como abade deste mosteiro.\n\u00c9 probable que o recinto fose abandonado no s\u00e9culo VIII e as\u00ed estar\u00eda ata o s\u00e9culo IX, etapa na que rexurdiu como mosteiro, sendo rei Afonso III o Magno. O primeiro testemu\u00f1o escrito sobre papel existente acerca deste lugar data do ano 1007, tr\u00e1tase dun privilexio outorgado polo monarca Afonso V despois dun incendio.\nSan Pedro de Rocas foi moi favorecido por Afonso III o Magno, que dotou este cenobio de grandes doaz\u00f3ns (confirmadas por Afonso V o Nobre e \u00e1s que seguiron as doutros reis como Afonso VII, Fernando IV e Henrique III), e instaurou nel a regra beneditina.\nDurante s\u00e9culos, San Pedro de Rocas pasou por diversas dependencias, en ocasi\u00f3ns vinculado ao mosteiro de Santo Estevo de Ribas de Sil e noutros momentos con priores aut\u00f3nomos, ata que no s\u00e9culo XV o priorado de San Pedro de Rocas quedou unido ao mosteiro de Celanova definitivamente. Trala desamortizaci\u00f3n, o antigo mosteiro converteuse en parroquia.\nSufriu varios incendios, o primeiro no s\u00e9culo XI cando era o seu abade Aloito, outro no ano 1641, que destru\u00edu o edificio conventual, dando lugar na s\u00faa reconstruci\u00f3n ao actual, e o \u00faltimo, que produciu o seu abandono, a principios do s\u00e9culo XX.\nO 20 de setembro de 1923 foi declarado Monumento Hist\u00f3rico-Art\u00edstico.\nArquitectura.\nO templo actual \u00e9 un edificio de construci\u00f3n robusta, do s\u00e9culo XVII. Entre este e a fachada da igrexa rom\u00e1nica hai varios sepulcros antropomorfos escavados no chan, onde se sup\u00f3n que se atopaba o claustro monacal e o camposanto. O que m\u00e1is chama a atenci\u00f3n do exterior e d\u00e1 nome ao lugar \u00e9 un campanario, obra de Gonzalo de Penalva no s\u00e9culo XV, constru\u00eddo sobre unha pena duns 14 metros de altura e tallada cunha escalinata na parte posterior que permite subir a el. Nesta mesma pena est\u00e1 escavado un arco que d\u00e1 paso a un espazo rectangular pechado por un muro e empregado ata hai pouco como cemiterio parroquial.\nDa igrexa s\u00f3 quedan as paredes, foi constru\u00edda utilizando como un dos muros o paramento das tres capelas trogloditas, que aparecen abertas na rocha da vertente do monte, como se fosen constru\u00eddas para refuxio e templo dos eremitas que al\u00ed iniciaron a vida de retiro, e comunicadas entre si por arcos decorados por columnas acaroadas e capiteis labrados na mesma rocha. Os arcos de entrada a estas capelas te\u00f1en columnas acaroadas con n\u00e1celas, bezantes e capiteis labrados tam\u00e9n na rocha en que est\u00e1n abertas as capelas. As capelas est\u00e1n cubertas con b\u00f3vedas de can\u00f3n, que \u00e9 a forma dada \u00e1 rocha na s\u00faa parte superior.\nA capela central, de maiores dimensi\u00f3ns, ten unha abertura circular, como falsa c\u00fapula con lanterna, que chega ata o cumio da monta\u00f1a, recibindo por ela a luz do d\u00eda. A\u00ednda se conservan os altares primitivos en forma de mesas. A b\u00f3veda desta nave sufriu un reforzamento no s\u00e9culo XVI por medio dun arco.\nNo muro da capela da esquerda, atopamos un oco no que se cre que estaba o sepulcro do cabaleiro Gemodus. Nel atopouse unha pintura mural ao fresco, datada entre 1175 e 1200, que amosa imaxes dos ap\u00f3stolos e un mapamundi. Na nave da dereita hai dous sepulcros que as lendas asignan a Gondam\u00e1riz e Oveco Seixas, mortos en combate contra Bermudo II.\nO chan est\u00e1 tallado con sepulcros antropom\u00f3rficos, incluso alg\u00fan de reducido tama\u00f1o que debeu pertencer a un cativo. No interior do templo soterr\u00e1banse os nobres e os abades e no exterior os persoeiros de menor categor\u00eda. Son a testemu\u00f1a arqueol\u00f3xica dunha antig\u00fcidade impresa nas capelas hipoxeas, reliquia \u00fanica da vida erem\u00edtica existente en Galiza no s\u00e9culo VI. A isto cabe unir a orixinalidade da grande rocha empregada como campanario, en medio do amplo val."}
{"id": "464388", "revid": "25871", "url": "https://gl.wikipedia.org/wiki?curid=464388", "title": "Riano de Creta", "text": "Riano de Creta (en grego \u1fec\u03b9\u03b1\u03bd\u1f78\u03c2 \u1f41 \u039a\u03c1\u03ae\u03c2), nado en Creta en -275 e finado en -195, foi un poeta e gram\u00e1tico grego nado en Creta, amigo e contempor\u00e1neo de Erat\u00f3stenes. \nTraxectoria.\nA Suda di que primeiro foi escravo e capataz dunha palestra, pero que m\u00e1is tarde recibiu educaci\u00f3n e dedicouse aos estudos de gram\u00e1tica, probabelmente en Alexandr\u00eda. Preparou unha nova edici\u00f3n comentada da \"Iliada\" e a \"Odisea\"; os escoliastas adoitan recoller as s\u00faas at\u00e9teses. Escribiu epigramas, once dos cales se conservan na \"Antolox\u00eda grega\" e Ateneo. Pero f\u00edxose co\u00f1ecido sobre todo por escribir poemas \u00e9picos (mitol\u00f3xicos e etnogr\u00e1ficos), o m\u00e1is celebrado dos cales foi \"Meseniaca\" en seis libros. Nela narraba a Segunda Guerra Mesenia e as faza\u00f1as da s\u00faa figura central Arist\u00f3menes; Pausanias usouno como unha fonte autorizada para escribir o libro cuarto da s\u00faa obra. Outros poemas similares foron \"Acaica\", \"El\u00edaca\" e \"Tes\u00e1lica.\" A \"Heraclea\" era un poema mitol\u00f3xico longo, probabelmente unha imitaci\u00f3n do poema do mesmo nome escrito por Paniasis, en catorce libros.\nRiano escribiu tam\u00e9n alg\u00fans poemas homoer\u00f3ticos, como o fragmento 2D:O poeta foi mencionado nun poema do poeta Constantino Kavafis titulado \u00abHome novo de Sid\u00f3n (A.D. 400)\u00bb."}
{"id": "464393", "revid": "15490", "url": "https://gl.wikipedia.org/wiki?curid=464393", "title": "Veleio Pat\u00e9rculo", "text": "Gaio Veleo Pat\u00e9rculo (en lat\u00edn \"Caius Velleius Paterculus\"), nado c. -19 e finado c. 31, foi un historiador romano, tam\u00e9n co\u00f1ecido simplemente como Veleio. \nNome.\nA\u00ednda que era seguro que o seu segundo nome \u00e9 Veleio e o seu terceiro Pat\u00e9rculo, por aparecer desta maneira no \u00fanico manuscrito conservado da s\u00faa \"Historia romana\", o seu primeiro nome foi un tempo obxecto de controversias. No frontispicio da edici\u00f3n de 1520 aparec\u00eda como Publio, pero no corpo do texto, como Gaio, e co primeiro aparece mencionado por T\u00e1cito, polo que historiadores como Shipley e Halm prefer\u00edan o segundo. A pesar de que Prisciano indicou que o seu \"praenomen\" era Marco, a maior\u00eda dos eruditos modernos aceptan xa que se chamou Gaio Veleio Pat\u00e9rculo, debido \u00e1 aparici\u00f3n posterior, no norte de \u00c1frica, dun miliario co nome completo do seu neto consular (\"C.I.L.\" VIII, 10311) O seu texto \u00e9: \"C(aio) Velleio / Paterculo / leg(ato) Aug(usti) / leg(ionis) III Aug(ustae) / XXIX (milia passuum).\" Era moi frecuente que os netos levasen o mesmo \"praenomen\" que o seu av\u00f3.\nTraxectoria.\nMembro dunha ilustre familia de Campania, Pat\u00e9rculo entrou no ex\u00e9rcito cando era moi novo. Desempe\u00f1ouse como tribuno militar en Tracia, Macedonia, Grecia e en Oriente, e no ano 2 presenciou a entrevista do \u00c9ufrates entre Gaio C\u00e9sar, neto de Augusto, e o rei parto Fraataces. M\u00e1is tarde, serviu como \"praefectus\" de cabalar\u00eda e \"legatus\" durante oito anos (desde o 4) en Xermania e Panonia baixo Tiberio. Os seus servizos val\u00e9ronlle os nomeamentos como cuestor en 8 e, xunto co seu irm\u00e1n, como pretor en 15. S\u00e1bese que a\u00ednda estaba vivo en 30, posto que existen varias referencias hist\u00f3ricas sobre o consulado de Marco Vinicio correspondente a dito ano, e crese que foi sentenciado a morte en 31\u00a0por ser amigo de Sexano, a quen eloxiaba.\nObra.\nO seu \"Compendio da Historia romana\" consiste en dous libros dedicados a Vinicio e cobre o per\u00edodo que vai desde a dispersi\u00f3n dos gregos logo do asedio a Troia at\u00e9 a morte de Livia (29). O primeiro libro, que concl\u00fae coa destruci\u00f3n de Cartago en -146, ten secci\u00f3ns perdidas, inclu\u00eddo o comezo. A parte posterior da historia, en especial o per\u00edodo entre as mortes de Xulio C\u00e9sar (-44) e Augusto (14), \u00e9 tratada con maior detalle. A\u00ednda que se presentan observaci\u00f3ns breves sobre a literatura romana e grega, non existe ningunha menci\u00f3n de Plauto, Horacio ou Propercio. O autor non exhibe unha verdadeira agudeza hist\u00f3rica, a pesar de que polo xeral \u00e9 confiabel en canto \u00e1s s\u00faas afirmaci\u00f3ns respecto de feitos en particular. Ademais, a s\u00faa cronolox\u00eda \u00e9 inconsistente. Cando se refire a C\u00e9sar, Augusto e sobre todo ao seu patr\u00f3n, Tiberio, Pat\u00e9rculo \u00e9 pr\u00f3digo en eloxios ou adulaci\u00f3ns. As repetici\u00f3ns, as redundancias e o desali\u00f1o en canto a expresi\u00f3n, poden deberse en parte \u00e1s pr\u00e9sas coas cales se escribiu o texto (segundo indica a mi\u00fado o autor mesmo). A ret\u00f3rica pomposa e o efecto forzado por mor de hip\u00e9rboles, ant\u00edtese e epigramas, pertencen ao per\u00edodo da idade de prata da literatura latina, da cal Pat\u00e9rculo \u00e9 o primeiro exemplo. O autor prop\u00faxose escribir unha narraci\u00f3n m\u00e1is completa do \u00faltimo per\u00edodo, que incluir\u00eda a guerra civil entre C\u00e9sar e Pompeio e as guerras de Tiberio, pero non existen evidencias de que a realizase. As s\u00faas fontes principais son as \"Orixes\" de Cat\u00f3n, os \"Anais\" de Hortensio H\u00f3rtalo, Pompeio Trogo, Cornelio Nepote e Tito Livio.\nVeleio Pat\u00e9rculo non foi moi co\u00f1ecido na Antig\u00fcidade. Ao parecer, foi lido por Lucano e imitado por Sulpicio Severo, pero s\u00f3 aparece mencionado en comentarios sobre Lucano e, unha vez, por Prisciano.\nTextos.\nO texto do traballo de Pat\u00e9rculo, preservado nun \u00fanico manuscrito mal escrito e mutilado (que foi descuberto en 1515 por Beatus Rhenanus na Abad\u00eda de Murbach, Alsacia, e actualmente se atopa perdido), est\u00e1 moi corrompido."}
{"id": "464395", "revid": "624", "url": "https://gl.wikipedia.org/wiki?curid=464395", "title": "19 a. C.", "text": ""}
{"id": "464397", "revid": "54334", "url": "https://gl.wikipedia.org/wiki?curid=464397", "title": "Margarita Gil Ro\u00ebsset", "text": ""}
{"id": "464399", "revid": "4482", "url": "https://gl.wikipedia.org/wiki?curid=464399", "title": "Pregamento xeol\u00f3xico de Campodola-Leixaz\u00f3s", "text": ""}
{"id": "464400", "revid": "98629", "url": "https://gl.wikipedia.org/wiki?curid=464400", "title": "Ambistom\u00e1tidos", "text": "Os ambistom\u00e1tidos (Ambystomatidae) son un clado con categor\u00eda de familia de anfibios urodelos composto por 37 especies end\u00e9micas de M\u00e9xico e Estados Unidos. O grupo estivo un tempo formado s\u00f3 polo x\u00e9nero \"Ambystoma\", despois de ter inclu\u00eddo tam\u00e9n anteriormente os x\u00e9neros \"Dicamptodon\" e \"Rhyacotriton\", os cales pasaron despois a formar familias monot\u00edpicas. Por\u00e9n, Frost \"et al\" (2006) volveu a situar \"Dicamptodon\" en Ambystomatidae, e este cambio foi seguidamente aceptado polo Centro de Herpetolox\u00eda de Norteam\u00e9rica. Actualmente, hai unha controversia sobre esta recolocaci\u00f3n.\nEn canto a \"Rhyacosiredon\", este fora previamente considerado un x\u00e9nero separado dentro da familia Ambystomatidae. Por\u00e9n, a an\u00e1lise clad\u00edstica deste grupo de p\u00edntegas atopou que este x\u00e9nero fac\u00eda \"Ambystoma\" parafil\u00e9tico. A morfolox\u00eda de tipo \"stream\" destas p\u00edntegas (que incl\u00fae as larvas e os neotenes con branquias curtas e pregamentos gulares grosos) puido levar a unha clasificaci\u00f3n incorrecta como un x\u00e9nero diferente. \nA familia \u00e9 famosa pola presenza de especies con individuos neot\u00e9nicos. Unha das especies m\u00e1is co\u00f1ecidas \u00e9 o axolote (\"Ambystoma mexicanum\").\nCladograma baseado en Good (1989):\nTam\u00e9n se co\u00f1ece o x\u00e9nero extinto:"}
{"id": "464401", "revid": "27155", "url": "https://gl.wikipedia.org/wiki?curid=464401", "title": "Ambystomatidae", "text": ""}
{"id": "464402", "revid": "1888", "url": "https://gl.wikipedia.org/wiki?curid=464402", "title": "Francisco Rivas Dom\u00ednguez", "text": ""}
{"id": "464403", "revid": "54334", "url": "https://gl.wikipedia.org/wiki?curid=464403", "title": "Leonarda de Tallo", "text": "Leonarda Fuentes Couto m\u00e1is co\u00f1ecida co alcume da A Negra ou Leonarda de Tallo, nada en 1851 e finada a car\u00f3n do pazo Torres de Tallo, (Tallo, Ponteceso) en 1937, foi a primeira regueifeira galega, afamada e reco\u00f1ecida no eido da improvisaci\u00f3n oral en verso galego. Foi pioneira nesta arte de controversia con fouteza e bravura. Figura pioneira e piar esencial para a recuperaci\u00f3n desta arte oral popular.\nTraxectoria e obra.\nA s\u00faa vida de traballo estaba intensamente ligada as s\u00faas coplas de regueifeira. As\u00ed cando pasaba coa s\u00faa cesta cara \u00e1s feiras e as festas, recitaba: \"Fun \u00e1 feira de Agualada, dei a volta por anll\u00f3ns, co esta cinta do meu pelo, heiche de atar os coll\u00f3ns\" (Leonarda de Tallo ao Cadete, Suso de Xornes). Outra copla celebrada que se lle atrib\u00fae: \"Non che \u00e9 can que \u00e9 cadela, mira que te enga\u00f1as ben, faltalle un coma o teu, que coma o meu xa o ten\". Tam\u00e9n as\u00ed sendo xornaleira cando foi esfollar o millo a Corcoesto e cantaba: \nA recuperaci\u00f3n destas coplas pasa tam\u00e9n polas colleitas de campo e gravaci\u00f3ns da Asociaci\u00f3n de Escritoras e Escritores en Lingua Galega, para os arquivos da nosa memoria cultural. No 23 de marzo do 2015, o D\u00eda Mundial da tradici\u00f3n oral, seis regueifeiras de Tallo e Obdulia de Xornes o entrent\u00e1ronse en \"duelo\" Suso de Xornes. Tam\u00e9n a s\u00faa testemu\u00f1a \u00e9 recollida dende a Asociaci\u00f3n Oral de Galicia. A s\u00faa herdanza cultural const\u00e1tase na repunta dunha nova xeraci\u00f3n de regueiferas en feminimo. Leonarda de Tallo abriu cami\u00f1o da \"regueifa feminista\", o seu legado contin\u00faa en regueifeiras como Alba Mar\u00eda e Lupe Blanco. En 2017 as nenas regueifeiras da Escola Semente presentaron unha obra de teatro de sombras inspirada na s\u00faa vida, \"Leonarda de Talho contra o demo\". En xaneiro do 2019 comenza o proxecto Escola de Regueifa Leonarda de Tallo (O Couto, Ponteceso) para cativos, organizado pola Fundaci\u00f3n Eduardo Pondal.\nVida privada.\nXornaleira, taberneira e regueifeira na tradici\u00f3n oral de Galicia. Foi das poucas mulleres que desafiaron os homes enriba dos camer\u00edns. A\u00ednda hai xente de Tallo que se lembra que era alta, con voz moi potente, algo coxa porque lle picara unha cobra, viv\u00eda nunha caseta moi humilde fronte as Torres de Tallo. Era filla de nai solteira, nunca casou e tampouco tivo fillos. Severo de Borneiro, dic\u00eda dela \"Se lle \u00edan o fondo, hab\u00eda Leonarda para rato...o que se met\u00eda con ela, ti\u00f1a que tremar moito porque era perigosa\". Carmen Eiroa Barreira relata o seguinte: \"\u00abA Leonarda ti\u00f1a unha taberni\u00f1a cunha botella de an\u00eds, unha de Sans\u00f3n e outra de ca\u00f1a. Con esas tres botellas \u00eda \u00e1s festas de campo (Santa Margarita de Baneira, Santa Mari\u00f1a de Corcoesto e San Bernardo da Gra\u00f1a) cunha cesta na cabeza\"\". \u00c9 por iso que \"A Negra\", como ela mesma se alcumaba por ser de pel escura, paseaba coa cesta ao mesmo tempo que cantaba \"Mi\u00f1a Santa Margarida, se a ca\u00f1a non sube a costa, a Negra vese perdida\". \nContan que os derradeiros anos, morreu moi maior e senil, foi coidada pola xente da parroquia, que lle levaba de comer e que cando morreu, as veci\u00f1as p\u00faxeronlle a roupa de defunta e a enterraron. Din que non deixou testamento. Pero o seu legado foi social, por brava e valente e cultural por pioneira regueifeira."}
{"id": "464404", "revid": "5312", "url": "https://gl.wikipedia.org/wiki?curid=464404", "title": "Epsy Campbell Barr", "text": "Epsy Alejandra Campbell Barr, nada en San Xos\u00e9 o 4 de xullo de 1963, \u00e9 unha pol\u00edtica e economista costarrique\u00f1a, prominente dirixente, d\u00faas veces deputada polo Partido Acci\u00f3n Cidad\u00e1 (PAC) e d\u00faas veces precandidata \u00e1 presidencia da Rep\u00fablica polo mesmo partido. O 1 de abril de 2018 foi elixida primeira vicepresidenta de Costa Rica, sendo parte da f\u00f3rmula de Carlos Alvarado Quesada. Campbell foi designada ministra de Relaci\u00f3ns Exteriores do pa\u00eds, cargo que ocupou por s\u00f3 seis meses \u00f3 ter que renunciar por cuestionamentos feitos sobre nomeamentos realizados na chanceler\u00eda. \nTraxectoria.\nEpsy Campbell Barr graduouse no Colexio Superior de Se\u00f1oritas en 1980. Licenciada en Econom\u00eda e Administraci\u00f3n de Negocios da Universidade de Costa Rica; graduouse como Economista en 1988, na Universidade Latina de Costa Rica. Conta cun posgrao en ciencias pol\u00edticas, da Universidade de Costa Rica.\nEpsy Campbell foi candidata \u00e1 primeira vicepresidencia da Rep\u00fablica de Costa Rica no ano 2006. Foi deputada do Partido Acci\u00f3n Cidad\u00e1 para o per\u00edodo 2002-2006, Xefa de Fracci\u00f3n do 2003 ao 2006 e presidenta do partido do 2005 ao 2009. Foi Coordinadora da Rede de Mulleres Afrolatinoamericanas e Afrocaribe\u00f1as (1997-2001), Coordinadora do Foro de Mulleres para a Integraci\u00f3n Centroamericana (1996-2001), Integrante da Alianza de Pobos Afrodescendentes de Am\u00e9rica Latina e o Caribe, Integrante fundadora do Centro de Mulleres Afrocostarrique\u00f1as, Consultora nacional e internacional en temas relacionados co emprego, desenvolvemento dos pobos, comunidades e mulleres afrodescendentes, dereitos humanos das mulleres, racismo, sexismo e discriminaci\u00f3n, membro do Parlamento Negro das Am\u00e9ricas.\nPrecandidaturas \u00e1 presidencia.\nO 16 de febreiro do ano 2009 oficializou as s\u00faas intenci\u00f3ns de ocupar a cadeira presidencial polo Partido Acci\u00f3n Cidad\u00e1 (PAC), disputando a candidatura co fundador do PAC, Ott\u00f3n Sol\u00eds Fallas e co empresario exportador Rom\u00e1n Macaya. Campbell quedou en segundo lugar dos votos tras Ott\u00f3n Sol\u00eds despois da realizaci\u00f3n das primarias do Partido Acci\u00f3n Cidad\u00e1 o 31 de maio do 2009. \nO 11 de febreiro de 2013 lanzou por segunda vez a s\u00faa precandidatura para a elecci\u00f3n interna do Partido Acci\u00f3n Cidad\u00e1 (PAC), baixo o lema \"Imos ou non imos sacar a Liberaci\u00f3n?\" e iniciou un percorrido polo pa\u00eds a bordo dunha casa rodante. Obtivo o 24% dos votos e o terceiro lugar de catro nas primarias cidad\u00e1s.\nO 26 de setembro de 2013 anunciouse que ser\u00eda a candidata a deputada polo segundo lugar por San Xos\u00e9 para as elecci\u00f3ns do 2014, resultando electa.\nVicepresidenta de Costa Rica.\nO 17 de outubro de 2017, Epsy Campbell e Marvin Rodr\u00edguez foron designados como candidatos \u00e1 vicepresidencia na f\u00f3rmula presidencial da Partido Acci\u00f3n Cidad\u00e1 (PAC) encabezada por Carlos Alvarado Quesada."}
{"id": "464405", "revid": "23204", "url": "https://gl.wikipedia.org/wiki?curid=464405", "title": "Epsy Alejandra Campbell Barr", "text": ""}
{"id": "464407", "revid": "23204", "url": "https://gl.wikipedia.org/wiki?curid=464407", "title": "Presidentes de Costa Rica", "text": ""}
{"id": "464408", "revid": "23204", "url": "https://gl.wikipedia.org/wiki?curid=464408", "title": "Meleagro de Gadara", "text": "Meleagro (en grego \u039c\u03b5\u03bb\u03ad\u03b1\u03b3\u03c1\u03bf\u03c2 \"Mel\u00e9agros\") foi un poeta e fil\u00f3sofo c\u00ednico natural da cidade de Gadara en Palestina fillo do escritor \u00c9ucrates. \nTraxectoria.\nViviu durante o s\u00e9culo -I e floreceu en torno ao ano -60. A \"Antolox\u00eda grega\" incl\u00fae 131 epigramas seus. \nA \"Coroa\" (\u03a3\u03c4\u03ad\u03c6\u03b1\u03bd\u03bf\u03c2) de Meleagro foi unha colecci\u00f3n de epigramas recollida por Meleagro destinada, por primeira vez, a conservar poemas de diversos autores (46 concretamente) e \u00e9pocas. Consid\u00e9rase complementarias da Grilanda de Meleagro \u00e1 antolox\u00eda de Filipo de Tesal\u00f3nica, a de Dioxeniano de Heraclea, a de Estrat\u00f3n de Sardes (, a de Di\u00f3xenes Laercio e m\u00e1is tarde \u00e1 antolox\u00eda de Agat\u00edas (xa do s\u00e9culo VI). "}
{"id": "464410", "revid": "624", "url": "https://gl.wikipedia.org/wiki?curid=464410", "title": "130 a. C.", "text": ""}
{"id": "464411", "revid": "624", "url": "https://gl.wikipedia.org/wiki?curid=464411", "title": "60 a. C.", "text": ""}
{"id": "464412", "revid": "1576", "url": "https://gl.wikipedia.org/wiki?curid=464412", "title": "Meleagro", "text": "Meleagro pode referirse a:"}
{"id": "464413", "revid": "51526", "url": "https://gl.wikipedia.org/wiki?curid=464413", "title": "Quinto de Esmirna", "text": "Quinto de Esmirna (en grego \u039a\u03cc\u03b9\u03bd\u03c4\u03bf\u03c2 \u03a3\u03bc\u03c5\u03c1\u03bd\u03b1\u03af\u03bf\u03c2) foi un poeta \u00e9pico grego que viviu entre os s\u00e9culos III e IV.\nTraxectoria.\nSon escasos os datos biogr\u00e1ficos sobre Quinto de Esmirna. Compuxo, ao redor dos s\u00e9culos III ou IV de nosa era, as \"Posthom\u00e9ricas\", poema en catorce libros cuxa finalidade era seguir o ciclo \u00e9pico troiano al\u00ed onde o deixou Homero e converterse en continuaci\u00f3n natural da \"Il\u00edada\".\nAs \"Posthom\u00e9ricas\" comezan coa morte e funerais de Heitor (momento no que acaba a \"Il\u00edada\") e narra todos os sucesos posteriores, at\u00e9 o final da guerra de Troia, non recollidos por Homero, pero ben co\u00f1ecidos por outras fontes: morte de Aquiles, tolemia de \u00c1iax ou Aiante, intervenci\u00f3n de Filoctetes e Neopt\u00f3lemo, argucia do cabalo de madeira, conquista da cidade e repartici\u00f3n de prisioneiras. A obra concl\u00fae co regreso dos heroes gregos \u00e1s s\u00faas patrias, punto no que as \"Posthom\u00e9ricas\" enlazan co outro gran poema hom\u00e9rico, a \"Odisea.\"\nA\u00ednda que o modelo principal \u00e9, como cab\u00eda esperar, Homero, Quinto de Esmirna bas\u00e9ase en moitas outras fontes para compor o seu relato: Apolonio de Rodas, S\u00f3focles, Eur\u00edpides, etc. Non est\u00e1 abondo clara a influencia de Virxilio, a pesar das grandes similitudes entre as \"Posthom\u00e9ricas\" e a \"Eneida.\" Aut\u00e9ntica xoia para todos os interesados polo ciclo m\u00edtico da guerra de Troia."}
{"id": "464428", "revid": "89787", "url": "https://gl.wikipedia.org/wiki?curid=464428", "title": "Pseudacris regilla", "text": "Pseudacris regilla \u00e9 unha especie de ra h\u00edlida que vive na costa oeste de Norteam\u00e9rica (desde o norte de California, Oreg\u00f3n e Washington) \u00e1 Columbia Brit\u00e1nica e extremo sur de Alasca. Vive desde o nivel do mar ata m\u00e1is de 3000\u00a0m de altura en moitos tipos de h\u00e1bitats, reproduc\u00edndose en lugares acu\u00e1ticos. Ten cor verde ou marr\u00f3n e un individuo pode cambiar de cor en per\u00edodos de horas ou semanas. En 2007, foi nomeada anfibio oficial do estado de Washington.\nO macho atrae as parellas facendo un canto coral que \u00e9 un dos cantos de ras m\u00e1is sonoros da s\u00faa \u00e1rea. Emiten varios tipos de chamadas: a chamada de anuncio dos machos, unha chamada de encontro e a \u201cchamada de terra seca\u201d, que pode o\u00edrse todo o ano excepto durante os per\u00edodos m\u00e1is fr\u00edos e secos. Os machos chaman \u00e1s femias tan alto como lles \u00e9 posible e producen un son que parece producido por m\u00faltiples machos, que poden o\u00edr numerosas femias. Unha vez que a femia se aproxima, o macho para de cantar e intenta o amplexo. Os machos te\u00f1en un dedo extra moi pequeno nos seus polgares externos que usan exclusivamente no amplexo. A reproduci\u00f3n ten lugar de noite, preto de augas pouco fondas, xeralmente despois dunha chuvia. A estaci\u00f3n reprodutora normalmente abrangue desde decembro a maio, a\u00ednda que hai algunhas variaci\u00f3ns. A altitude adoita afectar \u00e1 duraci\u00f3n da estaci\u00f3n reprodutora. \nTaxonom\u00eda.\nO nomeamento desta ra tivo unha historia bastante confusa. Primeiro, foi movida desde o x\u00e9nero \"Hyla\", onde inicialmente fora clasificada, ao x\u00e9nero \"Pseudacris\" en 1986. Despois, en 2006, Recuero \"et al.\" dividiron as poboaci\u00f3ns (que ir\u00edan desde Alasca ao sur de Baixa California) en tres especies. Recuero \"et al.\" vinvularon o nome \"Pseudacris regilla\" coas poboaci\u00f3n do compo\u00f1ente xeograficamente central da especie, mentres que chamaron \"Pseudacris hypochondriaca\" ao compo\u00f1ente sur (Baixa California), e \"Pseudacris pacifica\" ao compo\u00f1ente norte. Por\u00e9n, se se acepta esta divisi\u00f3n, o nome correcto (\u00e9 dicir, o nome m\u00e1is antigo dispo\u00f1ible) para o compo\u00f1ente norte \u00e9 \"Pseudacris regilla\" e para o central \u00e9 \"Pseudacris sierra\". Esta revisi\u00f3n segue sendo controvertida. Na obra The Amphibian Species of the World 6.0 reco\u00f1\u00e9cese a divisi\u00f3n, pero nela \u00fasase o nome \"Pseudacris regilla\" para o compo\u00f1ente norte, e foi esta a definici\u00f3n que se seguiu neste artigo."}
{"id": "464429", "revid": "27155", "url": "https://gl.wikipedia.org/wiki?curid=464429", "title": "Hyla regilla", "text": ""}
{"id": "464431", "revid": "98629", "url": "https://gl.wikipedia.org/wiki?curid=464431", "title": "Craniometr\u00eda", "text": "Ch\u00e1mase craniometr\u00eda \u00e1 disciplina que estuda as diferentes medidas que son pos\u00edbeis obter nun cranio.\n\u00c9 distinta da frenolox\u00eda (o estudo da personalidade e o car\u00e1cter) e da fisionom\u00eda (o estudo das caracter\u00edsticas faciais), pero ten con elas en com\u00fan o ter reclamado a capacidade de predicir pseudocientificamente trazos da personalidade ou a intelixencia. Hai un tempo foron intensivamente practicadas dentro da antropolox\u00eda, especialmente na antropolox\u00eda f\u00edsica do s\u00e9culo XIX.\nDarwinismo.\nA craniometr\u00eda e o estudo dos esqueletos us\u00e1ronse como bases argumentativas da teor\u00eda da evoluci\u00f3n no libro \"A orixe das especies\" de Charles Darwin (1859). Coa consolidaci\u00f3n do darwinismo social tratouse de xustificar cientificamente a segregaci\u00f3n social segundo a raza, base\u00e1ndose na suposta superioridade intelectual dunha raza humana sobre outra inferior, pola s\u00faa capacidade cranial. Dita ideolox\u00eda f\u00edxose moi popular durante a primeira metade do s\u00e9culo XX e contribu\u00edu \u00e1 propagaci\u00f3n do movemento da euxenesia, sendo unha das s\u00faas figuras prominentes Georges Vacher de Lapouge, quen clasificou \u00e1 humanidade en varias \"razas\" diferentes e xerarquizadas, desde a \u00abraza aria branca, dolicoc\u00e9fala\u00bb (cabeza longa e delgada) \u00e1 \u00abbraquic\u00e9fala\u00bb (cabeza curta e ancha).\nNo seu libro \"A orixe do home\", Darwin falou frecuentemente de \"razas humanas\", divididas en d\u00faas clases principais:\napelando a unha suposta relaci\u00f3n entre as facultades intelectuais e o tama\u00f1o do cerebro. Darwin cita unha clasificaci\u00f3n craniom\u00e9trica na que se describe aos europeos coa maior capacidade intelectual, mentres que describe aos asi\u00e1ticos e aos aborixes australianos coa menor capacidade, en base ao tama\u00f1o dos seus cerebros:\nO \u00edndice cef\u00e1lico.\nO profesor de anatom\u00eda sueco Anders Retzius (1796\u20131860) usou por primeira vez o \u00edndice cef\u00e1lico na antropolox\u00eda f\u00edsica para clasificar os restos humanos antigos achados en Europa. Retzius clasificou os cerebros en tres categor\u00edas principais: \nEstes termos foron empregados por Georges Vacher de Lapouge (1854\u20131936), un dos pioneiros das teor\u00edas cient\u00edficas nesta \u00e1rea e un te\u00f3rico da euxenesia quen, en \"L'Aryen et son r\u00f4le social\" (Os arios e o seu papel social, 1899) dividiu a humanidade en varias \"razas\" diferentes e xerarquizadas, desde a \"raza aria\" branca, dolicoc\u00e9fala, \u00e1 \"braquic\u00e9fala\", mediocre e inerte, mellor representada polos \"xudeus\" (\"sic\"). Entre estas d\u00faas, a m\u00e1is \"alta\" e a m\u00e1is \"baixa\", Vacher de Lapouge identificaba ao \"\"Homo europaeus\" (teut\u00f3nico, protestante etc.), ao \"Homo alpinus\" (auvernios, turcos etc.) e, finalmente, ao \"Homo mediterraneus\"\" (napolitanos, andaluces etc.). Vacher de Lapouge converteuse nun dos principais inspiradores do antisemitismo e da ideolox\u00eda nazi. A s\u00faa clasificaci\u00f3n foi reflectida por William Z. Ripley en \"As razas de Europa\" (1899).\nCraniometr\u00eda e antropolox\u00eda.\nEn 1784, Louis-Jean-Marie Daubenton, que escribiu numerosas memorias de anatom\u00eda comparada para a Academia francesa, publicou a \"M\u00e9moire sur les diff\u00e9rences de la situation du grand trou occipital dans l\u2019homme et dans les animaux\" (Memoria sobre as diferentes posici\u00f3ns do forame occipital en homes e animais). Seis anos despois, Pieter Camper (1722\u20131789), distinguido artista e anatomista, publicou algunhas conferencias inclu\u00edndo unha descrici\u00f3n dos seus m\u00e9todos craniom\u00e9tricos, das que pode afirmarse con xustiza que sentaron as bases de todos os traballos subseguintes.\nPieter Camper descubriu o \"\u00e1ngulo facial\", unha medida dese\u00f1ada para determinar a intelixencia animal entre especies diferentes. Segundo esta t\u00e9cnica, o \u00e1ngulo facial f\u00f3rmase trazando d\u00faas li\u00f1as: unha horizontalmente desde o nariz ao o\u00eddo e outra perpendicular, desde a parte sobresa\u00ednte do maxilar superior at\u00e9 a parte m\u00e1is prominente da fronte. Camper comprobou que as estatuas antigas gregas presentaban un \u00e1ngulo de 90\u00b0, os europeos de 80\u00b0, os negros de 70\u00b0 e o orangut\u00e1n de 58\u00b0. Descubriu que o \u00e1ngulo facial \u00e9 directamente proporcional ao tama\u00f1o do cerebro, e que o tama\u00f1o deste \u00e9 directamente proporcional ao grao de intelixencia.\nNo s\u00e9culo XIX foron numerosos os not\u00e1beis contribu\u00edntes \u00e1 bibliograf\u00eda sobre craniometr\u00edas. A\u00ednda que \u00e9 impos\u00edbel analizar cada traballo ou incluso rexistrar todos os nomes do seus autores, debe engadirse que para o prop\u00f3sito de amplas comparaci\u00f3ns de humanos con outros animais os m\u00e9todos craniom\u00e9tricos foron usados por Paul Broca (1824\u20131880), fundador da Sociedade Antropol\u00f3xica de Francia en 1859, e por T. H. Huxley (1825\u20131895) en Inglaterra. Ao comparar esqueletos de simios e humanos, Huxley apoiou a teor\u00eda da evoluci\u00f3n de Charles Darwin, desenvolvendo o \"principio pitecom\u00e9trico\", que afirmaba que o home e os monos descend\u00edan dun antepasado com\u00fan.\nXunto co traballo de Ernst Haeckel (1834\u20131919), que se fixo famoso coa actualmente obsoleta \"teor\u00eda da recapitulaci\u00f3n\" (segundo a cal cada individuo segu\u00eda a evoluci\u00f3n da especie completa durante a s\u00faa vida), estas investigaci\u00f3ns sobre cranios e esqueletos axudaron a liberar \u00e1 Europa do s\u00e9culo XIX dos seus trazos etnoc\u00e9ntricos. En particular, o descubrimento en 1891 por Eug\u00e8ne Dubois (1858\u20131940) do Home de Xava (Trinil, Illa de Xava, Indonesia), que ser\u00eda o primeiro esp\u00e9cime de \"Homo erectus\" descuberto, demostrando a ascendencia da humanidade f\u00f3ra de Europa (a\u00ednda que, m\u00e1is dun s\u00e9culo despois, sabemos que nin Asia foi o berce da humanidade nin o \"Homo erectus\" un antepasado do \"Homo sapiens\").\nCapacidade cranial, razas e ideas cient\u00edficas dos s\u00e9culos XIX-XX.\nSamuel George Morton (1799\u20131851), un dos inspiradores da antropolox\u00eda f\u00edsica, recolleu centos de cranios humanos de todo o mundo e empezou a intentar achar unha forma de clasificalos segundo alg\u00fan criterio l\u00f3xico. Influ\u00eddo polas teor\u00edas com\u00fans da s\u00faa \u00e9poca, afirmou que pod\u00eda xulgar a capacidade intelectual dunha raza grazas \u00e1 capacidade cranial (a medida do volume do interior do cranio). Un cranio grande significaba un gran cerebro e unha maior capacidade intelectual, e un cranio pequeno indicaba un cerebro pequeno e unha menor capacidade intelectual. Mediante o estudo destes cranios, Morton decidiu en que punto os cauc\u00e1sicos deixaban de selo, e en que punto empezaban os negros. Morton ti\u00f1a moitos cranios do antigo Exipto e conclu\u00edu que os antigos exipcios non eran africanos, sen\u00f3n brancos. As s\u00faas principais monograf\u00edas foron: \"Crania Americana\" (1839), \"An Inquiry into the Distinctive Characteristics of the Aboriginal Race of America\" (1844), e \"Crania Aegyptiaca\" (1844). En \"Crania Americana\" afirmou que a capacidade cranial media dos brancos era de 1425\u00a0cm\u00b3, mentres que a dos negros era de 1278\u00a0cm\u00b3.\nStephen Jay Gould (1941\u20132002), un paleont\u00f3logo, bi\u00f3logo evolucionista e historiador da ciencia estadounidense, estudou estas obras craniom\u00e9tricas desde unha perspectiva hist\u00f3rica en \"The Mismeasure of Man\" (1981). Mostrou que Samuel Morton manipulara datos e reenchido os cranios para poder xustificar as s\u00faas noci\u00f3ns preconcibidas sobre as diferenzas raciais.\nOs seguidores de Morton, especialmente Josiah C. Nott (1804\u20131873) e George Gliddon (1809\u20131857), no seu monumental tributo ao traballo de Morton, \"Types of Mankind\" (1854), levaron as s\u00faas ideas m\u00e1is al\u00e1, e afirmaron que os seus achados apoiaban de feito a noci\u00f3n de polixenismo, que afirma que a humanidade se orixinou de diferentes li\u00f1axes e \u00e9 a antecesora da hip\u00f3tese multirrexional. O propio Morton mostr\u00e1rase reticente a propugnar explicitamente o polixenismo porque supo\u00f1\u00eda un importante desaf\u00edo \u00e1 versi\u00f3n b\u00edblica da creaci\u00f3n. Charles Darwin op\u00faxose a Nott e Glidon en \"The Descent of Man\" (1871), argumentando en pro dun monoxenismo da especie humana. Darwin concib\u00eda a orixe com\u00fan de todos os humanos (a hip\u00f3tese da orixe \u00fanica) como esencial para a teor\u00eda da evoluci\u00f3n.\nAdemais, Josiah Nott foi o tradutor ao ingl\u00e9s do \"Essai sur l'in\u00e9galit\u00e9 des races humaines\" de Joseph Arthur de Gobineau (1853\u20131855), unha das obras fundadoras do grupo de estudo que segregan a sociedade segundo a \"raza\", en contraste coa teor\u00eda das razas de Henri de Boulainvilliers (1658\u20131722). Boulainvilliers opo\u00f1\u00eda os \"Fran\u00e7ais\", supostos descendentes dos francos n\u00f3rdicos e membros da aristocracia, ao Terceiro Estado, considerados galo-romanos ind\u00edxenas que foron subordinados polos francos mediante o dereito de conquista. Gobineau, mentres tanto, fac\u00eda tres divisi\u00f3ns principais entre razas, base\u00e1ndose non na cor, sen\u00f3n en condici\u00f3ns climatol\u00f3xicas e localizaci\u00f3n xeogr\u00e1fica, privilexiando \u00e1 raza \"aria\".\nEn 1873, Paul Broca achou o mesmo patr\u00f3n descrito no \"Crania Americana\" de Samuel Morton pesando cerebros en autopsias. Outros estudos hist\u00f3ricos propugnando unha diferenza entre negros e brancos en canto ao tama\u00f1o do cerebro incl\u00faen os de Bean (1906), Mall (1909), Pearl (1934) e Vint (1934).\nM\u00e1is a\u00ednda, a clasificaci\u00f3n racial de Georges Vacher de Lapouge (\u00abteut\u00f3nico\u00bb, \u00abalpino\u00bb e \u00abmediterr\u00e1neo\u00bb) foi reutilizada por William Z. Ripley (1867\u20131941) na s\u00faa obra \"As razas de Europa\" (1899), e incluso fixo un mapa de Europa segundo o suposto \u00edndice cef\u00e1lico dos seus habitantes.\nCraniometr\u00eda, frenolox\u00eda e fisionom\u00eda.\nA craneimetr\u00eda tam\u00e9n foi usada na frenolox\u00eda, que intentaba determinar o car\u00e1cter, os trazos de personalidade e as tendencias criminais a partir da forma da cabeza e, por tanto, do cranio. A comezos do s\u00e9culo XIX, Franz Joseph Gall (1758\u20131822) desenvolveu a \"cranioscopia\" (do grego antigo \u03ba\u03c1\u03ac\u03bd\u03b9\u03bf\u03bd \"kr\u00e1nion\", 'cranio', e \u03c3\u03ba\u03bf\u03c0\u03af\u03b1 \"scop\u00eda\", 'observaci\u00f3n'), un m\u00e9todo para determinar a personalidade e o desenvolvemento das facultades mentais e morais a partir da forma externa do cranio. A cranioscopia foi m\u00e1is tarde rebautizada como \"frenolox\u00eda\" (do grego antigo \u03c6\u03c1\u03ae\u03bd \"phr\u1e17n\", 'mente', e \u03bb\u03cc\u03b3\u03bf\u03c2 \"l\u00f3gos\", 'co\u00f1ecemento') polo seu alumno Johann Spurzheim (1776\u20131832), quen escribiu extensamente sobre o \"sistema fision\u00f3mico dos doutores Gall e Spurzheim\". A fisionom\u00eda establec\u00eda unha correlaci\u00f3n entre as caracter\u00edsticas f\u00edsicas (especialmente as faciais) e os trazos da personalidade. Foi feita famosa por Cesare Lombroso (1835\u20131909), o fundador da \"criminolox\u00eda antropol\u00f3xica\", quen afirmaba ser capaz de identificar cientificamente v\u00ednculos entre a natureza dun crime e a personalidade ou aparencia f\u00edsica do criminal. Creador do concepto de \"criminal nato\" e defensor do determinismo biol\u00f3xico, Lombroso intentou reco\u00f1ecer a criminais grazas \u00e1s medidas dos seus corpos. Conclu\u00edu que as caracter\u00edsticas craniais e faciais eran pegadas da criminalidade xen\u00e9tica, e que estas caracter\u00edsticas pod\u00edan ser medidas con crani\u00f3metros e calibradores cos resultados desenvolvidos nunha an\u00e1lise cuantitativa. Uns poucos dos 14 trazos identificados dun criminal inclu\u00edan mand\u00edbulas longas, proxecci\u00f3n cara a f\u00f3ra destas, fronte baixa e inclinada, p\u00f3mulos grandes, narices achantados ou recachados, orellas con forma de asa, nariz aquilina ou labios carnosos, ollos duros e furtivos, barba escasa ou calvicie, insensibilidade \u00e1 dor, brazos longos, etc\u00e9tera.\nCr\u00edtica e rexurdimento de teor\u00edas craniais antigas no s\u00e9culo XX.\nTras ter unha influencia fundamental no supremacismo branco estadounidense, \"As razas de Europa\" (1899) de William Ripley terminar\u00eda sendo reescrito en 1939, xusto antes da segunda guerra mundial, polo antrop\u00f3logo f\u00edsico de Harvard Carleton S. Coon. Este acabar\u00eda dimitindo da American Association of Physical Anthropologists. Algunhas das s\u00faas outras obras foron descartadas porque non estaba de acordo coas evidencias expostas polas obras de cient\u00edficos como Franz Boas, Stephen Jay Gould, Richard Lewontin, Lieberman e outros, que restaban importancia ou mesmo descartaban a raza como concepto v\u00e1lido co que dividir a biodiversidade.\nJ. Philippe Rushton, psic\u00f3logo e autor da controvertida obra \"Race, Evolution and Behavior\" (1995), que foi considerada pola maior\u00eda da comunidade cient\u00edfica como unha resurrecci\u00f3n das teor\u00edas cient\u00edficas do s\u00e9culo XIX, reanalizaba a retabulaci\u00f3n de Gould en 1989 e defend\u00eda que Samuel Norton, na s\u00faa \"Crania Americana\" de 1839, descubrira un patr\u00f3n de tama\u00f1o cerebral decrecente procedente de asi\u00e1ticos, europeos e africanos. No seu libro de 1995, Rushton daba un volume endocranial medio de 1364\u00a0cm\u00b3 para \"orientais\", 1 347 para brancos e 1 268 para negros. Outras afirmaci\u00f3ns parecidas foron realizadas por Ho \"et al.\" (1980), que mediu 1 261 cerebros en autopsias, e Beals \"et al.\" (1984), que mediu aproximadamente 20 000 cranios, hachando o mesmo patr\u00f3n asi\u00e1tico-europeo-africano.\nRushton \u00e9 o director do \"Pioneer Fund\", que afirma promover \u00abo avance do estudo cient\u00edfico da herdanza e as diferenzas humanas\u00bb e que publica o \"Mankind Quarterly\", ao que contribu\u00edron, entre outros, o fundador da Nouvelle Droite Alain de Benoist. A asociaci\u00f3n de Rushton foi cualificada como \"grupo de odio\" polo Southern Poverty Law Center (SPLC), unha organizaci\u00f3n pro dereitos civ\u00eds.\nRushton foi acusado por outros investigadores de malinterpretar os datos. Cando os reanalizaban, Zack Cernovsky \"et al\". argumentaron que moitas das afirmaci\u00f3ns de Rushton son incorrectas. As\u00ed, escribiron que:\nUso moderno da craniometr\u00eda.\nOs datos do volume cerebral e outros par\u00e1metros craniom\u00e9tricos \u00fasanse cientificamente para comparar na actualidade especies animais e para analizar a evoluci\u00f3n da especie humana na arqueolox\u00eda."}
{"id": "464432", "revid": "72012", "url": "https://gl.wikipedia.org/wiki?curid=464432", "title": "Craniom\u00e9trica", "text": ""}
{"id": "464433", "revid": "72012", "url": "https://gl.wikipedia.org/wiki?curid=464433", "title": "Craniom\u00e9trico", "text": ""}
{"id": "464434", "revid": "89787", "url": "https://gl.wikipedia.org/wiki?curid=464434", "title": "Thomas Paine", "text": "Thomas Paine, nado en Thetford (Norfolk) o 29 de xaneiro de 1737 e finado en Nova York, 8 de xullo de 1809, foi un pol\u00edtico, escritor, fil\u00f3sofo, intelectual radical e revolucionario estadounidense de orixe inglesa. Promotor do liberalismo e da democracia. Est\u00e1 considerado un dos Pais fundadores dos Estados Unidos.\nPaine emigrou \u00e1s colonias brit\u00e1nicas en Am\u00e9rica en 1774 para participar na revoluci\u00f3n americana. As s\u00faas contribuci\u00f3ns principais foron o ensaio \"Common Sense\" (1776), onde avogaba pola independencia das colonias e \"The American Crisis\" (1776-1783) unha serie de escritos a favor da revoluci\u00f3n.\nEn 1789 visitou Francia e al\u00ed viviu durante case toda a d\u00e9cada seguinte. Viuse involucrado profundamente nos primeiros anos da Revoluci\u00f3n Francesa. Escribiu \"Rights of Man\" (1791), en parte unha defensa da Revoluci\u00f3n Francesa contra os seus cr\u00edticos, en particular o estadista brit\u00e1nico Edmund Burke. En Gran Breta\u00f1a foi xulgado e declarado culpable en ausencia polo crime de libelo sedicioso. A pesar de non falar franc\u00e9s, foi elixido para a Convenci\u00f3n Nacional en 1792. Os xirondinos v\u00edrono como un aliado polo que os monta\u00f1eses, en especial Robespierre, consider\u00e1rono o seu inimigo. En decembro de 1793, foi arrestado e encarcerado en Par\u00eds e liberado en 1794. F\u00edxose c\u00e9lebre por \"The Age of Reason\" (1793-94), libro que avoga polo de\u00edsmo, promove a raz\u00f3n e o librepensamento, argumenta en contra da relixi\u00f3n institucionalizada e das doutrinas cristi\u00e1s. Tam\u00e9n escribiu \"Agrarian Justice\" (1795), discutindo as orixes da propiedade e introducindo o concepto de renda m\u00ednima garantida.\nTraxectoria.\nDe orixe humilde, fillo dun cu\u00e1quero e dunha anglicana, recibiu unha educaci\u00f3n moi elemental que se limitaba a saber ler, escribir e as catro operaci\u00f3ns aritm\u00e9ticas b\u00e1sicas, polo que se formou de maneira autodidacta. Chegou a ser un moi importante revolucionario norteamericano, con ideas en conflito permanente coas elites e os grupos reaccionarios do seu tempo, como foron a s\u00faa loita contra o sexismo, a escravitude, o racismo e a monarqu\u00eda, \u00e1 que se opuxo propondo no seu lugar a rep\u00fablica. Como outros ilustrados, tam\u00e9n abominou da superstici\u00f3n, a relixi\u00f3n organizada (igrexas) e o clero, sendo un impulsor do laicismo, a educaci\u00f3n popular e a ciencia.\nSempre en loita con todo tipo de apuros econ\u00f3micos, traballou como oficial de impostos perseguindo contrabandistas de licores e tabaco e conseguiu ilustrarse comprando libros. A s\u00faa sorte cambiou ao co\u00f1ecer a Benjamin Franklin, quen o animou a buscar fortuna en Am\u00e9rica d\u00e1ndolle cartas de presentaci\u00f3n. Chegou a Filadelfia en 1774 e al\u00ed dirixiu a \"Pennsylvania Magazine and American Museum\".\nAo xeneralizarse o descontento das colonias, Paine fomentou as ideas racionais, chamadas por el do \"sentido com\u00fan\", criticando os excesivos impostos decretados polo goberno brit\u00e1nico como inxustos e economicamente err\u00f3neos, favorecedores do contrabando e a corrupci\u00f3n, a prohibici\u00f3n de comerciar con outras naci\u00f3ns, causante da perda de fortunas materiais, e a falta de representantes continentais no parlamento brit\u00e1nico. Sostivo que a soluci\u00f3n a todos eses problemas era a independencia, postura que divulgou no m\u00e1is famoso dos folletos impresos, \"Common Sense\" (1776), que alcanzou a tirada de medio mill\u00f3n de exemplares.\nA doutrina do \"common sense\" marcou un fito na historia, ao non fundamentar as decisi\u00f3ns pol\u00edticas en doutrinas baseadas na historia, a relixi\u00f3n, a naci\u00f3n, a honra ou en noci\u00f3ns aprior\u00edsticas, sen\u00f3n en criterios avalados pola experiencia dos seres humanos e na raz\u00f3n. \"Common Sense\" preparou o cami\u00f1o \u00e1 Declaraci\u00f3n de Independencia dos Estados Unidos, ratificada o 4 de xullo do mesmo ano.\nCando as tropas de Washington estaban a piques de desunirse, publicou o panfleto \"The American Crisis\", que levantou os \u00e1nimos insurxentes e que por orde de George Washington foi lido a todos os seus soldados.\nTras acabar con \u00e9xito a guerra, volveu aos seus apuros econ\u00f3micos, pois nunca consentiu en pedir dereitos de autor polos seus panfletos. Viaxou a Europa e para evitar que William Pitt declarase a guerra a Francia divulgou a idea entre os brit\u00e1nicos de que as guerras s\u00f3 carrexaban m\u00e1is impostos. En Francia atopouse co escritor e te\u00f3rico radical William Godwin e un grupo de amigos seus, a quen frecuentaba.\nLogo dedicouse a refutar as ideas de Edmund Burke sobre a Revoluci\u00f3n Francesa na s\u00faa obra mestra, \"Rights of Men\", impresa en d\u00faas partes, a primeira en 1791 e pola cal foi expulsado de Inglaterra. Refuxiado en Francia, Paine foi encarcerado por Robespierre por declararse abertamente contra o r\u00e9xime do Terror. \nEn prisi\u00f3n empezou a escribir \"The Age of Reason\" (1794) un cl\u00e1sico do librepensamento con car\u00e1cter anticlerical, onde rexeitaba a brutalidade e crueldade. Proclamaba contradici\u00f3ns da Biblia a imitaci\u00f3n de Voltaire. Tres anos m\u00e1is tarde publicou o seu panfleto \"Agrarian Justice\".\nO seu seguidor Bertrand Russell afirmou del:\nIdeas.\nPensamento social.\nPor influencia do xacobinismo e do movemento dos \"sans-culottes\" reivindicou, como outros radicais brit\u00e1nicos, non s\u00f3 a democracia pol\u00edtica sen\u00f3n tam\u00e9n a democracia social, centr\u00e1ndose especialmente na cuesti\u00f3n da propiedade da terra. Por esta raz\u00f3n foi inclu\u00eddo no grupo dos socialistas agrarios, xunto con Thomas Spence e William Ogilvie de Pittensear. Con todo, Paine mostrouse m\u00e1is moderado que estes dous \u00faltimos pois non cuestionou o dereito de propiedade, a\u00ednda que foi un dos precursores do laborismo e do estado do benestar ao propor a redistribuci\u00f3n da renda por medio dun imposto sobre as grandes facendas e a implantaci\u00f3n dun sistema p\u00fablico de pensi\u00f3ns, entre outras medidas.\nExpuxo o seu pensamento social en \"Rights of Man\" (1791-1792) e, sobre todo, en \"Agrarian Justice\" (1795-1796). Nestas obras defend\u00eda que para acadar a democracia plena hab\u00eda que abandonar as \"miserias\" da civilizaci\u00f3n, sobre todo en Europa, e volver \u00e1 organizaci\u00f3n econ\u00f3mica da comunidade primitiva propia do estado de natureza ou, cando non fose posible, establecer un imposto progresivo que limitase os bens que cada membro da sociedade pod\u00eda posu\u00edr e que dotase o Estado dos recursos necesarios para que proporcionase aos m\u00e1is desfavorecidos os medios que lles permitisen levar unha vida digna. Paine non cuestionaba o dereito de propiedade pero subordin\u00e1bao \u00e1 satisfacci\u00f3n das necesidades sociais e para iso propugnaba un Estado democr\u00e1tico que intervi\u00f1ese na vida econ\u00f3mica. As\u00ed, en \"Agrarian Justice\", escribiu o seguinte sobre a s\u00faa forma \"social\" de entender a propiedade:\nEscravitude.\nAtrib\u00faeselle a obra \"African Slavery in America\", o primeiro artigo que propu\u00f1a a emancipaci\u00f3n dos escravos africanos e a abolici\u00f3n da escravitude. Foi publicado o 8 de marzo de 1775 na postila ao \"Pennsylvania Journal and Weekly Advertiser\" (tam\u00e9n co\u00f1ecido como \"The Pennsylvania Magazine and American Museum\"). Tendo en conta que non puido demostrarse que Paine fose o autor deste ensaio publicado anonimamente, alg\u00fans acad\u00e9micos como Eric Foner e Alfred Owen Aldridge non consideran este escrito como parte da s\u00faa obra. Pola contra, John Nichols considera que a s\u00faa \"fervente oposici\u00f3n \u00e1 escravitude\" levouno a ser exclu\u00eddo do poder durante os primeiros anos da rep\u00fablica.\nRelixi\u00f3n.\nSobre a relixi\u00f3n afirma en \"The Age of Reason\":A\u00ednda que non existe ningunha evidencia de que fose mas\u00f3n, Paine tam\u00e9n escribiu \"An Essay on the Origin of Free-Masonry\" (1803-1805), sobre a Biblia como un mito aleg\u00f3rico que describe a astrolox\u00eda:\nDescribiuse a si mesmo como de\u00edsta, dicindo:\ne de novo, en \"The Age of Reason\":\nLegado.\nOs escritos de Paine tiveron grande influencia nos revolucionarios estadounidenses. Os seus libros supuxeron un rexurdimento do de\u00edsmo en Norteam\u00e9rica e, a longo prazo, inspiraron tanto fil\u00f3sofos radicais como pensadores da clase obreira. Moitos liberais, libertarios, feministas, socialdem\u00f3cratas, anarquistas, librepensadores e progresistas consider\u00e1rono o seu antecedente intelectual. A cr\u00edtica de Paine \u00e1 relixi\u00f3n institucionalizada e a s\u00faa defensa do pensamento libre influ\u00edu en moitos librepensadores brit\u00e1nicos dos s\u00e9culos XIX e XX, tales como William Cobbett, George Holyoake, Charles Bradlaugh, Christopher Hitchens e Bertrand Russell.\nEn 2002, Paine foi inclu\u00eddo na lista dos cen brit\u00e1nicos m\u00e1is importantes de todos os tempos nunha enquisa levada a cabo pola BBC."}
{"id": "464436", "revid": "23204", "url": "https://gl.wikipedia.org/wiki?curid=464436", "title": "Carlos del R\u00edo", "text": "Jes\u00fas Carlos del R\u00edo L\u00f3pez, nado en 1967 en Cedeira, \u00e9 un pol\u00edtico e sindicalista galego. \nTraxectoria.\nTraballador de Correos, foi responsable comarcal do sector de Correos da bisbarra de Ferrol e membro do Consello Confederal da CIG. Membro de Podemos, no Nadal de 2014 optou \u00e1 secretar\u00eda local de Podemos Ferrol na lista Xuntos Podemos, mais a formaci\u00f3n anulou as elecci\u00f3ns sen dar a co\u00f1ecer os resultados con acusaci\u00f3ns de fraude. En marzo de 2015 foi un dos fundadores de Ferrol en Com\u00fan e o seu presidente. Cr\u00edtico coa direcci\u00f3n estatal de Podemos, foi o voceiro estatal de Bases Podemos mais en novembro de 2016 deuse de baixa en Podemos. En febreiro de 2018, a\u00ednda sendo presidente de Ferrol en Com\u00fan, anunciou publicamente as s\u00faas discrepancias coa formaci\u00f3n e que se \u00eda presentar \u00e1s elecci\u00f3ns con outra formaci\u00f3n e en xu\u00f1o dese foi un dos fundadores de Xuntos Act\u00faa, ligada \u00e1 formaci\u00f3n estatal Act\u00faa, e pola que se presentou como candidato \u00e1 alcald\u00eda de Ferrol nas elecci\u00f3ns municipais de 2019."}
{"id": "464440", "revid": "12452", "url": "https://gl.wikipedia.org/wiki?curid=464440", "title": "Igrexa de Santo Tom\u00e9 de Maside o Novo", "text": ""}
{"id": "464441", "revid": "5863", "url": "https://gl.wikipedia.org/wiki?curid=464441", "title": "Igrexa de San Tom\u00e9 de Maside", "text": "Igrexa de San Tom\u00e9 de Maside pode referirse a:"}
{"id": "464450", "revid": "98629", "url": "https://gl.wikipedia.org/wiki?curid=464450", "title": "Courier 1B", "text": "Courier 1B foi un sat\u00e9lite artificial do Ex\u00e9rcito dos Estados Unidos lanzado o 4 de outubro de 1960 mediante un foguete Thor Ablestar desde a rampla 17B Cabo Ca\u00f1averal. Un sat\u00e9lite xemelo, Courier 1A, foi lanzado o 18 de agosto dese mesmo ano, pero o foguete portador non conseguiu po\u00f1elo en \u00f3rbita. Un terceiro sat\u00e9lite, Courier 1C, foi constru\u00eddo pero non lanzado.\nCaracter\u00edsticas.\nCourier 1B foi lanzado para probar m\u00e9todos de comunicaci\u00f3n a alta velocidade, ata 100.000 palabras por minuto, desde o espazo. O sat\u00e9lite foi proposto en setembro de 1958, dous meses antes do lanzamento do sat\u00e9lite SCORE. Courier 1B ti\u00f1a moita maior capacidade que este \u00faltimo, do que se considera sucesor, e foi o primeiro sat\u00e9lite de comunicaci\u00f3ns en basarse unicamente en c\u00e9lulas solares (19.200 recubr\u00edan a s\u00faa superficie) como fonte de enerx\u00eda, alimentando bater\u00edas de n\u00edquel-cadmio e producindo ata 60 W de potencia. Ti\u00f1a forma de esfera de 129,5 cm de di\u00e1metro e pesaba 225 kg. Levaba a bordo dous transmisores de FM de 2 W funcionando a entre 1700 e 1800 MHz e un subsistema de baliza en VHF de 50 mW de potencia. Usaba tam\u00e9n catro receptores de estado s\u00f3lido para a banda entre 1800 e 1900 MHz e cinco grabadoras de cinta para almacenar datos e reproducilos. Catro das grabadoras eran dixitais, cunha capacidade total de 13,2 Mb (4 minutos de gravaci\u00f3n a 55 Kbps). A outra era unha grabadora anal\u00f3xica de 4 minutos de capacidade cun rango de entre 300 e 50.000 Hz. \u00d3 longo do ecuador do sat\u00e9lite pod\u00edanse atopar catro antenas a intervalos de 90 graos. Tam\u00e9n conti\u00f1a d\u00faas antenas de microondas, un xerador transistorizado de telemetr\u00eda, un diplexador VHF e un decodificador de comandos. \nTras ser lanzado e completar unha \u00f3rbita, o sat\u00e9lite retransmitiu unha mensaxe dirixida \u00e1s Naci\u00f3ns Unidas do presidente Eisenhower enviado desde Fort Monmouth, onde se fabricou o Courier 1B, e recibido nunha estaci\u00f3n en Porto Rico.\nDespois de 17 d\u00edas en \u00f3rbita o sat\u00e9lite deixou de responder a comandos enviados desde terra. A causa m\u00e1is probable foi a desincronizaci\u00f3n do reloxo interno do que depend\u00edan dos c\u00f3digos de acceso do sat\u00e9lite, polo que este deixou de responder ao que interpretaba como intentos de acceso ilex\u00edtimos. Durante o seu tempo de funcionamento transmitiu m\u00e1is de 50 mill\u00f3ns de palabras de teletipo."}
{"id": "464451", "revid": "72012", "url": "https://gl.wikipedia.org/wiki?curid=464451", "title": "Courier 1A", "text": ""}
{"id": "464452", "revid": "72012", "url": "https://gl.wikipedia.org/wiki?curid=464452", "title": "Courier 1C", "text": ""}
{"id": "464453", "revid": "19415", "url": "https://gl.wikipedia.org/wiki?curid=464453", "title": "Subrexi\u00f3n de Pieks\u00e4m\u00e4ki", "text": "A subrexi\u00f3n de Pieks\u00e4m\u00e4ki (en fin\u00e9s \"Pieks\u00e4m\u00e4en seutukunta\") \u00e9 unha das tres subrexi\u00f3ns da rexi\u00f3n de Savonia do Sur. En 2017 ti\u00f1a unha poboaci\u00f3n de 29\u00a0833 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464455", "revid": "25871", "url": "https://gl.wikipedia.org/wiki?curid=464455", "title": "Bego\u00f1a Riob\u00f3", "text": "Bego\u00f1a Riob\u00f3, nada en Vigo en 1978, \u00e9 unha violinista, arpista e compositora de folk galega.\nTraxectoria.\nLicenciada en Historia da Arte pola Universidade de Santiago de Compostela \u00e9, a d\u00eda de hoxe, unha das violinistas con m\u00e1is proxecci\u00f3n art\u00edstica no relacionado coa m\u00fasica galega.\nAd\u00edcase a achegar a m\u00fasica tradicional galega por medio do viol\u00edn, as\u00ed como \u00e9 profesora na escola de m\u00fasica tradicional de Vigo E-trad, onde imparte clases de arpa c\u00e9ltica.\n\u00c9 cofundadora da orquestra SonDeSeu, coa cal editou numerosos discos dende o 2003. No ano 2011 publicou o seu primeiro disco co grupo Riob\u00f3, o cal recibe o mesmo nome e que a deu a co\u00f1ecer como violinista solista. \nViaxou polo mundo levando o viol\u00edn en galego a pa\u00edses como Francia, Italia, Irlanda ou Finlandia. Colaborou tam\u00e9n na gravaci\u00f3n de discos infant\u00eds. \nParticipa ademais no traballo pola integraci\u00f3n social, coa axuda da m\u00fasica, dos refuxiados e \u00e9 cofundadora do campamento de ver\u00e1n \"Galicia Fiddle Camp\" da asociaci\u00f3n \"Galicia Fiddle\", axudando a mozos e mozas a co\u00f1ecer a m\u00fasica galega por medio do viol\u00edn.\n\u00c9 cofundadora do grupo Irtio."}
{"id": "464467", "revid": "75439", "url": "https://gl.wikipedia.org/wiki?curid=464467", "title": "Fantasmas de luz", "text": "Fantasmas de luz \u00e9 unha novela de Agust\u00edn Fern\u00e1ndez Paz, publicada en 2011 por Edici\u00f3ns Xerais de Galicia.\nTrama.\nA novela conta a historia de Dami\u00e1n e Marga, un matrimonio que ve as s\u00faas vidas golpeadas polo desemprego. A Dami\u00e1n, que lavaba m\u00e1is de 30 anos no oficio, b\u00f3tano do traballo xa que o edificio no que desempe\u00f1aba o seu labor como operador de cabina vai ser derrubado. Por mor da s\u00faa idade c\u00fastalle volver \u00f3 mercado laboral. A partir dese momento as s\u00faas vidas experimentan un cambio incrible. De maneira progresiva, os seus corpos vanse tornando invisibles para o resto da xente.\nNarraci\u00f3n.\nA obra conta con 14 cap\u00edtulos e un apartado de Tomas extra constitu\u00eddo por 6. Ademais, pos\u00fae un anexo que recolle todas as referencias que saen ao longo da novela sobre o cine. Est\u00e1 escrito en terceira persoa e ten un narrador omnisciente. A s\u00faa estrutura interna \u00e9:\nPersonaxes.\nDami\u00e1n: nado en 1954, \u00e9 un home de 53 anos, casado e cun fillo que vive no estranxeiro. \u00c9 empregado nunha sala de cines dende hai m\u00e1is de 30 anos. Resulta algo esc\u00e9ptico \u00e1s veces.\nMarga: casada con Dami\u00e1n, \u00e9 unha muller optimista e positiva. Intenta verlle o lado bo \u00e1s cousas que suceden. Finalmente decide abrir unha florar\u00eda con Aida.\nIsmael: fillo de Marga e Dami\u00e1n.\nDon Carlos: xefe de Dami\u00e1n.\nAida: amiga e compa\u00f1eira de traballo de Marga.\nEspazo e tempo.\nOs acontecementos relatados na historia desenv\u00f3lvese entre o 2008 e o 2009. Os lugares recorrentes na historia son a casa dos protagonistas, o cine onde traballaba Dami\u00e1n e as r\u00faas da cidade."}
{"id": "464470", "revid": "1131", "url": "https://gl.wikipedia.org/wiki?curid=464470", "title": "Chiba Marine Stadium", "text": "O , oficialmente , \u00e9 un parque de b\u00e9isbol situado na cidade de Chiba, Xap\u00f3n. O nome de ZOZO \u00e9 debido ao patrocinio desta compa\u00f1\u00eda desde o 1 de decembro de 2016. O estadio, inaugurado o 24 de marzo de 1990, alberga principalmente os partidos como local dos Chiba Lotte Marines, equipo da Liga Central da Nippon Professional Baseball (NPB). O estadio, con capacidade para 30.348 espectadores, tam\u00e9n \u00e9 utilizado en partidos de rugby. Tras inaugurarse, o estadio foi estrenado o 13 de abril cun concerto de Madonna dentro da s\u00faa xira Blond Ambition. O estadio apareceu no mundo dos videoxogos en 1994 como escenario do Tekken."}
{"id": "464471", "revid": "5132", "url": "https://gl.wikipedia.org/wiki?curid=464471", "title": "Zozo Marine Stadium", "text": ""}
{"id": "464472", "revid": "5132", "url": "https://gl.wikipedia.org/wiki?curid=464472", "title": "ZOZO Marine Stadium", "text": ""}
{"id": "464473", "revid": "5132", "url": "https://gl.wikipedia.org/wiki?curid=464473", "title": "QVC Marine Field", "text": ""}
{"id": "464479", "revid": "98629", "url": "https://gl.wikipedia.org/wiki?curid=464479", "title": "Presidente de Bolivia", "text": "O Presidente de Bolivia, oficialmente co\u00f1ecido como Presidente do Estado Plurinacional de Bolivia, \u00e9 o xefe de Estado e xefe de goberno de Bolivia. Segundo a Constituci\u00f3n actual, o presidente \u00e9 elixido por voto popular por un prazo de cinco anos, renov\u00e1bel unha vez. En 2016, nun referendo o pa\u00eds votou para manter os l\u00edmites de mandato. Desde 2009, se ning\u00fan candidato ga\u00f1a unha maior\u00eda, os dous candidatos m\u00e1is votados pasan a unha segunda volta. Antes de 2009, se ning\u00fan candidato ga\u00f1aba a metade dos votos, o presidente era escollido por votaci\u00f3n nunha sesi\u00f3n lexislativa conxunta, entre os dous candidatos m\u00e1is votados (ata 1995 era entre os tres m\u00e1is votados).\nO Presidente actual de Bolivia \u00e9 Luis Arce, dende o 8 de novembro de 2020. \nA presidencia m\u00e1is longa foi a de Evo Morales, elixido en 2005, e reelixido en 2009 e 2014. O 17 de outubro de 2015, Morales superou os nove anos, oito meses e vinte e catro d\u00edas de Andr\u00e9s de Santa Cruz, e converteuse no presidente que m\u00e1is tempo estivo no cargo. Morales superou tam\u00e9n a V\u00edctor Paz Estenssoro, quen ocupara o cargo durante 12 anos pero non consecutivamente.\nHistoria.\nDurante os seus m\u00e1is de 192 anos de independencia, Bolivia foi gobernada por dirixentes militares que loitaron pola independencia, dirixentes da Guerra do Pac\u00edfico, representantes da aristocracia, e dirixentes elixidos democraticamente. Tam\u00e9n, na historia da presidencia suced\u00e9ronse guerras civ\u00eds, m\u00e1is de 190 golpes e violencia.\nT\u00e9\u00f1ense usado diferentes t\u00edtulos como \"Libertador de Bolivia\" (utilizado por Sim\u00f3n Bol\u00edvar e Antonio Jos\u00e9 de Sucre), e \"Supremo Protector\" (por Andr\u00e9s de Santa Cruz).\nA seguinte t\u00e1boa cont\u00e9n unha lista das persoas que exerceron como Presidentes de Bolivia.\nReputaci\u00f3n hist\u00f3rica.\nEn 1983, o diario \u00daltima Hora realizou unha enquisa para determinar que sete presidentes hist\u00f3ricos eran considerados os m\u00e1is significativos. Os \"ga\u00f1adores\" foron Antonio Jos\u00e9 de Sucre, Andr\u00e9s de Santa Cruz, Manuel Isidoro Belzu, Mariano Melgarejo, Aniceto Arce, Ismael Montes, e V\u00edctor Paz Estenssoro.\nSucesi\u00f3n presidencial.\nEn caso de morte ou incapacidade permanente do Presidente, o Vicepresidente de Bolivia asumir\u00eda o cargo. O Presidente do Senado e o Presidente da C\u00e1mara de Deputados son terceiro e cuarto na li\u00f1a de sucesi\u00f3n. Na crise pol\u00edtica de 2015, con todas estas posici\u00f3ns esgotadas, Eduardo Rodr\u00edguez Veltz\u00e9, Presidente da Corte Suprema de Xustiza, asumiu a presidencia. Con todo, baixo a Constituci\u00f3n de 2009, a asunci\u00f3n do poder polo Presidente da C\u00e1mara de Deputados automaticamente esixe elecci\u00f3ns nun m\u00e1ximo de 90 d\u00edas.\nPresidente en funci\u00f3ns.\nEn caso de incapacidade temporal ou ausencia do pa\u00eds, o t\u00edtulo de Presidente en funci\u00f3ns () transf\u00edrese cara as seguintes instituci\u00f3ns segundo a li\u00f1a sucesoria presidencial. En setembro de 2012, a Presidenta do Senado Gabriela Monta\u00f1o converteuse na primeira muller en asumir este cargo durante a presidencia de Lidia Gueiler Tejada."}
{"id": "464480", "revid": "1131", "url": "https://gl.wikipedia.org/wiki?curid=464480", "title": "Castelo de Lindoso", "text": "O castelo de Lindoso at\u00f3pase na fregues\u00eda de Lindoso, concello da Ponte da Barca, distrito de Viana do Castelo, en Portugal.\nCon vista a terras de Espa\u00f1a, en posici\u00f3n dominante na serra Amarela, no lado esquerdo do r\u00edo Limia, este Castelo foi constru\u00eddo de ra\u00edz na Idade Media, coa funci\u00f3n de vix\u00eda, defensa e de marco de soberan\u00eda da fronteira. A\u00ednda que non ten vinculaci\u00f3n en grandes batallas ou episodios da historia militar, \u00e9 considerado coma un dos m\u00e1is importantes monumentos militares portugueses polas novidades t\u00e9cnicas e arquitect\u00f3nicas empregadas nesa \u00e9poca no pa\u00eds. Presenta elementos tanto rom\u00e1nicos coma g\u00f3ticos.\nEst\u00e1 catalogado coma Monumento Nacional; declarado dende o 16 de xu\u00f1o de 1910.\nHistoria.\nO castelo medieval.\nAlg\u00fans autores afirman que o top\u00f3nimo Lindoso deriva do lat\u00edn \u201cLimitosum\u201d (limitador, fronteira, extrema). A\u00ednda que non exista informaci\u00f3n sobre a primitiva ocupaci\u00f3n humana do seu sitio, ese top\u00f3nimo non se atopa nomeado nas \"Inquiri\u00e7oes de 1220\", o que pola contra ocorre nas de 1258. Por esa raz\u00f3n ent\u00e9ndese que foi levantado de ra\u00edz no reinado de D. Afonso III, inscrita no esforzo de reforzo do sistema defensivo das fronteiras, emprendido por aquel soberano.\nEntre as obrigas dos habitantes da poboaci\u00f3n inclu\u00edanse as de abastecer o alcalde de alimentos sobre determinadas circunstancias; desta forma el ti\u00f1a prohibido practicar calquera abuso contra eses mesmos habitantes.\nO castelo foi reforzado e ampliado no reinado de Din\u00eds I de Portugal, a partir de 1278.\nA Guerra da Restauraci\u00f3n da Independencia.\nNa \u00e9poca da Restauraci\u00f3n da independencia portuguesa volveu adquirir importancia pola s\u00faa localizaci\u00f3n fronteiriza. Por esta raz\u00f3n no contexto das invasi\u00f3ns portuguesas en Galicia polas forzas militares do Xeneral das Armas de Entre-Douro-e-Mi\u00f1o, Gastao Coutinho, o castelo de Lindoso foi empregado como base de apoio para as invasi\u00f3ns das tropas que estaban baixo o comando de Vasco de Azevedo Couti\u00f1o e de Manuel de Sousa de Abreu (setembro de 1641). Co desenvolvemento da Guerra da Restauraci\u00f3n recibiu obras de modernizaci\u00f3n que remataron en 1666 (data inscrita no lintel dunha das portas), apenas tres anos despois de caer en mans das tropas espa\u00f1olas, reconquistada de seguida polos portugueses.\n\u00c9 de crer, pola contra, que estes traballos fosen arrastrados por algunhas d\u00e9cadas, pois data de 1720 a conclusi\u00f3n do principal revelado, que defende a entrada principal.\nDo s\u00e9culo XIX aos nosos d\u00edas.\nAcred\u00edtase que a s\u00faa gornici\u00f3n estivo en estado de preparaci\u00f3n no tempo das guerras napole\u00f3nicas, cando en 1809, as tropas francesas baixo o comando do Xeneral Soult se concentraban en Ourense nos preparativos para a invasi\u00f3n. Esta, pola contra, produciuse por outro tramo da fronteira.\nCoa paz, perdida a funci\u00f3n estrat\u00e9xico-defensiva foi desguarnecido, entrando en proceso de ru\u00edna.\nNo s\u00e9culo XX o conxunto foi clasificado como Monumento Nacional polo Decreto publicado o 23 de xu\u00f1o de 1910.\nA intervenci\u00f3n do poder p\u00fablico iniciouse na d\u00e9cada de 1940, a trav\u00e9s da Direc\u00e7\u00e3o-Geral dos Edif\u00edcios e Monumentos Nacionais (DGEMN), procedendo entre outros traballos \u00e1 reconstruci\u00f3n dos plans da muralla e das ameas as\u00ed como a demolici\u00f3n dalgunhas estruturas\u00a0no patio de armas. Posteriormente, procedeuse a\u00ednda a realizar traballos de exploraci\u00f3n arqueol\u00f3xica no marco dun proxecto m\u00e1is amplo de estudo da rexi\u00f3n.\nA\u00ednda que non poden ser datados con precisi\u00f3n, p\u00f3dense observar os vestixios da residencia do alcalde, do cuartel da gornici\u00f3n, da capela, da cisterna e dun forno.\nCaracter\u00edsticas.\nO n\u00facleo que se conservou do castelo medieval, \u00e9 de planta similar \u00e1 do castelo de Lanhoso, do castelo de Arn\u00f3ia e de varios outros desta rexi\u00f3n. Est\u00e1 composto polas murallas de albaneler\u00eda de pedra, cuxa parte superior \u00e9 circundada por unha amea. Nestas aparecen d\u00faas portas, unha cara ao norte, pr\u00f3xima \u00e1 torre, e outra cara ao sur, accedida por unha ponte levadiza de madeira. Esta \u00faltima porta ostenta polo interior un arco de volta perfecta, polo exterior un arco quebrado e at\u00f3pase ladeada por d\u00faas torres de planta rectangular.\nNo interior, \u00e1brese a praza de Armas, na cal se inscribe ao norte (lado de Espa\u00f1a), a torre da homenaxe, de planta cuadrangular, cunha porta trazada por riba do nivel do chan, dividida internamente en dous pisos e coroada por ameas de remate tronco-piramidal.\nA adaptaci\u00f3n do per\u00edmetro defensivo do castelo aos tiros da artiller\u00eda, no s\u00e9culo XVII, materializouse por unha li\u00f1a envolvente de murallas con baluartes, con planta no formato estrelado, en cuxos parapetos aparecen can\u00f3ns en puntos estrat\u00e9xicos, presentando garitas cil\u00edndricas coroadas por c\u00fapulas semiesf\u00e9ricas nos v\u00e9rtices. O conxunto era accedido por unha porta coroada por cantos rodados precedida por unha ponte levadiza e cercado por altos taludes e fosos. Un\u00a0\"revelim\" prov\u00e9 a defensa da entrada principal."}
{"id": "464485", "revid": "23204", "url": "https://gl.wikipedia.org/wiki?curid=464485", "title": "Bieito V\u00e1zquez", "text": "Bieito Mart\u00ednez V\u00e1zquez, nado en Bora, Pontevedra en 1925 e finado en Valencia o 27 de outubro de 1998, foi un pintor e escultor galego cunha obra onde destaca a s\u00faa tem\u00e1tica e as s\u00faas calidades de estilo e t\u00e9cnica. Centrou o seu facer art\u00edstico nun expresionismo figurativo mantendo a figura feminina como tema case monogr\u00e1fico do seu traballo. Como aprecia Jos\u00e9 Curt, comisario da exposici\u00f3n \u201cDe onte a hoxe; catro pintores en Pontevedra\u201d, organizada polo Museo de Pontevedra entre o 28 de novembro de 2014 e o 12 de xaneiro de 2015:\nEntre a s\u00faa extensa obra enc\u00f3ntrase o retrato da poeta galega Rosal\u00eda de Castro titulado \"A Dona Inmorrente\". Bieito M. V\u00e1zquez pintou este cadro con motivo do centenario da publicaci\u00f3n de \"Follas novas\", unha das obras m\u00e1is importantes de Rosal\u00eda. Adquiriuno a Xunta de Galicia e exh\u00edbese no sal\u00f3n de actos do palacio compostel\u00e1n de Raxoi.\nTraxectoria.\nBieito Mart\u00ednez V\u00e1zquez naceu na parroquia de Bora da cidade de Pontevedra, capital da provincia hom\u00f3nima en Galicia (Espa\u00f1a) no ano 1925. Foi o primox\u00e9nito do matrimonio formado por Benito Mart\u00ednez e Mar\u00eda V\u00e1zquez. O seu pai era canteiro e a s\u00faa nai, campesi\u00f1a. Ao pouco de nacer, a s\u00faa familia trasladouse a Mourente onde transcorreu a s\u00faa infancia. Sufriu a enfermidade do mal de Pott, o que o obrigou a permanecer encamado durante trece anos no sanatorio antituberculoso da Lanzada. Durante este per\u00edodo realizou numerosos debuxos que causaron admiraci\u00f3n entre os seus compa\u00f1eiros internos, fac\u00e9ndose notar as s\u00faas calidades para o debuxo. En 1936, trasladouse \u00e1 Coru\u00f1a e pasou catro meses nun hospital da devandita localidade ata que foi dado de alta.\nAo seu regreso a Pontevedra comezou a traballar no estudo do fot\u00f3grafo pontevedr\u00e9s Chao, onde aprendeu o oficio de fot\u00f3grafo. A partir de ent\u00f3n, compaxinou esta profesi\u00f3n coa pr\u00e1ctica continua da pintura e a modelaxe, frecuentando museos e exposici\u00f3ns, e tratando de aprender todo o que puido, convert\u00e9ndose en autodidacta. Contraeu matrimonio en 1959 con Josefa Chico, muller que tivo unha grande influencia na s\u00faa obra.\nExpuxo a s\u00faa obra por primeira vez en 1972, na Sala de Arte da Delegaci\u00f3n de Informaci\u00f3n e Turismo da cidade de Pontevedra. A esta exposici\u00f3n segu\u00edronlle moitas outras, individuais e en conxunto, destacando entre elas \u201cArte Galego\u201d, celebrada na Galer\u00eda Cid de Madrid e a I Mostra de Pintura Galega na Sala Van Gogh de Vigo, ambas en 1975. En 1976 foi pensionado pola Excelent\u00edsima Deputaci\u00f3n Provincial de Pontevedra coa \u201cBolsa para ampliaci\u00f3n de estudos no estranxeiro\u201d e viaxou a Par\u00eds, Barcelona e Caracas. En 1977 obtivo o premio \u201cCidade de Pontevedra\u201d polo seu labor art\u00edstico.\nEn 1979 faleceu s\u00faa nai, Mar\u00eda V\u00e1zquez, \u00e1 que estaba moi unido e na que se inspirou para facer moitas das figuras dos seus cadros, sendo un retrato dela unha das s\u00faas mellores obras.\nEse mesmo ano deixou de traballar como fot\u00f3grafo no estudo de Chao para dedicarse por completo \u00e1 pintura e \u00e1 escultura. Realizou numerosas exposici\u00f3ns, tanto individuais como colectivas, e formou parte do Grupo Eixo cos pintores Arturo Cifuentes, Jaime Falc\u00f3n, Ricardo Ferreiro e Rogelio Lorenzo.\nMorreu en Valencia (Espa\u00f1a) o 27 de outubro de 1998.\nObra.\nA obra de Bieito M. V\u00e1zquez destaca, segundo o cr\u00edtico de arte Remigio Nieto, por posu\u00edr un estilo expresionista moderado, de corte rom\u00e1ntico, e unha pincelada de xesto tembloroso e matices verdigrises. Bieito M. V\u00e1zquez escudri\u00f1a os misterios da Galicia profunda, os seus mitos e lendas, e, sobre todo, exalta a dignidade das mulleres traballadoras, o seu amor maternal, a frescura das mozas e a tenrura e inocencia dos nenos. Tam\u00e9n mostra ese trasmundo da alma galega, case\u00f1o, sentimental, de fondas ra\u00edces humanas, que chega a transcenderse en s\u00edmbolo de toda unha humanidade dorida, cun certo dramatismo expresado por medio de equilibradas composici\u00f3ns, mel\u00f3dicas gamas de cores e unha tenue luz de penumbra, como palpitando entre o orballo.\nNunha entrevista realizada por Remigio Nieto en 1983, Bieito M. V\u00e1zquez define as\u00ed a s\u00faa forma de pintar:\nAlgunhas das s\u00faas obras son:"}
{"id": "464486", "revid": "98629", "url": "https://gl.wikipedia.org/wiki?curid=464486", "title": "Antonio Nari\u00f1o", "text": "Antonio Amador Jos\u00e9 de Nari\u00f1o y Bernardo \u00c1lvarez del Casal, nado en Santa Fe de Bogot\u00e1, o 9 de abril de 1765 e finado en Villa de Leyva o 13 de decembro de 1823, foi un pol\u00edtico e militar que participou na independencia do Vicerreinado de Nova Granada. Xunto a Pedro Ferm\u00edn de Vargas, Francisco de Miranda, Jos\u00e9 Cort\u00e9s de Madariaga e Eugenio Espejo, \u00e9 considerado un precursor da emancipaci\u00f3n das provincias americanas do Imperio espa\u00f1ol.\nOrixe.\nHai constancia de que tanto o seu pai, Vicente Nari\u00f1o e V\u00e1zquez como o seu av\u00f3 Juan Nari\u00f1o Dom\u00ednguez eran ori\u00fandos da comarca de Santiago de Compostela, concretamente de Val do Dubra.\nJos\u00e9 Vicente Nari\u00f1o, oficial das caixas reais do vicerreinado, contraeu matrimonio coa crioula santafere\u00f1a Catalina \u00c1lvarez de Casal.\nTraxectoria.\nDende a s\u00faa mocidade, Nari\u00f1o encami\u00f1ouse a actividades pol\u00edticas que soubo combinar con especulaci\u00f3ns financeiras e comerciais que o levaron a acumular fortuna. Tam\u00e9n foi alcalde de segundo voto elixido polo cabido de Santa F\u00e9 en 1789, tesoureiro interino de d\u00e9cimos do arcebispado, designado en xullo do mesmo ano.\nA finais de 1793 ou comezos de 1794, Nari\u00f1o traduciu o texto aprobado pola Asemblea Nacional de Francia a comezos da revoluci\u00f3n (4 de agosto de 1789) consagratorio dos dereitos do home e do cidad\u00e1n, o cal lle valeu ser feito prisioneiro.\nEntre o momento da s\u00faa captura na s\u00faa casa de habitaci\u00f3n en Santaf\u00e9, en agosto de 1794 e a s\u00faa liberaci\u00f3n en Cartaxena en xu\u00f1o de 1810, un lapso de case dezaseis anos, Nari\u00f1o estivo preso ag\u00e1s o intervalo que pasou oculto en Europa e Am\u00e9rica entre o momento da s\u00faa fuga en C\u00e1diz (17 de marzo de 1796) e a s\u00faa entrega voluntaria en Santa Fe (o 19 de xullo de 1797).\nTras a s\u00faa liberaci\u00f3n en Cartaxena, Nari\u00f1o regresou a Santa Fe a tempo para colaborar na organizaci\u00f3n do primeiro congreso neogranadino do cal \u00e9 designado secretario \u00f3 comezo de sesi\u00f3ns en decembro de 1810.\nNari\u00f1o non foi militar de carreira pois os seus primeiros pasos nesa direcci\u00f3n inici\u00e1ronse en 1813 cando era presidente de Cundinamarca e ofreceuse para comandar as forzas unidas do Estado que o gobernaba con aquelas das Provincias Unidas de Nova Granada, achegadas dende Tunja polo seu rival pol\u00edtico Camilo Torres Tenorio, co fin de marchar \u00f3 sur para recuperar Popay\u00e1n e evitar que tropas realistas avanzasen cara \u00f3 interior da rep\u00fablica nun empe\u00f1o de invasi\u00f3n ordenado dende a presidencia de Quito.\nO \u00e9xito inicial da campa\u00f1a, que Nari\u00f1o conduciu vitoriosamente at\u00e9 as portas da cidade de Pasto, terminou en fracaso \u00f3 verse Nari\u00f1o precisado a entregarse \u00f3 xefe militar de Pasto en maio de 1814. O seguintes seis anos pasounos de novo en prisi\u00f3n.\nNari\u00f1o regresou a Am\u00e9rica polo Caribe e Venezuela. O 20 de febreiro de 1821 reportouse a Sim\u00f3n Bol\u00edvar dende Angostura e este convidouno a que se reunise con el nas chairas do Apure. Al\u00ed, Bol\u00edvar pediu a Nari\u00f1o proceder a instalar o congreso de Villa del Rosario e escolleuno como vicepresidente de Colombia."}
{"id": "464487", "revid": "1131", "url": "https://gl.wikipedia.org/wiki?curid=464487", "title": "Premio de Relatos Mulleres Progresistas", "text": "O Premio de Relatos Mulleres Progresistas foi un certame literario organizado pola Asociaci\u00f3n Mulleres Progresistas de Vigo, subvencionado pola Conceller\u00eda de Igualdade do Concello de Vigo, con Luc\u00eda Molares, Iolanda Veloso e Mar\u00eda Xes\u00fas Lago como concelleiras O Premio de Relatos Mulleres Progresistas foi convocado por vez primeira vez no ano 2006, vindo substitu\u00edr o Premio Novela de Mulleres Progresistas, co obxectivo de animar e fomentar a escrita de narrativa en galego por mulleres. \nO certame, aberto a todas as mulleres de calquera nacionalidade ou cultura, abarcaba tres premios: 1\u00ba Premio de 500 Euros, figura e diploma; 2\u00ba Premio de 250 Euros e diploma; 3\u00ba Premio: 150 Euros e diploma. Os relatos, de tema libre deb\u00edan ser orixinais e in\u00e9ditas, escritas en galego normativo, cunha extensi\u00f3n m\u00ednima de 15 p\u00e1xina e m\u00e1xima de 30.\nA partir do 2012 mudou no Premio de Microrrelatos Mulleres Progresistas.\nPremios outorgados.\nEstes son os premios outorgadoas de 2007 a 2011:\nII Edici\u00f3n 2008.\nFinalistas:\nIII Edici\u00f3n 2009.\nMenci\u00f3n especial:\nIV Edici\u00f3n 2011.\nMenci\u00f3n especial:"}
{"id": "464488", "revid": "23204", "url": "https://gl.wikipedia.org/wiki?curid=464488", "title": "Antonio Amador Jos\u00e9 de Nari\u00f1o y \u00c1lvarez del Casal", "text": ""}
{"id": "464491", "revid": "23204", "url": "https://gl.wikipedia.org/wiki?curid=464491", "title": "Iulius exclusus e coelis", "text": "Iulius exclusus e coelis (Xulio rexeitado do ceo, en traduci\u00f3n \u00f3 galego) \u00e9 unha s\u00e1tira sobre o pontificado de Xulio II, escrita por Erasmo de Rotterdam.\nOrixe.\nEste x\u00e9nero era habitual na \u00e9poca do autor. Nel aparecen temas habituais na obra de Erasmo: o pacifismo, os horrores da guerra e a esixencia de reformas no papado e de determinadas estruturas da igrexa cat\u00f3lica. Escribiuse no 1513 xusto despois da morte de Xulio II, mais publicouse en Basilea no 1516 sen o nome do autor. Probablemente isto debeuse a que Erasmo non quer\u00eda perder o favor do novo Papa Le\u00f3n X, baixo o cal \u00eda publicar o Novo Testamento en grego. Adicionalmente Erasmo quer\u00eda evitar que se lle identificara co movemento luterano, en auxe naqueles momentos.\nContido.\nO di\u00e1logo en cuesti\u00f3n \u00e9 un resumo das ideas e propostas que Erasmo ti\u00f1a sobre a reforma da Igrexa. Por medio da iron\u00eda presenta os males do papado e da xerarqu\u00eda eclesi\u00e1stica: ambici\u00f3ns materiais, un estilo de vida lonxe do espiritualismo e do ascetismo cristi\u00e1n e unha excesiva belicosidade que provocaba guerras e perdas de vidas humanas. Este pacifismo do autor quedou reflectido noutras obras do autor, coma por exemplo: \"Querela pacis\" (Lamento pola paz), \"Dulce bellum inexpertis\" (Fermosa \u00e9 a guerra para os que non a sufren) ou \"Oratio de pace e discordia\" (Discurso sobre a paz e a discordia)."}
{"id": "464493", "revid": "1987", "url": "https://gl.wikipedia.org/wiki?curid=464493", "title": "Comercio atl\u00e1ntico de escravos", "text": "O comercio atl\u00e1ntico de escravos, tam\u00e9n co\u00f1ecido como o comercio transatl\u00e1ntico de escravos, fai referencia \u00f3 tr\u00e1fico de escravos que tivo lugar a trav\u00e9s do oc\u00e9ano Atl\u00e1ntico entre os s\u00e9culos XVI e XIX. A inmensa maior\u00eda dos escravos envoltos no tr\u00e1fico atl\u00e1ntico eran africanos das zonas centrais e occidentais do continente, na s\u00faa maior\u00eda prisioneiros das guerras entre etnias rivais que eran vendidos por comerciantes africanos de escravos a compradores europeos, quen os transportaban \u00e1s s\u00faas colonias en Norte e Suram\u00e9rica. Al\u00ed, os escravos eran obrigados a traballar nas plantaci\u00f3ns de caf\u00e9, coco, tabaco e algod\u00f3n, nas minas de ouro e prata, nos campos de arroz, na industria da construci\u00f3n, na madeira, na construci\u00f3n de barcos e en fogares como serventes.\nO comercio de escravos \u00e9 denominado \u00abMaafa\u00bb por acad\u00e9micos africanos e afroamericanos, termo que significa \u00abholocausto\u00bb ou \u00abgran desastre\u00bb en suahili. Alg\u00fans acad\u00e9micos, como Marimba Ani e Maulana Karenga, utilizan as expresi\u00f3ns \u00abholocausto africano\u00bb ou \u00abholocausto da escravitude\u00bb.\nPrecedentes.\nViaxe atl\u00e1ntica.\nO comercio atl\u00e1ntico de escravos comezou tralas primeiras relaci\u00f3ns entre continentes que puxeron en contacto o Vello Mundo (Europa e \u00c1frica) co Novo Mundo (Am\u00e9rica). Durante s\u00e9culos, as correntes fixeran as viaxes a trav\u00e9s dos oc\u00e9anos especialmente dif\u00edciles e arriscadas para os barcos dispo\u00f1ibles na \u00e9poca, o que impedira o contacto entre eses continentes. Por\u00e9n, no s\u00e9culo XV, os novos desenvolvementos tecnol\u00f3xicos europeos permitiron a construci\u00f3n de buques mellor preparados para enfrontarse a esas correntes, o que fac\u00eda posible as viaxes polo oc\u00e9ano Atl\u00e1ntico. \u00d3 logralo, os mercantes europeos entraron en contacto con sociedades na costa oeste de \u00c1frica e en Am\u00e9rica con quen nunca antes entraran en contacto.\nEscravitude africana.\nA escravitude era practicada nalgunhas partes de \u00c1frica, Europa, Asia e Am\u00e9rica antes do comezo do comercio atl\u00e1ntico de escravos. Existe evidencia de escravitude levada a cabo por alg\u00fans estados africanos, quen exportaban escravos \u00e1 s\u00faa vez a outros estados africanos, europeos e asi\u00e1ticos con anterioridade \u00e1 colonizaci\u00f3n europea de Am\u00e9rica.\nO comercio atl\u00e1ntico de escravos non foi o \u00fanico comercio de escravos que tivo lugar en \u00c1frica, a\u00ednda que foi o maior en volume e intensidade. Tal e como Elikia M\u2019bokolo escribiu en \"Le Monde diplomatique\", \u00abo continente africano foi sangrado dos seus recursos humanos por todas as rutas posibles. A trav\u00e9s do Sahara, do mar Vermello, dende os portos do oc\u00e9ano \u00cdndico e a trav\u00e9s do Atl\u00e1ntico. Polo menos dez s\u00e9culos de escravitude en beneficio do mundo musulm\u00e1n (dende o s\u00e9culo noveno \u00f3 dezanove). Catro mill\u00f3ns de persoas escravizadas exportadas a trav\u00e9s do mar Vermello, outros catro mill\u00f3ns a trav\u00e9s dos portos suahili do oc\u00e9ano \u00cdndico, aproximadamente nove mill\u00f3ns na ruta das caravanas trans-sahariana, e de once a vinte mill\u00f3ns (dependendo do autor) a trav\u00e9s do oc\u00e9ano Atl\u00e1ntico.\u00bb\nS\u00e9culos XVI-XIX.\nO comercio atl\u00e1ntico de escravos adoita dividirse en d\u00faas eras, co\u00f1ecidas respectivamente como o primeiro e segundo sistema atl\u00e1ntico.\nO primeiro sistema atl\u00e1ntico foi o comercio de africanos escravizados cara a, principalmente, as colonias americanas dos imperios espa\u00f1ol e portugu\u00e9s. Representou s\u00f3 arredor do 3% de todo o comercio atl\u00e1ntico de escravos. Comezou, nunha escala significativa, cara a 1502 e mant\u00edvose at\u00e9 1580, cando Portugal se uniu temporalmente con Espa\u00f1a. Mentres que os portugueses comerciaban por si mesmos con escravos, o imperio espa\u00f1ol utilizaba o sistema do asiento, concedendo \u00f3s mercantes (maioritariamente doutros pa\u00edses) a licenza para comerciar con escravos coas s\u00faas colonias. Durante o primeiro sistema atl\u00e1ntico, a maior parte dos comerciantes foron portugueses, quen ostentaron un case monopolio deste tr\u00e1fico, a\u00ednda que alg\u00fans comerciantes holandeses, ingleses, espa\u00f1ois e franceses tam\u00e9n participaron no comercio de escravos. Trala uni\u00f3n, Portugal quedou debilitado, sendo o seu imperio colonial atacado polos holandeses e brit\u00e1nicos.\nO segundo sistema atl\u00e1ntico ref\u00edrese \u00f3 tr\u00e1fico de africanos escravizados realizado maioritariamente por comerciantes brit\u00e1nicos, portugueses, franceses e holandeses. O principal destino desta fase foron as colonias caribe\u00f1as, o Brasil e Norteam\u00e9rica, a medida que un n\u00famero de pa\u00edses europeos constru\u00edan colonias economicamente dependentes da escravitude no Novo Mundo. Entre os propo\u00f1entes deste sistema est\u00e1n John Hawkins e Francis Drake.\nS\u00f3 unha cifra lixeiramente superior \u00f3 3% das persoas escravizadas foron comerciadas entre 1450 e 1600, 16% no s\u00e9culo XVII. M\u00e1is da metade deles foron exportados no s\u00e9culo XVIII, sendo o restante 28,5% obxecto de tr\u00e1fico durante o s\u00e9culo.\nNunha data tan tard\u00eda como 1860 chegou a Alabama o \u00faltimo barco negreiro estadounidense, o \"Clotilde.\" A bordo \u00edan m\u00e1is dun cento de escravos capturados en \u00c1frica. At\u00e9 2019, creuse que o \u00faltimo sobrevivente dese grupo foi Oluale Kossola, Cudjo Lewis, que morreu en 1935, pero unha investigaci\u00f3n daquel ano sinalou a unha muller chamada Rodisha, \u00e1 que o seu amo lle puxo o nome de Sally Smith, como a \u00faltima escrava africana xa que morreu dous anos despois, en 1937."}
{"id": "464494", "revid": "23204", "url": "https://gl.wikipedia.org/wiki?curid=464494", "title": "Comercio transatl\u00e1ntico de escravos", "text": ""}
{"id": "464495", "revid": "1131", "url": "https://gl.wikipedia.org/wiki?curid=464495", "title": "Volc\u00e1n Po\u00e1s", "text": "O volc\u00e1n Po\u00e1s \u00e9 un estratovolc\u00e1n activo de 2\u00a0708 metros de altitude que se atopa no centro de Costa Rica, no Parque Nacional Volc\u00e1n Po\u00e1s. Entrou en erupci\u00f3n 40 veces dende 1828, inclu\u00edndo unha en abril de 2017 na que os visitantes e os residentes foron evacuados. O volc\u00e1n e o parque que o arrodea foron pechados durante case 17 meses, cun per\u00edmetro de seguridade de 2,5 quil\u00f3metros estabelecido arredor do cr\u00e1ter. O 1 de setembro de 2018, o parque abriu de novo cun acceso limitado para a observaci\u00f3n da \u00e1rea do cr\u00e1ter e \u00e9 precisa facer unha reserva na p\u00e1xina oficial do parque nacional. Os sendeiros adxacentos cara \u00f3 lago Botos as\u00ed como o museo do centro de visistantes permanecen pechados."}
{"id": "464497", "revid": "23204", "url": "https://gl.wikipedia.org/wiki?curid=464497", "title": "Lingua bribri", "text": "A lingua bribri \u00e9 unha lingua ind\u00edxena falada polo pobo bribri de Costa Rica, pertencente \u00e1 familia ling\u00fc\u00edstica chibcha. \u00c9 un tonal lingua de tipo suxeito obxecto verbo. No 2011 contaba con arredor de 7\u00a0000 falantes, mentres que a poboaci\u00f3n \u00e9tnica rolda as 12\u00a0800 persoas.\nFonolox\u00eda.\nO bribri, \u00f3 igual que a s\u00faa lingua irm\u00e1, o cab\u00e9car, ten harmon\u00eda nasal."}
{"id": "464499", "revid": "23204", "url": "https://gl.wikipedia.org/wiki?curid=464499", "title": "Pobo bribri", "text": "O pobo bribri constit\u00fae un dos grupos \u00e9tnicos m\u00e1is numerosos de Costa Rica. A\u00ednda que a distribuci\u00f3n dos pobos aut\u00f3ctonos costarrique\u00f1os antes da conquista non \u00e9 moi co\u00f1ecida, si se ten certeza de que tanto os bribris como os cab\u00e9cares estaban asentados na cordilleira de Talamanca. O sistema social base\u00e1base nos cacicados. O relixioso Bernardo Thiel calculou que a poboaci\u00f3n bribri sumada \u00e1 cab\u00e9car alcanzaba uns vinte e sete mil ind\u00edxenas \u00e1 chegada dos conquistadores europeos, pero outros estimaron que a poboaci\u00f3n era m\u00e1is numerosa.\nTam\u00e9n existe un grupo de 300 persoas asentados en Panam\u00e1 e que abrangue nove comunidades na provincia de Bocas do Toro, fronteiriza con Costa Rica."}
{"id": "464500", "revid": "23204", "url": "https://gl.wikipedia.org/wiki?curid=464500", "title": "Bribri", "text": ""}
{"id": "464502", "revid": "23204", "url": "https://gl.wikipedia.org/wiki?curid=464502", "title": "Andrej Plenkovi\u0107", "text": "Andrej Plenkovi\u0107, nado en Zagreb o 8 de abril de 1970, \u00e9 un pol\u00edtico croata. Dende o 19 de outubro de 2016 \u00e9 o Primeiro Ministro de Croacia.\nTraxectoria.\nEn 1992, graduouse en Dereito na Facultade de Dereito da Universidade de Zagreb. Mentres estivo na universidade, Plenkovi\u0107 participou activamente na ELSA da que foi presidente en 1991. Como estudante, traballou no bufete de avogados de Londres \"Stephenson Harwood.\" No Ministerio de Asuntos Exteriores completou un programa para converterse nun diplom\u00e1tico e en 1992 pasou o exame de consulta na Academia Diplom\u00e1tica en Zagreb. Na Facultade de Dereito da Universidade de Zagreb terminou a s\u00faa mestr\u00eda en dereito p\u00fablico e dereito internacional privado e obtivo unha mestr\u00eda na Facultade de Ciencias Pol\u00edticas na Universidade de Zagreb no ano 2002.\nDe 1994 a 2002 ocupou diversos cargos no Ministerio de Asuntos Exteriores, inclu\u00eddo o de xefe do Departamento de Integraci\u00f3n Europea e asesor do ministro de Asuntos Europeos. De 2002 a 2005 traballou para a Uni\u00f3n Europea en Bruxelas. Tam\u00e9n foi responsable de coordinar as actividades pol\u00edticas e, posteriormente, at\u00e9 2010, exerceu como embaixador adxunto en Francia, onde estivo involucrado en cuesti\u00f3ns pol\u00edticas e de organizaci\u00f3n. De 2011 a 2013 foi membro da Uni\u00f3n Democr\u00e1tica Croata para o Parlamento de Croacia."}
{"id": "464503", "revid": "89787", "url": "https://gl.wikipedia.org/wiki?curid=464503", "title": "Mira Nair", "text": "Mira Nair, nada en Rourkela (Odisha) o 15 de outubro de 1957 \u00e9 unha cineasta india establecida en Nova York. A s\u00faa produtora, Mirabai Films, est\u00e1 especializada en filmes para o p\u00fablico internacional sobre a sociedade india, no \u00e1mbito econ\u00f3mico, social ou cultural. Entre os filmes m\u00e1is co\u00f1ecidos est\u00e1n \"Mississippi Masala\", \"\", \"The Namesake\", o ga\u00f1ador do Le\u00f3n de Ouro \"Monsoon Wedding\" e \"Salaam Bombay!\", que recibiu candidaturas aos premios da BAFTA e ao \u00d3scar ao mellor filme en lingua non inglesa.\nTraxectoria.\nNair naceu en 1957 en Rourkela, e creceu cos seus pais e os seus dous irm\u00e1ns m\u00e1is vellos en Bhubaneswar, Odisha. O seu pai, Amrit Nair, \u00e9 administrativo e a s\u00faa nai, Parveen Nayyar, traballadora social que adoita traballar con nenos. Aos once anos, Nair e a s\u00faa familia mud\u00e1ronse a Delhi debido a un cambio de posto do seu pai. Aos trece deixou o seu fogar para asistir ao Loreto Convent Tara Hall, escola misioneira irlandesa cat\u00f3lica situada en Shimla, onde desenvolveu unha paix\u00f3n pola literatura inglesa. Despois de Tara Hall, continuou os seus estudos na Universidade de Delhi, onde se licenciou en sociolox\u00eda. Para ampliar a s\u00faa educaci\u00f3n, Nair solicitou o ingreso en escolas occidentais e aos dezanove anos ofrec\u00e9ronlle unha bolsa completa na Universidade de Cambridge, mais finalmente rexeitouna e no seu lugar aceptou unha bolsa completa na Universidade Harvard.\nAntes de converterse en cineasta, Nair estaba interesada na interpretaci\u00f3n, e nun momento actuou en obras escritas polo bengal\u00ed Badal Sarkar. Mentres estudaba en Harvard, involucrouse no programa de teatro e ga\u00f1ou un premio Boylston Prize pola s\u00faa interpretaci\u00f3n da discurso de Iocasta en \"Oedipus\", de S\u00e9neca.\nNo comezo da s\u00faa carreira como directora, Nair realizou documentais en que exploraba a tradici\u00f3n cultural india. Para o seu filme de tese en Harvard entre 1978 e 1979 produciu un filme en branco e negro titulado \"Jama Masjid Street Journal\". No filme, de dezaoito minutos percorre as r\u00faas da vella Delhi e ten conversas casuais con xente do lugar.\nEn 1983 coa s\u00faa amiga Sooni Taraporevala, Nair coescribiu \"Salaam Bombay!\". Empregando a s\u00faa t\u00e9cnica de documentais e experiencia interpretativa, procurou aut\u00e9nticos nenos da r\u00faa ao retrato das vidas duns rapaces que sobreviven nas r\u00faas e son privados dunha infancia real. A\u00ednda que o filme non foi un \u00e9xito, ga\u00f1ou vinte e tres premios internacionais, inclu\u00edda a Camera D\u2019or e o Prix du Public no Festival de Cannes de 1988. \"Salaam Bombay!\" foi candidata ao \u00d3scar ao mellor filme en lingua non inglesa en 1989.\nVida privada.\nEn 1977, Nair co\u00f1eceu o seu primeiro esposo, Mitch Epstein, cando tomaba clases de fotograf\u00eda na Universidade Harvard. Divorci\u00e1ronse en 1987, e en 1988 co\u00f1eceu o seu segundo marido, Mahmood Mamdani, mentres fac\u00eda investigaci\u00f3ns en Uganda para o filme \"Mississippi Masala\". O seu fillo Zohran naceu en 1991. Como a s\u00faa esposa, Mamdani tam\u00e9n da clases na universidade de Columbia.\nNair foi unha entusiasta do ioga durante d\u00e9cadas. Cando fai un filme, o equipo comeza o d\u00eda cunha sesi\u00f3n de ioga.\nOpini\u00f3ns pol\u00edticas.\nEn xullo de 2003, Nair declinou a invitaci\u00f3n ao Festival Internacional de Cinema de Haifa como \"invitada de honra\" para protestar polas pol\u00edticas de Israel cara a Palestina. En publicaci\u00f3ns na s\u00faa conta de Twitter, Nair afirmou \"irei a Israel cando os muros caian. Irei a Israel cando a ocupaci\u00f3n pase... Irei a Israel cando o estado non privilexie unha relixi\u00f3n sobre outra. Irei a Israel cando o Apartheid acabe. Irei a Israel, pronto. Eu apoio a Palestina polo boicot acad\u00e9mico e cultural a Israel (PACBI) e o movemento m\u00e1is grande Boicot, Desinvestimento, Sanci\u00f3ns. Nair foi posteriormente eloxiada pola PACBI, que indicou que a s\u00faa decisi\u00f3n de boicotear Israel \"axuda \u00e1 destacar a loita contra o colonialismo e o apartheid\". A continuaci\u00f3n chiou \"Irei a Israel, pronto\"."}
{"id": "464505", "revid": "98629", "url": "https://gl.wikipedia.org/wiki?curid=464505", "title": "Quitridiomicose", "text": "A quitridiomicose \u00e9 unha enfermidade infecciosa dos anfibios causada polos fungos quitridios \"Batrachochytrium dendrobatidis\" e \"Batrachochytrium salamandrivorans\", uns fungos zoosp\u00f3ricos non formadores de hifas. A quitridiomicose foi ligada co dr\u00e1stico declive nas poboaci\u00f3ns de anfibios en moitas partes do mundo ou a extinci\u00f3n de especies de anfibios no oeste de Norteam\u00e9rica, Centroam\u00e9rica, Suram\u00e9rica, leste de Australia, leste de \u00c1frica (Tanzania), e a illas caribe\u00f1as de Dominica e Montserrat. Unha gran parte do Novo Mundo ten un alto risco de espallamento desta doenza nos pr\u00f3ximos anos. \nEste fungo pode causar mortes espor\u00e1dicas nalgunhas poboaci\u00f3ns de anfibios e un 100% de mortalidade noutras. Non seco\u00f1ecen medios efectivos para o control da doenza nas poboaci\u00f3ns silvestres. Hai varias opci\u00f3ns posibles para controlar o fungo causante da doenza, mais ningunha demostrou ter unha aplicaci\u00f3n factible a grande escala. Sinalouse que a doenza \u00e9 un dos factores que contrib\u00fae ao declive global das poboaci\u00f3ns de anfibios que aparentemente afecta a un 30% das especies de anfibios do mundo.\nHistoria.\nA doenza, na s\u00faa forma epizo\u00f3tica, foi descuberta en 1993 en ras mortas ou moribundas en Queensland, Australia. Estivera presente no pa\u00eds desde polo menos 1978 e est\u00e1 estendida por toda Australia. Tam\u00e9n se encontra en \u00c1frica, as Am\u00e9ricas, Europa, Nova Zelandia e Ocean\u00eda. En Australia, Panam\u00e1 e Nova Zelandia, o fungo semella que 'apareceu' de repente e expand\u00edu a s\u00faa \u00e1rea xeogr\u00e1fica ao mesmo tempo que declinou a cantidade de ras. Nas Am\u00e9ricas orixinouse en Venezuela en 1987, onde varreu o continente ata o l\u00edmite con Centroam\u00e9rica. Atopouse outro gromo no sur de Centroam\u00e9rica en 1987, que se espallou ata unirse co que sub\u00eda desde Suram\u00e9rica. Por\u00e9n, pode ser que simplemente o fungo se dea de forma natural e que s\u00f3 se identificase recentemente, porque se fixo m\u00e1is virulento ou prevalente no medio ambiente, ou porque as poboaci\u00f3ns h\u00f3spedes se fixesen menos resistentes \u00e1 doenza. O fungo detectouse en catro \u00e1reas de Australia: costa leste, Adelaida, sueste de Australia Occidental e o Kimberley, e est\u00e1 probablemente presente noutras partes.\nA aparici\u00f3n m\u00e1is antiga documentada de \"Batrachochytrium\" \u00e9 a detectada nunha p\u00edntega xigante xaponesa (\"Andrias japonicus\") recollida en 1902, a\u00ednda que esta cepa do fungo pertence a unha li\u00f1axe end\u00e9mica que non foi implicada en episodios de mortes masivas. O seguinte caso co\u00f1ecido dun anfibio infectado por este fungo foi un exemplar de \"Xenopus laevis\" recollido en 1938, a\u00ednda que esta especie parece ser que basicamente non \u00e9 afectada por esta doenza, o que a fai axeitada como vector que serve para espallar a enfermidade. O primeiro m\u00e9todo ben documentado de proba do embarazo humana utilizaba esta especie, e como resultado houbo un tr\u00e1fico internacional a grande escala destas ras, que empezou hai m\u00e1is de 60 anos. Se \"Batrachochytrium\" se orixinou en \u00c1frica, crese que \"X. laevis\" foi o vector do seu espallamento inicial polo continente. O primeiro caso documentado de quitridiomicose en Am\u00e9rica foi nunha \"Rana catesbeiana\" (hoxe chamada \"Lithobates catesbeianus\") recollida en 1978. Non est\u00e1 claro, se \u00e9 un pat\u00f3xeno novo emerxente ou se \u00e9 un pat\u00f3xeno que experimentou un incremento da virulencia recente.\nDistribuci\u00f3n.\nA \u00e1rea xeogr\u00e1fica da quitridiomicose \u00e9 dif\u00edcil de trazar. Se se d\u00e1 un gromo, este s\u00f3 se produce onde est\u00e1 presente a especie \"B. dendrobatidis\". Por\u00e9n, a doenza non sempre se produce onde o fungo est\u00e1 presente. As raz\u00f3ns para o declive dos anfibios calif\u00edcanse \u00e1s veces de \u2018enigm\u00e1ticas\u2019 porque a causa se desco\u00f1ece. Non se sabe por que algunhas \u00e1reas son afectadas pola enfermidade do fungo mentres que outras non. Factores oscilantes como o clima, a adecuaci\u00f3n do h\u00e1bitat e a densidade de poboaci\u00f3n poden causar que o fungo infecte os anfibios dunha \u00e1rea determinada. Por tanto, cando se considera a \u00e1rea xeogr\u00e1fica da quitridiomicose, debe considerarse sempre a \u00e1rea de distribuci\u00f3n de \"B. dendrobatidis\".\nRecentemente fix\u00e9ronse mapas da \u00e1rea xeogr\u00e1fica de \"B. dendrobatidis\" e abrangue a maior parte do mundo. \"B. dendrobatidis\" foi detectado en 56 dos 82 pa\u00edses examinados e en 516 de 1240 (42%) especies usando un conxunto de datos de m\u00e1is de 36\u00a0000 individuos. Est\u00e1 amplamente espallado nas Am\u00e9ricas e detectouse esporadicamente en \u00c1frica, Asia e Europa. En Asia, por exemplo, presenta s\u00f3 un 2,35% de prevalencia.\nA \u00e1rea adecuada para \"B. dendrobatidis\" no Novo Mundo \u00e9 vasta. As rexi\u00f3ns m\u00e1is axeitadas para el son os h\u00e1bitats que conte\u00f1en a fauna de anfibios m\u00e1is diversa do mundo. \u00c1reas en risco son o bosque occidental de pi\u00f1eiro e carballo de Sierra Madre, os bosques secos de Sonora e Sinaloa, o bosue h\u00famido de Veracruz, Am\u00e9rica Central ao leste do istmo de Tehuantepec, as illas do Caribe, o bosque temperado de Chile e oeste da Arxentina ao sur dos 30\u00b0S, os Andes por riba dos 1000\u00a0m sobre o nivel do mar en Venezuela, Colombia e Ecuador, as ladeiras leste dos Andes no Per\u00fa e Bolivia, o bosque atl\u00e1ntico brasileiro, Uruguai, Paraguai e o noroeste da Arxentina, as\u00ed como o suroeste das selvas da Amazonia do Madeira-Tapaj\u00f3s.\nActualemnte, os efectos da quitridiomicose obs\u00e9rvanse m\u00e1is facilmente en Am\u00e9rica Central, leste de Australia, Am\u00e9rica do Sur, e oeste de Am\u00e9rica do Norte.\nCambio clim\u00e1tico.\nUn estudo suxeriu que o cambio na temperatura global pode ser o responsable do incremento da proliferaci\u00f3n da quitridiomicose. A elevaci\u00f3n das temperaturas aumentou a evaporaci\u00f3n en certos ambientes boscosos, o cal como resultado promoveu a formaci\u00f3n de nubes. Os expertos propo\u00f1en que o incremento da cuberta de nubes poder\u00eda en realidade estar facendo descender a temperatura di\u00farna ao bloquear o sol, mentres que de noite a cuberta nubosa serve como illante que fai subir a temperatura nocturna por riba dos seus valores normais. A combinaci\u00f3n de diminuci\u00f3n da temperatur di\u00farna e o incremento da nocturna pode proporcionar unhas condici\u00f3ns \u00f3ptimas para o crecemento e reproduci\u00f3n dos fungos quitridios, que prefiren un intervalo de temperaturas entre os 17\u00b0 e os 25\u00a0\u00b0C. O fungo morre a temperaturas iguais ou superiores a 30\u00a0\u00b0C, \u00e1s cales sen a cuberta nubosa causada polo incremento de evaporaci\u00f3n se chega m\u00e1is doadamente no medio ambiente e pode, por tanto, manter poboaci\u00f3n do fungo en xaque.\nAxentes causantes.\nA quitridiomicose causada polo fungo \"B. dendrobatidis\" afecta predominantemente as capas m\u00e1is externas da pel que conte\u00f1en queratina. Cando a maior\u00eda das especies chegan a un valor limiar de 10\u00a0000 zo\u00f3sporas de \"B. dendrobatidis\", non poden respirar, hidratarse ou osmorregularse nin termoregularse correctamente. Isto pode probarse con mostras de sangue que indican a falta de certos electr\u00f3litos, como o sodio, magnesio e potasio. \"B. dendrobatidis\" pasa por dous estadios vitais. O primeiro \u00e9 o estadio zoosporanxial asexual. Cando un h\u00f3spede contrae inicialmente a doenza, as esporas penetran na pel e adh\u00edrense usando unha ra\u00edces de microt\u00fabulos. O segundo estadio ten lugar cando os zoosporanxios asexuais iniciais producen esporas m\u00f3biles. Para dispersar e infectar c\u00e9lulas epid\u00e9rmicas, neces\u00edtase unha superficie h\u00famida .\nEn 2013 descubriuse unha segunda especie de \"Batrachochytrium\", \"B. salamandrivorans\", que tam\u00e9n causa quitridiomicose en p\u00edntegas.\nTransmisi\u00f3n e progresi\u00f3n da doenza.\n\"B. dendrobatidis\" \u00e9 un pat\u00f3xeno que transporta o aire, que dispersa as s\u00faas zo\u00f3sporas no medio ambiente. As zo\u00f3sporas usan un flaxelo para a locomoci\u00f3n polos sistemas de auga ata que alcanzan un novo h\u00f3spede e entran na s\u00faa pel. o ciclo de vida de \"B. dendrobatidis\"\u2019 contin\u00faa ata que se producen novas zo\u00f3sporas no zoosporanxio e saen ao ambiente ou reinfectan o mesmo h\u00f3spede. Unha vez que se infecta o h\u00f3spede por \"B. dendrobatidis\", potencialmente poder\u00eda desenvolver a quitridiomicose, mais non todos os h\u00f3spedes infectados a desenvolven. Outras formas de transmisi\u00f3n son actualmente desco\u00f1ecidas; por\u00e9n, post\u00falase que a quitridiomicose se transmite por contactod irecto dos h\u00f3spedes ou por medio dun h\u00f3spede intermedio.\nDesco\u00f1\u00e9cese moito sobre como se transmite \"B. dendrobatidis\" con \u00e9xito dun h\u00f3spede ao seguinte. Unha vez liberadas no medio acu\u00e1tico, as zo\u00f3sporas viaxan menos de 2\u00a0cm en 24 horas antes de enquistarse. Este limitado raio de desprazamento das zo\u00f3sporas de \"B. dendrobatidis\" suxire que existe alg\u00fan mecanismo desco\u00f1ecido polo cal se transmite dun h\u00f3spede ao seguinte, o cal pode implicar o comercio de mascotas e especialmente o da ra touro americana (\"Lithobates catesbeianus\"). Factores abi\u00f3ticos como a temperatura, pH e niveis de nutrientes afectan o \u00e9xito das zo\u00f3sporas de \"B. dendrobatidis\". Estas zo\u00f3sporas poden sobrevivir nun intervalo de temperaturas entre 4 e 25\u00a0\u00b0C e de pH entre 6 e 7.\nA quitridiomicose crese que segue este curso: as zo\u00f3sporas enc\u00f3ntranse primeiramente coa pel dun anfibio e rapidamente dan lugar a esporanxios, que producen novas zo\u00f3sporas. A doenza despois progresa a medida que as novas zo\u00f3sporas reinfectan o h\u00f3spede. Entre os cambios morfol\u00f3xicos nos anfibios infectados co fungo est\u00e1n que a pel ventral se pon vermella, convulsi\u00f3ns con extensi\u00f3n das extremidades posteriores, acumulaci\u00f3ns de pel desprendida sobre o corpo, exfoliaci\u00f3n da epiderme superficial dos p\u00e9s e outras \u00e1reas, lixeiro aumento da rugosidade da superficie con diminutas adherencias de pel, e ocasionalmente pequenas \u00falceras ou hemorraxias na pel. Entre os cambios de comportamento est\u00e1n o letargo, non buscar refuxio, non escapar, perder o reflexo postural e posturas anormais (por exemplo, sentar coas patas traseiras separadas do corpo).\nSignos cl\u00ednicos.\nOs anfibios infectados por \"B. dendrobatidis\" mostran moitos signos cl\u00ednicos. Quizais o signo inicial da infecci\u00f3n \u00e9 a anorexia, que aparece rapidamente oito d\u00edas despois de ser infectado. Os individuos infectados enc\u00f3ntranse tam\u00e9n con frecuencia en estado let\u00e1rxico, caracterizado por realizar o animal movementos lentos e non querer moverse cando \u00e9 estimulado. Obs\u00e9rvase un excesivo desprendemento da pel na maior\u00eda das especies de ras afectadas por \"B. dendrobatidis\". Estes cachos de pel desprendida descr\u00edbense como opacos, brancos cincentos e pardos. Alg\u00fans destes anacos de pel enc\u00f3ntranse tam\u00e9n adheridos \u00e1 pel. Estes signos de infecci\u00f3n obs\u00e9rvanse a mi\u00fado entre 12 e 15 d\u00edas despois da exposici\u00f3n. O s\u00edntoma m\u00e1is t\u00edpico da quitridiomicose \u00e9 o engrosamento da pel, que rapidamente leva \u00e1 morte dos individuos infectados porque eses individuos non poden tomar os nutrientes apropiados, liberar toxinas ou nalg\u00fans casos respirar pola pel. Outros signos com\u00fans son a cor colorada que toma a pel, convulsi\u00f3ns e perda de reflexos posturais . Nos c\u00e1gados, \"B. dendrobatidis\" afecta as pezas bucais que te\u00f1en queratina, o que orixina comportamentos de alimentaci\u00f3n anormais ou decoloraci\u00f3n da boca.\nInvestigaci\u00f3n e impacto.\nO fungo quitridio dos anibios parece crecer mellor entre os 17 e os 25\u00a0\u00b0C, e a exposici\u00f3n de ras infectadas a temperturas altas pode curalas. Na natureza, canto m\u00e1is tempo se mante\u00f1a un exemplar de ra a temperturas por riba de 25\u00a0\u00b0C, menos probable \u00e9 ue sexan infectados polo quitridio dos anfibios. Isto pode explicar por que o declive dos anfibios inducido pola quitridiomicose ocorreu principalmente en zonas de altura elevada e durante os meses fr\u00edos. Os p\u00e9ptidos cur\u00e1neos producidos naturalmente polas ras poden inhibir o crecemento de \"B. dendrobatidis\" cando os anfibios infectados est\u00e1n a termperaturas pr\u00f3ximas a 10&amp;nbp;\u00b0C, o que permite a especies como \"Lithobates pipiens\" eliminar a infecci\u00f3n nun 15% dos caos.\nA\u00ednda que se culpou de moitos dos declives ao fungo \"B. dendrobatidis\", algunhas especies resisten a infecci\u00f3n e algunhas poboaci\u00f3ns poden sobrevivir cun baixo nivel de persistencia da doenza. Ademais, algunhas especies que parecen resistir a infecci\u00f3n poden en realidade albergar unha forma non pat\u00f3xena de \"B. dendrobatidis\".\nAlg\u00fans investigadores argumentan que po\u00f1er o foco na quitridiomicose fixo que os esforzos de conservaci\u00f3n dos anfibios sexan perigosamente miopes. Unha revisi\u00f3n dos datos da Lista Vermella da IUCN encontrou que se asum\u00eda a ameaza desta doenza na maior\u00eda dos casos, pero non se sinalaban as probas. Os esforzos de conservaci\u00f3n en Nova Zelandia seguen centr\u00e1ndose en curar da quitridiomicose a especie nativa en perigo cr\u00edtico \"Leiopelma archeyi\", a\u00ednda que as investigaci\u00f3ns mostraron claramente que son inmunes \u00e1 infecci\u00f3n por \"B. dendrobatidis\" e est\u00e1n morrendo na natureza por causa doutras doenzas a\u00ednda sen identificar. In Guatemala, several thousand tadpoles perished from an unidentified pathogen distinct from \"B. dendrobatidis\".\nUnha artigo de \"revisi\u00f3n\" de 2019 na revista \"Science\" estimaba que a quitridiomicose fora un factor no declive de polo menos 501 especies de anfibios durante os \u00faltimos 50 anos, das cales 90 especies se confirmou ou se presum\u00eda que xa se extinguiran na natureza e outras 124 declinaran en cantidade en m\u00e1is do 90%. Neste artigo calific\u00e1base a \"cifra de baixas\" oficial como \"a maior perda rexistrada de biodiversidade atribu\u00edble a unha doenza\".\nInmunidade.\nDebido ao enorme impacto do fungo nas poboaci\u00f3ns de anfibios, realizouse unha considerable investigaci\u00f3n para idear m\u00e9todos para combater a s\u00faa proliferaci\u00f3n na natureza. Entre os descubrimentos m\u00e1is prometedores est\u00e1 que as colonias de anfibios que sobreviven ao paso da epidemia de quitridios adoitan portar elevados niveis da bacteria \"Janthinobacterium lividum\". Esta bacteria produce compostos antif\u00fanxicos, como o indol-3-carboxaldehido e a violace\u00edna, que inhiben o crecemento de \"B. dendrobatidis\" mesmo a baixas concentraci\u00f3ns. De xeito similar, a bacteia \"Lysobacter gummosus\" que se encontrou na p\u00edntega \"Plethodon cinereus\", produce o composto 2,4-diacetilfloroglucinol, que tam\u00e9n inhibe o crecemento de \"B. dendrobatidis\".\nComprender as interacci\u00f3ns das comunidades microbianas presentes na pel dos anfibios con especies f\u00fanxicas do medio ambiente pode revelar por que certos anfibios, como \"Rana muscosa\", son susceptibles aos efectos mortais de \"B. dendrobatidis\", mentres que outros, como a p\u00edntega \"Hemidactylium scutatum\", poden coexistir co fungo. Como se indicou anteriormente, a especie bacteriana con actividade antif\u00fanxica \"Janthinobacterium lividum\", que se encontrou en varias especies de anfibios, pode previr os efectos do pat\u00f3xeno incluso cando esta bacteria se engade a outro anfibio que carece de forma natural desta bacteria. As interacci\u00f3ns entre a microbiota cut\u00e1nea e \"B. dendrobatidis\" poden alterarse para favorecer a resistencia \u00e1 doenza. A\u00ednda que a concentraci\u00f3n exacta de violace\u00edna necesaria para inhibir os efectos de \"B. dendrobatidis\" non est\u00e1 establecida completamente, esta concentraci\u00f3n pode determinar se o anfibio presentar\u00e1 ou non morbilidade (ou mortalidade) causada por \"B. dendrobatidis\". A ra \"Rana muscosa\", por exemplo, ten concentraci\u00f3ns moi baixas de violace\u00edna na s\u00faa pel, polo que non pode proporcionar unha maior taxa de supervivencia \u00e1 ra; ademais, \"J. lividum\" non est\u00e1 presente na pel de \"R. muscosa\". As especies como a p\u00edntega \"H. scutatum\", que te\u00f1en esta bacteria na pel, producen suficiente violace\u00edna e est\u00e1n protexidas.\nUn estudo postulou que a pulga de auga \"Daphnia magna\" come as esporas do fungo.\nInteracci\u00f3ns con pesticidas.\nA hip\u00f3tese de que o uso de pesticidas contribu\u00edu ao declive das poboaci\u00f3ns de anfibios tense suxerido varias veces na literatura. En 2007 examin\u00e1ronse as interacci\u00f3ns entre pesticidas e a quitridiomicose e a exposici\u00f3n subletal ao pesticida carbaryl (un inhibidor da colinesterase) incrementa a susceptibilidade en \"Rana boylii\" \u00e1 quitridiomicose. En concreto, as defensas pept\u00eddicas da pel estaban significativamente reducidas despois da exposici\u00f3n ao carbaryl, o que indica que os pesticidas poden inhibir esta defensa inmunitaria innata e causar un aumento da susceptibilidade \u00e1 doenza.\nEvoluci\u00f3n.\nInformouse nun estudo ecol\u00f3xico de indicios de resistencia evolutiva emerxente nunha poboaci\u00f3n que se estaba recuperando dunha especie de ra autraliana subtropical que se reproduce en regatos, \"Mixophyes fleayi\", que fora infectada epizooticamente, A recuperaci\u00f3n tam\u00e9n observada de especies de ras en Panam\u00e1 despois do declive non estaba asociada coa atenuaci\u00f3n do pat\u00f3xeno, sen\u00f3n m\u00e1is ben con alg\u00fan factor non identificado do h\u00f3spede, como a evoluci\u00f3n dunha resistencia xen\u00e9tica \u00e1 infecci\u00f3n polo fungo ou alg\u00fan car\u00e1cter adquirido (como unha hipot\u00e9tica colonizaci\u00f3n microbiana protectora).\nOpci\u00f3ns de tratamento.\nO uso de antif\u00fanxicos e terapia indicuda por calor foi suxerido como tratamento contra o \"B. dendrobatidis\". Por\u00e9n, alg\u00fans destes antif\u00fanxicos poden causar efectos adversos na pel en certas especies de ras e, a\u00ednda que se usan par tratar especies infectadas con quitridiomicose, a infecci\u00f3n \u00e9 dif\u00edcil de erradicar. Un estudo feito por Rollins-Smith e colegas suxire que para tratar a quitridiomicose por \"Batrachochytrium\" (Bd) o antif\u00fanxico de elecci\u00f3n \u00e9 o itraconazole.\nEste produto \u00e9 o preferido en comparaci\u00f3n coa anfotericina B e o cloranfenicol debido \u00e1 toxicidade destes; especificamente o cloranfenicol est\u00e1 correlacionado coa leucemia en sapos. Isto converteuse nunha dif\u00edcil situaci\u00f3n porque sen tratamento, as ras presentan deformidades nas extremidades e mesmo morren, pero poden tam\u00e9n padecer deformidades na pel se as someten ao tratamento. \"O tratamento non sempre ten un \u00e9xito do 100% e non todos os anfibios toleran o tratamento moi ben; por tanto, a quitridiomicose deber\u00eda sempre ser tratada seguindo o consello dun veterinario.\"\nOs individuos infectados por \"B. dendrobatidis\" son ba\u00f1ados en soluci\u00f3ns de intraconazole e en poucas semanas dan negativo nos tests para \"B. dendrobatidis\" usando ensaios de PCR. A terapia por calor \u00e9 tam\u00e9n utilizada para neutralizar \"B. dendrobatidis\" en individuos infectados. Util\u00edzanse experimentos de laboratorio coa temperatura controlada para incrementar a temperatura dun individuo superando o intervalo de temperatura \u00f3ptimo de \"B. dendrobatidis\". Os experimentos nos que se incrementa a temperatura al\u00e9n do l\u00edmite superior do intervalo \u00f3ptimo de \"B. dendrobatidis\" de 25 a 30\u00a0\u00b0C, mostran que a s\u00faa presenza vai desaparecendo en poucas semanas e os individuos infectados retornan \u00e1 normalidade. Tam\u00e9n se ten usado o formol/verde malaquita para tratar con \u00e9xito individuos con quitridiomicose. Unha \"Leiopelma archeyi\" foi curada da quitridiomicose ao aplicarlle cloranfenicol topicamente. Pero os riscos potenciais de usar antif\u00fanxicos son altos."}
{"id": "464506", "revid": "3564", "url": "https://gl.wikipedia.org/wiki?curid=464506", "title": "Linguas occitanorrom\u00e1nicas", "text": "As linguas occitanorrom\u00e1nicas son o occitano e o catal\u00e1n d\u00faas linguas rom\u00e1nicas moi emparentadas que forman un continuo dialectal transicional entre as linguas galorrom\u00e1nicas e as linguas iberorrom\u00e1nicas. \u00c1s veces incl\u00faese o aragon\u00e9s que presenta fortes semellanzas na sintaxe e en certos usos sem\u00e1nticos coas linguas occitanorrom\u00e1nicas.\nSegundo varios autores, tanto o occitano como o catal\u00e1n deben clasificarse como galorrom\u00e1nicos, outros autores coinciden co occitano, pero consideran o catal\u00e1n como iberorrom\u00e1nico, a clasificaci\u00f3n est\u00e1 tan conturbada por que a divisi\u00f3n entre as linguas galorrom\u00e1nicas e as iberorrom\u00e1nicas \u00e9 a fronteira entre o estado espa\u00f1ol e o estado franc\u00e9s, polo que a clasificaci\u00f3n faise m\u00e1is por cuesti\u00f3ns territoriais que por raz\u00f3ns ling\u00fc\u00edsticas e hist\u00f3ricas. Con todo, na s\u00faa forma escrita o catal\u00e1n moderno e o occitano moderno son altamente intelixibles, e cunha porcentaxe de l\u00e9xico similar ao existente entre o galego e o portugu\u00e9s. Alg\u00fans ling\u00fcistas e fil\u00f3logos occitanos mesmo tentaron inclu\u00edr o catal\u00e1n como parte do diasistema occitano, xa que os ling\u00fcistas occitanos Pierre Bec e Domergue Sumien clasificaban ao catal\u00e1n como unha variante occitana de tipo aquitano-pirinaico. De feito existen raz\u00f3ns fundadas para considerar \u00e1s linguas occitanorrom\u00e1nicas un grupo filoxen\u00e9tico v\u00e1lido, a diferenza das linguas rom\u00e1nicas da pen\u00ednsula ib\u00e9rica, que pertencen a varios grupos filoxen\u00e9ticos. \u00a0\nClasificaci\u00f3n.\nClasificaci\u00f3n supradialectal do occitanorromance.\nOs autores occitanos Pierre Bec e Domergue Sumien describiran unha clasificaci\u00f3n supradialectal do occitanorromance diviendolo en dous grupos (aquitano-pirinaico e auverno-mediterr\u00e1neo) baseado nalg\u00fans trazos fon\u00e9ticos ou gramaticais. "}
{"id": "464507", "revid": "23204", "url": "https://gl.wikipedia.org/wiki?curid=464507", "title": "Linguas retorrom\u00e1nicas", "text": "As linguas retorrom\u00e1nicas forman un grupo de linguas romances da \u00e1rea alpina que segundo alg\u00fans autores representan o resto dunha \u00e1rea romance m\u00e1is ampla que chegaba polo norte at\u00e9 o Danubio. Ling\u00fcisticamente, comparten caracter\u00edsticas coas linguas occitano-rom\u00e1nicas e galorrom\u00e1nicas. \nClasificaci\u00f3n.\nDentro das linguas rom\u00e1nicas occidentais as variedades reto-rom\u00e1nicas son un grupo bastante diverxente cuxa posici\u00f3n dentro do grupo romance occidental \u00e9 dif\u00edcil de precisar. \nDesde o punto de vista l\u00e9xico constit\u00faen unha das ramas m\u00e1is diverxentes (deixando ao car\u00f3n o galorrom\u00e1nico e o sardo que son a\u00ednda m\u00e1is diverxentes). \nA clasificaci\u00f3n rom\u00e1nica territorial e \"Ethnologue\" agr\u00fapaas coas linguas galorrom\u00e1nicas, a\u00ednda que realmente o grupo reto-rom\u00e1nico parece ter caracter\u00edsticas de transici\u00f3n entre o galorrom\u00e1nico propiamente dito e o galo-it\u00e1lico do norte de Italia. "}
{"id": "464510", "revid": "23204", "url": "https://gl.wikipedia.org/wiki?curid=464510", "title": "Linguas galoit\u00e1licas", "text": "As linguas galoit\u00e1licas comprenden as falas rom\u00e1nicas do norte de Italia, m\u00e1is exactamente as falas situadas ao norte da li\u00f1a Massa-Senigallia que forman un continuo dialectal transicional entre as linguas galorrom\u00e1nicas e as italorrom\u00e1nicas, excepto as linguas retorrom\u00e1nicas de Italia (friulano, ladino) que son parte doutro grupo romance.\nClasificaci\u00f3n.\nAs linguas ou variedades que constit\u00faen o grupo galoit\u00e1lico son:\nAlg\u00fans autores consideran que o v\u00e9neto e o istriota constit\u00faen grupos a parte dos demais xa que non comparten algunhas das isoglosas m\u00e1is notorias das linguas galoit\u00e1licas como a existencia de vogais anteriores redondeadas [y] ou [\u0153], presentes en ligur, piemont\u00e9s e lombardo pero si comparten as outras isoglosas.\nCaracter\u00edsticas com\u00fans.\nEn moitos aspectos fon\u00e9ticos as linguas galoit\u00e1licas comparten os mesmos desenvolvementos coas linguas retorrom\u00e1nicas, o franc\u00e9s, o occitano e o catal\u00e1n en puntos nos que estes difiren notablemente do italiano est\u00e1ndar. Con todo, iso tampouco significa que as linguas galoit\u00e1licas estean m\u00e1is cerca en todos os aspectos das linguas galorrom\u00e1nicas, retorrom\u00e1nicas ou occitanorrom\u00e1nicas que do italiano est\u00e1ndar e as linguas italorrom\u00e1nicas. Alg\u00fans autores argumentaron que as linguas galoit\u00e1licas e retorrom\u00e1nicas forman un hipot\u00e9tico grupo cisalpino pero non hai suficiente isoglosas que sustenten devandito argumento. A clasificaci\u00f3n rom\u00e1nica territorial e Ethnologue as clasifica como un subgrupo das linguas galorrom\u00e1nicas (sen inclu\u00edr ao v\u00e9neto e o istriota); con todo outros autores as consideraban parte das linguas italorrom\u00e1nicas.\nFonolox\u00eda.\nA li\u00f1a A Spezia-R\u00edmini na s\u00faa parte occidental (La Spezia) agrupa un conxunto de polo menos sete isoglosas importantes que distinguen \u00e1s linguas galoit\u00e1licas e ao italiano do Norte do toscano. Na s\u00faa parte oriental as isoglosas sep\u00e1ranse un pouco, sendo a isoglosa m\u00e1is setentrional a que pasa m\u00e1is preto de R\u00edmini.\nO seguinte cadro presenta algunhas das caracter\u00edsticas t\u00edpicas que diferencian as variedades rom\u00e1nicas ao norte e ao sur de devandita li\u00f1a:"}
{"id": "464514", "revid": "85894", "url": "https://gl.wikipedia.org/wiki?curid=464514", "title": "Jorge \u00c1lvarez Castrill\u00f3n", "text": "Jorge Juan \u00c1lvarez Castrill\u00f3n, nado o 13 de xullo de 1975 en Ferrol, \u00e9 un aut\u00f3nomo e pol\u00edtico galego.\nTraxectoria.\nEstudou enxe\u00f1er\u00eda t\u00e9cnica agr\u00edcola na Universidade de Santiago de Compostela e traballa como consultor pericial. Nas elecci\u00f3ns ao Parlamento de Galicia de 2005 presentouse como n\u00famero dous pola provincia da Coru\u00f1a na lista do Partido de los Aut\u00f3nomos y Profesionales. Foi membro da executiva de V\u00eda Centrum Partido Dem\u00f3crata e candidato \u00e1 presidencia da Xunta nas elecci\u00f3ns ao Parlamento de Galicia de 2016 pola coalici\u00f3n Cidad\u00e1ns-Centrum. Tras a integraci\u00f3n da s\u00faa formaci\u00f3n en Coalici\u00f3n de Centro Democr\u00e1tico foi o candidato de Centristas-CCD \u00e1 alcald\u00eda de Ferrol nas elecci\u00f3ns municipais de 2019. para as elecci\u00f3ns ao Parlamento de Galicia de 2020 pres\u00e9ntase polo Partido de los Aut\u00f3nomos y Profesionales"}
{"id": "464517", "revid": "103114", "url": "https://gl.wikipedia.org/wiki?curid=464517", "title": "Alto Representante para Bosnia e Hercegovina", "text": "O Alto Representante para Bosnia e Hercegovina, xunto coa Oficina do Alto Representante (OHR) en Bosnia e Hercegovina, creouse en 1995 inmediatamente despois da firma dos Acordos de Dayton que puxeron fin \u00e1 guerra de Bosnia.\nO prop\u00f3sito do Alto Representante e a OHR \u00e9 supervisar a aplicaci\u00f3n civil dos acordos de Dayton. Tam\u00e9n serve para representar aos pa\u00edses involucrados na aplicaci\u00f3n do Acordo de Dayton a trav\u00e9s do Consello de Aplicaci\u00f3n da Paz (PIC). At\u00e9 o presente, todos os altos representantes nomeados foron de pa\u00edses da Uni\u00f3n Europea, mentres que os seus principais adxuntos foron dos Estados Unidos. O Alto Representante Adxunto Principal desemp\u00e9\u00f1ase como Supervisor Internacional de Br\u010dko, representando \u00e1 comunidade internacional no Distrito de Br\u010dko.\nFundamento xur\u00eddico nos Acordos de Dayton.\nO Acordo de Dayton creou a base legal para a OHR. O seu Anexo 10 establece a instituci\u00f3n da Oficina do Alto Representante (OHR) en Bosnia e Hercegovina para supervisar a aplicaci\u00f3n civil do acordo, representando aos pa\u00edses involucrados nos Acordos de Dayton a trav\u00e9s do Consello de Aplicaci\u00f3n da Paz.\nOs poderes de Bonn da Oficina do Alto Representante.\nNa s\u00faa reuni\u00f3n de decembro de 1997 en Bonn (Alema\u00f1a), o Consello de Aplicaci\u00f3n da Paz acordou outorgar m\u00e1is poderes substanciais \u00e1 OHR, para evitar que a aplicaci\u00f3n dos Acordos de Dayton se atrasase ou obstru\u00edse polos pol\u00edticos nacionalistas locais. Solicitouse \u00e1 OHR que:\nOs poderes de Bonn foron amplamente utilizados pola OHR na seguinte d\u00e9cada. Alg\u00fans exemplos incl\u00faen a adopci\u00f3n da reforma da Defensa en abril de 2003, coa supresi\u00f3n do Consello Supremo de Defensa da Rep\u00fablica Srpska e a emenda das leis constitucionais da entidade.\nAt\u00e9 2004, a OHR destitu\u00edra a un total de 139 funcionarios, inclu\u00eddos xu\u00edces, ministros, funcionarios p\u00fablicos e membros dos parlamentos, \u00e1s veces xunto coa conxelaci\u00f3n das s\u00faas contas bancarias. Despois das elecci\u00f3ns de 2002, a OHR examinou a todos os candidatos pol\u00edticos para cargos ministeriais importantes a nivel de entidade e Estado.\nAs cr\u00edticas \u00e1 acci\u00f3n da OHR a trav\u00e9s dos poderes de Bonn incl\u00faen:\nA Asemblea Parlamentaria do Consello de Europa, \u00e1 que Bosnia e Hercegovina se uniu en 2002, expresou queixas contra as acci\u00f3ns da OHR e esixe que transfira os seus poderes \u00e1s autoridades bosn\u00edacas canto antes.\nA interferencia prolongada da OHR na pol\u00edtica de Bosnia e Hercegovina tam\u00e9n se considera unha das causas do baixo compromiso dos cidad\u00e1ns co estado (demostrado pola baixa participaci\u00f3n de votantes) e da baixa rendici\u00f3n de contas dos pol\u00edticos (cuxas acci\u00f3ns finalmente est\u00e1n suxeitas a revisi\u00f3ns externas).\nFusi\u00f3n co representante especial da Uni\u00f3n Europea.\nEntre 2002 e 2011, o Alto Representante tam\u00e9n se desempe\u00f1ou como Representante Especial da Uni\u00f3n Europea (UE) en Bosnia e Herzegovina.\nBaixo o mandato de Christian Schwarz-Schilling, a OHR pareceu suavizar a s\u00faa intromisi\u00f3n, grazas \u00e1s presi\u00f3ns do Consello de Europa e \u00e1 crecente participaci\u00f3n da UE. O n\u00famero de iniciativas lexislativas da OHR e de funcionarios despedidos diminu\u00edu.\nO 27 de febreiro de 2008, o Consello de Aplicaci\u00f3n da Paz decidiu p\u00f3r fin ao mandato do Alto Representante o 30 de xu\u00f1o de 2008. A decisi\u00f3n da UE de pechar a OHR en xu\u00f1o de 2007 provocou inesperadamente a preocupaci\u00f3n da poboaci\u00f3n bosn\u00edaca, as organizaci\u00f3ns non gobernamentais e os pol\u00edticos. Con todo, desde a revisi\u00f3n do Consello de Aplicaci\u00f3n da Paz de febreiro de 2008, decidiuse estender ese mandato de maneira indefinida ata que se cumpran unha serie de puntos de referencia positivos.\nCondici\u00f3ns para o peche da Oficina do Alto Representante.\nEn febreiro de 2008, o Consello de Aplicaci\u00f3n da Paz estableceu as condici\u00f3ns para o peche da OHR. Os problemas m\u00e1is cr\u00edticos consideraranse obxectivos que deben alcanzar as autoridades de Bosnia e Hercegovina antes de que se poida realizar a transici\u00f3n da OHR \u00e1 presenza da Uni\u00f3n Europea. Dunha longa lista de prioridades co\u00f1ecidas, o Consello seleccionou as m\u00e1is importantes para a transici\u00f3n e o peche da OHR:\nAdemais destes obxectivos tam\u00e9n hai d\u00faas condici\u00f3ns:\nA condici\u00f3n adicional non escrita que se aplicar\u00e1 a trav\u00e9s da condici\u00f3n final da \"avaliaci\u00f3n realizada pola Xunta Directiva do Consello\", foi adoptada posteriormente polos Estados Unidos e alg\u00fans pa\u00edses da UE:\nO peche da OHR \u00e9 considerado pola Xunta Directiva do Consello de Aplicaci\u00f3n da Paz como unha condici\u00f3n previa para ser membro da UE e mesmo para ser Estado candidato."}
{"id": "464518", "revid": "23204", "url": "https://gl.wikipedia.org/wiki?curid=464518", "title": "The Green Inferno", "text": "The Green Inferno \u00e9 un filme estadounidense de 2013 de terror can\u00edbal dirixido por Eli Roth. O filme est\u00e1 inspirado e \u00e9 unha homenaxe \u00f3 cinema can\u00edbal italiano de finais da d\u00e9cada de 1970 e comezos de 1980, en particular \"Cannibal Holocaust\" (1980), no cal se est\u00e1 a rodar un filme dentro do filme, titulado \"The Green Inferno\". O filme segue a un grupo de activistas que son obrigados a loitar pola s\u00faa supervivencia logo de seren capturados por unha tribo can\u00edbal do Amazonas.\nO filme foi estreado nos Estados Unidos o 25 de setembro de 2015 a trav\u00e9s de Blumhouse Tilt e High Top Releasing."}
{"id": "464520", "revid": "22570", "url": "https://gl.wikipedia.org/wiki?curid=464520", "title": "The Chemistry of Common Life", "text": "The Chemistry of Common Life \u00e9 o segundo \u00e1lbum de estudio da banda canadense de hardcore punk Fucked Up, publicado o 7 de outubro de 2008 a trav\u00e9s do selo Matador Records. O selo discogr\u00e1fico de\u00edneo na s\u00faa web como \"unha epopeia expansiva sobre os misterios do nacemento, a morte e as orixes da vida (e re-vida)\". O \u00e1lbum ga\u00f1ou o Polaris Music Prize en 2009.\nO \u00e1lbum ch\u00e1mase as\u00ed por un libro de James F. W. Johnston, que (entre outras cousas) describe propiedades alucin\u00f3xenas de cogomelos e plantas. O t\u00edtulo do tema \"The Peaceable Kingdom\" est\u00e1 collido dunha famosa pintura do pintor folk estadounidense Edward Hicks. O portada representa o fen\u00f3meno do Manhattanhenge."}
{"id": "464521", "revid": "89787", "url": "https://gl.wikipedia.org/wiki?curid=464521", "title": "Ulugh Beg", "text": "M\u012brz\u0101 Muhammad T\u0101raghay bin Sh\u0101hrukh (en chagatay \u0645\u06cc\u0631\u0632\u0627 \u0645\u062d\u0645\u062f \u0637\u0627\u0631\u0642 \u0628\u0646 \u0634\u0627\u06c1 \u0631\u062e, en ), m\u00e1is co\u00f1ecido como Ulugh Beg (\u0627\u0644\u063a\u200c \u0628\u06cc\u06af), nado en Soltaniyeh o 22 de marzo de 1394 e finado en Samarcanda o 27 de outubro de 1449 foi un sult\u00e1n tim\u00farida, ademais de astr\u00f3nomo e matem\u00e1tico. \nUlugh Beg destacou polo seu traballo nas matem\u00e1ticas relacionadas coa astronom\u00eda, como a trigonometr\u00eda e a xeometr\u00eda esf\u00e9rica, ademais de polos seus intereses xerais nas artes e en actividades intelectuais. Crese que falaba cinco linguas: \u00e1rabe, persa, t\u00farquico, mongol e algo de mandar\u00edn. Durante o seu goberno o imperio tim\u00farida acadou o seu cumio cultural grazas \u00e1 s\u00faa atenci\u00f3n e padroado. Samarcanda, que foi capturada e entregada a Ulugh Beg polo seu pai Shah Rukh, converteuse no centro da cultura musulm\u00e1. \nConstru\u00edu o gran observatorio de Ulugh Beg en Samarcanda entre 1424 e 1429. Foi considerado polos estudos como un dos mellores observatorios do mundo isl\u00e1mico do seu tempo e o maior de Asia central. Ulugh Beg foi considerado como o astr\u00f3nomo observacional m\u00e1is importante do s\u00e9culo XV por moitos estudosos. Tam\u00e9n constru\u00edu a madrasa de Ulugh Beg (1417\u20131420) en Samarcanda e Bukhara, transformando as cidades en centros de aprendizaxe da rexi\u00f3n.\nNon obstante, a pericia cient\u00edfica de Ulugh Beg non estivo ligada coas s\u00faas habilidades no goberno. Durante o seu curto reinado fracasou no intento de establecer o seu poder e autoridades. Como resultado, outros l\u00edderes, inclu\u00eddos da s\u00faa familia, tomaron vantaxe da s\u00faa falta de control e finalmente foi derrocado e asasinado.\nTraxectoria.\nFoi neto do conquistador T\u012bm\u016br (Tamerl\u00e1n) (1336-1405) e o m\u00e1is vello dos fillos de Shahruj Mirza, que formaron parte das tribos mongois de Transoxiana (ent\u00f3n Persia, agora Uzbekist\u00e1n). A s\u00faa nai foi a princesa persa Goharshad.\nSendo neno puido ter moito contacto coas culturas de Oriente Medio e a India, sobre todo debido \u00e1s expansi\u00f3ns territoriais do seu av\u00f3 naqueles pa\u00edses. \u00c1 morte de Tamerl\u00e1n e \u00e1 ascensi\u00f3n do seu pai ao poder, instalouse na cidade de Samarcanda en que estableceu a capital, a\u00ednda que despois Shahruj trasladou a capital a Herat. Aos dezaseis anos de idade Ulugh Beg obtivo o cargo de gobernador de Samarcanda, cidade en que viviu ata a s\u00faa morte.\nCando descubriu a morte do seu pai, Ulugh Beg foi a Balkh, onde se atopou con que o seu sobri\u00f1o Ala-ud-Daulah Mirza bin Baysonqor, fillo do seu irm\u00e1n Baysonqor, reclamara o emirato do imperio tim\u00farida en Herat. En consecuencia Ulugh Beg marchou contra Ala-ud-Daulah e enfrontouse con el na batalla de Murghab. Logo de ga\u00f1ar esa batalla, Ulugh avanzou cara a Herat e masacrou os seus habitantes en 1448, mais o irm\u00e1n de Ala-ud-Daulah Mirza Abul-Qasim bin Babur Baysonqor acudiu na s\u00faa axuda, derrot\u00e1ndoo. Despois retirouse a Balkh, onde o seu gobernador, o seu fillo m\u00e1is vello Abd ul-Latif, se rebelara contra el. Estalou outra guerra civil e dous anos m\u00e1is tarde foi decapitado por orde do seu fillo cando se dirix\u00eda \u00e1 Meca.\nCo tempo, a s\u00faa reputaci\u00f3n foi rehabilitada polo seu sobri\u00f1o, Abdallah Mirza (1450-1451), que trasladou os restos de Ulugh Beg a Gur-e Amir, mausoleo dos tim\u00faridas en Samarcanda, onde foron atopados por arque\u00f3logos sovi\u00e9ticos en 1941.\nMatrimonio.\nUlugh Beg tivo trece esposas:"}
{"id": "464524", "revid": "5132", "url": "https://gl.wikipedia.org/wiki?curid=464524", "title": "Fukuoka Softbank Hawks", "text": ""}
{"id": "464525", "revid": "1131", "url": "https://gl.wikipedia.org/wiki?curid=464525", "title": "Fukuoka Dome", "text": "O , oficialmente , \u00e9 un parque de b\u00e9isbol situado na cidade de Fukuoka, Xap\u00f3n. Inaugurado o 2 de abril de 1993, o estadio foi co\u00f1ecido orixinalmente como . \u00c9 o estadio local dos Fukuoka SoftBank Hawks, equipo da Liga do Pac\u00edfico da Nippon Professional Baseball (NPB), principal competici\u00f3n do b\u00e9isbol nip\u00f3n. O estadio conta cunha c\u00fapula xeod\u00e9sica de 216 metros de di\u00e1metro, o que a converte na m\u00e1is grande do mundo. Desde o ano 2013 o estadio leva o nome de Yahuoku! debido ao patrocinio de Yahoo! Auctions Xap\u00f3n."}
{"id": "464526", "revid": "5132", "url": "https://gl.wikipedia.org/wiki?curid=464526", "title": "Fukuoka Yahuoku! Dome", "text": ""}
{"id": "464527", "revid": "5132", "url": "https://gl.wikipedia.org/wiki?curid=464527", "title": "Fukuoka Yafuoku! Dome", "text": ""}
{"id": "464530", "revid": "5863", "url": "https://gl.wikipedia.org/wiki?curid=464530", "title": "TEO", "text": ""}
{"id": "464532", "revid": "1131", "url": "https://gl.wikipedia.org/wiki?curid=464532", "title": "Premio de Novela Mulleres Progresistas de Vigo", "text": "O Premio de Novela Mulleres Progresistas de Vigo foi un certame literario organizado pola Asociaci\u00f3n Mulleres Progresistas de Vigo e subvencionado pola Conceller\u00eda de Igualdade do Concello de Vigo con Ana Gand\u00f3n, Mar\u00eda Xos\u00e9 Porteiro e Maite Fern\u00e1ndez de concelleiras. Ti\u00f1a como obxectivo fomentar as inquedanzas literarias femininas en igualdade de oportunidades para promover a s\u00faa participaci\u00f3n en diversas manifestaci\u00f3ns culturais e sociais, anim\u00e1ndoas a escribir en galego, potenciando as\u00ed a creaci\u00f3n literaria.\nO certame, aberto a todas as mulleres de calquera nacionalidade, estaba dotado cun \u00fanico premio de 1.500 euros.As novelas, de tema libre deb\u00edan ser orixinais e in\u00e9ditas, escritas en galego normativo, cunha extensi\u00f3n m\u00ednima de 150 p\u00e1xinas\nEn 2006 decidiuse transformar o certame en Premio de Relatos Mulleres Progresistas para facilitar unha maior participaci\u00f3n de escritoras. En 2013 converteuse no Premio de Microrrelatos Mulleres Progresistas.\nPremios outorgados.\nEste premio tivo seis edici\u00f3ns, a primeira en 1997 e a \u00faltima en 2005. D\u00faas das obras premiadas chegaron a ser publicadas en editoriais profesionais. \"Tempos agradables\", de Conchi Reguerio (Edici\u00f3ns do Cumio, 2002) e \"Caderno de bit\u00e1cora,\" de Mar\u00eda Reim\u00f3ndez (Edici\u00f3ns Positivas, 2004)"}
{"id": "464533", "revid": "1131", "url": "https://gl.wikipedia.org/wiki?curid=464533", "title": "Xos\u00e9 Rodr\u00edguez Cruz", "text": ""}
{"id": "464534", "revid": "88215", "url": "https://gl.wikipedia.org/wiki?curid=464534", "title": "Teos", "text": "Teos () ou Teo foi unha antiga cidade grega situada no litoral de Xonia, nunha pen\u00ednsula entre Chytrium e Myonnesus. Fundouse como colonia de Orc\u00f3meno, dirixida por Atamante, ao que se uniron atenienses (dirixidos por Naoclo o Nauclo, Apeco e Damaso) e beocios (dirixidos por Geres)., pero a data da s\u00faa fundaci\u00f3n \u00e9 desco\u00f1ecida. Teos foi unha das doce cidades que formaron a Liga X\u00f3nica. A cidade estaba situada nun istmo baixo. As s\u00faas ru\u00ednas est\u00e1n situadas ao sur da moderna cidade de S\u0131\u011fac\u0131k no distrito de Seferihisar da Provincia de Esmirna, Turqu\u00eda.\nHistoria.\nFundouse como colonia de Orc\u00f3meno, dirixida por Atamante, \u00e1 que se uniron os atenienses (dirixidos por Naoclo ou Nauclo, Apeco e Damaso) e Beocia (rexi\u00f3n hist\u00f3rica). ) | Beocios]] (dirixido por Geres). A rexi\u00f3n onde se localizou produciu moi bo vi\u00f1o e Dioniso foi un dos principais deuses.. Tam\u00e9n Poseid\u00f3n foi especialmente adorado.\nSegundo outra tradici\u00f3n, fundouse durante o primeiro milenio a.C. por colonos de Tesalia e de Atenas. Foi, segundo Her\u00f3doto, unha das doce cidades x\u00f3nicas, en realidade consider\u00e1base que ocupaba xusto o centro de xonia, de xeito que Tales de Mileto propuxo que Teos fose a sede da asemblea dos xonios. Pasou a estar baixo dominio persa despois da ca\u00edda de Creso. Ciro enviou a Harpago para someter \u00e1s cidades gregas que estaban previamente baixo o control de Lidia, o que supuxo o \u00e9xodo dunha parte da poboaci\u00f3n entre o 545 e o 540 a.C. cara a Tracia, onde participou na refundaci\u00f3n de Abdera, ou ao lado asi\u00e1tico do B\u00f3sforo Cimerio, onde participaron na fundaci\u00f3n de Fanagoria. pero unha parte dos antigos habitantes permaneceu na cidade ou volveu al\u00ed logo da invasi\u00f3n persa de Grecia.\nUniuse \u00e1 revolta x\u00f3nica contra o goberno persa, organizada pola cidade de Mileto e o seu tirano Arist\u00e1goras. Contribu\u00edu con dezasete buques na batalla naval de Lade. \nPertenceu \u00e1 Liga de Delos durante a Guerra do Peloponeso. Despois da derrota ateniense da expedici\u00f3n a Sicilia, a cidade se rebelou no ano 412 a.C., pero foi sometida pouco tempo despois.\nNo s\u00e9culo IV a.C., o porto de Teos rexurdiu grazas a Ant\u00edgono I Mon\u00f3ftalmos. Segundo as fontes, Epicuro estudou cun disc\u00edpulo de Dem\u00f3crito en Teos.\nNo s\u00e9culo II a.C. a\u00ednda era prospera, a pesar dos disturbios do mundo helen\u00edstico, e constru\u00eduse nesta cidade o maior templo do mundo antigo, dedicado a Dionisio, baixo a direcci\u00f3n do arquitecto Herm\u00f3genes. Este templo, en parte reconstru\u00eddo, consagrouse ao culto de Tiberio na \u00e9poca romana e despois do emperador Adriano.\nA cidade ti\u00f1a dous bos portos, o principal ao sur, hoxe enarenado, e outro secundario ao norte empregado hoxe polos pescadores de Sigacik. Un dos portos e chamado Gerre\u00eddas por Estrab\u00f3n e Gere\u00e1stico por Tito Livio.\nNa guerra de Roma contra o Sel\u00e9ucida Ant\u00edoco I S\u00f3ter, foi derrotado preto de Teos pola frota romana e a dos rodios.\nOs restos de Teos a\u00ednda se conservan na cidade turca de Sigacik, especialmente un teatro, o templo de Dioniso e as murallas. Algunhas inscrici\u00f3ns fan menci\u00f3n a tratados con Roma, con Etolia e algunhas cidades Creta e doutros estados, reco\u00f1ecendo a inviolabilidade do territorio de Teos, a preeminencia do deus Dionisio e do dereito de asilo.\nFoi o lugar de nacemento do poeta Anacreonte, do historiador e fil\u00f3sofo esc\u00e9ptico Hecateo de Abdera e do sofista Prot\u00e1goras.\nO sitio hoxe.\nA moderna vila de S\u0131\u011fac\u0131k est\u00e1 situada preto das ru\u00ednas de Teos. O interior do que era antes a cidade foi cultivado intensivamente, o que dificulta a escavaci\u00f3n do lugar. A trav\u00e9s dos arados apareceu cer\u00e1mica na superficie da terra, que recolleuse a trav\u00e9s de estudos arqueol\u00f3xicos.\nDescubr\u00eduse un interesante acordo de alugueiro en pedra en 2016 nas ru\u00ednas de Teos."}
{"id": "464535", "revid": "1131", "url": "https://gl.wikipedia.org/wiki?curid=464535", "title": "Sult", "text": ""}
{"id": "464539", "revid": "19415", "url": "https://gl.wikipedia.org/wiki?curid=464539", "title": "Subrexi\u00f3n de Savonlinna", "text": "A subrexi\u00f3n de Savonlinna (en fin\u00e9s \"Savonlinnan seutukunta\") \u00e9 unha das tres subrexi\u00f3ns da rexi\u00f3n de Savonia do Sur. En 2017 ti\u00f1a unha poboaci\u00f3n de 46\u00a0092 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464540", "revid": "1505", "url": "https://gl.wikipedia.org/wiki?curid=464540", "title": "Lisocima", "text": ""}
{"id": "464541", "revid": "1505", "url": "https://gl.wikipedia.org/wiki?curid=464541", "title": "Ribocima", "text": ""}
{"id": "464559", "revid": "624", "url": "https://gl.wikipedia.org/wiki?curid=464559", "title": "Ar\u00edstides Quintiliano", "text": "Ar\u00edstides Quintiliano (grego: \u1f08\u03c1\u03b9\u03c3\u03c4\u03b5\u03af\u03b4\u03b7\u03c2 \u039a\u03bf\u03ca\u03bd\u03c4\u03b9\u03bb\u03b9\u03b1\u03bd\u03cc\u03c2) foi un te\u00f3rico da m\u00fasica grego, de formaci\u00f3n non s\u00f3 musicol\u00f3xica sen\u00f3n filos\u00f3fica, de cuxa vida apenas sabemos nada, ag\u00e1s que tivo que vivir nunha \u00e9poca posterior a Cicer\u00f3n (s\u00e9culo -I), ao que menciona, e anterior a Marciano Capella (s\u00e9culo V), quen utiliza pasaxes da obra de Ar\u00edstides. Foi autor dun tratado musical, \"Per\u00ec musik\u00eas\" (\u03a0\u03b5\u03c1\u03af \u039c\u03bf\u03c5\u03c3\u03b9\u03ba\u1fc6\u03c2, \"Sobre a m\u00fasica\") no que pretendeu mostrar todos os aspectos concernentes \u00e1 m\u00fasica, tanto os especificamente t\u00e9cnicos, como os filos\u00f3ficos, tentando conciliar a teorizaci\u00f3n aristoxenista e a pitag\u00f3rica. A primeira edici\u00f3n da s\u00faa obra e a s\u00faa traduci\u00f3n ao lat\u00edn foi realizada por Marcus Meibomius (\"Antiquae Musicae Auctores Septem\", 1652). \n\"Sobre a m\u00fasica\".\nO tratado ten un car\u00e1cter enciclop\u00e9dico e presenta unha visi\u00f3n totalizadora da m\u00fasica. O interese da obra reside en que nos proporciona abundante informaci\u00f3n sobre a m\u00fasica na Antig\u00fcidade, tanto sobre a pr\u00e1ctica musical, como sobre a s\u00faa teor\u00eda. Na m\u00fasica te\u00f3rica distingue entre a m\u00fasica da arte (teor\u00eda harm\u00f3nica, r\u00edtmica e m\u00e9trica) e a m\u00fasica da natureza (matem\u00e1tica musical e constituci\u00f3n musical do universo). Na m\u00fasica da arte incl\u00fae a danza, a poes\u00eda e a interpretaci\u00f3n esc\u00e9nica. No libro I fai unha descrici\u00f3n detallada do sistema musical grego no seu conxunto, expondo a Harm\u00f3nica, a R\u00edtmica e a M\u00e9trica. Xunto a iso transm\u00edtenos as escalas en uso na \u00e9poca de Dam\u00f3n (as mencionadas por Plat\u00f3n n\"'A Rep\u00fablica\"). No libro II oc\u00fapase da m\u00fasica pr\u00e1ctica ou educativa, explicando a importancia da m\u00fasica na educaci\u00f3n e na formaci\u00f3n do \"\u00e9thos\", as\u00ed como na terapia das paix\u00f3ns. Transmite a teor\u00eda de Dam\u00f3n sobre a influencia da m\u00fasica na alma. As\u00ed mesmo, proporciona unha explicaci\u00f3n de car\u00e1cter pitag\u00f3rico-plat\u00f3nico para xustificar a acci\u00f3n da m\u00fasica sobre a alma, baseada na teor\u00eda da resonancia (co exemplo da corda da lira que soa por resonancia sen ser pulsada directamente) e na afinidade dos instrumentos musicais coa constituci\u00f3n adquirida pola alma no seu descenso a trav\u00e9s das rexi\u00f3ns celestes. Xunto a iso ofr\u00e9cenos unha descrici\u00f3n da pr\u00e1ctica do solfexo na m\u00fasica antiga. No libro III ded\u00edcase aos aspectos matem\u00e1ticos da m\u00fasica, \u00e9 dicir, \u00e1s relaci\u00f3ns num\u00e9ricas que constit\u00faen os intervalos musicais (proporci\u00f3ns aritm\u00e9tica, xeom\u00e9trica e harm\u00f3nica) e \u00e1 s\u00faa extrapolaci\u00f3n \u00e1 astronom\u00eda da s\u00faa \u00e9poca, o que el chama a m\u00fasica da natureza."}
{"id": "464561", "revid": "5863", "url": "https://gl.wikipedia.org/wiki?curid=464561", "title": "Ourense Envialia", "text": "O Ourense Club de F\u00fatbol, co\u00f1ecido por motivos de patrocinio como Ourense Envialia, \u00e9 a secci\u00f3n feminina de f\u00fatbol sala do Ourense Club de F\u00fatbol, da cidade de Ourense. Foi creado na tempada 2005/06 da man de Juan G\u00e1ndara, que foi o primeiro coordinador da secci\u00f3n. Actualmente compite na Primeira divisi\u00f3n espa\u00f1ola.\nHistoria.\nO equipo comezou na categor\u00eda provincial, pero despois de proclamarse campi\u00f3n da Liga conseguiu o ascenso \u00e1 Liga Auton\u00f3mica Galega.\nNa seguinte tempada (2006/07), coa chegada de novas xogadoras e dun novo m\u00edster, Gonzalo Iglesias, conseguiron un dos \u00e9xitos m\u00e1is importantes para este novo club, o ascenso \u00e1 Primeira divisi\u00f3n de f\u00fatbol sala.\nA partir da tempada 2007/2008, o equipo mant\u00edvose na categor\u00eda ata o d\u00eda de hoxe. Comezaba as\u00ed unha tempada incrible e esperanzada para o club, na que, pasadas as xornadas, o equipo consegu\u00eda a clasificaci\u00f3n para a Fase Final da Copa de Espa\u00f1a e o Premio ao Equipo Revelaci\u00f3n. O equipo remataba esta primeira tempada na elite con moito \u00e9xito, quedando na sexta praza.\nA segunda tempada na elite super\u00e1base igualmente con \u00e9xito ao estar clasificadas de novo para a Fase Final da Copa de Espa\u00f1a.\nO club fixo historia na tempada 2010/2011 cando, coa axuda de tres internacionais espa\u00f1olas e unha brasileira m\u00e1is o m\u00edster Manuel Castillo, consegu\u00edase o t\u00edtulo de Liga, s\u00f3 cunha derrota e un empate. Por primeira vez, Campioas de Espa\u00f1a.\nNos anos 2011/2012, chegaba a ocupar o banco do primeiro equipo \u00d3scar Vivi\u00e1n. Coa chegada de novas xogadoras, volv\u00edanse sentir orgullosas coa tempada, proclam\u00e1ndose esta vez as segundas no campionato de Espa\u00f1a.\nA Copa Ib\u00e9rica e a Copa Xunta, pasaron tam\u00e9n \u00e1s vitrinas do club, tras, nesta \u00faltima, eliminar ao Burela nas semifinais e ao Cidade das Burgas na final.\nA pesar de que algunhas tempadas non foron tan brillantes como outras, posto que neste deporte \u00e1s veces non sae todo como esperamos, outras, polo contrario seguen sumando para historia do club, conseguindo de novo os t\u00edtulos da Copa Xunta.\nFoi na tempada 2016/2017 cando o Ourense Envialia se proclamaba Campi\u00f3n da Copa de Espa\u00f1a Feminina, dirixida pola man de Jos\u00e9 Carlos Mart\u00edn \u201cChipi\u201d. Tivo lugar a XXIII Copa de Espa\u00f1a en Poio, e tras vencer nos cuartos ao Burela e nas semifinais \u00e1 Universidade de Alacant, chegaron \u00e1 desexada final contra o Atl\u00e9tico Navalcarnero, campi\u00f3n de Liga. Cun axustado 3-2, o club estreaba o palmar\u00e9s copeiro e romp\u00eda co auxe do conxunto madrile\u00f1o que ga\u00f1ara o t\u00edtulo as tres \u00faltimas edici\u00f3ns.\nActualidade.\nActualmente a secci\u00f3n feminina do club conta con outros equipos na base, como son o Alev\u00edn, o Cadete e o Provincial. Ademais contan cun equipo filial en Segunda Divisi\u00f3n Nacional, despois de proclamarse campi\u00f3n da Liga Auton\u00f3mica na tempada 2017/2018. O filial \u00e9 o paso previo \u00e1 chegada do primeiro equipo, no que xa moitas das xogadoras debutaron e participan nos adestramentos."}
{"id": "464563", "revid": "25871", "url": "https://gl.wikipedia.org/wiki?curid=464563", "title": "Valentin Inzko", "text": "Valentin Inzko, nado en Klagenfurt o 22 de maio de 1949, \u00e9 un pol\u00edtico, diplom\u00e1tico, avogado, fil\u00f3logo e tradutor austr\u00edaco de orixe eslovena. Desde o 26 de marzo de 2009 \u00e9 o 7\u00ba Alto Representante para Bosnia e Hercegovina.\nInicios e formaci\u00f3n.\nNaceu na cidade austr\u00edaca de Klagenfurt o d\u00eda 22 de maio de 1949, no seo dunha familia eslovena. O seu pai ten o mesmo nome e foi un reco\u00f1ecido activista cultural e pol\u00edtico.\nAsistiu a unha escola biling\u00fce (esloveno-alem\u00e1) no municipio de Feistritz im Rosental. Despois de graduarse en secundaria, en 1967 comezou a asistir \u00e1 Universidade de Graz na cal estudou Dereito e Filolox\u00eda eslava. Logo desde 1972 a 1974 foi alumno da Academia Diplom\u00e1tica de Viena.\nCarreira diplom\u00e1tica.\nEn 1974 terminou os seus estudos superiores e entrou no Servizo Diplom\u00e1tico austr\u00edaco. \nEntre 1982 e 1986 foi agregado de prensa na embaixada de Austria en Belgrado, despois serviu na Misi\u00f3n Diplom\u00e1tica de Austria ante as Naci\u00f3ns Unidas, entre 1990 e 1996 foi agregado cultural de Austria na Rep\u00fablica Checa, entre outubro e decembro de 1992 foi membro da Organizaci\u00f3n para a Seguridade e a Cooperaci\u00f3n en Europa (OSCE) na rexi\u00f3n de Sand\u017eak, entre 1996 e 1999 foi o Embaixador de Austria en Bosnia e Hercegovina e en 2005 foi embaixador en Eslovenia.\nDende o 11 de marzo de 2009 at\u00e9 o 1 de setembro de 2011 foi Representante especial da Uni\u00f3n Europea para Bosnia e Hercegovina.\nActualmente dende o 26 de marzo de 2009 \u00e9 o 7\u00ba Alto Representante para Bosnia e Hercegovina, en substituci\u00f3n do diplom\u00e1tico eslovaco Miroslav Laj\u010d\u00e1k.\nAo mesmo tempo en xu\u00f1o de 2010 foi elixido para ser o presidente do Consello Nacional dos Eslovenos de Carintia.\nVida privada.\nEst\u00e1 casado coa mezzosoprano de orixe arxentina-eslovena, Bernarda Fink. Te\u00f1en dous fillos en com\u00fan. \u00c9 crente da Igrexa cat\u00f3lica.\nCabe destacar que Valentin Inzko \u00e9 multiling\u00fce, xa que fala con fluidez os idiomas esloveno, alem\u00e1n, serbocroata, ingl\u00e9s, ruso, franc\u00e9s e checo.\nAdemais do seu labor diplom\u00e1tico, entre outras obras foi o tradutor ao esloveno dos ensaios de V\u00e1clav Havel."}
{"id": "464564", "revid": "97717", "url": "https://gl.wikipedia.org/wiki?curid=464564", "title": "Bieito Mart\u00ednez V\u00e1zquez", "text": ""}
{"id": "464567", "revid": "5863", "url": "https://gl.wikipedia.org/wiki?curid=464567", "title": "Nineteen Eighty-Four", "text": ""}
{"id": "464571", "revid": "25871", "url": "https://gl.wikipedia.org/wiki?curid=464571", "title": "Aurelio V\u00edctor", "text": "Sexto Aurelio V\u00edctor (\"Sextus Aurelius Victor\", en lat\u00edn), nado en c. 320 e finado c. 390, foi un historiador e pol\u00edtico do Imperio romano.\nTraxectoria.\nAurelio V\u00edctor foi o autor dunha \"Historia de Roma\" desde Augusto a Xuliano o Ap\u00f3stata (360), publicada cara a 361. Xuliano honrouno nome\u00e1ndoo prefecto de Pannonia Secunda. Posibelmente \u00e9 a mesma persoa que se co\u00f1ece como c\u00f3nsul no 373 xunto con Valentiniano I. Teodosio, nomeouno prefecto da cidade de Roma no 389.\nA data da s\u00faa morte \u00e9 desco\u00f1ecida pero, seguramente, anterior ao 400. Probabelmente, era pag\u00e1n.\nObras.\nF\u00f3ronlle atribu\u00eddas catro obras, con maior ou menor certeza:\nAs catro foron publicadas xeralmente de forma conxunta baixo o nome de \"Historia Romana\", pero a cuarta \u00e9 unha refundici\u00f3n da terceira. A segunda foi a primeira en ser impresa en N\u00e1poles en 1472, en catro tomos, co nome de \"Plinio o Mozo\", e a cuarta en Estrasburgo en 1505.\nA primeira edici\u00f3n dos catro libros foi obra de Andreas Schottus (8 volumes, Antuerpen, 1579)."}
{"id": "464573", "revid": "103114", "url": "https://gl.wikipedia.org/wiki?curid=464573", "title": "Presidente do Consello de Ministros de Bosnia e Hercegovina", "text": "O Presidente do Consello de Ministros de Bosnia e Hercegovina \u00e9 o xefe de goberno de Bosnia e Hercegovina.\nO Presidente do Consello de Ministros \u00e9 proposto pola Presidencia de Bosnia e Herzegovina, e votado pola C\u00e1mara de Representantes de Bosnia e Hercegovina. Como xefe de goberno, o Presidente do Consello de Ministros non ten ningunha autoridade para nomear ministros, e a s\u00faa funci\u00f3n \u00e9 a dun coordinador. No seu lugar os ministros son nomeados polos partidos maioritarios segundo as regras de representaci\u00f3n das etnias e identidades, de modo que un viceministro non debe ser da mesma etnia que o respectivo ministro."}
{"id": "464579", "revid": "89787", "url": "https://gl.wikipedia.org/wiki?curid=464579", "title": "Grandma Moses", "text": "Anna Mary Robertson Moses, nada en Greenwich (Nova York) o 7 de setembro de 1860 e finada en Hoosick Falls o 13 de decembro de 1961, m\u00e1is co\u00f1ecida como Grandma Moses (\"avo\u00ed\u00f1a Moses\"), foi unha reco\u00f1ecida artista folcl\u00f3rica estadounidense. Adoita ser citada por comezar a s\u00faa carreira nas artes a unha idade avanzada.\nTraxectoria.\nGrandma Moses naceu en 1860 e viviu na \u00e9poca da Guerra de Secesi\u00f3n e ambas as guerras mundiais. Moses foi unha dos dez fillos dun agricultor. Aos doce anos de idade foi contratada nunha granxa e aos vinte anos casou con Thomas Salmon Moses, que tam\u00e9n era un traballador contratado. Foron alugando varias granxas ata comprar unha. O matrimonio tivo dez fillos, pero cinco deles morreron cando eran beb\u00e9s.\nO presidente Harry S. Truman outorgoulle o premio \"Women's National Press Club\" polo logro excepcional na arte en 1949, e en 1951 actuou en \"See It Now\", un programa de televisi\u00f3n presentado por Edward R. Murrow. En 1952 publicou a s\u00faa autobiograf\u00eda titulada \"Grandma Moses: My Life's History\". No seu cent\u00e9simo aniversario, en 1960, o gobernador de Nova York, Nelson Rockefeller, proclamou o \"d\u00eda de Grandma Moses\" na s\u00faa honra e a revista \"Life\" p\u00faxoa na portada do seu n\u00famero do 19 de setembro de 1960.\nFaleceu o 13 de decembro de 1961 aos 101 anos de idade, pintando o \u00faltimo ano da s\u00faa vida vinte e cinco imaxes.\nObra.\nComo esposa e nai nova, Moses era creativa no seu fogar; por exemplo, en 1918 empregaba pintura para decorar as t\u00e1boas da cheminea. A partir de 1932, Moses fac\u00eda imaxes bordadas de f\u00edo para os amigos e a familia. Tam\u00e9n creaba obxectos acolchados, unha forma de \"hobby arte\", como o definiu Lucy R. Lippard.\nAos 76 anos, Moses desenvolveu artrite, que fac\u00eda o bordado doloroso. A s\u00faa irm\u00e1 Celestia suxeriulle que a pintura ser\u00eda m\u00e1is f\u00e1cil para ela, e esta idea impulsou a s\u00faa carreira pict\u00f3rica despois dos seus setenta anos. Cando a s\u00faa man dereita comezou a doerlle, cambiou \u00e1 man esquerda.\nEn 1938, Louis J. Caldor, un coleccionista, descubriu a s\u00faa pintura nun supermercado en Hoosick Falls, Nova York. En 1939 un distribuidor de arte, Otto Kallir, exhibiu alg\u00fans dos seus traballos na Galerie Saint-Etienne en Nova York. Isto chamou a atenci\u00f3n dos coleccionistas de arte de todo o mundo, e os seus cadros fix\u00e9ronse moi cobizados. Pasou a expor o seu traballo en toda Europa e no Xap\u00f3n, onde o seu labor foi especialmente ben recibido. Continuou a s\u00faa prol\u00edfica produci\u00f3n de pinturas, cunha demanda que non diminu\u00edu durante a s\u00faa vida. Grandma Moses pintou sobre todo escenas da vida rural. Algunhas das s\u00faas moitas pinturas foron realizadas sobre as cubertas dos cart\u00f3ns de Hallmark.\nEn 1946 a s\u00faa pintura \"The Old Checkered Inn in Summer\" apareceu no fondo dunha campa\u00f1a nacional de publicidade de brillo de beizos para mulleres novas dos cosm\u00e9ticos \"Primitive Red by Du Barry\"."}
{"id": "464580", "revid": "47401", "url": "https://gl.wikipedia.org/wiki?curid=464580", "title": "Anna Mary Robertson Moses", "text": ""}
{"id": "464581", "revid": "1576", "url": "https://gl.wikipedia.org/wiki?curid=464581", "title": "I\u00e1mblico", "text": "O nome I\u00e1mblico (\u1f38\u03ac\u03bc\u03b2\u03bb\u03b9\u03c7\u03bf\u03c2) pode referirse a:"}
{"id": "464583", "revid": "55340", "url": "https://gl.wikipedia.org/wiki?curid=464583", "title": "Goyo Revenga", "text": "Gregorio Revenga Portela, m\u00e1is co\u00f1ecido como Goyo Revenga, nado en Pontevedra en 1961, \u00e9 un empresario e pol\u00edtico galego.\nTraxectoria.\nDiplomouse en \u00f3ptica pola Universidade Complutense de Madrid en 1982. Estableceu a s\u00faa propia \u00f3ptica en 1984 na s\u00faa localidade natal e dende 1987 colabora tam\u00e9n co servizo de rehabilitaci\u00f3n da ONCE. Militante de Ciudadanos, foi candidato ao Senado nas Elecci\u00f3ns xerais de 2015 e nas Elecci\u00f3ns xerais de 2016. Dende 2017 \u00e9 coordinador local e provincial do seu partido en Pontevedra. Nas elecci\u00f3ns locais de 2019 foi o candidato \u00e1 alcald\u00eda de Pontevedra, sendo finalmente concelleiro. Nas Elecci\u00f3ns xerais de abril de 2019 e Elecci\u00f3ns xerais de novembro de 2019 repetiu candidatura ao Senado. O 7 de febreiro de 2020 o seu partido suspendeuno de militancia por apoiar os orzamentos do goberno local e o 20 de xullo expulsouno definitivamente da formaci\u00f3n, as\u00ed e todo Revenga permaneceu como concelleiro non adscrito."}
{"id": "464584", "revid": "5863", "url": "https://gl.wikipedia.org/wiki?curid=464584", "title": "I\u00e1mblico (novelista)", "text": "I\u00e1mblico (\u1f38\u03ac\u03bc\u03b2\u03bb\u03b9\u03c7\u03bf\u03c2 \"I\u00e1mblikhos\") foi un novelista da Antiga Grecia nado en Siria e que viviu durante o s\u00e9culo II. \nTraxectoria.\nNaceu antes do ano 115 e atop\u00e1base en activo con posterioridade ao ano 165, dado que menciona nos seus escritos a Sohemo, un rei de Armenia reposto polos romanos. Por tanto a s\u00faa novela \"Babilon\u00edacas\" d\u00e9bese datar no \u00faltimo terzo do s\u00e9culo II. O argumento e estrutura desta obra co\u00f1\u00e9cense a trav\u00e9s da \"Biblioteca\" de Focio.\nArgumento das \"Babilon\u00edacas\".\nA acci\u00f3n desenv\u00f3lvese en Mesopotamia, antes do dominio dos persas. O eixo da acci\u00f3n \u00e9 o desexo de Garmos, rei de Babilonia que quedou vi\u00favo, de posu\u00edr a Sinonis, esposa de R\u00f3danes. Sinonis non accede aos desexos do rei e este manda encadear e crucificar a R\u00f3danes, pero Sinonis s\u00e1lvao e ambos foxen. Son perseguidos polos eunucos do rei, Sacas e Damas. \nAparece un ladr\u00f3n antrop\u00f3fago, as\u00ed como pantasmas, d\u00e1se importancia \u00e1 maxia e suc\u00e9dense unha serie de persecuci\u00f3ns, asasinatos e confusi\u00f3ns."}
{"id": "464597", "revid": "47401", "url": "https://gl.wikipedia.org/wiki?curid=464597", "title": "Hans Morgenthau", "text": "Hans Joachim Morgenthau, nado en Coburg o 17 de febreiro de 1904 e finado en Nova York o 19 de xullo de 1980, foi unha das grandes figuras do s\u00e9culo XX no estudo da pol\u00edtica internacional. A obra de Morgenthau pertence \u00e1 tradici\u00f3n do realismo na teor\u00eda das relaci\u00f3ns internacionais, e adoita ser considerado con George F. Kennan e Reinhold Niebuhr, un dos tres l\u00edderes realistas estadounidenses do per\u00edodo posterior \u00e1 segunda guerra mundial. Morgenthau fixo importantes contribuci\u00f3ns \u00e1 teor\u00eda das relaci\u00f3ns internacionais e ao estudo do dereito internacional. A s\u00faa obra \"Politics Among Nations\", publicada por primeira vez en 1948, tivo cinco edici\u00f3ns durante a s\u00faa vida.\nMorgenthau tam\u00e9n escribiu amplamente sobre a pol\u00edtica internacional e a pol\u00edtica exterior dos Estados Unidos para publicaci\u00f3ns como \"The New Leader\", \"Commentary\", \"Worldview\", \"The New York Review of Books\" e \"The New Republic\". Co\u00f1ec\u00eda e manti\u00f1a correspondencia con moitos dos l\u00edderes intelectuais e escritores da s\u00faa \u00e9poca, como Reinhold Niebuhr, George F. Kennan, Carl Schmitt e Hannah Arendt. Nun punto a comezos da guerra fr\u00eda, Morgenthau era conselleiro do Departamento de Estado dos Estados Unidos cando Kennan dirix\u00eda a Policy Planning Staff, e por segunda vez durante as administraci\u00f3ns de Kennedy e Johnson ata que foi cesado por Johnson cando comezou a criticar publicamente a pol\u00edtica estadounidense na guerra de Vietnam. Durante a maior parte da s\u00faa carreira, non obstante, Morgenthau foi estimado como int\u00e9rprete da pol\u00edtica exterior dos Estados Unidos.\nTraxectoria.\nMorgenthau naceu nunha familia xud\u00eda asquenac\u00ed en Coburg (Alema\u00f1a) en 1904, e logo de asistir ao Casimirianum, estudou nas universidade de Berl\u00edn, Frankfurt e M\u00fanic, e procurou un traballo de postdoutoramento no Instituto de Estudos Internacionais de Xenebra, Su\u00edza. \nDeu clases e practicou o dereito en Frankfurt antes de emigrar aos Estados Unidos en 1937, despois de varios anos en Su\u00edza e Espa\u00f1a. Entre 1939 e 1943, ensinou en Kansas City e asistiu \u00e1 Keneseth Israel Shalom Congregation al\u00ed. Morgenthau deu clases posteriormente na Universidade de Chicago ata 1973, cando asumiu unha c\u00e1tedra na City University of New York (CUNY).\nCando marchou a Nova York, Morgenthau separouse da s\u00faa esposa, que permaneceu en Chicago en parte a causa de problemas m\u00e9dicos. S\u00e1bese que tivo plans de iniciar novas relaci\u00f3ns mentres estaba en Nova York, unha delas coa fil\u00f3sofa pol\u00edtica Hannah Arendt, e outra con Ethel Person (falecida en 2012), profesora de medicina na Universidade de Columbia.\nO 8 de outubro de 1979, Morgenthau era un dos pasaxeiros do voo 316 de Swissair que se estrelou mentres trataba de aterar no Aeroporto Internacional de Ellinikon. O voo ti\u00f1a destino a Bombay e Pequ\u00edn.\nMorgenthau faleceu o 19 de xullo de 1980, pouco despois de ser ingresado no Lenox Hill Hospital de Nova York cunha \u00falcera perforada. Est\u00e1 enterrado na secci\u00f3n Chabad do cemiterio Montefiore, nas proximidades do Lubavitcher Rebbe, co que tivo unha relaci\u00f3n respectuosa."}
{"id": "464601", "revid": "88215", "url": "https://gl.wikipedia.org/wiki?curid=464601", "title": "Primeiro Ministro de Bosnia e Hercegovina", "text": ""}
{"id": "464602", "revid": "23204", "url": "https://gl.wikipedia.org/wiki?curid=464602", "title": "Denis Zvizdi\u0107", "text": "Denis Zvizdi\u0107, nado en Saraxevo o 9 de xu\u00f1o de 1964, \u00e9 un pol\u00edtico, arquitecto e profesor bosn\u00edaco. Pertence ao Partido de Acci\u00f3n Democr\u00e1tica e foi Primeiro Ministro de Bosnia e Hercegovina dende 2015 a 2019.\nTraxectoria.\nNacido na cidade de Saraxevo no ano 1964 durante a \u00e9poca da Rep\u00fablica Federal Socialista de Iugoslavia. Procede dunha familia dedicada tam\u00e9n \u00e1 pol\u00edtica, como o seu t\u00edo Avdo Campase, o seu primo Dubravko Campase e o seu outro primo Aljo\u0161a \u010campara que actualmente Tenente de Alcalde de Saraxevo e Ministro do Interior do pa\u00eds. Cursou os seus estudos primarios e medios e seguidamente licenciouse en arquitectura pola Universidade de Saraxevo, na cal m\u00e1is tarde se doutorou, e converteu en profesor. Durante eses anos Denis foi unha das primeiras persoas en ingresar no Partido de Acci\u00f3n Democr\u00e1tica, no cal contin\u00faa.\nNo ano 2003, ocupou o seu primeiro cargo pol\u00edtico sendo elixido como Presidente do Cant\u00f3n de Saraievo e m\u00e1is tarde foi presidente da Asemblea do mesmo cant\u00f3n. Posteriormente entre os anos 2010 e 2014 foi membro do Parlamento da Federaci\u00f3n de Bosnia e Hercegovina.\nTras unha votaci\u00f3n realizada o d\u00eda 11 de febreiro de 2015 na C\u00e1mara de Representantes, foi elixido en sucesi\u00f3n de Vjekoslav Bevanda como novo Presidente do Consello de Ministros de Bosnia e Hercegovina (xefe de goberno), sendo investido polos membros da presidencia o 31 de marzo do mesmo ano.\nAo chegar ao cargo comprometeuse a mellorar a acci\u00f3n da Adhesi\u00f3n de Bosnia e Hercegovina \u00e1 Uni\u00f3n Europea."}
{"id": "464605", "revid": "126617", "url": "https://gl.wikipedia.org/wiki?curid=464605", "title": "Raheem Sterling", "text": "Raheem Shaquille Sterling, nado en Kingston o 8 de decembro de 1994, \u00e9 un futbolista ingl\u00e9s. Xoga de mediapunta e o seu club actual \u00e9 o Chelsea FC da Premier League inglesa. Ademais, \u00e9 internacional coa selecci\u00f3n de Inglaterra.\nTraxectoria.\nSterling asinou co Liverpool FC en febreiro de 2010. Comezou xogando nas categor\u00edas inferiores, e debutou co primeiro equipo o 24 de marzo de 2012 contra o Wigan Athletic.\nO 12 de xullo de 2015, Sterling fichou polo Manchester City FC a cambio de 44 mill\u00f3ns de libras, m\u00e1is 5 mill\u00f3ns m\u00e1is por obxectivos."}
{"id": "464608", "revid": "5863", "url": "https://gl.wikipedia.org/wiki?curid=464608", "title": "1984 (libro)", "text": ""}
{"id": "464611", "revid": "12452", "url": "https://gl.wikipedia.org/wiki?curid=464611", "title": "Templo parroquial de San Tom\u00e9 o Novo de Maside", "text": ""}
{"id": "464613", "revid": "624", "url": "https://gl.wikipedia.org/wiki?curid=464613", "title": "Babrio", "text": "Babrio ou Valerius Babrius foi un poeta latino que viviu en Siria e escribiu en grego f\u00e1bulas a fins do s\u00e9culo I e comezos do II.\nTraxectoria.\nAlg\u00fans trazos da s\u00faa m\u00e9trica e o nome Babrio, polo xeral aplicado aos libertos, confirman que era de orixe latina ou romana. Viviu posibelmente en Siria, onde ser\u00eda preceptor dos fillos dun rei helenizado, pero o seu \"nomen\", \"Valerius\", era romano. Posu\u00eda unha cultura moi extensa: nos seus versos hai reminiscencias de Homero, Hesodo, Sem\u00f3nides, Teognis, P\u00edndaro, Safo, S\u00f3focles, Eur\u00edpides, Esquilo e Arist\u00f3fanes, e o que \u00e9 m\u00e1is interesante e desconcertante, tam\u00e9n co\u00f1ec\u00eda os Setenta, a literatura xudeoalexandrina e poetas tard\u00edos (Opiano, en concreto). No s\u00e9culo II adaptou cen f\u00e1bulas de Esopo \u00e1 forma do verso coli\u00e1mbico, m\u00e1is adecuada para a s\u00e1tira, e chegaron a confundirse coas orixinais, de xeito que xa en vida s\u00faa empezou a ser imitado. No s\u00e9culo III xa era un autor co\u00f1ecido. No s\u00e9culo IV Aviano reelaborou corenta e d\u00faas f\u00e1bulas de Babrio p\u00f3ndoas en d\u00edsticos. \nNon se co\u00f1ec\u00edan del m\u00e1is nada que alg\u00fans fragmentos (publicados por Franz Xavier Mayer en M\u00fanic, 1816) cando en 1843 o grego Minoides Mynas atopou no mosteiro de Santa Laura do monte Athos un manuscrito que conti\u00f1a 123 f\u00e1bulas. Jean Fran\u00e7ois Boissonade de Fontarabie ofreceu a \"editio princeps\" en Par\u00eds, 1844. Johann Caspar von Orelli, Karl Lachmann (este en Berl\u00edn, 1845), e Th\u00e9obald Fix publicaron despois edici\u00f3ns cr\u00edticas; L\u00e9on Boyer deu unha traduci\u00f3n en verso franc\u00e9s. George Cornewall Lewis publicou en Londres, en 1859, unha segunda colecci\u00f3n atribu\u00edda a Babrio que conti\u00f1a 95 f\u00e1bulas novas e un prefacio, cuxo manuscrito foi copiado por Mynas no monte Athos en 1857, xa que os monxes non quixeron vendelo; disc\u00fatese a\u00ednda sobre se esta colecci\u00f3n \u00e9 falsa. Seis f\u00e1bulas m\u00e1is viron a luz grazas a P. Knoll, quen as leu nun manuscrito da Biblioteca Vaticana, e foron editadas por A. Eberhard."}
{"id": "464618", "revid": "89787", "url": "https://gl.wikipedia.org/wiki?curid=464618", "title": "154 (\u00e1lbum)", "text": "154 \u00e9 o terceiro \u00e1lbum de estudio da banda inglesa de post-punk Wire, publicado en setembro de 1979 a trav\u00e9s do selo Harvest Records no Reino Unido e Europa e de Warner Bros. Records nos Estados Unidos. Ramific\u00e1ndose a\u00ednda m\u00e1is lonxe do estilo punk rock minimalista do seu traballo anterior, \"154\" est\u00e1 considerado unha progresi\u00f3n dos sons amosados no seu anterior disco, \"Chairs Missing\", co grupo experimentando con tempos m\u00e1is lentos, estruturas de canci\u00f3ns m\u00e1is completas e un maior uso de efectos de guitarra, sintetizadores e electr\u00f3nica.\n\"154\" chegou ao n\u00famero 39 na lista brit\u00e1nica de \u00e1lbums, a posici\u00f3n m\u00e1is alta que acadou a banda. Foi editado en CD en 1987 a trav\u00e9s de EMI Japan e posteriormente reeditado por Restless Records en 1989. As primeiras edici\u00f3ns en vinilo estaban acompa\u00f1adas dun EP, con temas que se inclu\u00edron no CD de Harvest CD, lanzado en 1994, xunto cunha canci\u00f3n extra adicional. A nova edici\u00f3n remasterizada, publicada por Pinkflag en 2006, non cont\u00e9n canci\u00f3ns extra debido, segundo a banda, eses engadidos deshonran a \"claridade conceptual das declaraci\u00f3ns orixinais\". O \u00e1lbum chamouse as\u00ed porque a banda tocara 154 concertos no momento do lanzamento do traballo. Pitchfork listou a \"154\" como 85 mellor disco dos anos 70."}
{"id": "464620", "revid": "29029", "url": "https://gl.wikipedia.org/wiki?curid=464620", "title": "Aksum", "text": ""}
{"id": "464621", "revid": "89787", "url": "https://gl.wikipedia.org/wiki?curid=464621", "title": "Subrexi\u00f3n de Imatra", "text": "A subrexi\u00f3n de Imatra (en fin\u00e9s \"Imatran seutukunta\") \u00e9 unha das d\u00faas subrexi\u00f3ns da rexi\u00f3n de Carelia do Sur. En 2017 ti\u00f1a unha poboaci\u00f3n de 41\u00a0212 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464637", "revid": "98629", "url": "https://gl.wikipedia.org/wiki?curid=464637", "title": "Qiu Jin", "text": "Qi\u016b J\u01d0n (\u79cb\u747e), nada o 8 de novembro de 1875 e finada en Xiamen, Fujian o 15 de xullo de 1907 en Sh\u0101ny\u012bn, Zhejiang, nome de cortes\u00eda: \"Xu\u00e1nq\u012bng\" (\u74bf\u537f) e \"J\u00ecngxi\u00f3ng\" (\u7af6\u96c4), alias: A cabaleiro do lago do espello (\u9451\u6e56\u5973\u4fe0 Ji\u00e0nh\u00fa N\u01daxi\u00e1), foi unha feminista e escritora chinesa, revolucionaria contra o imperio Qing. Foi executada despois dun alzamento fracasado. Hoxe en d\u00eda, na China \u00e9 considerada unha hero\u00edna, unha m\u00e1rtir do republicanismo e o feminismo.\nTraxectoria.\nNada en Xiamen (Provincia de Fujian), Qiu creceu na vila de Sh\u0101ny\u012bn (subprefectura de Shaoxing, Provincia de Zhejiang). Unha vez casada, Qiu entrou en contacto coas novas ideolox\u00edas do momento. En 1903 decidiu viaxar e estudar no Xap\u00f3n, deixando atr\u00e1s os seus dous fillos. F\u00edxose famosa pola s\u00faa ideolox\u00eda de esquerdas e por vestir roupa masculina occidental. Uniuse \u00e1s tr\u00edadas, que ent\u00f3n loitaban polo derrocamento da dinast\u00eda Qing e un goberno baseado na soberan\u00eda popular. Uniuse tam\u00e9n \u00e1s asociaci\u00f3ns \"Guangfuhui\" (Sociedade pola Restauraci\u00f3n), lideradas por C\u00e0i Yu\u00e1np\u00e9i, e a \"Tongmenghui\" (Alianza Revolucionaria China) estabelecida en Toquio, liderada por Sun Yat-sen. Volveu \u00e1 China en 1905.\nFoi unha oradora elocuente, destacando os seus discursos polos dereitos das mulleres, tales como a liberdade de casar, educaci\u00f3n e a abolici\u00f3n do costume do vendado de p\u00e9s. En 1906 fundou en Shanghai un xornal feminista radical con outra poetisa, Xu Zihua. En 1907 foi nomeada directora da escola Datong en Shaoxing, oficialmente unha escola para mestras de deportes, mais en realidade unha base de adestramento para revolucionarios.\nEn xullo de 1907, por mor dun alzamento fracasado encabezado polo seu primo Xu Xilin, Qiu foi arrestada na escola. Despois de ser torturada sen revelar ning\u00fan segredo, foi executada publicamente poucos d\u00edas despois en Sh\u0101ny\u012bn, aos 31 anos.\nQiu quedou inmortalizada na literatura e o imaxinario colectivo da Rep\u00fablica da China despois da s\u00faa morte. En 2018 estaba sepultada en X\u012b H\u00fa (\"Lago do oeste\") (Hangzhou). A Rep\u00fablica Popular da China estabeleceu un museo dedicado a ela en Shaoxing.\nObra literaria.\nA pesar de ser reco\u00f1ecida internacionalmente como feminista e revolucionaria, non se debe menosprezar a calidade da s\u00faa literatura, principalmente ensaios e poes\u00eda. Alcanzada a s\u00faa educaci\u00f3n en literatura cl\u00e1sica chinesa, reflicte nos seus escritos a poes\u00eda m\u00e1is tradicional (\"shi\" e \"ci\"). Qiu compuxo versos cun grande abano de met\u00e1foras e alusi\u00f3ns, mesturando mitolox\u00eda cl\u00e1sica con ret\u00f3rica revolucionaria.\nPor exemplo, no poema cuxo t\u00edtulo Ayscough traduce como \"\"Seleccionando rimas con en Shih Ching desde a terra ra\u00edz do Sol\":Os editores Sun Chang e Saussy (642) explican algunhas das met\u00e1foras:"}
{"id": "464641", "revid": "865", "url": "https://gl.wikipedia.org/wiki?curid=464641", "title": "Under Color of Official Right", "text": "Under Color of Official Right \u00e9 o segundo \u00e1lbum de estudio da banda estadounidense de post-punk Protomartyr, publicado o 8 de abril de 2014 a trav\u00e9s do selo Hardly Art."}
{"id": "464643", "revid": "27249", "url": "https://gl.wikipedia.org/wiki?curid=464643", "title": "Averrhoa", "text": "Averrhoa \u00e9 un x\u00e9nero bot\u00e1nico con 10 especies de plantas herb\u00e1ceas pertencente \u00e1 familia Oxalidaceae. Son \u00e1rbores tropicais perennes."}
{"id": "464645", "revid": "89787", "url": "https://gl.wikipedia.org/wiki?curid=464645", "title": "Violencia sexual", "text": "Violencia sexual \u00e9 calquera acto sexual ou tentativa de obter un acto sexual por violencia ou coerci\u00f3n, actos de tr\u00e1fico de persoas ou actos dirixidos contra a sexualidade dunha persoa, calquera que sexa a relaci\u00f3n coa v\u00edtima. Ocorre en tempos de paz e en contextos b\u00e9licos, \u00e9 xeneralizada e \u00e9 considerada como unha das violaci\u00f3ns dos dereitos humanos m\u00e1is com\u00fan, omnipresente e traum\u00e1tica.\nA violencia sexual \u00e9 un problema de sa\u00fade p\u00fablica grave e ten un impacto profundo na sa\u00fade f\u00edsica e mental a curto ou a longo prazo, cun maior risco de problemas na sa\u00fade sexual e reprodutiva, cun risco maior de suicidios ou infecci\u00f3n de HIV. Tam\u00e9n se cualifican como violencia sexual os asasinatos que ocorren durante unha agresi\u00f3n sexual ou a consecuencia delas como \u00e9 no caso dos crimes de honra. A\u00ednda que as mulleres e as mozas a sofren en maior proporci\u00f3n, a violencia sexual pode ocorrerlle a calquera en calquera idade e \u00e9 un acto de violencia que pode ser perpetrado por persoas proxenitoras, coidadoras, por persoas co\u00f1ecidas e desco\u00f1ecidas, as\u00ed como polas parellas. \u00c9 raramente un crime pasional, e \u00e9 m\u00e1is ben un acto agresivo que frecuentemente procura demostrar poder e dominio sobre a v\u00edtima.\nA violencia sexual contin\u00faa a estar moi estigmatizada en todos os contextos, polo que o nivel de denuncias var\u00eda entre rexi\u00f3ns. En xeral, \u00e9 un fen\u00f3meno pouco rexistrado, polo que os datos dispo\u00f1\u00edbeis tenden a subestimar a s\u00faa dimensi\u00f3n. Ademais, a violencia sexual \u00e9 tam\u00e9n unha \u00e1rea descoidada pola investigaci\u00f3n, as\u00ed entender m\u00e1is afondo o problema \u00e9 imperativo para promover un movemento coordinado contra el. A violencia sexual dom\u00e9stica dist\u00ednguese da violencia sexual relacionada co conflito. A mi\u00fado, as persoas que coercen as persoas coas que est\u00e1n casadas cren que as s\u00faas acci\u00f3ns son lex\u00edtimas polo v\u00ednculo matrimonial. En tempo de conflito, a violencia sexual adoita ser unha repercusi\u00f3n inevit\u00e1bel da guerra atrapada nun ciclo continuo de impunidade. A violaci\u00f3n de mulleres e dos homes \u00e9 a mi\u00fado utilizada como m\u00e9todo de guerra (violaci\u00f3n de guerra), como forma de atacar o inimigo, simbolizando a conquista e degradaci\u00f3n das s\u00faas mulleres ou homes ou das persoas combatentes. A\u00ednda que estea fortemente prohibida polo dereito internacional de dereitos humanos, polo dereito consuetudinario e polo dereito internacional humanitario, os mecanismos de aplicaci\u00f3n son a\u00ednda fr\u00e1xiles ou incluso inexistentes en moitos recunchos do mundo.\nDesde unha perspectiva hist\u00f3rica, a violencia sexual consider\u00e1base como algo que tan s\u00f3 lles ocorr\u00eda \u00e1s mulleres e como algo com\u00fan e normal tanto en tempos de guerra como de paz desde os antigos gregos at\u00e9 o s\u00e9culo XX. Isto conduciu \u00e1 ignorancia de calquera dato de cales eran os m\u00e9todos, obxectivos e magnitude desta violencia. Houbo que esperar a finais do s\u00e9culo XX para que a violencia sexual deixase de se considerar unha cuesti\u00f3n menor e fose gradualmente criminalizada."}
{"id": "464646", "revid": "1410", "url": "https://gl.wikipedia.org/wiki?curid=464646", "title": "Presidente de Botswana", "text": "O Presidente da Rep\u00fablica de Botswana \u00e9 o xefe de Estado e xefe de goberno de Botswana, as\u00ed como o comandante en xefe das forzas armadas, segundo a Constituci\u00f3n de Botswana.\nO presidente \u00e9 elixido por un prazo de cinco anos coincidente coa lexislatura da Asemblea Nacional. Dende 1997 est\u00e1 limitado a un total de 10 anos no cargo (equivalente a dous mandatos completos), mesmo se son non consecutivos. Os candidatos para a lexislatura declaran a quen apoian para presidente cando cobren os seus papeis de nomeamento. O candidato que recibe unha maior\u00eda de apoios dos membros elixidos da Asemblea Nacional \u00e9 automaticamente electo. Se ning\u00fan candidato recibe unha maior\u00eda de apoios, a Asemblea Nacional elixe o presidente por maior\u00eda simple, antes de nomear aos membros especialmente electos. Se ning\u00fan presidente \u00e9 elixido despois de tres votaci\u00f3ns, ou se o Presidente da Asemblea determina que ning\u00fan candidato ten bastante apoio para ser elixido, a lexislatura \u00e9 automaticamente disolta. Na pr\u00e1ctica, o presidente \u00e9 o dirixente do partido maioritario na Asemblea.\nCronolox\u00eda dos Presidentes de Botswana.\nEst\u00e1 \u00e9 unha cronolox\u00eda dos presidentes de Botswana listados segundo o seu tempo no cargo. "}
{"id": "464651", "revid": "23204", "url": "https://gl.wikipedia.org/wiki?curid=464651", "title": "Laureano G\u00f3mez", "text": "Laureano Eleuterio G\u00f3mez Castro, nado en Bogot\u00e1 o 20 de febreiro de 1889 e finado ib\u00eddem o 13 de xullo de 1965, foi un xornalista, enxe\u00f1eiro e pol\u00edtico colombiano, presidente de Colombia no per\u00edodo de 1950 a 1951, cando debido \u00f3 seu estado de sa\u00fade, cedeu o poder a Roberto Urdaneta Arbel\u00e1ez. O 13 de xu\u00f1o de 1953 cando tentou regresar \u00f3 cargo, foi deposto nun golpe de estado polo xeneral Gustavo Rojas Pinilla. Antes de ser elixido presidente, G\u00f3mez foi durante tres d\u00e9cadas un dos l\u00edderes m\u00e1is radicais do Partido Conservador. A s\u00faa admiraci\u00f3n polo nazismo e o franquismo valeulle varias expulsi\u00f3ns de Colombia na d\u00e9cada de 1940."}
{"id": "464652", "revid": "23204", "url": "https://gl.wikipedia.org/wiki?curid=464652", "title": "Laureano G\u00f3mez Castro", "text": ""}
{"id": "464653", "revid": "23204", "url": "https://gl.wikipedia.org/wiki?curid=464653", "title": "Laureano Eleuterio G\u00f3mez Castro", "text": ""}
{"id": "464656", "revid": "89787", "url": "https://gl.wikipedia.org/wiki?curid=464656", "title": "Primeiro Ministro de Brunei", "text": "O Primeiro Ministro de Brunei (en malaio: \"Perdana Menteri Negara Brunei Darussalam\") \u00e9 o xefe de goberno de Brunei. Paralelamente, o t\u00edtulo \u00e9 ostentado polo Sult\u00e1n de Brunei, que \u00e9 tam\u00e9n o xefe de Estado do pa\u00eds. Como Primeiro Ministro, Sult\u00e1n e Yang di-Pertuan Negara \u00e9 xefe tanto do gabinete de ministros como do Consello Lexislativo de Brunei.\nA oficina foi creada xusto despois de que Brunei declarara a s\u00faa independencia do Imperio brit\u00e1nico en 1984 para substitu\u00edr o Menteri Besar de Brunei ou o Ministro Xefe de Brunei.\nResidencia e despacho oficial.\nA oficina do Primeiro Ministro de Brunei est\u00e1 localizada preto do Palacio de Edimburgo de Brunei no Aeroporto Lama, en Berakas ao nordeste de Bandar Seri Begawan."}
{"id": "464658", "revid": "88215", "url": "https://gl.wikipedia.org/wiki?curid=464658", "title": "Primeiro ministro de Brunei", "text": ""}
{"id": "464659", "revid": "1576", "url": "https://gl.wikipedia.org/wiki?curid=464659", "title": "Archie Mountbatten-Windsor", "text": "Archie Harrison Mountbatten-Windsor, nado en Londres o 6 de maio de 2019, \u00e9 o primox\u00e9nito do pr\u00edncipe Henrique de Sussex, e de Meghan de Sussex. Ocupa o s\u00e9timo lugar na li\u00f1a de sucesi\u00f3n ao trono brit\u00e1nico. Mountbatten-Windsor descende da Familia Real Brit\u00e1nica de parte do seu pai e dunha familia de clase traballadora estadounidense do lado da s\u00faa nai. \u00c9 o primeiro medio-estadounidense como tam\u00e9n o primeiro beb\u00e9 multiracial na historia da monarqu\u00eda brit\u00e1nica.\nNacemento.\nO 15 de outubro de 2018, o palacio de Kensington anunciou o embarazo da duquesa de Sussex. Comezou a s\u00faa baixa de maternidade o 14 de marzo de 2019. Deu a luz a un var\u00f3n que pesaba 3,260kg o 6 de maio de 2019. O seu nome foi anunciado o 8 de maio de 2019.\nDevanceiros.\nDevanceiros de Archie Mountbatten-Windsor"}
{"id": "464665", "revid": "98629", "url": "https://gl.wikipedia.org/wiki?curid=464665", "title": "Yaya Tour\u00e9", "text": "Gn\u00e9gn\u00e9ri Yaya Tour\u00e9, nado en Bouak\u00e9 o 13 de maio de 1983, \u00e9 un exfutbolista costamarfile\u00f1o. Xogaba de centrocampista \u00e9 foi internacional coa selecci\u00f3n de Costa do Marfil."}
{"id": "464669", "revid": "111586", "url": "https://gl.wikipedia.org/wiki?curid=464669", "title": "Tholos", "text": "Un tholos ou tolos (do grego \u03b8\u03cc\u03bb\u03bf\u03c2) e plural tholoi \u00e9, na arquitectura da Grecia antiga, unha construci\u00f3n de forma circular.\nAs primeiras casas deste tipo rem\u00f3ntanse ao Neol\u00edtico. Tam\u00e9n se denominan tholos certas construci\u00f3ns funerarias cun plano circular, como as usadas na cultura mic\u00e9nica. O arquetipo destas tumbas \u00e9 o \"Tesouro de Atreo\".\nFinalmente, o tholos designa principalmente un templo de estilo cl\u00e1sico, xeralmente grego, cun chan circular rodeado por unha columnata. O m\u00e1is co\u00f1ecido \u00e9 o tholos de Delfos.\nFormas antigas.\nPrehistoria.\nUn tholos pode designar unha casa neol\u00edtica circular. Os restos m\u00e1is antigos documentados atop\u00e1ronse en Khirokitia (Chipre), c. 5800 a.C., con paredes de terra api\u00f1ada e canas con barro e presentan cubertas de tipo cupular. \nEstas vivendas estaban amplamente estendidas no Neol\u00edtico tard\u00edo tam\u00e9n por Creta. Nas C\u00edcladas, atopouse un tipo de construci\u00f3n en tholos, pero para o seu uso como h\u00f3rreo. M\u00e1is tarde, especialmente en Chipre e Creta, as cabanas circulares utiliz\u00e1ronse como tumbas colectivas.\nAtop\u00e1ronse estruturas semellantes en Los Millares, Espa\u00f1a. Actualmente, p\u00f3dese visitar.\nEn Antequera at\u00f3pase o tholos de El Romeral como exemplo de sepulcro de d\u00faas c\u00e1maras do Calcol\u00edtico (3800 a.C)\nTholos mic\u00e9nicos.\nA \"tumba de tholos\", \"tumba de c\u00e1mara\" ou \"tumba de c\u00fapula\" \u00e9 un tipo de tumba moi estendida no mundo mic\u00e9nico (Ver: Micenas, Pilos, T\u00f3ricos...). O Tesouro de Atreo, en Micenas \u00e9 o m\u00e1is importante.\nEstas c\u00e1maras ou tumbas subterr\u00e1neas, revestidas de pedras, estaban cubertas por unha falsa c\u00fapula de cantilever, de secci\u00f3n oxival, \u00e1 que se acced\u00eda a trav\u00e9s dun corredor. Este sistema non se mant\u00e9n durante moito tempo a menos que estea cuberto cunha masa de terra que faga peso e impida o seu movemento. Cando a erosi\u00f3n elimina esta contribuci\u00f3n adicional da terra, ocorre o seu colapso. Isto adoita acontecer.\nTholos da Grecia cl\u00e1sica.\nTholos de Atenas.\nEste monumento constru\u00eduse na \u00c1gora de Atenas no 465 a.C., despois da destruci\u00f3n por Xerxes I no 480 a.C., durante as Guerras M\u00e9dicas, dun monumento m\u00e1is antigo que ti\u00f1a a mesma funci\u00f3n. \nTholos de Delfos.\nO Tholos de Delfos est\u00e1 inclu\u00eddo no santuario de Atenea Pronaia. Esta construci\u00f3n circular constru\u00eduse entre o 380 a.C e o 360 a.C.. Ten 20 columnas d\u00f3ricas dispostas nun c\u00edrculo de 14\u00b476 metros de di\u00e1metro exterior, con 10 columnas corintias dentro. O Tholos est\u00e1 situado a uns 800 metros do complexo monumental de Delfos. Restaur\u00e1ronse tres das columnas d\u00f3ricas, mellorando a est\u00e9tica do monumento e convert\u00e9ndoo no m\u00e1is emblem\u00e1tico e fotografado de Delfos."}
{"id": "464672", "revid": "98629", "url": "https://gl.wikipedia.org/wiki?curid=464672", "title": "Sult\u00e1n de Brunei", "text": "O Sult\u00e1n de Brunei \u00e9 o xefe de Estado e monarca absoluto de Brunei. \u00c9 tam\u00e9n o xefe de goberno na s\u00faa condici\u00f3n de Primeiro Ministro de Brunei. Dende a independencia de Brunei dos brit\u00e1nicos en 1984, s\u00f3 reinou un Sult\u00e1n, a\u00ednda que a instituci\u00f3n data do s\u00e9culo XIV.\nO Sult\u00e1n de Brunei pode ser considerado como sin\u00f3nimo da gobernante Casa de Bolkiah, con xeraci\u00f3ns que poden ser trazadas dende o primeiro sult\u00e1n, temporalmente interrompido polo 13\u00ba sult\u00e1n, Abdul Hakkul Mubin, que \u00e1 s\u00faa vez foi deposto por un membro da Casa de Bolkiah. O t\u00edtulo completo do Sult\u00e1n \u00e9: A S\u00faa Maxestade O Sult\u00e1n e Yang Di-Pertuan de Brunei Darussalam.\nSult\u00e1ns.\nSult\u00e1ns De Brunei dende 1368:\nIncertezas.\nO rexistro hist\u00f3rico m\u00e1is antigo dos sult\u00e1ns de Brunei non \u00e9 claramente co\u00f1ecido debido \u00e1 mala documentaci\u00f3n inicial da historia de Brunei. Moitos dos membros m\u00e1is vellos da casa de Bolkiah aseguran que os seus antepasados foron BaHassan e BaAlawi Saadah de Tarim e Hadhramawt no Iemen. Ademais, houbo un intento de \"islamizar\" a historia e a \"historia oficial\" non coincide con fontes estranxeiras verificables. O \"Batu Tarsilah\", o rexistro xeneal\u00f3xico dos reis de Brunei, non comezou ata o ano 1807."}
{"id": "464673", "revid": "19415", "url": "https://gl.wikipedia.org/wiki?curid=464673", "title": "Gaita marcial", "text": "A gaita marcial ou gaita das bandas \u00e9 unha gaita creada en Galicia a finais do s\u00e9culo XX polo gaiteiro Xos\u00e9 Lois Foxo a imitaci\u00f3n da gaita das Highlands. \nOrixe.\nA gaita marcial foi unha creaci\u00f3n de Xos\u00e9 Lois Foxo, director da banda de gaitas da Deputaci\u00f3n de Ourense, a comezos da d\u00e9cada de 1990, se ben Foxo a define como \"unha versi\u00f3n [evolucionada] da gaita galega\", sobre a que \"hai ampla documentaci\u00f3n sobre o seu uso tradicional no norte peninsular\". Esta gaita, de inspiraci\u00f3n escocesa, foi inventada por Foxo ap\u00f3s unha estad\u00eda no Festival Interc\u00e9ltico de Lorient, pois o gaiteiro volveu do evento avergo\u00f1ado pola comparanza da s\u00faa formaci\u00f3n coas bandas militares escocesas.\nAl\u00e9n de mudar o instrumento principal, Foxo substitu\u00edu a percusi\u00f3n tradicional do seu grupo por percusi\u00f3n moderna, e introduciu vestimentas e xeitos de tocar e desfilar similares aos das bandas de Escocia.\nA extensi\u00f3n por todo o pa\u00eds deste modelo de bandas de gaitas provocou unha agre pol\u00e9mica no sector cultural da m\u00fasica tradicional galega. Este conflito, co\u00f1ecido como guerra das gaitas, tivo un dos seus puntos \u00e1lxidos no concurso \"vai de gaita\" do programa Luar da TVG no ano 2013. A asistencia ao certame dun participante coa gaita marcial motivou a reprimenda televisada por parte do xurado, en especial da gaiteira Susana Seivane. Segundo datos de Foxo, en Galicia en 2013 hab\u00eda 150 bandas que empregaban este modelo de gaita, que tam\u00e9n ti\u00f1a ampla presenza en Asturias.. Segundo o folclorista Ant\u00f3n Castro o seu uso foi caendo e cifraba en 20 o n\u00famero de bandas que a empregaban no ano 2015. No ano 2019, ano de Galicia no festival de Lorient, a delegaci\u00f3n galega vetou explicitamente as bandas marciais e optou por convidar as tradicionais bandas de Forcarei e Invern\u00eda.\nCaracter\u00edsticas.\nA gaita marcial difer\u00e9nciase da gaita galega na disposici\u00f3n sobre o ombro do gaiteiro da ronqueta e do chi\u00f3n, e no alongamento do fol. As s\u00faas caracter\u00edsticas principais son as seguintes:"}
{"id": "464674", "revid": "56817", "url": "https://gl.wikipedia.org/wiki?curid=464674", "title": "Foro romano de Clunia Sulpicia", "text": "O Foro Romano de Clunia Sulpicia \u00e9 un complexo monumental constru\u00eddo no s\u00e9culo I na antiga cidade de Clunia, situada entre as cidades actuais de Coru\u00f1a del Conde e Pe\u00f1alba de Castro, no sur da provincia de Burgos (Espa\u00f1a).\nHistoria.\nConstru\u00eduse no s\u00e9culo I, quizais debido ao nomeamento da cidade como capital de convento xur\u00eddico, a\u00ednda que \u00e9 posterior ao primeiro trazado urbano da cidade, como demostra a reestruturaci\u00f3n que se observa na Casa 3.\nA finais do s\u00e9culo III notouse o cesamento da actividade nas tabernaes e no s\u00e9culo IV os niveis de ocupaci\u00f3n da bas\u00edlica indican que a decoraci\u00f3n xa desaparecera.\nCaracter\u00edsticas.\nNo foro desenvolv\u00e9ronse as actividades pol\u00edticas, comerciais, xudiciais e relixiosos do municipio, pero tam\u00e9n as relacionadas co feito de que Clunia fose a capital dun convento xur\u00eddico. Est\u00e1 situado no centro da cidade, no punto m\u00e1is alto do outeiro. A planta \u00e9 rectangular, de 160 m de lonxitude e 115 de anchura.\nComo resultado das escavaci\u00f3ns na s\u00faa parte oriental, s\u00e1bese que albergaba os seguintes edificios:\nTr\u00e1s do templo hab\u00eda un espazo con prop\u00f3sitos relixiosos, delimitado para separalo do resto do foro por medio de dous muros curvos. O recinto quedou pechado ao sur por un p\u00f3rtico sobre un pavimento, interrompido por unha aula aberta no eixe co templo. Neste espazo atopouse un tanque de posible uso ritual."}
{"id": "464675", "revid": "5863", "url": "https://gl.wikipedia.org/wiki?curid=464675", "title": "Presidente de Bulgaria", "text": "Esta \u00e9 unha lista dos presidentes e xefes de Estado de Bulgaria dende que o pa\u00eds se converteu nunha rep\u00fablica en 1946."}
{"id": "464684", "revid": "1505", "url": "https://gl.wikipedia.org/wiki?curid=464684", "title": "Dao\u00edsmo", "text": ""}
{"id": "464685", "revid": "47401", "url": "https://gl.wikipedia.org/wiki?curid=464685", "title": "Rodas (hom\u00f3nimos)", "text": "O top\u00f3nimo Rodas p\u00f3dese referir a:"}
{"id": "464686", "revid": "785", "url": "https://gl.wikipedia.org/wiki?curid=464686", "title": "As Rodas", "text": ""}
{"id": "464687", "revid": "23204", "url": "https://gl.wikipedia.org/wiki?curid=464687", "title": "Gran Premio de Francia de 2000", "text": "O Gran Premio de Francia de 2000 de F\u00f3rmula 1 (oficialmente o LXXXVI Mobil 1 Grand Prix de France) celebrouse no Circu\u00edto de Nevers Magny-Cours, Magny-Cours, Borgo\u00f1a, en Francia o 2 de xullo de 2000. Foi a novena proba da tempada de F\u00f3rmula Un de , o 78\u00ba Gran Premio de Francia, ou o 86\u00ba Gran Prix de l'ACF. A carreira de 72 voltas ga\u00f1ouna o piloto de McLaren David Coulthard logo de comezar na segunda posici\u00f3n. O seu compa\u00f1eiro de equipo Mika H\u00e4kkinen terminou segundo con Rubens Barrichello no terceiro posto para o equipo Ferrari.\nCoulthard comezou a carreira xunto ao piloto de Ferrari Michael Schumacher que comezou desde a pole position. Barrichello comezou desde a terceira posici\u00f3n na grella e superou a Coulthard na primeira curva. Michael Schumacher mantivo a s\u00faa vantaxe na li\u00f1a de inicio e mantivo o liderado despois da primeira rolda de pit stops. Durante o segundo per\u00edodo da carreira, Michael Schumacher comezou a loitar co desgaste dos pneum\u00e1ticos, permitindo a Coulthard pechar o oco e pasouno na volta 40. Coulthard mantivo a vantaxe durante a segunda rolda de paradas e ga\u00f1ou a carreira. Michael Schumacher retirouse na volta 59 cunha falla de motor que promoveu a H\u00e4kkinen \u00e1 segunda posici\u00f3n. Barrichello quedou en terceiro lugar, por diante do piloto de BAR e Jacques Villeneuve no cuarto posto.\nA carreira foi a terceira vitoria de Coulthard da tempada, a s\u00faa primeira en Magny-Cours, e o resultado fixo que reducise a vantaxe de puntos de Michael Schumacher no campionato do mundo de pilotos. H\u00e4kkinen quedou en terceiro lugar con 38 puntos, seis por diante de Barrichello. No Campionato de Mundial de Construtores, o remate dun McLaren permit\u00eduselles reducir a diferenza entre Ferrari e seis puntos, quedando oito carreiras da tempada.\nInforme.\nCarreira.\nOs pilotos sa\u00edron \u00e1 pista \u00e1s 09:30 hora do ver\u00e1n de Europa Central (UTC + 2) para unha sesi\u00f3n de warm-up de 30 minutos. Os dous McLaren mantiveron o seu bo ritmo de cualificaci\u00f3n; H\u00e4kkinen tivo o mellor tempo de 1:19.329. Coulthard quedou segundo no outro McLaren. Michael Schumacher fixo o terceiro mellor tempo con Trulli completando os catro primeiros. Michael Schumacher pilotou o muleto de Ferrari e o seu coche de carreiras, axustandose as condici\u00f3ns meteorol\u00f3xicas cambiantes.\nA carreira comezou \u00e1s 14:00 hora local. As condici\u00f3ns da pista eran secas antes da carreira. A temperatura do aire var\u00edaba de 27\u00ba a 28\u00a0\u00b0C e a temperatura da pista estaba entre 38\u00ba e 39\u00a0\u00b0C Todos os pilotos comezaron con pneum\u00e1ticos Extra Brandos de seco. Coulthard fixo a mellor sa\u00edda dos corredores dianteiros, a\u00ednda que Michael Schumacher moveuse diante do piloto de McLaren para defender a s\u00faa vantaxe. Coulthard arrimouse \u00e1 s\u00faa dereita permitindo a Barrichello pasarlle pola segunda posici\u00f3n. Salo fixo o mellor comezo na pista pasando do duod\u00e9cimo ao noveno posto ao final da primeira volta, mentres que Irvine perdeu catro posici\u00f3ns na mesma distancia, Ralf Schumacher caeu do quinto ao s\u00e9timo posto. Ao rematar a primeira volta, a orde era Michael Schumacher, Barrichello, Coulthard, H\u00e4kkinen, Villeneuve, Frentzen, Ralf Schumacher, Trulli, Salo, Irvine, Button, Herbert Rosa, Heidfeld, Alesi, Fisichella, Verstappen, Zonta, Diniz, Wurz, Gen\u00e9 e Mazzacane.\nMichael Schumacher comezou a alonxarse do resto do pelot\u00f3n e fixo varias voltas r\u00e1pidas consecutivas. Barrichello comezou a reter aos pilotos de McLaren para permitir que o seu compa\u00f1eiro de equipo ampliese a s\u00faa vantaxe. M\u00e1is al\u00f3 da pista, Trulli pasou a Ralf Schumacher a tomar a s\u00e9tima posici\u00f3n na segunda volta. Heidfeld foi superado por Alesi no 14\u00ba posto na mesma volta. Na seguinte volta, Ralf Schumacher retomou a s\u00e9tima posici\u00f3n de Trulli. Heidfeld perdeu outra posici\u00f3n con Fisichella na 4\u00aa volta. Ralf Schumacher comezou a desafiar a Frentzen para a sexta posici\u00f3n na quinta volta. \u00c1 fronte do paquete, Michael Schumacher controlaba, estendendo o seu liderado sobre Barrichello a cinco segundos na 10\u00aa volta. Button tomou a d\u00e9cima posici\u00f3n de Irvine na volta doce, mentres que Heidfeld chocou con Alesi, forzando o seu compa\u00f1eiro a facer un trompo, reincorporouse 18\u00ba. Button mudouse ao noveno posto cando pasou Salo na volta 13. Zonta, que estaba 17\u00ba, sufriu problemas de freos na volta 17 e chocou con contra as barreiras de pneum\u00e1ticos que o levaron a retirarse do Gran Premio.\nNa 18\u00aa volta, Michael Schumacher estendeu a s\u00faa ventaxe sobre Barrichello a 6\u00b42 segundos, que \u00e1 s\u00faa vez manti\u00f1a a Coulthard no terceiro lugar. H\u00e4kkinen estaba 1\u00b44 segundos m\u00e1is atr\u00e1s do seu compa\u00f1eiro de equipo, pero avanzou por diante de Villeneuve polo quinto posto. Herbert fixo unha parada non programada debido a caixa de cambios e retirouse d\u00faas voltas despois. Mentres tanto, na mesma volta, Alesi converteuse no primeiro piloto en cambiar pneum\u00e1ticos na mesma volta. Trulli converteuse no primeiro corredor dos de diante en entrar en boxes na volta 21, seguido de Villeneuve, Frentzen e Ralf Schumacher. Coulthard conseguiu pasar a Barrichello na volta 22 para o segundo posto na quinta curva. H\u00e4kkinen, Button, Michael Schumacher, Coulthard e Barrichello fixeron as s\u00faas paradas nas tres voltas seguintes. Verstappen det\u00edvose ao lado dos boxes para retirarse con problemas na caixa de cambios na volta 26. Coulthard conseguiu pechar o oco de Michael Schumacher a menos de 1 segundo na volta 32, que marcou a volta r\u00e1pida da carreira no proceso, 1:19.479 na 28\u00aa volta. Tentou superar ao seu rival d\u00faas voltas despois, pero Michael Schumacher defendeu a s\u00faa posici\u00f3n. Coulthard levantou o pe do acelerador para evitar unha colisi\u00f3n e fixo un xesto de man cara a Michael Schumacher. A manobra permitiu a H\u00e4kkinen acercarse aos dous primeiros pilotos. Na volta anterior, Mazzacane trompeou na curva 3 e retirouse.\nWurz bloqueou os seus freos ao entrar na curva quince, provoc\u00e1ndo a sa\u00edda do seu coche na zona da trampa de area e retirouse na volta 36. Button converteuse no primeiro piloto en entraraos boxes por segunda vez na volta 39. Coulthard replicou a s\u00faa manobra na quinta curva sobre Michael Schumacher na volta 40, empurrando a este \u00faltimo a un lado da pista, Coulthard tomou o liderado. A roda dianteira dereita de Michael Schumacher fixo lixeiro contacto co pneum\u00e1tico dianteiro esquerdo de Coulthard no proceso. Michael Schumacher resistiu os intentos de H\u00e4kkinen de superalo. Frentzen e de la Rosa convert\u00e9ronse nos seguintes dous pilotos que fixeron paradas en boxes na mesma volta. Michael Schumacher e H\u00e4kkinen fixeron paradas por segunda vez na volta 43 e ambos xurdiron no terceiro e o cuarto posto, respectivamente. O pit stop de Barrichello na volta 44 provocoulle caer ao quinto posto despois de que o seu equipo tivera problemas para axustar o seu pneum\u00e1tico dianteiro dereito. Coulthard e Ralf Schumacher pararon en boxes nas seguintes d\u00faas voltas. Ao rematar a volta 48, cos l\u00edderes completando as paradas en boxes, a orde era Coulthard, Michael Schumacher, H\u00e4kkinen, Barrichello, Villeneuve, Trulli, Ralf Schumacher, Button, Fisichella, Salo, Diniz, Heidfeld, Irvine, Alesi e Gen\u00e9.\nNos postos finais, Gen\u00e9 e Alesi entraron en contacto na volta 52 e ambos pilotos trompearon cara aos lados. Ambos pilotos continuaron nas s\u00faas respectivas posici\u00f3ns. M\u00e1is arriba, Ralf Schumacher pasou a Trulli para conseguir o sexto posto na curva cinco. H\u00e4kkinen, mentres tanto, estaba a menos dun segundo por detr\u00e1s de Michael Schumacher na volta 53 e continuou a loitar polo segundo posto xa que os seus pneum\u00e1ticos se degradaron m\u00e1is r\u00e1pido que os dos McLarens. Irvine superou a Diniz pola duod\u00e9cima posici\u00f3n d\u00faas voltas despois. Michael Schumacher parouse ao lado da pista co motor queimado na volta 59. H\u00e4kkinen pasou a ser segundo como resultado da retirada de Michael Schumacher. Coulthard cruzou a li\u00f1a de meta na volta 72 para lograr a s\u00faa terceira vitoria da tempada nun tempo de 1'38:05,538, a unha velocidade media de 187.215\u00a0km/h.. H\u00e4kkinen terminou segundo 14\u00b47 segundos atr\u00e1s, por diante de Barrichello no terceiro posto, Villeneuve foi cuarto, Ralf Schumacher quinto e Trulli completou os puntos anotando a sexta posici\u00f3n. Frentzen, Button, Fisichella, Salo, Diniz e Heidfeld seguiron nos seguintes seis postos, con Irvine, Alesi e Gen\u00e9 o \u00faltimo dos clasificados."}
{"id": "464688", "revid": "89787", "url": "https://gl.wikipedia.org/wiki?curid=464688", "title": "Subrexi\u00f3n de Lappeenranta", "text": "A subrexi\u00f3n de Lappeenranta (en fin\u00e9s \"Lappeenrannan seutukunta\") \u00e9 unha das d\u00faas subrexi\u00f3ns da rexi\u00f3n de Carelia do Sur. En 2017 ti\u00f1a unha poboaci\u00f3n de 88\u00a0756 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464690", "revid": "785", "url": "https://gl.wikipedia.org/wiki?curid=464690", "title": "Roda (hom\u00f3nimos)", "text": "O top\u00f3nimo Roda p\u00f3dese referir a:"}
{"id": "464691", "revid": "785", "url": "https://gl.wikipedia.org/wiki?curid=464691", "title": "A Roda (hom\u00f3nimos)", "text": ""}
{"id": "464695", "revid": "839", "url": "https://gl.wikipedia.org/wiki?curid=464695", "title": "Richard James Umbers", "text": "Richard James Umbers, nado o 17 de marzo de 1971 en Otahuhu (Nova Zelandia), \u00e9 un eclesi\u00e1stico cat\u00f3lico latino, dende 2016 bispo auxiliar de Sidney.\nTraxectoria.\nNaceu o 17 de marzo de 1971 en Otahuhu, un suburbio de Auckland, en Nova Zelandia. Logo de rematar os estudos de secundaria en Auckland, trasladouse a Sidney, onde se graduou en Econ\u00f3micas pola Universidade de Sidney en 1993. Posteriormente, en 1995 completou un mestrado en Xesti\u00f3n empresarial na Universidade de Waikato, en Nova Zelandia. Entre 1996 e 1999 realizou estudos eclesi\u00e1sticos no Colexio Romano da Santa Cruz e na Pontificia Universidade da Santa Cruz, en Roma, e finalmente doutorouse en Filosof\u00eda pola Universidade de Navarra en 2002 coa tese \"Virtue Epistemology in Linda Zagzebski\". O 1 de setembro de 2002 foi ordenado sacerdote da prelatura do Opus Dei no santuario de Torreciudad. \u00c1 s\u00faa volta a Australia, foi capel\u00e1n no Redfield College de Dural at\u00e9 2012 e no Kenvale College de Randwick at\u00e9 2006, e tam\u00e9n foi profesor de \u00c9tica e Filosof\u00eda na Universidade de Notre Dame Australia at\u00e9 2013. \nO 24 de xu\u00f1o de 2016 foi nomeado bispo auxiliar de Sidney e bispo titular de \"Thala\" polo papa Francisco, ao mesmo tempo que o tam\u00e9n auxiliar Anthony Randazzo. Recibiu a consagraci\u00f3n episcopal o 24 de agosto seguinte, de mans do arcebispo de Sidney Anthony Colin Joseph Fisher, e tivo como co-consagrantes ao arcebispo de Brisbane Mark Benedict Coleridge e ao bispo de Macau Stephen Lee Bun Sang."}
{"id": "464699", "revid": "85894", "url": "https://gl.wikipedia.org/wiki?curid=464699", "title": "Reserva da biosfera Vidzeme norte", "text": " \nA reserva da biosfera Vidzeme norte \u00e9 a \u00fanica reserva da biosfera de Letonia. Cubre unha \u00e1rea de 60 quil\u00f3metros sobre o Golfo de Riga e o interior da rexi\u00f3n de Vidzeme, veci\u00f1a a Estonia. \nEcosistema.\nFlora.\nA turfeira alta de maior extensi\u00f3n dos Estados b\u00e1lticos p\u00f3dese atopar nesta reserva. Asemade, o seu litoral est\u00e1 poboado dunha continuaci\u00f3n de prados costeiros. Os cant\u00eds ananos de Skanaiskalns e o r\u00edo Salaca rematan nunha \u00e1rea de cant\u00eds vermellos, Pietrags.\nFauna.\nUnha colonia de cego\u00f1as brancas domina a \u00e1rea de Matisi con regularidade.\nSociedade e econom\u00eda.\nA reserva da biosfera Vidzeme norte \u00e9 a \u00fanica zona con protecci\u00f3n especial no pa\u00eds, cubrindo 457,600 hect\u00e1reas de terreo e 16,750 hect\u00e1reas de mar. Esta condici\u00f3n foi aprobada o 15 de decembro de 1997, reco\u00f1ecendo o seu valor e o cumprimento dos requisitos do contexto que aporta a UNESCO para este tipo de reservas con reco\u00f1ecemento internacional. A reserva estende o seu valor socio-econ\u00f3mico ao inclu\u00edr non s\u00f3 \u00e1reas de relevancia natural sen\u00f3n tam\u00e9n plantaci\u00f3ns dendrol\u00f3xicas, elementos de valor xeol\u00f3xico e xeom\u00f3rfico as\u00ed como escenarios hist\u00f3ricos let\u00f3ns.\nLexislaci\u00f3n.\nA reserva da biosfera acolle no seu territorio espazos protexidos por outras medidas lexislativas e de acci\u00f3n, como \u00e9: "}
{"id": "464700", "revid": "25090", "url": "https://gl.wikipedia.org/wiki?curid=464700", "title": "Vidzeme norte", "text": ""}
{"id": "464702", "revid": "89787", "url": "https://gl.wikipedia.org/wiki?curid=464702", "title": "Suman Pokhrel", "text": "Suman Pokhrel (), nado o 21 de setembro de 1967, \u00e9 un poeta, letrista, dramaturgo, tradutor e artista.\nEst\u00e1 considerado como unha das voces creativas m\u00e1is importantes do sur de Asia.\nSuman Pokhrel \u00e9 o \u00fanico escritor que recibiu d\u00faas veces o premio literario SAARC. Recibiu este premio en 2013 e en 2015 pola s\u00faa propia poes\u00eda e polas s\u00faas contribuci\u00f3ns \u00e1 poes\u00eda e \u00e1 arte en xeral na rexi\u00f3n do sur de Asia."}
{"id": "464703", "revid": "1131", "url": "https://gl.wikipedia.org/wiki?curid=464703", "title": "Andr\u00e9s N\u00fa\u00f1ez Rajoy", "text": "Andr\u00e9s N\u00fa\u00f1ez Rajoy, nado en Padr\u00f3n o 10 de xaneiro de 1957, \u00e9 un enxe\u00f1eiro t\u00e9cnico agr\u00edcola e pol\u00edtico galego. \nTraxectoria.\nDiplomouse en enxe\u00f1er\u00eda t\u00e9cnica agr\u00edcola na Universidade de Santiago de Compostela en 1979. Foi responsable a partir de 1981 do departamento de horticultura da Cooperativa Agraria Provincial da Coru\u00f1a (Leyma). Entre 1984 e 1990 actuou como secretario do Colexio Oficial de Enxe\u00f1eiros T\u00e9cnicos Agr\u00edcolas e Peritos Agr\u00edcolas da Coru\u00f1a e Pontevedra. \nAccedeu \u00e1 administraci\u00f3n p\u00fablica en 1987 como axente de extensi\u00f3n agraria, exercendo primeiro en Carballo e posteriormente enSantiago de Compostela. \nDende 1994 foi o responsable de horticultura do Centro de Formaci\u00f3n, Investigaci\u00f3n e Tecnolox\u00eda Agraria de Galicia con sede en Santiago de Compostela e en 2005 asumiu da direcci\u00f3n do Servizo de Produci\u00f3n Agraria Sustentable e Sanidade Vexetal da Conseller\u00eda do Medio Rural. \nParalelamente foi membro do Comit\u00e9 Fitosanitario Nacional, da Comisi\u00f3n Nacional de Avaliaci\u00f3n de Fitosanitarios, da Comisi\u00f3n Nacional de Bioseguridade e Union Europea. \nTras unha larga traxectoria no BNG pasou a militar en Compromiso por Galicia. Foi membro da Comisi\u00f3n Executiva Nacional do partido, cabeza de lista nas elecci\u00f3ns ao Parlamento de Galicia de 2016 pola provincia de Pontevedra e candidato \u00e1 alcald\u00eda de Pontevedra nas elecci\u00f3ns municipais de 2019.\nColabora decote en \"Pontevedra Viva\"."}
{"id": "464705", "revid": "23204", "url": "https://gl.wikipedia.org/wiki?curid=464705", "title": "Mulgoe", "text": "Mulgoe (en ) \u00e9 un filme surcoreano de 2018 dirixido por Heo Jong-ho. Est\u00e1 protagonizado por Kim Myung-min, Kim In-kwon, Lee Hye-ri e Choi Woo-shik. O filme estreouse o 12 de setembro de 2018. Foi escollido para competir no Festival de Cine de Sitges."}
{"id": "464706", "revid": "89787", "url": "https://gl.wikipedia.org/wiki?curid=464706", "title": "Hiperqueratose", "text": "A hiperqueratose \u00e9 o engrosamento do estrato c\u00f3rneo da pel (a capa m\u00e1is externa da epiderme), que adoita estar asociada coa presenza dunha cantidade anormal de queratina, e tam\u00e9n adoita ir acompa\u00f1ada dun incremento na capa granular. Como a capa c\u00f3rnea var\u00eda normalmente moito en grosor en diferentes sitios, \u00e9 necesario ter experiencia para avaliar os graos menores de hiperqueratose.\nPode ser causada por unha deficiencia de vitamina A ou unha exposici\u00f3n cr\u00f3nica ao ars\u00e9nico.\nA hiperqueratose pode tam\u00e9n ser causada por f\u00e1rmacos inhibidores de B-Raf, como o Vemurafenib e o Dabrafenib.\nPode ser causada por fricci\u00f3n, orixinando a aparici\u00f3n de calos, calosidades, inflamaci\u00f3n cr\u00f3nica, eccema ou por trastornos xen\u00e9ticos como a ictiose ligada ao cromosoma X ou ictiose (pel extremadamente seca).\nPode tratarse con cremas que conte\u00f1an urea, a cal disolve a matriz intercelular das c\u00e9lulas do estrato c\u00f3rneo, promovendo a desescamaci\u00f3n da pel, causando finalmente unha suavizaci\u00f3n das \u00e1reas con hiperqueratose.\nTipos.\nFolicular.\nA \"hiperqueratose folicular\" ou queratose pilar \u00e9 unha condici\u00f3n da pel caracterizada por un desenvolvemento excesivo de queratina nos fol\u00edculos pilosos, que orixina p\u00e1pulas elevadas c\u00f3nicas rugosas. As aberturs dos fol\u00edculos est\u00e1n a mi\u00fado pechadas cun tap\u00f3n branco de sebo incrustado. Cando se denomina \"frinoderma\" a condici\u00f3n est\u00e1 asociada con deficiencias nutricionais ou malnutrici\u00f3n\nObservouse en varios estudos a pequena escala que esta condici\u00f3n respond\u00eda ben \u00e1 suplementaci\u00f3n con vitaminas e graxas ricas en \u00e1cidos graxos esenciais. As deficiencias de vitamina E, vitamina A e vitaminas do complexo B foron implicadas na causa desta condici\u00f3n.\nEn membranas mucosas.\nO termo hiperqueratose util\u00edzase tam\u00e9n para lesi\u00f3ns nas membranas mucosas, como a leucoplaquia. Debido \u00e1s diferenzas entre as membranas mucosas e a pel (por exemplo a mucosa queratinizante non ten stratum lucidum e a mucosa non queratinizante non ten esta capa ou normalmente un stratum corneum ou un stratum granulosum, \u00e1s veces os textos especializados dan definici\u00f3ns lixeiramente diferentes da hiperqueratose cando falan de mucosas. Exemplos son: \"unha excesiva formaci\u00f3n de queratina (por exemplo, a observada na leucoplaquia)\" e \"un incremento no grosor da capa de queratina do epitelio ou a presenza de dita capa nun sitio onde normalmente non se esperar\u00eda.\""}
{"id": "464707", "revid": "89787", "url": "https://gl.wikipedia.org/wiki?curid=464707", "title": "\u00cdndice cef\u00e1lico", "text": "En antropometr\u00eda, o \u00edndice cef\u00e1lico \u00e9 a relaci\u00f3n da anchura m\u00e1xima da cabeza con respecto \u00e1 s\u00faa lonxitud m\u00e1xima, \u00e1s veces multiplicada por 100 por comodidade. \nHistoria.\nO termo foi definido polo profesor sueco de anatom\u00eda Anders Retzius (1796-1860) e inicialmente usado en antropolox\u00eda f\u00edsica para clasificar restos humanos antigos encontrados en Europa. \u00c9 xeralmente obxecto de fortes cr\u00edticas dadas as implicaci\u00f3ns sociais que ten asociar a intelixencia con determinados grupos sociais e humanos. \nOs estudos de Franz Boas cuestionaron a utilidade do \u00edndice cef\u00e1lico porque encontrou que os trazos craniofaciais son altamente male\u00e1beis nunha xeraci\u00f3n (\u00e9 dicir, poden diferir grandemente entre pais/nais e fillos).\nEn 2002 un artigo de Sparks e Jantz volveu a avaliar alg\u00fans dos datos orixinales de Boas usando novas t\u00e9cnicas estat\u00edsticas e conclu\u00edu que hab\u00eda un \"compo\u00f1ente xen\u00e9tico relativamente alto\" na forma da cabeza.\nEn 2003, os antrop\u00f3logos Clarence C. Gravlee, H. Russell Bernard e William R. Leonard analizaron novamente os datos de Boas e conclu\u00edron que a maior\u00eda dos achados orixinais de Boas eran correctos. Adicionalmente, aplicaron novos m\u00e9todos estat\u00edsticos asistidos por computadoras aos datos de Boas e descubriron maior evidencia sobre a plasticidade cranial. Nunha publicaci\u00f3n posterior, Gravlee, Bernard e Leonard revisaron as an\u00e1lises de Sparks e Jantz e argumentaronn que estes \u00faltimos (Sparks e Jantz) terxiversaron as afirmaci\u00f3ns de Boas, e que os datos de Sparks e Jantz de feito respaldan a investigaci\u00f3n de Boas.\nNos adultos, o \u00edndice xa non se usa excepto para describir aparencias de individuos, e non ten correlaci\u00f3n co comportamento. Por\u00e9n, \u00e1s veces s\u00e9guese a usar para estimar a idade dos fetos por raz\u00f3ns legais e obstetriciais, nos casos onde as diferenzas nas formas do cranio entre poboaci\u00f3ns diferentes son a\u00ednda de interese.\n\u00cdndices cef\u00e1licos nos humanos.\nOs \u00edndices cef\u00e1licos son: \nTecnicamente os factores medidos est\u00e1n definidos como a anchura m\u00e1xima dos \u00f3sos que rodean a cabeza, por encima da crista supramastoidea (detr\u00e1s dos p\u00f3mulos), e a m\u00e1xima lonxitude desde a parte m\u00e1is facilmente observ\u00e1bel da glabella (entre as cellas) ao punto m\u00e1is facilmente observ\u00e1bel da parte traseira da cabeza.\nAnimais braquicef\u00e1licos.\nO termo tam\u00e9n se aplica a animais, como cans e gatos. Os cans e gatos braquicef\u00e1licos (nariz chato) son moi sens\u00edbeis \u00e1s altas temperaturas facendo especialmente importante a elecci\u00f3n dunha superifcie para durmir ou unha gaiola para viaxes.\nLista de cans braquicef\u00e1licos: \nLista de gatos braquicef\u00e1licos: \nAnimais dolicocef\u00e1licos.\nLista de caninos dolicocef\u00e1licos:"}
{"id": "464708", "revid": "1131", "url": "https://gl.wikipedia.org/wiki?curid=464708", "title": "Anceu, Ponte Caldelas", "text": "Santo Andr\u00e9 de Anceu \u00e9 unha parroquia que se localiza no concello pontevedr\u00e9s de Ponte Caldelas. Segundo o IGE, en 2022 ti\u00f1a 163 habitantes (84 homes e 79 mulleres), distribu\u00eddos en tres entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 245 habitantes.\nPatrimonio.\nIgrexa Parroquial de Santo Andr\u00e9.\nCalvario do Lugar dos Cruceiros. \nA capela da Guadalupe \u00e9 un templo barroco. Ten planta rectangular con tellado a d\u00faas augas, coas esquinas rematadas con pin\u00e1culos. A fachada ten unha porta adintelada e ten dos \u00f3culos laterais. Conta tam\u00e9n cunha pequena espadana proporcional o campanario.\nNo arco esquerdo do interior depositouse a patroa, a Virxe de Guadalupe, tallada nunha soa peza, baixo a arcada que antes estaba no altar. Na metade da nave enc\u00f3ntrase outra arcada que leva a imaxe da Nosa Se\u00f1ora das Dores.\nNa entrada da capela enc\u00f3ntrase un cruceiro que data no 1771-76. O seu pedestal \u00e9 case c\u00fabico e a columna de secci\u00f3n cadrada pasando a octogonal. A cruz \u00e9 de secci\u00f3n cadrada con capitel corintio. Sobre o capitel ten unha columna cunha imaxe de Cristo e da Virxe.\nA uns vinte metros enc\u00f3ntrase un peto de \u00e1nimas. O estilo art\u00edstico, de canter\u00eda def\u00ednese como popular."}
{"id": "464709", "revid": "27155", "url": "https://gl.wikipedia.org/wiki?curid=464709", "title": "Matriz intercelular", "text": ""}
{"id": "464710", "revid": "15490", "url": "https://gl.wikipedia.org/wiki?curid=464710", "title": "Carlos Portome\u00f1e", "text": "Carlos Anxo Portome\u00f1e P\u00e9rez, nado en Lugo o 11 de decembro de 1968, \u00e9 un artes\u00e1n e pol\u00edtico galego. \nTraxectoria.\nLicenciado en ciencias pol\u00edticas pola Universidade de Santiago de Compostela. Militante do Partido Comunista de Galicia, foi o seu secretario xeral entre 2004 e 2012 e mais \u00e9 membro do Comit\u00e9 Central do Partido Comunista de Espa\u00f1a. Encabezou a lista da Alternativa Cidad\u00e1 de Esquerdas nas elecci\u00f3ns municipais de 2015 en Lugo e accedeu \u00e1 corporaci\u00f3n municipal, repetindo posto nas elecci\u00f3ns municipais de 2019. Colabora en \"Mundo Obrero\".\nArtes\u00e1n de profesi\u00f3n, realizou dese\u00f1os de m\u00e1scaras para diferentes espect\u00e1culos teatrais, inclu\u00edndo produci\u00f3ns do Centro Dram\u00e1tico Galego."}
{"id": "464712", "revid": "27155", "url": "https://gl.wikipedia.org/wiki?curid=464712", "title": "Saprotrofia", "text": "A saprotrofia, nutrici\u00f3n sapr\u00f3trofa ou nutrici\u00f3n lis\u00f3trofa \u00e9 un proceso de dixesti\u00f3n extracelular quimioheter\u00f3trofo implicado no procesamento de materia org\u00e1nica en descomposici\u00f3n (morta ou residual). Ocorre nos organismos sapr\u00f3trofos e est\u00e1 maiormente asociado aos fungos (por exemplo \"Mucor\") e \u00e1s bacterias do solo. Os fungos microsc\u00f3picos sapr\u00f3trofos denom\u00ednanse \u00e1s veces saprobios, e as plantas ou a flora bacteriana denom\u00ednanse sapr\u00f3fitos (ou sapr\u00f3fitas), a\u00ednda que agora se cre que todas as plantas que antes se pensaba que eran sapr\u00f3fitas son, en realidade, parasitos de fungos microsc\u00f3picos ou doutras plantas. O proceso \u00e9 xeralmente facilitado polo transporte activo de ditos materiais e endocitose no micelio interno e as s\u00faas hifas constitu\u00edntes.\nDiversas ra\u00edces l\u00e9xicas relacionadas coa materia en descomposici\u00f3n (\"detrito\", \"sapro-\"), comer e nutrirse (\"-voro\", \"-fago\"), e planta e forma de vida (\"fito\", \"-obio\") producen varios termos, como detrit\u00edvoro, detrit\u00f3fago, sapr\u00f3trofo, sapr\u00f3fito, sapr\u00f3fago e saprobio, cuxos significados se solapan, a\u00ednda que se poden facer distinci\u00f3ns base\u00e1ndose nos mecanismos fisiol\u00f3xicos utilizados que restrinxen o significado. Por exemplo, poden facerse distinci\u00f3ns de uso se se consome a materia en descomposici\u00f3n tragando fragmentos macrosc\u00f3picos (como fai unha mi\u00f1oca detrit\u00edvora) ou facendo unha lise microscopica de detritos (como fan os cogomelos).\nProceso.\nA medida que a materia se descomp\u00f3n nun medio nos que viven os sapr\u00f3trofos, esta desfaise nos seus compo\u00f1entes.\nEstes produtos son reabsorbidos ao interior das hifas a trav\u00e9s da parede celular por endocitose e levados a trav\u00e9s do complexo do micelio, e son utilizados para o crecemento e reparaci\u00f3n do organismo.\nCondici\u00f3ns.\nPara facilitar que un organismo saprotr\u00f3fico creza e se repare, debe haber condici\u00f3sn favorables e nutrientes. Estas condici\u00f3ns \u00f3ptimas son:\nA maior\u00eda dos nutrientes captados por ditos organismos deben proporcionarlles o carbono, as prote\u00ednas, vitaminas e nalg\u00fans casos i\u00f3ns que necesitan. Fontes ricas en carbono frecuentes na materia en descomposici\u00f3n son disac\u00e1ridos, como a maltosa, e polisac\u00e1ridos como o amid\u00f3n, ou monosac\u00e1ridos, como a glicosa.\nEn canto \u00e1s fontes ricas en nitr\u00f3xeno, os sapr\u00f3trofos precisan prote\u00ednas combinadas para a creaci\u00f3n das s\u00faas propias prote\u00ednas, o cal se facilita pola absorci\u00f3n de amino\u00e1cidos, xeralmente tomados do solo. A\u00ednda que os ions e as vitaminas son raros, a tiamina ou i\u00f3ns como os de potasio, f\u00f3sforo e magnesio, axudan ao crecemento do micelio."}
{"id": "464713", "revid": "27155", "url": "https://gl.wikipedia.org/wiki?curid=464713", "title": "Nutrici\u00f3n sapr\u00f3trofa", "text": ""}
{"id": "464714", "revid": "27155", "url": "https://gl.wikipedia.org/wiki?curid=464714", "title": "Nutrici\u00f3n saprotr\u00f3fica", "text": ""}
{"id": "464715", "revid": "27155", "url": "https://gl.wikipedia.org/wiki?curid=464715", "title": "Nutrici\u00f3n lis\u00f3trofa", "text": ""}
{"id": "464716", "revid": "27155", "url": "https://gl.wikipedia.org/wiki?curid=464716", "title": "Nutrici\u00f3n lisotr\u00f3fica", "text": ""}
{"id": "464717", "revid": "27155", "url": "https://gl.wikipedia.org/wiki?curid=464717", "title": "Sapr\u00f3trofo", "text": ""}
{"id": "464718", "revid": "27155", "url": "https://gl.wikipedia.org/wiki?curid=464718", "title": "Saprobio", "text": ""}
{"id": "464719", "revid": "27155", "url": "https://gl.wikipedia.org/wiki?curid=464719", "title": "Sapr\u00f3fito", "text": ""}
{"id": "464720", "revid": "27155", "url": "https://gl.wikipedia.org/wiki?curid=464720", "title": "Sapr\u00f3fita", "text": ""}
{"id": "464721", "revid": "54334", "url": "https://gl.wikipedia.org/wiki?curid=464721", "title": "Jos\u00e9 Manuel P\u00e9rez Afonso", "text": "Jos\u00e9 Manuel P\u00e9rez Afonso, nado en Lugo en 1979, \u00e9 un m\u00fasico e pol\u00edtico galego.\nTraxectoria.\nEstudou maxisterio, especializ\u00e1ndose en educaci\u00f3n musical. Formou parte do d\u00fao musical Iv\u00e1n y Josito, formado en 2001 e que levou o premio INJUVE 2008 \u00e1 mellor creaci\u00f3n moza no apartado de canci\u00f3n de autor. Militante de Podemos, foi membro da coordinadora de Lugonovo ata que a s\u00faa formaci\u00f3n a abandonou en novembro de 2017. En 2018 anunciou a s\u00faa candidatura \u00e1 secretaria xeral de Podemos Galicia nas primarias pero acabou integrando a candidatura de Ant\u00f3n G\u00f3mez-Reino. Nas elecci\u00f3ns municipais de 2019 foi candidato \u00e1 alcald\u00eda de Lugo."}
{"id": "464722", "revid": "19415", "url": "https://gl.wikipedia.org/wiki?curid=464722", "title": "Carelia Central", "text": "Carelia Central (en fin\u00e9s \"Keski-Karjalan seutukunta\") \u00e9 unha das tres subrexi\u00f3ns da rexi\u00f3n de Carelia do Norte. En 2017 ti\u00f1a unha poboaci\u00f3n de 17\u00a0500 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464726", "revid": "29029", "url": "https://gl.wikipedia.org/wiki?curid=464726", "title": "Shewa", "text": ""}
{"id": "464727", "revid": "22570", "url": "https://gl.wikipedia.org/wiki?curid=464727", "title": "Ricardo Zonta", "text": "Ricardo Luiz Zonta (nado o 23 de marzo de 1976) foi un piloto de carreira profesional brasileiro.\nInicios nas carreiras.\nNado en Curitiba, Brasil, Zonta comezou o karting en 1987, ga\u00f1ando a s\u00faa primeira carreira pouco despois. O ano seguinte, foi subcampi\u00f3n do Curitiba Karting Championship e en 1991 ga\u00f1ou o t\u00edtulo. Continuou no karting ata 1992, terminando cuarto no Campionato de karting de S\u00e3o Paulo antes de pasar aos monoprazas en 1993. Terminou 6\u00ba no campionato de F\u00f3rmula Chevrolet brasileiro e despois en 1994, quedou quinto no campionato de F\u00f3rmula 3 brasileiro. Un ano despois, Zonta ga\u00f1ou o Campionato de F\u00f3rmula Tres do Brasil e Suram\u00e9rica.\nPasou a Europa en 1996, Zonta competiu na F\u00f3rmula Internacional 3000 no Campionato Draco Racing, ga\u00f1ando d\u00faas carreiras e terminando en cuarto lugar. No mesmo ano, converteuse no primeiro brasileiro en competir na International Touring Cars, con Mercedes. En 1997 ga\u00f1ou tres carreiras e o campionato de F\u00f3rmula 3000. Tam\u00e9n logrou o premio \"Golden Helmet\" ao mellor piloto internacional polos seus esforzos. O equipo Jordan de F\u00f3rmula Un contratouno como piloto oficial de probas logo do seu campionato, e en 1998 contyratouno o xefe de McLaren Ron Dennis. Zonta probou co equipo McLaren de F\u00f3rmula 1 en 1998 e ga\u00f1ou ao mesmo tempo o FIA GT Championship (clase GT1) e o \"Golden Helmet\" na categor\u00eda de \"prominencia mundial\".\nEn outubro de 1998, inmediatamente despois de ga\u00f1ar o campionato da FIA GT, Zonta asinou co equipo B.A.R. de F\u00f3rmula 1 como un dos pilotos para a tempada , despois de rexeitar as ofertas de Jordan e Sauber.\nCarreira na F\u00f3rmula 1.\nEn , Zonta comezou como piloto de carreiras de F\u00f3rmula Un xunto co Campi\u00f3n do Mundo de 1997 Jacques Villeneuve no novo equipo B.A.R.. Zonta lesionouse un pe nun accidente durante a pr\u00e1ctica do Gran Premio do Brasil, e perdeu tres carreiras. Tam\u00e9n tivo un grande accidente en Spa-Francorchamps, e terminou a tempada sen puntos no campionato. Zonta permaneceu con B.A.R para a tempada , anotando o seu primeiro punto no campionato do mundo cun sexto lugar na carreira inicial. Tivo outro grande accidente cando rompeu a suspensi\u00f3n dianteira durante as probas no circu\u00edto de Silverstone, pero continuou a tempada, anotando puntos tanto en Italia como no Gran Premios dos Estados Unidos, para finalizar 14\u00ba no campionato. Substitu\u00eddo por Olivier Panis para a tempada , Zonta converteuse no terceiro piloto do equipo de Jordan, substitu\u00edndo ao ferido Heinz-Harald Frentzen nunha carreira, e despois de novo cando Frentzen foi despedido. Substit\u00faeo polo resto da tempada. En 2002, decidiu centrarse na Telef\u00f3nica World Series, que ga\u00f1ou. Zonta foi ent\u00f3n contratado como piloto de probas para o equipo Toyota F1 en 2003, mantendo a posici\u00f3n en 2004. Ao final da tempada, o equipo despediu a Cristiano da Matta e Zonta conduciu en catro Grandes Premios. En B\u00e9lxica, estaba nunha brillante cuarta posici\u00f3n cando fallou o motor a falta de tres voltas para meta. En Suzuka, o equipo contratou a Jarno Trulli e Zonta quedou fora do evento, pero o equipo permitiulle competir na s\u00faa carreira na casa, o Gran Premio do Brasil, no que acabou 13\u00ba. Continuou como piloto de probas para Toyota en , xunto ao veterano piloto franc\u00e9s Olivier Panis. M\u00e1is tarde a finais dese ano no Gran Premio dos Estados Unidos, substitu\u00edu a un ferido Ralf Schumacher e tomou o seu posto na grella, s\u00f3 para que Toyota, como os outros seis equipos calzados con Michelin, se retirase da carreira debido a problemas de seguridade. viu a Zonta continuar con Toyota como terceiro piloto e piloto de probas do equipo.\nRicardo Zonta foi confirmado como piloto de probas para o equipo Renault para a tempada 1 o 6 de setembro de 2006.\nDespois da F\u00f3rmula Un.\nEn 2007, Zonta entrou nas series Stock Car Brasil en paralelo co traballo no equipo Renault.\nEn 2008, Zonta iniciou a s\u00faa carreira nos autom\u00f3biles deportivos ao disputar as 24 Horas de Le Mans con Peugeot Sport, pilotando o coche n\u00ba #9, xunto a Franck Montagny e o piloto de probas de F\u00f3rmula Un Christian Klien. Tam\u00e9n participou no Campionato Grand Am en Am\u00e9rica con Krohn Racing, mentres que tam\u00e9n foi propietario e pilto do equipo Panasonic Racing nas Stock Car Brasil.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n Piloto que non terminou o Gran Premio, pero clasificouse ao completar m\u00e1is do 90% da distancia de carreira.\nResultados completos na Stock Car Brasil.\n\u2020 O piloto non terminou a carreira, pero clasificouse ao completar m\u00e1is do 90% da distancia de carreira."}
{"id": "464730", "revid": "865", "url": "https://gl.wikipedia.org/wiki?curid=464730", "title": "Tanglewood Numbers", "text": "Tanglewood Numbers \u00e9 o quinto \u00e1lbum de estudio da banda de indie rock Silver Jews, publicado o 18 de outubro de 2005 a trav\u00e9s do selo Drag City.\nAo igual que en todos os seus outros discos, o principal compositor de Silver Jews e membro constante da banda \u00e9 David Berman. Neste \u00e1lbum outros catorce m\u00fasicos est\u00e1n implicados na creaci\u00f3n e na gravaci\u00f3n. \"Tanglewood Numbers\" marcou o regreso dos membros de Pavement Stephen Malkmus e Bob Nastanovich a Silver Jews. Malkmus aparecera por \u00faltima vez no \"American Water\", mentres que Nastanovich aparece no primeiro \u00e1lbum do grupo, \"Starlite Walker\". Cassie Berman, muller de David Berman, tam\u00e9n aparece no disco.\nA portada do disco \u00e9 unha fotograf\u00eda do famoso fot\u00f3grafo sure\u00f1o William Eggleston."}
{"id": "464732", "revid": "23204", "url": "https://gl.wikipedia.org/wiki?curid=464732", "title": "Inside Llewyn Davis", "text": "Inside Llewyn Davis \u00e9 un filme estadounidense de 2013 escrito, dirixido, producido e editado por Joel e Ethan Coen. Ambientado en 1961, o filme segue unha semana na vida de Llewyn Davis, interpretado por Oscar Isaac, un cantante folk que loita por conseguir o \u00e9xito na s\u00faa carreira musical. Est\u00e1 coprotagonizado por Carey Mulligan, John Goodman, Garrett Hedlund, F. Murray Abraham e Justin Timberlake."}
{"id": "464749", "revid": "23204", "url": "https://gl.wikipedia.org/wiki?curid=464749", "title": "Badkonake sefid", "text": "Badkonake sefid (en ) \u00e9 un filme iraniano de 1995 dirixido por Jafar Panahi, con gui\u00f3n de Abbas Kiarostami. Foi o primeiro filme de Panahi como director. Recibiu moi boas cr\u00edticas e ga\u00f1ou numerosos galard\u00f3ns de cinema internacionais, inclu\u00eddo o premio da Camera d'Or no Festival Internacional de Cine de Cannes. \"The Guardian\" clasificouno como un dos 50 mellores filmes para toda a familia de t\u00f3dolos tempos. O filme est\u00e1 na lista BFI list dos 50 filmes que deber\u00edas ver \u00f3s 14 anos.\nO filme foi escollido como candidato iraniano para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais non aceptado como nomeado. Ir\u00e1n tentou sen \u00e9xito retirar o filme da competici\u00f3n, mais a Academia negouse a aceptar o retiro."}
{"id": "464753", "revid": "1576", "url": "https://gl.wikipedia.org/wiki?curid=464753", "title": "Xo\u00e1n B. Mari\u00f1o Abu\u00edn", "text": ""}
{"id": "464763", "revid": "6509110", "url": "https://gl.wikipedia.org/wiki?curid=464763", "title": "\u00cdngrid Betancourt", "text": "\u00cdngrid Betancourt Pulecio, nada en Bogot\u00e1 o 25 de decembro de 1961, \u00e9 unha pol\u00edtica colombo-francesa. Durante a d\u00e9cada de 1990 foi membro da C\u00e1mara de Representantes de Colombia, onde alcanzou un alto reco\u00f1ecemento pola s\u00faa actividade contra a corrupci\u00f3n pol\u00edtica, avogando por unha sa\u00edda pac\u00edfica do conflito armado do seu pa\u00eds. Despois de renunciar ao Partido Liberal tras denuncialo na crise co\u00f1ecida como \"Proceso 8.000\", presentouse polo Partido Verde Ox\u00edgeno ao Senado nas elecci\u00f3ns lexislativas do ano 1994, sendo elixida coa primeira maior\u00eda nacional. Renunciou ao seu escano no ano 2001 para optar \u00e1 presidencia nas elecci\u00f3ns do ano 2002.\nO 23 de febreiro de 2002, cando se dirix\u00eda \u00e1 \u00e1rea de distensi\u00f3n establecida polo presidente Andr\u00e9s Pastrana coa fin de levar a cabo conversas de paz coa guerrilla das FARC, foi secuestrada canda a s\u00faa acompa\u00f1ante e asesora Clara Rojas. O seu secuestro, que tivo unha duraci\u00f3n de seis anos, catro meses e nove d\u00edas, recibiu grande atenci\u00f3n en Colombia, as\u00ed como en Francia e noutros pa\u00edses. Durante o seu cativerio sufriu os rigores da s\u00faa reclusi\u00f3n en zonas selv\u00e1ticas de Colombia, xunto con varios compa\u00f1eiros na s\u00faa prisi\u00f3n. O caso ga\u00f1ou crecentes sentimentos de solidariedade, convert\u00e9ndose nunha \"cause c\u00e9l\u00e8bre\". A s\u00faa situaci\u00f3n cambiou o 2 de xullo de 2008, cando membros das Forzas Armadas realizaron unha operaci\u00f3n de intelixencia militar que tivo como resultado a s\u00faa liberaci\u00f3n xunto con tres contratistas estadounidenses e once membros do Ex\u00e9rcito Nacional, alg\u00fans deles que permaneceran secuestrados durante m\u00e1is de dez anos. A s\u00faa liberaci\u00f3n por medio da chamada \"Operaci\u00f3n Jaque\" constitu\u00edu un triunfo pol\u00edtico para o goberno do presidente \u00c1lvaro Uribe, e tam\u00e9n para o seu ministro de defensa, Juan Manuel Santos, que foi elixido presidente dous anos m\u00e1is tarde.\nBetancourt recibiu varias distinci\u00f3ns internacionais. En maio de 2008, a\u00ednda cativa, foi declarada presidenta de honra do congreso internacional dos Partidos Verdes, que tivo lugar en S\u00e3o Paulo. Igualmente recibiu a Lexi\u00f3n de Honor francesa co grao de Cabaleiro e foi propuesta pola presidenta de Chile Michelle Bachelet para o Premio Nobel da Paz. En 2008 foille outorgado o Premio Pr\u00edncipe de Asturias da Concordia. O 30 de novembro foi designada embaixadora e voceira dos familiares de secuestrados de Colombia. No mes de xaneiro de 2009 personalidades italianas volveron propor o seu nome para o premio Nobel da Paz ante o comit\u00e9 do premio Nobel en Oslo. En 2010 presentou un recurso no marco da lei de protecci\u00f3n \u00e1s v\u00edtimas do terrorismo ante o Estado colombiano por 15\u00a0000 mill\u00f3ns de pesos polos prexu\u00edzos ocasionados durante o seu cativerio, pero ante o malestar causado fronte \u00e1 opini\u00f3n p\u00fablica, o goberno e os militares, Betancourt declinou o recurso para non prexudicar os demais secuestrados que tramitaban as s\u00faas. Tam\u00e9n declinou unha demanda similar ante o estado franc\u00e9s."}
{"id": "464764", "revid": "47401", "url": "https://gl.wikipedia.org/wiki?curid=464764", "title": "Ingrid Betancourt", "text": ""}
{"id": "464765", "revid": "98629", "url": "https://gl.wikipedia.org/wiki?curid=464765", "title": "Special Air Service (SAS)", "text": "O Special Air Service (SAS) \u00e9 un corpo de elite das forzas armadas brit\u00e1nicas. Foi fundado por David Stirling na segunda guerra mundial en \u00c1frica facendo incursi\u00f3ns contra as instalaci\u00f3ns nazis e italianas. O seu lema \u00e9: quen arrisca ga\u00f1a."}
{"id": "464766", "revid": "1131", "url": "https://gl.wikipedia.org/wiki?curid=464766", "title": "Copa da Ra\u00ed\u00f1a de f\u00fatbol", "text": "O Campionato de Espa\u00f1a-Copa da S\u00faa Maxestade a Ra\u00ed\u00f1a, comunmente co\u00f1ecida como Copa da Ra\u00ed\u00f1a, \u00e9 un torneo espa\u00f1ol de f\u00fatbol feminino que se disputa anualmente por roldas eliminatorias. Iniciouse en 1983, sendo a competici\u00f3n oficial de f\u00fatbol feminino m\u00e1is antiga de Espa\u00f1a. A s\u00faa organizaci\u00f3n vai a cargo da Real Federaci\u00f3n Espa\u00f1ola de F\u00fatbol.\nOs equipos m\u00e1is laureados son o FC Barcelona, o Levante UD e o RCD Espanyol, con 6 t\u00edtulos cada un. Un total de 15 equipos ga\u00f1aron a Copa nalgunha ocasi\u00f3n, sendo o coru\u00f1\u00e9s Karbo Deportivo o vencedor das primeiras tres edici\u00f3ns.\nHistoria.\nO actual torneo ten o seu antecedente directo na Copa Ra\u00ed\u00f1a Sof\u00eda, disputada en 1981\u200b sendo ga\u00f1ada polo Karbo. A Real Federaci\u00f3n Espa\u00f1ola de F\u00fatbol deu oficialidade ao torneo en 1983, coa creaci\u00f3n do Campionato de Espa\u00f1a de F\u00fatbol Feminino. Ao non existir ningunha outra competici\u00f3n feminina oficial a nivel estatal, este torneo era considerado o m\u00e1is importante ata a creaci\u00f3n, en 1988, da Liga Nacional Feminina.\u200b A partir desa mesma tempada, o Campionato de Espa\u00f1a feminino recibiu a denominaci\u00f3n de Copa da Ra\u00ed\u00f1a, a imaxe e semellanza do Campionato de Espa\u00f1a masculino, a Copa do Rei. \nInicialmente participaban no torneo os campi\u00f3ns das distintas ligas territoriais. Desde a tempada 2001/02 son os mellores clasificados da Superliga os que obte\u00f1en o pase para disputar a Copa.\nSistema de competici\u00f3n.\nDesde a edici\u00f3n 2018-19, os 16 equipos da Primeira Divisi\u00f3n participan na competici\u00f3n. Anteriormente s\u00f3 participaban os oito primeiros clasificados da Primeira Divisi\u00f3n. Todas as roldas x\u00f3ganse a un s\u00f3 partido. \nEn oitavos de final, o equipo que xoga en casa \u00e9 designado por sorteo puro.\u200b \nO sorteo para os cuartos de final segue o seguinte formato: \nTrofeo.\nO trofeo outorgado ao vencedor da competici\u00f3n foi cambiando ao longo dos anos. Desde 2011 entr\u00e9gase unha copa de prata de lei, de 73 cent\u00edmetros de altura e oito quilos de peso. O dese\u00f1o e elaboraci\u00f3n do trofeo \u00e9 obra da Xoier\u00eda Alegre de Madrid, responsable tam\u00e9n da Copa do Rei masculina.\nO club campi\u00f3n da Copa da Ra\u00ed\u00f1a recibe devandito trofeo, en dep\u00f3sito, durante un ano, tras o cal \u00e9 substitu\u00eddo por unha r\u00e9plica. S\u00f3 o club que conquista o t\u00edtulo tres anos consecutivos ou cinco alternos obt\u00e9n o trofeo en propiedade. \nAdemais do trofeo, a RFEF entrega 25 r\u00e9plicas do trofeo \u00e1s xogadoras que compo\u00f1en o persoal do club campi\u00f3n, e 25 medallas prateadas para as do segundo clasificado."}
{"id": "464767", "revid": "23204", "url": "https://gl.wikipedia.org/wiki?curid=464767", "title": "Detlef Kappeler", "text": "Detlef Kappeler, nado en Szczecin en 1938, \u00e9 un arquitecto, catedr\u00e1tico e pintor alem\u00e1n. O seu traballo art\u00edstico fai del un representante contempor\u00e1neo do expresionismo.\nTraxectoria.\nDetlef Kappeler naceu na cidade de Stettin, en Mecklemburgo-Pomerania Occidental en Alema\u00f1a en 1938. En 1945, durante a segunda guerra mundial a s\u00faa familia deixou a cidade fuxindo da ofensiva b\u00e9lica, traslad\u00e1ndose a Schwerin \npara pasar, pouco tempo despois, ao campo de refuxiados de Schleswig - Holstein onde permanecer\u00eda dous anos, tras os cales chegar\u00edan, finalmente, a Hamburgo. Esta experiencia influ\u00edu en toda a traxectoria art\u00edstica de Kappeler.\nEn 1953, Kappeler comeza os seus estudos de Arquitectura na , que finaliza en 1965. Nesta etapa, vese influenciado polo Pop Art, creando con iso algo diferente que definir\u00eda o que ser\u00eda como artista nestes anos. No ano 1966, obt\u00e9n o \u00a0premio da arte para arquitectura e pintura do Estado de Baixa Saxonia e comeza os seus estudos de Arte e Pintura na Escola Superior de Belas Artes de Hamburgo. En 1972 e 1973 conc\u00e9denselle d\u00faas bolsas: a primeira para unha estad\u00eda na en Par\u00eds eoa , da cidade de Hamburgo.\nEn 1974, Kappeler \u00e9 nomeado catedr\u00e1tico de Pintura e Gr\u00e1fica na Universidade de Hannover. Ademais da docencia, \u00e9 part\u00edcipe activo en c\u00edrculos pol\u00edticos onde se discuten temas como o rearmamento militar, a enerx\u00eda nuclear ou a ecolox\u00eda. Produce ciclos de pinturas relacionados como \"Projekt Nordholz\" e \"Eismeerzyklos\". M\u00e1is tarde, Kappeler centrar\u00e1 as s\u00faas obras en persoas que, polas s\u00faas posturas democr\u00e1ticas en canto a dereitos humanos e liberdade de expresi\u00f3n, foron v\u00edtimas da inxustiza. Nacen, as\u00ed, ciclos referidos a Theodor Lessing e Carl von Ossietzky.\nTrala exposici\u00f3n \"Auf der Suche\" na de Barcelona en 1994, Detlef Kappeler establece o seu taller nesta cidade e segue parte dos seus traballos desde al\u00ed. Coa s\u00faa obra pict\u00f3rica, en especial coas s\u00faas \u201cPl\u00e1sticas para o Espazo,\u201d reacciona a correntes posmodernas da mesma maneira que a ideas deconstrutivistas. \u00c9 aqu\u00ed onde se realizan ciclos como \u201cRaum\u201d ou \u201cTransparencias.\u201d As\u00ed mesmo, o cambio que se produce cando deixa a s\u00faa c\u00e1tedra e percibe a s\u00faa potencial mobilidade espacial e persoal, pivotando finalmente entre a s\u00faa propiedade no Mar do Norte en Alema\u00f1a e a Ciutat Vella en Barcelona e, m\u00e1is tarde, a costa galega, fan de motor para impulsar a creaci\u00f3n nesta que para outros cr\u00edticos \u00e9 vista como unha nova etapa da s\u00faa vida tam\u00e9n como artista. Us\u00e1ndose da abstracci\u00f3n e reduci\u00f3n ou simplificaci\u00f3n, do mesmo xeito que de efectos m\u00e1is lixeiros de estrutura e cor nas s\u00faas composici\u00f3ns, fai delas creaci\u00f3ns dunha calidade aumentada.\nActualmente vive e traballa en Chorente, Mux\u00eda (A Coru\u00f1a) e centra os seus traballos en preguntas sobre o sentido da existencia.\nAnt\u00f3n Castro, escribir\u00eda para o cat\u00e1logo da exposici\u00f3n \"El fin del camino\" (2010): \u201cA s\u00faa obra emblematiza un sentimento ag\u00f3nico da vida, talvez a imaxe singular do romanticismo mari\u00f1o\u201d. As\u00ed mesmo, Castro reco\u00f1ece nas s\u00faas obras a influencia pollockiana pero, m\u00e1is notablemente, do expresionismo alem\u00e1n."}
{"id": "464768", "revid": "89787", "url": "https://gl.wikipedia.org/wiki?curid=464768", "title": "Ozono troposf\u00e9rico", "text": "O ozono troposf\u00e9rico \u00e9 o ozono que se encontra na primeira capa da atmosfera terrestre, a troposfera, onde act\u00faa como un contaminante. O ozono (O3) \u00e9 relativamente abundante na estratosfera, onde forma a capa de ozono e al\u00ed \u00e9 un gas beneficioso que nos protexe das radiaci\u00f3ns ultravioleta. Ao contrario, \u00e9 s\u00f3 un gas traza na troposfera, onde ten unha concentraci\u00f3n media de 20-30 partes por mil mill\u00f3ns en volume (ppbv), pero chega a ter preto de 100 ppbv en \u00e1reas contaminadas. A troposfera est\u00e9ndese desde o chan ou o nivel do mar ata unha altura variable duns 14\u00a0km sobre o nivel do mar.\nO ozono est\u00e1 menos concentrdo na capa do chan (ou capa do l\u00edmite planetario) da troposfera. A s\u00faa concentraci\u00f3n aumenta a medida que se incrementa a altura sobre o nivel do mar, chegando a unha concentraci\u00f3n m\u00e1xima na tropopausa. Aproximadamente un 90% do ozono total da atmosfera est\u00e1 na estratosfera e o 10% restante na troposfera. A\u00ednda que o ozono troposf\u00e9rico est\u00e1 menos concentrado que o ozono estratosf\u00e9rico, \u00e9 preocupante polos seus efectos sobre a sa\u00fade. O ozono na troposfera \u00e9 considerado un gas de efecto invernadoiro, e pode contribu\u00edr ao quecemento global.\nAs reacci\u00f3ns fotoqu\u00edmica e qu\u00edmicas nas que interv\u00e9n o ozono impulsan moitos dos procesos qu\u00edmicos que ocorren na troposfera polo d\u00eda e pola noite. A concentraci\u00f3ns anormalmente altas (a maior fonte son as emisi\u00f3ns pola queima de combustibles f\u00f3siles), \u00e9 un contaminante e un constitu\u00ednte do smog.\nA fot\u00f3lise do ozono ten lugar a lonxitudes de onda por debaixo duns 310-320 nan\u00f3metros. Esta reacci\u00f3n inicia a cadea de reacci\u00f3ns qu\u00edmicas que eliminan o mon\u00f3xido de carbono, metano e outros hidrocarburos da atmosfera por oxidaci\u00f3n. Por tanto, a concentraci\u00f3n de ozono troposf\u00e9rico afecta a como estes compostos permanecen no aire. Se a oxidaci\u00f3n do mon\u00f3xido de carbono ou metano ocorre en presenza de mon\u00f3xido de nitr\u00f3xeno (NO), esta cadea de reacci\u00f3ns ten como resultado a produci\u00f3n neta de ozono, que se engade ao sistema.\nMedida.\nO ozono da atmosfera pode medirse por tecnolox\u00edas de detecci\u00f3n remota ou por tecnolox\u00edas de monitorizaci\u00f3n in situ. Como o ozono absorbe luz no espectro ultravioleta, o modo m\u00e1is com\u00fan de medir o ozono \u00e9 medir a cantidade dese espectro de luz que \u00e9 absorbido pola atmosfera. Como a estratosfera ten unha maior concentraci\u00f3n de ozono que a troposfera, \u00e9 importante para os instrumentos de detecci\u00f3n remota poder determinar a altitude xunto coas medidas de concentraci\u00f3n. O instrumento TOMS-EP que leva un sat\u00e1lite da NASA \u00e9 un exemplo de medici\u00f3n por sat\u00e9lite da capa de ozono, e o TES \u00e9 un exemplo de sat\u00e9lite de medici\u00f3n do ozono espec\u00edfico para a troposfera. O lidar \u00e9 unha t\u00e9cnica de detecci\u00f3n remota com\u00fan desde o chan para medir o ozono. Por exemplo, nos Estados Unidos a TOLnet \u00e9 a rede de l\u00eddars para a observaci\u00f3n do ozono nese pa\u00eds.\nAs ozonosondas son unha forma de medida local ou in situ. Unha ozonosonda \u00e9 un instrumento de medida do ozono montado nun globo meteorol\u00f3xico, para que o instrumento poida medir directamente a concentraci\u00f3n do ozono a varias altitudes ao longo do ascenso do globo pola atmosfera. A informaci\u00f3n recollida polo instrumento unido ao globo \u00e9 transmitida usando tecnolox\u00eda de radiosonda. A NOAA fixo traballos para crear unha rede global de medidas de ozono troposf\u00e9rico usando ozonosondas.\nO ozono \u00e9 tam\u00e9n medido en redes de monitorizaci\u00f3n ambiental da calidade do aire. Nestas redes, util\u00edzanse monitores de ozono in situ baseados nas propiedades de absorci\u00f3n UV do ozono para medir os niveis en partes por mil mill\u00f3ns (ppb) no aire ambiental.\nFormaci\u00f3n.\nA maior\u00eda da formaci\u00f3n do ozono troposf\u00e9rico ocorre cando os \u00f3xidos de nitr\u00f3xeno (NOx), mon\u00f3xido de carbono (CO) e compostos org\u00e1nicos vol\u00e1tiles (COV), reaccionan na atmosfera en presenza de luz solar no espectro UV. Os NOx, CO e COVs son considerados precursores do ozono. Os escapes dos motores dos veh\u00edculos, as emisi\u00f3ns industriais e os solventes qu\u00edmicos son as principais fontes antropox\u00e9nicas destes precursores do ozono. A\u00ednda que os precursores do ozono orix\u00ednanse a mi\u00fado en \u00e1reas urbanas, os ventos poden transportar os NOx a centos de qul\u00f3metros de distancia, causando a formaci\u00f3n de ozono tam\u00e9n en rexi\u00f3ns menos poboadas.\nAs reacci\u00f3ns qu\u00edmicas que producen ozono troposf\u00e9rico son unha serie de ciclos interrelacionados (co\u00f1ecidos como ciclos HOx e NOx). Empezan coa oxidaci\u00f3n do mon\u00f3xido de carbono (CO) ou COVs (como o butano). O proceso empeza coa oxidaci\u00f3n de CO e COVs por un radical hidroxilo (\u2022OH) para formar di\u00f3xido de carbono (CO2) e auga (H2O) no caso da oxidaci\u00f3n do CO. Estas reacci\u00f3ns oxidantes producen despois o radical peroxi (HO2\u2022) que reacciona co NO para producir NO2. O NO2 \u00e9 seguidamente fotolisado durante as horas di\u00farnas, orixinando NO e un \u00e1tomo de ox\u00edxeno. Este ox\u00edxeno at\u00f3mico reacciona con ox\u00edxeno molecular (O2) para producir ozono (O3).\nVelaqu\u00ed un esquema da cadea de reacci\u00f3ns que acontecen na oxidaci\u00f3n do CO, producindo O3:\nA reacci\u00f3n empeza coa oxidaci\u00f3n de CO polo radical hidroxilo (\u2022OH). O radical aducto (\u2022HOCO) \u00e9 inestable e reacciona rapidamente co ox\u00edxeno para dar un radical peroxi (HO2\u2022):\nOs radicais peroxi despois seguen reaccionando con NO para producir NO2, que \u00e9 fotolisado pola radiaci\u00f3n UV-A para dar un ox\u00edxeno at\u00f3mico en estado fundamental, o cal despois reacciona co ox\u00edxeno molecular para formar ozono.\nA cantidade de ozono producido por medio destas reacci\u00f3ns no aire ambiental pode ser estimada usando unha relaci\u00f3n de Leighton modificada. O l\u00edmite destes ciclos interrelacionados produtores de ozono \u00e9 a reacci\u00f3n do \u2022OH con NO2 para formar \u00e1cido n\u00edtrico a altos niveis de NOx. Se o que est\u00e1 presente \u00e9 o mon\u00f3xido de nitr\u00f3xeno (NO) a niveis moi baixos na atmosfera (menos de 10 ppt aproximadamente), os radicais peroxi (HO2\u2022 ) formados a partir da oxidaci\u00f3n reaccionar\u00e1n entre eles para formar per\u00f3xidos e non se produce ozono.\u00a0\nEfectos sobre a sa\u00fade.\nOs efectos sobre a sa\u00fade dependen dos precursores do ozono, que son un grupo de contaminantes, principalmente xerados durante a queima de combustibles f\u00f3siles. A reacci\u00f3n dos traios ultravioleta di\u00farnos (UV) e estes precursores crea contaminaci\u00f3n por ozono a nivel do chan (troposf\u00e9rico).\nO ozono ten os seguintes efectos sobre a sa\u00fade \u00e1s concentraci\u00f3ns com\u00fans no aire urbano:\nUn estudo estsat\u00edstico de 95 grandes comunidades urbanas nos Estados Unidos de Am\u00e9rica atopou unha asociaci\u00f3n significativa entre os niveis de ozono e a morte prematura. O estudo estimou que unha reduci\u00f3n dun terzo das concentraci\u00f3ns de ozono en \u00e1reas urbanas salvar\u00eda unhas 4000 vidas ao ano. O ozono troposf\u00e9rico causa aproximadamente 22\u00a0000 mortes prematuras ao ano en 25 pa\u00edses da Uni\u00f3n Europea.\nCambio clim\u00e1tico.\nA fusi\u00f3n dos xeos do \u00c1rtico libera cloro molecular, o cal ao recibir radiaci\u00f3n ultravioleta produce radicais de cloro. Como os radiais cloro son moi reactivos, poden acelerar a degradaci\u00f3n do metano e ozono troposf\u00e9ricos e a oxidaci\u00f3n do mercurio a formas m\u00e1is t\u00f3xicas. A produci\u00f3n de ozono aumenta durante as vagas de calor, porque as plantas absorben menos ozono. Un exemplo de mortes causadas por esta raz\u00f3n observouse no Reino Unido, onde se estimou que a reduci\u00f3n da absorci\u00f3n de ozono polas plantas foi a responsable da perda de 460 vidas no caloroso ver\u00e1n de 2006. Unha investigaci\u00f3n similar para avaliar os efectos conxuntos do ozono e a calor durante as vagas de calor de 2003 en Europa conclu\u00edu que estas parec\u00edan ser aditivas."}
{"id": "464770", "revid": "1576", "url": "https://gl.wikipedia.org/wiki?curid=464770", "title": "Alfa-caroteno", "text": ""}
{"id": "464774", "revid": "54336", "url": "https://gl.wikipedia.org/wiki?curid=464774", "title": "Nicolao de Mira", "text": "San Nicolao, co\u00f1ecido como San Nicolao de Mira (en Oriente, polo seu lugar de falecemento) ou San Nicolao de Bari (en Occidente, polo lugar onde foron trasladados os seus restos) foi un bispo que viviu no s\u00e9culo IV. M\u00e1is de dous mil templos est\u00e1n dedicados a el en todo o mundo.\nEn Oriente ch\u00e1mano Nicolao de Mira, pola cidade da que foi bispo, pero en Occidente \u00e9 chamado Nicolao de Bari, porque cando os musulm\u00e1ns conquistaron Anatolia, un grupo de cristi\u00e1ns sacou de al\u00ed en segredo as reliquias do santo e levounas \u00e1 cidade de Bari, en Italia. Nesa cidade adxudic\u00e1ronlle tan admirables milagres ao rezarlle a este gran santo, que o seu culto chegou a ser sumamente popular en toda Europa. \u00c9 patr\u00f3n de Rusia, de Grecia e de Turqu\u00eda. En Roma xa no ano 550 constru\u00edranlle un templo na s\u00faa honra.\nO seu nome \u00e9 notable tam\u00e9n f\u00f3ra do mundo cristi\u00e1n porque a s\u00faa figura deu orixe ao mito de Santa Claus (ou Klaus), co\u00f1ecido tam\u00e9n como Pap\u00e1 Noel.\nTraxectoria.\nNaceu en Patara, na rexi\u00f3n de Licia (actualmente dentro do territorio de Turqu\u00eda) nunha familia adi\u00f1eirada e dende neno destacou polo seu car\u00e1cter piadoso e xeneroso. Os seus pais, fervorosos cristi\u00e1ns, educ\u00e1rono nesa fe. Despois da morte dos seus pais, Nicolao herdou unha gran fortuna que puxo ao servizo dos necesitados, segundo a haxiograf\u00eda escrita por san Metodio, arcebispo de Constantinopla.\nAo morreren os seus pais repartiu toda a s\u00faa fortuna entre os pobres e foi vivir a Mira (Anatolia), onde foi consagrado bispo dunha forma moi curiosa. Di a lenda que varios sacerdotes e bispos se atopaban discutindo sobre quen ser\u00eda o futuro bispo, pois o anterior falecera. Ao non p\u00f3rse de acordo, decidiuse que fose o pr\u00f3ximo sacerdote que entrase no templo, que casualmente foi Nicolao.\nDurante a s\u00faa \u00e9poca como bispo, e no seu af\u00e1n por erradicar os cultos pag\u00e1ns, ordenou demoler o templo de Artemisa en Mira, o templo m\u00e1is grande e famoso de Licia, as\u00ed como outros varios edificios pag\u00e1ns.\nPor un decreto do emperador Licinio contra os cristi\u00e1ns foi encarcerado e a s\u00faa barba queimada, sendo liberado polo emperador Constantino.\nParticipou no Concilio de Nicea, condenando as doutrinas de Arrio, quen se negaba a admitir o dogma da divindade de Cristo. Para combater os erros, utilizaba unha dozura exquisita, logrando grandes e sinceras conversi\u00f3ns, a pesar do seu discreto talento especulativo e orador que tanto gusta aos orientais. Con todo, cando se trataba de protexer os m\u00e1is d\u00e9biles dos poderosos, Nicolao, a pesar da s\u00faa avanzada idade, actuaba con grande afouteza e vigor.\nNicolao morreu o 6 de decembro do ano 343 en Mira, mais os seus restos descansan na cidade portuaria italiana de Bari, pois al\u00ed foron dar despois de que fosen sacados de Turqu\u00eda trala conquista musulm\u00e1. Trala s\u00faa morte converteuse no primeiro santo non m\u00e1rtir que gozou dunha especial devoci\u00f3n en Oriente e Occidente. Multitude de relatos milagrosos apareceron sobre el, desfigurando, \u00e1s veces, o seu eminente car\u00e1cter pr\u00e1ctico e sinxelo.\nMilagres.\nSon moitos os milagres que se lle atrib\u00faen. Un dos de maior repercusi\u00f3n \u00e9 o que conta que, sendo a\u00ednda novo, se compadeceu dun exasperado fidalgo da localidade de Patara, en Licia, que ao caer na m\u00e1is absoluta miseria se viu obrigado a prostitu\u00edr as s\u00faas tres fillas (segundo a lenda fermosas e honestas). Para remedialo, o santo botou tres zapatos (segundo outras versi\u00f3ns bolsos) cheos de ouro, noutras tantas noites pola xanela do cuarto \"onde durm\u00eda aquel pai desnaturalizado, co que proveu o remedio oportuno\". Noutra versi\u00f3n deixou caer pola cheminea unhas moedas de ouro que milagrosamente caeron nunhas medias que as mozas deixaran secando, e de aqu\u00ed suponse a tradici\u00f3n de colgar as medias tecidas que serven para recibir agasallos en Nadal. As\u00ed tam\u00e9n, en ocasi\u00f3ns repres\u00e9ntase o bispo de Mira con tres moedas de ouro nas mans.\nPellicer, no seu \"Tratado hist\u00f3rico\", informa de que era habitual na corte de Filipe II de Espa\u00f1a a posta en escena o 6 de decembro, d\u00eda de san Nicolao de Bari, da chamada \"Festa do zapato\", coa eventual participaci\u00f3n dalgunha dama de Palacio.\nOutro milagre co\u00f1ecido \u00e9 o de resucitar pola s\u00faa intercesi\u00f3n tres nenos que caeran dunha \u00e1rbore e morreran ao instante. Tam\u00e9n se lle atrib\u00fae o milagre do tres nenos sacrificados para dar para comer aos clientes dun hostaleiro, sendo devoltos \u00e1 vida por intercesi\u00f3n do santo. Este \u00e9 o motivo polo cal \u00e9 representado con tres nenos ao seu car\u00f3n, nunha cubeta.\nC\u00f3ntase que certa vez salvou a vida de tres xenerais condenados \u00e1 morte inxustamente. Tam\u00e9n se conta que noutra ocasi\u00f3n, ach\u00e1ndose un grupo de mari\u00f1eiros no medio dunha tempestade e invocando a protecci\u00f3n de san Nicolao, viron aparecer a figura do santo sobre o barco e ao momento a tempestade acougou. Un dos milagres m\u00e1is recentes, ocorrido durante a segunda guerra mundial, conta como, nun bombardeo \u00e1 cidade de Bari, unha nai se separou do seu neno no medio da confusi\u00f3n, aparecendo este horas despois \u00e1 porta da casa san e salvo. O neno contou como un home que describiu como san Nicolao o axudou, o protexeuno e o levou de regreso \u00e1 s\u00faa casa.\nLenda de Pap\u00e1 Noel.\nNicolao de Mira converteuse na base da figura de Pap\u00e1 Noel, Santa Claus ou San Nicolao, personaxe lendaria que segundo a cultura occidental trae agasallos aos nenos polo Nadal (a noite do 24 ao 25 de decembro)."}
{"id": "464775", "revid": "47401", "url": "https://gl.wikipedia.org/wiki?curid=464775", "title": "Nicolao de Bari", "text": ""}
{"id": "464776", "revid": "47401", "url": "https://gl.wikipedia.org/wiki?curid=464776", "title": "Nicolao de Myra", "text": ""}
{"id": "464777", "revid": "47401", "url": "https://gl.wikipedia.org/wiki?curid=464777", "title": "Nicol\u00e1s de Bari", "text": ""}
{"id": "464778", "revid": "56817", "url": "https://gl.wikipedia.org/wiki?curid=464778", "title": "Realismo social", "text": "Realismo social \u00e9 o termo utilizado para describir as obras art\u00edsticas que procuran dirixir a atenci\u00f3n \u00e1s condici\u00f3ns reais sociopol\u00edticas da clase traballadora como medio para a cr\u00edtica das estruturas de poder que se atopan tras estas condici\u00f3ns. Malia que as caracter\u00edsticas deste movemento var\u00edan de naci\u00f3n en naci\u00f3n, na maior\u00eda dos casos bas\u00e9ase na utilizaci\u00f3n dunha forma de realismo cr\u00edtico ou descritivo. Enraizado no realismo europeo, o realismo social procura revelar as tensi\u00f3ns entre unha forza hexem\u00f3nica opresiva e as s\u00faas v\u00edtimas.\nEste termo adoita utilizarse de forma m\u00e1is concreta para denominar o movemento art\u00edstico que xurdiu entre a primeira e a segunda guerra mundial como reacci\u00f3n \u00e1s duras condici\u00f3ns e problemas que sufriu a poboaci\u00f3n tralo Crac de 1929. Na procura de que a arte fose m\u00e1is accesible para unha maior audiencia, os artistas enfoc\u00e1ronse na realizaci\u00f3n de retratos realistas de traballadores an\u00f3nimos as\u00ed como de celebridades como s\u00edmbolos heroicos de forza perante a adversidade. O obxectivo destes artistas era pol\u00edtico, procurando expo\u00f1er as deterioradas condici\u00f3ns das clases baixas e traballadoras e facer responsable disto \u00f3s sistemas sociais.\nO realismo social non debe confundirse co realismo socialista, a forma de arte sovi\u00e9tica oficial institucionalizada por Iosif Stalin en 1934 e adoptada posteriormente polos partidos comunistas de todo o mundo. Difire tam\u00e9n do realismo xa que non s\u00f3 presenta condici\u00f3ns de pobreza, sen\u00f3n que faino expresando as tensi\u00f3ns entre d\u00faas forzas opostas. Por\u00e9n, os termos realismo social e realismo socialista util\u00edzanse en ocasi\u00f3ns de forma intercambiable."}
{"id": "464780", "revid": "88215", "url": "https://gl.wikipedia.org/wiki?curid=464780", "title": "Series Mundiais de Tr\u00edatlon 2019", "text": "As Series Mundiais de Tr\u00edatlon 2019 foron a 11\u00aa edici\u00f3n do Campionato do mundo de tr\u00edatlon, a m\u00e1xima competici\u00f3n internacional de tr\u00edatlon, dende o seu establecemento en 2009.\nForon organizadas pola Uni\u00f3n Internacional de Tr\u00edatlon e consistiron en oito pares de carreiras de tr\u00edatlon, en categor\u00edas masculina e feminina, comezando o 8 de marzo en Abu Zabi, e conclu\u00edndo o 1 de setembro coa gran final en Lausana, Su\u00edza. A edici\u00f3n tam\u00e9n contou con catro carreiras de relevos mixtos das Series de Relevos Mixtos, que ofreceron puntos aos equipos nacionais que se cualificaron, para o a proba de relevos mixtos dos Xogos Ol\u00edmpicos de Toquio 2020.\nMario Mola e Vicky Holland comezaron a tempada defendendo o t\u00edtulo logrado na edici\u00f3n de 2018. Finalmente o t\u00edtulo masculino foi para o franc\u00e9s Vincent Luis, seguido por Mario Mola e Javier G\u00f3mez Noya, e o feminino para a estadounidense Katie Zaferes, coas brit\u00e1nicas Jessica Learmonth e Georgia Taylor-Brown en segunda e terceira posici\u00f3n.\nFuncionamento.\nCalendario.\nAs Series Mundiais de Tr\u00edatlon 2019 visitaron dez cidades, inclu\u00edndo unha carreira de proba no circu\u00edto de relevos dos Xogos Ol\u00edmpicos de 2020 como parte das Series Mundiais de Relevos Mixtos.\nSistema de puntos.\nPor cada carreira que un triatleta finalizou outorg\u00e1ronse puntos base\u00e1ndose na posici\u00f3n na que se cruzou a li\u00f1a de meta. Por unha vitoria nunha proba normal das series mundiais recib\u00edanse 1000 puntos e por cada posto seguinte un 7.5% menos, para os primeiros corenta triatletas. Na gran final, o premio para o ga\u00f1ador eran 1200 puntos e unha vez m\u00e1is decrecendo un 7.5% por cada posto, pero neste caso os puntos alcanzaban ata o posto 50.\u00ba. Con todo, calquera triatleta f\u00f3ra do tempo de corte non recibiiu puntos mesmo se acaba en posici\u00f3n de puntos, o tempo de corte calculouse engadindo un 5% ao tempo do ga\u00f1ador na proba masculina e un 8% na feminina. \nA puntuaci\u00f3n final de cada triatleta era a suma dos seus puntos na gran final e nas s\u00faas cinco mellores carreiras dese ano.\nSeries.\nAbu Zabi.\nAs series de 2019 empezaron cunha carreira de distancia sprint en Abu Zabi dentro e ao redor do porto da illa Yas. Era a 10\u00aa vez que a carreira se celebraba al\u00ed e a 5\u00aa vez que se realizaba unha carreira de distancia sprint. O percorrido de nataci\u00f3n foi realizado no porto con voltas de 750 metros, antes da transici\u00f3n a f\u00f3ra do circu\u00edto de Yas Marina. Despois os atletas deron cinco voltas en bicicleta a un percorrido de 4 km ao longo do circu\u00edto de F\u00f3rmula 1. Despois da secci\u00f3n de bicicleta, os competidores procederon a completar d\u00faas voltas dun circu\u00edto de 2.5\u00a0km circu\u00edto corrido sobre parte da pista de F1 e parte do porto antes de acabar o tr\u00edatlon na Marina.\nParticiparon os dous defensores do t\u00edtulo, Mario Mola e Vicky Holland, as\u00ed como a maior parte dos dez mellores atletas do ano anterior na clasificaci\u00f3n final. Tam\u00e9n competiu o debutante Alex Yee, que ga\u00f1ara a carreira m\u00e1is recente da Copa do Mundo en Cidade do Cabo.\nNa carreira feminina apareceu unha pequena divisi\u00f3n na proba de nataci\u00f3n que se agrandou no segmento ciclista, de tal xeito que \u00e1 metade do percorrido de bicicleta estableceuse unha fuga de sete atletas. O grupo inclu\u00eda \u00e1s americanas Zaferes, Spivey e Knibb, xunto con Learmonth do Reino Unido. As fuxidas aproveitaron a s\u00faa vantaxe de xeito que lle sacaban un minuto \u00e1s perseguidoras cando chegaron \u00e1 segunda transici\u00f3n. Zaferes foi a primeira en chegar ao segmento a p\u00e9 e liderou o resto da carreira, aumentando a vantaxe sobre as demais para chegar soa \u00e1 meta. Spivey chegou soa, entre o primeiro posto e a batalla polo terceiro, que foi disputado ao sprint por Knibb e Learmonth, ga\u00f1\u00e1ndoo esta \u00faltima.\nNo lado masculino, a divisi\u00f3n apareceu na nataci\u00f3n pero ao longo de toda a secci\u00f3n de bicicleta, todo o pelot\u00f3n foise reagrupando lentamente, de modo que todos os competidores fixeron a \u00faltima transici\u00f3n ao mesmo tempo. Hayden Wilde, de Nova Zelandia, intentou inicialmente crear un oco na carreira a p\u00e9, pero pronto foi alcanzado por Yee e Mola. A parella mant\u00edvose unida e liderando ata que, a 500 metros de distancia, Mola aumentou o ritmo para chegar primeiro seguido de Yee. O terceiro en cruzar a li\u00f1a de meta foi o talaverano Fernando Alarza."}
{"id": "464781", "revid": "6939", "url": "https://gl.wikipedia.org/wiki?curid=464781", "title": "Linguas reto-rom\u00e1nicas", "text": ""}
{"id": "464782", "revid": "1093", "url": "https://gl.wikipedia.org/wiki?curid=464782", "title": "Richard O. Covey", "text": "Richard Oswalt Covey, nado en Fayetteville (Arcansas) o 1 de agosto de 1946, \u00e9 un astronauta estadounidense que formou parte das misi\u00f3ns STS-51-I, STS-26, STS-38 e STS-61. Pasou un total de 26,88 d\u00edas no espazo.\nTraxectoria.\nCovey licenciouse en enxe\u00f1er\u00eda pola Academia da Forza A\u00e9rea dos Estados Unidos en 1968 e m\u00e1ster en aeron\u00e1utica e astron\u00e1utica pola Universidade Purdue en 1969.\nSeleccionouno a NASA en xaneiro de 1978, convert\u00e9ndose oficialmente en astronauta en agosto do ano seguinte. Participou nas misi\u00f3ns STS-51-I, STS-26, STS-38 e STS-61, pasando un total de 26,88 d\u00edas no espazo. Retirouse da NASA en agosto de 1994."}
{"id": "464783", "revid": "72012", "url": "https://gl.wikipedia.org/wiki?curid=464783", "title": "Richard Covey", "text": ""}
{"id": "464784", "revid": "47401", "url": "https://gl.wikipedia.org/wiki?curid=464784", "title": "Ra\u00edz dunha funci\u00f3n", "text": "En matem\u00e1ticas, unha ra\u00edz dunha funci\u00f3n formula_1 \u00e9 un elemento formula_2 do dominio desta funci\u00f3n tal que formula_3. Deste xeito, tam\u00e9n se di cero da funci\u00f3n.\nUnha ra\u00edz dun polinomio \u00e9 un cero da s\u00faa funci\u00f3n polin\u00f3mica.\nO teorema fundamental da \u00e1lxebra afirma que calquera polinomio non nulo ten como moito tantas ra\u00edces como grao ten o polinomio, e os dous n\u00fameros coinciden ao considerar ra\u00edces complexas (en xeral, as ra\u00edces nunha extensi\u00f3n alxebricamente pechada) contadas coas s\u00faas multiplicidades. Por exemplo, o polinomio formula_4 de grao dous, definido por\nTen as d\u00faas ra\u00edces formula_6 e formula_7, xa que\nSe a funci\u00f3n \u00e9 unha aplicaci\u00f3n dos n\u00fameros reais aos n\u00fameros reais, ent\u00f3n os seus ceros son as coordenadas \"x\" dos puntos onde a gr\u00e1fica intersecta co eixe das x.\nSoluci\u00f3n dunha ecuaci\u00f3n.\nToda ecuaci\u00f3n na vari\u00e1bel pode ser reescrita como\nao arrexuntar t\u00f3dolos termos no lado esquerdo. As\u00ed, as soluci\u00f3ns dunha ecuaci\u00f3n son exactamente as ra\u00edces da funci\u00f3n \"f\". Noutras palabras, atopar o \"cero dunha funci\u00f3n\" \u00e9 unha frase equivalente a atopar unha \"soluci\u00f3n da ecuaci\u00f3n obtida igualando a funci\u00f3n a 0\", e o estudo dos ceros de funci\u00f3ns \u00e9 exactamente o mesmo que o estudo de soluci\u00f3ns de ecuaci\u00f3ns.\nRa\u00edces de polinomios.\nTodo polinomio real de grao impar ten un n\u00famero impar de ra\u00edces reais (contando multiplicidades); do mesmo xeito, un polinomio real de grao par ten que ter un n\u00famero par de ra\u00edces reais. Como consecuencia, os polinomios reais de grao impar te\u00f1en que ter polo menos unha ra\u00edz real (porque 1 \u00e9 o menor n\u00famero enteiro impar), mentres que os polinomios de grao par poden non ter ningunha. Este principio p\u00f3dese demostrar co teorema do valor intermedio: xa que as funci\u00f3ns polin\u00f3micas son continuas, o valor da funci\u00f3n ten que cruzar o 0 no proceso de mudar desde valores negativos a positivos, ou viceversa.\nTeorema fundamental da \u00e1lxebra.\nO teorema fundamental da \u00e1lxebra afirma que todo polinomio de grao formula_10 ten formula_10 ra\u00edces complexas, contando coas s\u00faas multiplicidades. As ra\u00edces non reais de polinomios cos coeficientes reais conforman parellas de complexos conxugados.\nC\u00e1lculo de ra\u00edces.\nPara calcular ra\u00edces de funci\u00f3ns, por exemplo funci\u00f3ns polin\u00f3micas, a mi\u00fado c\u00f3mpre o uso de t\u00e9cnicas especializados ou de aproximaci\u00f3n (por exemplo, o m\u00e9todo de Newton). Con todo, para algunhas funci\u00f3ns polin\u00f3micas, inclu\u00edndo aquelas de grao non maior a 4, p\u00f3dense atopar t\u00f3dalas s\u00faas ra\u00edces alxebricamente en termos dos seus coeficientes."}
{"id": "464785", "revid": "59564", "url": "https://gl.wikipedia.org/wiki?curid=464785", "title": "Un mill\u00f3n de vacas", "text": "Un mill\u00f3n de vacas \u00e9 unha obra narrativa do escritor, xornalista e acad\u00e9mico galego Manuel Rivas. Publicada no ano 1989, foi galardoada co Premio da Cr\u00edtica de Narrativa Galega dese mesmo ano e consid\u00e9rase a primeira grande achega en prosa do autor. Consta de 17 relatos breves independentes entre si e mais un adicional engadido na reedici\u00f3n de 2007. Foi traducido ao castel\u00e1n a principios dos 90. En 2019 chegou \u00e1 s\u00faa 14\u00aa edici\u00f3n.\nEn 2023 Xerais publicou unha nova edici\u00f3n, 104 p\u00e1xs. ISBN 978-84-1110-440-1\nSinopse.\n\"Primeiro amor\" \nNarrado en primeira persoa, o protagonista retorna \u00e1 s\u00faa aldea natal, Aita, para volver atoparse coa que, semella, fora o seu primeiro amor. Os dous mante\u00f1en unha conversa casual e ela amosa sutilmente seu pesar.\n\"Meu curm\u00e1n, o robot xigante\" \nUn raparigo narra en primeira persoa as s\u00faas pescudas para descubrir se o seu curm\u00e1n Dombod\u00e1n \u00e9 en realidade dun robot. Dombod\u00e1n, fillo da t\u00eda do protagonista, Gala, poder\u00eda se cadra sufrir alg\u00fan tipo de deficiencia mental. Finalmente rev\u00e9lase que Dombod\u00e1n e a t\u00eda Gala mante\u00f1en unha relaci\u00f3n incestuosa.\n\"O navegante solitario\" \nTras unha forte tormenta, un estra\u00f1o de pelo loiro chega a un bar da costa e senta a tomar algo. O dono do bar intenta manter unha conversa con el mais o acabado de chegar asemella mudo. A vida coti\u00e1 do lugar vai transcorrendo con normalidade ata que aparece na televisi\u00f3n a noticia de que o cabaleiro de pelo loiro morrera na tormenta. O dono do bar preg\u00fantalle ao estra\u00f1o se ese era el e se estaba morto: el responde que si. O dono do bar t\u00f3mao con tranquilidade.\n\"Unha partida co irland\u00e9s\" \nUn rapaz enr\u00f3lase no buque brit\u00e1nico Lady Mary, onde moito sofre debido ao seu medo ao mar. O \u00fanico consolo que atopa \u00e9 a imaxe dunha vaca que lle recorda o seu fogar. Tras unha noite de xogo contra outros mari\u00f1eiros do barco, perde todas as s\u00faas posesi\u00f3ns e s\u00f3 as recupera tras apostar tam\u00e9n a s\u00faa prezada foto da vaca. Tras iso, perde o medo ao mar. \n\"A estrada do cabalo coxo\" \nUn condutor vese na obriga de parar o coche ante unha recua de cabalos que bloquean a estrada. O condutor espera ata que por fin os cabalos comezan a moverse unha vez chegou o l\u00edder, que est\u00e1 coxo. M\u00e1is tarde o mesmo home repite a mesma situaci\u00f3n, mais desta vez coa procesi\u00f3n dun enterro da zona. Tras falar co que semella ser o xefe dos veci\u00f1os da aldea, descobre que est\u00e1n indo de cami\u00f1o a soterrar un rapaz que se suicidara recentemente; o cura da s\u00faa parroquia de nacemento neg\u00e1rase a oficiar as exequias xa que, segundo el, o rapaz morrera en pecado. Despois de trasladar o defunto \u00e1 parroquia veci\u00f1a, o condutor leva o xefe dos veci\u00f1os no coche para ir buscar ao cura, que por fin leva a cabo a cerimonia de sepultura de forma brusca e maleducada. O condutor sin\u00e1lalle os malos modos do cura ao xefe dos veci\u00f1os, pero semella non importarlle e volve \u00e1 s\u00faa casa coxeando.\n\"Un deses tipos que v\u00e9n de lonxe\" \nMarga, unha moza universitaria, acode a unha noite de troula con seus amigos e acompa\u00f1ada de quen parece ser o seu noivo, un rapaz moi alto, aparentemente mudo e que todo o mundo toma por parvo chamado Dombod\u00e1n. Os amigos de Marga pasan a noite m\u00f3fandose de Dombod\u00e1n, que aguanta as burlas toda a festa ata que, xusto ao final, Ra\u00fal -un dos amigos de Marga- prop\u00f3n ao grupo xogar \u00e1 ruleta rusa, pero trucando o resultado para facer crer a Dombod\u00e1n que \u00eda morrer. Ao se decatar do engano o amable xigante abre por primeira vez os beizos s\u00f3 pra dicir ao grupo o mala xente que son.\n\"O ingl\u00e9s\" \nUn mozo pobre dunha aldea galega marcha cara a Inglaterra co obxectivo de facerse rico. No estranxeiro consegue unha pequena cantidade de cartos e retorna \u00e1 s\u00faa terra. Al\u00ed, cun car\u00e1cter m\u00e1is mesurado e maduro, comeza a investir en mellorar o pobo. Ga\u00f1ar\u00e1 m\u00e1is cartos e hase converter no home m\u00e1is rico da s\u00faa terra.\n\"Que non quede nada\" \nUn home ecoloxista e pacifista fala cun amigo sobre o que supuxo para el ter un fillo. Cando volve para casa decide comprarlle un paraugas ao seu neno, mais ao momento de entregarllo, o fillo c\u00f3lleo a xeito de rifle e xoga a disparar a seu pai, para o desagrado deste.\n\"Os ollos da cabra non te\u00f1en b\u00e1goas\" \nLu\u00eds, un empregado de hotel, deixa o seu traballo tras recibir a noticia de que a casa de s\u00faa nai \u00eda ser vendida e tras ser dado de lado polo \u00faltimo familiar que apreciaba. Sumido nunha profunda depresi\u00f3n, ded\u00edcase a vagar polas estradas ata que decide ir \u00e1 porta da casa de s\u00faa nai, e ponse a mexar al\u00ed.\n\"Unha visita \u00f3 mercado\" \nUn pol\u00edtico discute con seu asesor e mostra as d\u00fabidas que sente pola reacci\u00f3n que a xente com\u00fan mostra para o seu programa electoral.\n\"Un mill\u00f3n de vacas\" \nUn home dir\u00edxese cara a Vigo cando \u00e9 detido por unha autostopista anci\u00e1. Os dous mante\u00f1en unha conversa sobre as experiencias da muller cando vivira en Madrid. Ela p\u00eddelle ao home que a leve ao hospital para atender unha cita. Xa en Vigo, a muller reco\u00f1ece que se dirixe cara a unha discoteca.\n\"Os fillos de Luc &amp; Fer\" \nDous m\u00fasicos son enrolados -por erro do seu promotor- nun concerto de estilo musical distinto \u00e1 s\u00faa especialidade. O p\u00fablico enf\u00e1dase e s\u00f3 se calman cando os m\u00fasicos tocan a s\u00faa canci\u00f3n m\u00e1is animada usando como instrumento unha choca.\n\"O mu\u00ed\u00f1o\" \nUn profesor de universidade mostra interese en comprar un vello mu\u00ed\u00f1o, mais tras falar coa inmobiliaria responsable insiste en co\u00f1ecer os propietarios. Coa escusa de manter a privacidade destes, o profesor vese na obriga de pagar un sinal antes de co\u00f1ecelos, m\u00e1is todo resulta ser un calote.\n\"O artista de provincias\" \nUn pintor galego de recente \u00e9xito decide mudarse a Madrid para dar o salto definitivo \u00e1 fama. Unha vez al\u00f3 vese incapaz de seguir os cambios das tendencias art\u00edsticas e acaba tolo, pintando un cadro dunha vaca co seu propio sangue.\n\"O amigo Tom\" \nUn pai comparte unha tarde de xogos co seu fillo e a s\u00faa filla. Ela ten un amigo imaxinario chamado Tom. Tras xogaren a ir de pesca coa imaxinaci\u00f3n, a nena ponse a chorar berrando que Tom quedara abandonado no medio do mar imaxinario.\n\"Campos de algod\u00f3n\" \nO encargado da central telef\u00f3nica do cuartel de infanter\u00eda da 3\u00aa Divisi\u00f3n responde a chamada dunha muller que pide desesperadamente un permiso para que o seu fillo Jos\u00e9 puidese volver para axudalos a recoller o algod\u00f3n, pero sen especificar de que Jos\u00e9 en concreto est\u00e1 a falar. O encargado intenta calmala e explicarlle a situaci\u00f3n cando, de repente, se ve obrigado a colgar o aparato \u00e1 se\u00f1ora e deixala coa incerteza unicamente para que o seu Coronel poida facer unha chamada.\n\"O domingo\" \nUn grupo de amigos re\u00fanese nunha feira un domingo. Mante\u00f1en unha conversa casual sobre temas varios, como a tarde de pesca dun deles, o pr\u00f3ximo recrutamento doutro ou o feito de que o irm\u00e1n dun terceiro botase moza. \nTem\u00e1tica.\nAdemais dos que se relacionan co n\u00facleo de cada trama, os diferentes relatos que compo\u00f1en esta obra van abordando, a\u00ednda que sexa de forma puntual, tem\u00e1ticas moi variadas: os prexu\u00edzos reaccionarios contra as nais solteiras (en \u201cMeu curm\u00e1n, o robot xigante\u201d a figura da t\u00eda Gala \u00e9 tratada con vergo\u00f1a e desprezo pola opini\u00f3n p\u00fablica e familiar), a posesi\u00f3n de armas (\u201cQue non quede nada\u201d), a visi\u00f3n dun mar temible e cruel (\u201cUnha partida co irland\u00e9s\u201d) ou a emigraci\u00f3n (\u201cO ingl\u00e9s\u201d). Con todo, o que est\u00e1 presente ao longo de toda a obra \u00e9 o choque entre a Galicia tradicional e a moderna, a incomprensi\u00f3n mutua entre ambos os mundos; tr\u00e1tase dunha das claves das dificultades de adaptaci\u00f3n que padecen varias personaxes. D\u00faas se fan especialmente presentes: a vaca e o neno; a primeira, en calidade de s\u00edmbolo tot\u00e9mico que serve de ancoraxe nos momentos de desesperaci\u00f3n ou incomodidade. Representa a Galicia tradicionalista e pechada. A inocencia da segunda personaxe m\u00e1is visible, a do neno, serve como nexo entre ambos os dous mundos, unha visi\u00f3n pura e allea aos males sociais. C\u00f3mpre tam\u00e9n aludir ao importante papel de Dombod\u00e1n, home de clase baixa, sen voz, que vive no campo e \u00e9 desprezado como inferior. Moi sensible, cala porque sabe, parece parvo porque non \u00e9 c\u00ednico. Alto e forte, sofre algunha minusval\u00eda mais ten o potencial de cambiar o curso das historias nas que se insire. Nos dous relatos nos que aparece (\u201cMeu curm\u00e1n o robot xigante\u201d e \u201cUn deses tipos que ven de lonxe\u201d) ten un rol protagonista. En todo momento mant\u00e9n unha actitude pasiva e inocente pero -ao contrario dos menores- el si comprende a situaci\u00f3n na que se atopa e os males que o rodean.\nEstilo e significaci\u00f3n.\nA obra narrativa de Manuel Rivas evidencia o oficio period\u00edstico dun autor que se ten definido a si mesmo, sobre todo, como poeta. O estilo literario d\u00b4\"Un mill\u00f3n de Vacas\" \u00e9 unha prosa sinxela e de xorne espont\u00e1neo, moi vinculada co rexistro oral e coas diversas formas populares da lingua. Ao fondo, tanto os argumentos coma as personaxes est\u00e1n marcados por un profundo e reflexivo lirismo. Esa s\u00edntese ser\u00e1 caracter\u00edstica de toda s\u00faa obra narrativa, coma tam\u00e9n o forte choque de rexistros e de visi\u00f3ns entre a Galicia tradicional e a moderna. Afastado do retoricismo, a emoci\u00f3n e o orgullo ante a nosa vida coti\u00e1, servidos con boas doses de amable iron\u00eda son a marca que permanece ao longo do libro todo."}
{"id": "464786", "revid": "54334", "url": "https://gl.wikipedia.org/wiki?curid=464786", "title": "Timothy Creamer", "text": "Timothy \"TJ\" Creamer, nado en Fort Huachuca (Arizona) o 15 de novembro de 1959, \u00e9 un astronauta estadounidense que formou parte das expedici\u00f3ns 22 e 23 \u00e1 Estaci\u00f3n Espacial Internacional, sendo tripulante da Soiuz TMA-17. Pasou un total de 163,23 d\u00edas no espazo.\nTraxectoria.\nCovey \u00e9 graduado en qu\u00edmica polo Colexio Loyola de Baltimore, Maryland, en 1978 e m\u00e1ster en f\u00edsica polo Instituto Tecnol\u00f3xico de Massachusetts en 1992.\nFoi seleccionada pola NASA en xu\u00f1o de 1998, convert\u00e9ndose oficialmente en astronauta tras dous anos de adestramento e asignado \u00e1s expedici\u00f3ns 22 e 23 \u00e1 Estaci\u00f3n Espacial Internacional, voando a bordo da Soiuz TMA-17. Pasou un total de 163,23 d\u00edas no espazo."}
{"id": "464787", "revid": "5863", "url": "https://gl.wikipedia.org/wiki?curid=464787", "title": "Marcelo T. de Alvear", "text": ""}
{"id": "464788", "revid": "5863", "url": "https://gl.wikipedia.org/wiki?curid=464788", "title": "Jos\u00e9 Ara\u00fajo Fern\u00e1ndez", "text": "Jos\u00e9 Ara\u00fajo Fern\u00e1ndez, nado en 1971 en Mosela, \u00e9 un empresario e pol\u00edtico galego.\nTraxectoria.\nDiplomouse en ciencias empresarias no Campus de Ourense. Empresario do sector dos videoclubs, chegou a ter tres na cidade de Ourense. Foi xerente do Festival de Cine Internacional de Ourense (2002-2003). Militante do Partido Popular foi concelleiro dende 2003 e tenente de alcalde e voceiro popular no concello entre 2015 e 2019. O 29 de xaneiro de 2019 renunciou a todos os seus cargos e o 12 de febreiro anunciou a s\u00faa marcha a Ciudadanos e a s\u00faa candidatura \u00e1 alcald\u00eda de Ourense."}
{"id": "464789", "revid": "89787", "url": "https://gl.wikipedia.org/wiki?curid=464789", "title": "Raymonde de Laroche", "text": "Elise Raymonde Deroche, co\u00f1ecida como Raymonde de Laroche, nada en Par\u00eds o 22 de agosto de 1882 e finada en Le Crotoy o 18 de xullo de 1919, foi unha piloto francesa, primeira muller do mundo que recibiu unha licenza para pilotar aeroplanos.\nTraxectoria.\nPrimeiros anos.\nNada en Par\u00eds o 22 de agosto de 1882, Raymonde Deroche era a filla dun fontaneiro. De nena sent\u00eda cari\u00f1o polos deportes e cando foi crecendo tam\u00e9n polas motocicletas e os autom\u00f3biles. De moza converteuse en actriz e usou o nome art\u00edstico de \"Raymonde de Laroche\". Inspirada polas demostraci\u00f3ns de Wilbur Wright de 1908 de voo en Par\u00eds e co\u00f1ecendo varios aviadores, inclu\u00eddo o artista reconvertido en aviador L\u00e9on Delagrange, que aparentemente foi o pai do seu fillo Andr\u00e9, de Laroche decidiu comezar a voar ela mesma.\nLogros de aviaci\u00f3n.\nEn outubro de 1909, de Laroche pediu ao seu amigo, o aviador e construtor de aeroplanos Charles Voisin, que lle ensinase a voar. O 22 de outubro de 1909 de Laroche acudiu \u00e1 base de operaci\u00f3ns dos irm\u00e1ns Voisin en Chalons, 140\u00a0km ao leste de Par\u00eds. Na aeronave de Voisin pod\u00eda sentar s\u00f3 unha persoa, polo que ela mesma manexou o avi\u00f3n mentres el estaba no chan e lle daba instruci\u00f3ns. Despois de que ela dominou a rodaxe polo campo de aviaci\u00f3n, levantou a nave e voou 270 metros. O voo de de Laroche adoita ser citado como o primeiro dunha muller nunha nave m\u00e1is pesada c\u00f3 aire; existen evidencias de que outras d\u00faas mulleres, P. Van Pottelsberghe e Th\u00e9r\u00e8se Peltier, voaran o ano anterior con Henri Farman e Delagrange respectivamente como pasaxeiras, mais non como pilotos.\nD\u00e9cadas m\u00e1is tarde, o xornalista de aviaci\u00f3n Harry Harper escribiu que ata que de Laroche fixo o seu celebrado voo no Voisin, ela s\u00f3 voara unha vez, por un curto salto como pasaxeira; cando tomou os controis por primeira vez, Charles Voisin prohib\u00edralle expresamente intentar un voo; despois de rodar d\u00faas veces polo campo, engalou, voando a \"dez ou quince p\u00e9s de altura\" e mantivo os controis con \"boa e r\u00e1pida precisi\u00f3n\".\nA\u00ednda que Gabriel Voisin escribiu, \"... o meu irm\u00e1n [estaba] completamente baixo o seu polgar\", a historia de de Laroche como unha muller obstinada que fixo o voo tras escasa preparaci\u00f3n e contra as ordes de Voisin case con seguridade \u00e9 unha versi\u00f3n m\u00e1is rom\u00e1ntica do que realmente pasou. A revista \"Flight\", unha semana despois do voo, informou: \"Por alg\u00fan tempo, a Baronesa estivo a tomar lecci\u00f3ns de M. Chateau, o instrutor Voisin, en Chalons, e o venres da semana pasada puido tomar a roda por primeira vez. Esta viaxe inicial ao aire foi s\u00f3 unha moi breve, e foi recuperada a \"terra firma\" despois de 270 metros\". \"Flight\" tam\u00e9n foi responsable de outorgarlle o t\u00edtulo de \"Baroness\" (\"Baronesa\") de Laroche, cando ela non era nobre de nacemento. \"Flight\" engadiu que o seguinte d\u00eda circulou polo campo de voo d\u00faas veces, \"sendo os xiros realizados con suma facilidade. Durante o voo de aproximadamente 6\u00a0km hab\u00eda un forte vento con refachos, mais despois de dous xiros a Baronesa dixo que non a molestou, e que ti\u00f1a a m\u00e1quina completamente baixo o seu control\".\nO 8 de marzo de 1910, de Laroche converteuse na primeira muller da historia que recibiu unha licenza de piloto cando o Aero-Club de France lle entregou a s\u00faa licenza co n\u00famero 36 da \"F\u00e9d\u00e9ration A\u00e9ronautique Internationale\" (Federaci\u00f3n Internacional de Aeron\u00e1utica, F.A.I.).\nDe Laroche participatou en encontros aeron\u00e1uticos en Heliopolis en Exipto, ademais de en San Petersburgo, Budapest e Rouen. Durante o espect\u00e1culo de San Petersburgo foi felicitada persoalmente polo tsar Nicolao II. Al\u00ed foi presentada de novo como \"Baroness\" de Laroche. A partir de a\u00ed, o t\u00edtulo comezou a ser empregado de forma xeral.\nEn xullo de 1910, de Laroche estaba a participar nun espect\u00e1culo dunha semana en Reims. O 8 de xullo, o seu avi\u00f3n estrelouse, e sufriu feridas tan graves que a s\u00faa recuperaci\u00f3n foi posta en d\u00fabida. Por\u00e9n, dous anos despois estaba recuperada de novo e volveu voar. O 26 de setembro de 1912, ela e Charles Voisin sufriron un accidente. Voisin faleceu e de Laroche resultou ferida de gravidade.\nO 25 de novembro de 1913 de Laroche ga\u00f1ou a Copa Femina do Aero-Club de Francia por un voo sen escalas de longa distancia de m\u00e1is de 4 horas de duraci\u00f3n.\nDurante a primeira guerra mundial, como o voo era considerado demasiado perigoso para as mulleres, serviu como chofer militar, levando oficiais dende a retagarda ata a fronte baixo o fogo.\nEn xu\u00f1o de 1919 de Laroche estableceu d\u00faas marcas de altitude femininas, un de 4800 metros e tam\u00e9n a marca de distancia con 323\u00a0km.\nFalecemento.\nO 18 de xullo de 1919, de Laroche, enxe\u00f1eira de talento, foi ao campo de aviaci\u00f3n de Le Crotoy como parte do seu plan para converterse na primeira muller piloto de probas. Ela estaba nunha aeronave experimental (desco\u00f1\u00e9cese se ela a pilotou); na aproximaci\u00f3n para a aterraxe, o avi\u00f3n caeu en picado e chocou, matando a de Laroche e o copiloto.\nLegado.\nHai unha estatua de de Laroche no Aeroporto de Par\u00eds\u2013Le Bourget en Francia.\nEntre o 6 e o 12 de marzo de 2010, para celebrar o centenario das mulleres piloto con licenza, mulleres de oito pa\u00edses de tres continentes empregaron vinte tipos de aeronaves para establecer un novo r\u00e9cord do mundo: 310 mulleres se introduciron na pilotaxe nunha semana.\nA Women of Aviation Worldwide Week ten lugar anualmente durante a semana que incl\u00fae o 8 de marzo, que marca o aniversario da licenza de pilot de Raymonde de Laroche."}
{"id": "464790", "revid": "45576", "url": "https://gl.wikipedia.org/wiki?curid=464790", "title": "Gran Premio do Canad\u00e1 de 2019", "text": "O Gran Premio do Canad\u00e1 de 2019 (oficialmente o Formula 1 Grand Prix Heineken du Canada 2019) foi unha carreira de F\u00f3rmula 1 que se celebrou o 9 de xu\u00f1o de 2019 no Circu\u00edto Gilles Villeneuve, Montreal, Canad\u00e1. A carreira foi a s\u00e9tima rolda da tempada , e o 56\u00ba Gran Premio do Canad\u00e1, a quincuax\u00e9sima vez que o evento foi inclu\u00eddo como unha rolda do Campionato do Mundo de F\u00f3rmula Un dende o inicio da serie en , e a cuatrix\u00e9sima vez que se disputara no Circu\u00edto Gilles Villeneuve.\nClasificaci\u00f3n.\nCualificaci\u00f3n.\nSebastian Vettel conseguiu a pole position cun novo r\u00e9cord de volta de clasificaci\u00f3n por diante de Lewis Hamilton e o seu compa\u00f1eiro de equipo Charles Leclerc. Max Verstappen s\u00f3 puido terminar 11\u00ba na Q2 tras un accidente na \u00faltima curva de Kevin Magnussen, que non conseguiu establecer un tempo de volta na Q3 e comezou a carreira desde o pit. Daniel Ricciardo clasificouse no cuarto posto co Renault, a mellor cualificaci\u00f3n do equipo desde que Robert Kubica se clasificou cuarto no Gran Premio do Xap\u00f3n."}
{"id": "464791", "revid": "47401", "url": "https://gl.wikipedia.org/wiki?curid=464791", "title": "Birgit Hein", "text": "Birgit Hein, nada en Berl\u00edn o 6 de agosto de 1942 e finada na mesma cidade o 23 de febreiro de 2023, foi unha cineasta, autora e profesora univesitaria alem\u00e1. Con pel\u00edculas estruturais, ensaios sobre cinema e publicaci\u00f3ns, foi considerada unha das pioneiras do filme underground e experimental, as\u00ed como do cinema feminista de vangarda.\nTraxectoria.\nBirgit Hein estudou historia da arte e teatro na Universidade de Colonia a principios dos anos sesenta. En 1964, casou con Wilhelm Hein e dende 1966 at\u00e9 1988 traballou con el en diversos proxectos cinematogr\u00e1ficos experimentais. En 1968, cofundou XSCREEN, un espazo de exposici\u00f3ns en Colonia. Participou en Documenta 5 en Kassel, apareceu no \"Filmschau: New European Cinema\" en 1972 e como artista na Documenta 6 en 1977. O seu traballo conxunto presentouse en varias retrospectivas, por exemplo no \"No Anthology Archives\" de Nova York (1974), no \"Filmmuseum Frankfurt\" (1985), as\u00ed como en Colonia (1988) e en Copenhague (1989). Dende 1991 creou a s\u00faa obra cinematogr\u00e1fica propia, separada de Wilhelm Hein, acheg\u00e1ndose a un tipo de cinema m\u00e1is intimista, feminista e persoal.\nA partir do ano 1988 achegouse m\u00e1is \u00f3 cinema de ensaio, coa c\u00e1mara como ferramenta de reflexi\u00f3n de x\u00e9nero ou a etnograf\u00eda experimental. Tam\u00e9n se adicou \u00e1 organizaci\u00f3n e comisariado de varias exposici\u00f3ns sobre filmes experimentais. Por exemplo: A \"arte segue sendo a arte\" (Colonia 1974), o \"cine como pel\u00edcula\" (Colonia, Berl\u00edn, Essen, Stuttgart 1977) e o \"cine como pel\u00edcula\" (Londres 1979). Fixo xiras para o Goethe-Institut en Paquist\u00e1n, Bangladesh e a India (1987) e participou no Congreso Internacional de Cinema Experimental de Toronto (1989).\nBirgit Hein foi profesora da especialidade de cinema, na Universidade de Arte e Dese\u00f1o de Braunschweig (HBK, Hochschule f\u00fcr Bildende K\u00fcnste Braunschweig, Braunschweig) dende 1990, emeritando nesta universidade no 2007.\nMoitos dos seus filmes estre\u00e1ronse no Foro do Cine Novo, no Festival de Cine de Berl\u00edn (1986, 1992, 1995) ou na televisi\u00f3n (por exemplo \"Baby Will, I Will Make You Sweat\", 1997) e tam\u00e9n en colecci\u00f3ns de pel\u00edculas (por exemplo, B. Mus\u00e9e d'Art Moderne - Centro Pompidou, 1999).\nDende 2007 foi membro da Akademie der K\u00fcnste Berlin (Academia das Artes de Berl\u00edn) dende 2012 foi subdirectora da secci\u00f3n Artes visuais.\nDende o ano 2015 empezou a ser m\u00e1is co\u00f1ecida nos circu\u00edtos de festivais espa\u00f1ois, como no Festival de Cine Europeo de Sevilla, La casa Encendida, CGAI, o Foco Henri Langlois e a Tabakalera centran a s\u00faa obra na s\u00faa parte mais militante e feminista da s\u00faa obra."}
{"id": "464792", "revid": "89787", "url": "https://gl.wikipedia.org/wiki?curid=464792", "title": "Subrexi\u00f3n de Joensuu", "text": "A subrexi\u00f3n de Joensuu (en fin\u00e9s \"Joensuun seutukunta\") \u00e9 unha das tres subrexi\u00f3ns da rexi\u00f3n de Carelia do Norte. En 2017 ti\u00f1a unha poboaci\u00f3n de 124\u00a0138 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464793", "revid": "89787", "url": "https://gl.wikipedia.org/wiki?curid=464793", "title": "Pielinen Carelia", "text": "Pielinen Carelia (en fin\u00e9s \"Pielisen Karjalan seutukunta\") \u00e9 unha das tres subrexi\u00f3ns da rexi\u00f3n de Carelia do Norte. En 2017 ti\u00f1a unha poboaci\u00f3n de 21\u00a0591 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "464794", "revid": "54334", "url": "https://gl.wikipedia.org/wiki?curid=464794", "title": "Mohsen Rabiekhah", "text": "Mohsen Rabiekhah, () nado en Teher\u00e1n, Ir\u00e1n, o 24 de xullo de 1987, \u00e9 un futbolista iraniano."}
{"id": "464795", "revid": "5863", "url": "https://gl.wikipedia.org/wiki?curid=464795", "title": "Grupo de odio", "text": "Un grupo de odio \u00e9 un grupo social que defende e practica a aversi\u00f3n, a hostilidade ou a violencia contra membros dunha raza, etnia, naci\u00f3n, relixi\u00f3n, x\u00e9nero, identidade de x\u00e9nero, orientaci\u00f3n sexual ou calquera outro sector da sociedade. Segundo o FBI (Axencia Federal de Investigaci\u00f3n dos EE.UU.), \u201co prop\u00f3sito principal dos grupos de odio \u00e9 o de promover a hostilidade, agresividade e malicia contra persoas dunha raza, relixi\u00f3n, discapacidade, orientaci\u00f3n sexual, etnia ou naci\u00f3n que difiran das dos membros da organizaci\u00f3n\u201d.\nViolencia e delitos de odio.\nA propensi\u00f3n dos grupos de odio cara \u00e1 violencia as\u00f3ciase a catro factores: capacidade organizativa, constituci\u00f3n interna, conectividade estrat\u00e9xica e estrutura. Canto m\u00e1is amplo e lonxevo sexa un colectivo extremista, m\u00e1is propenso ser\u00e1 a levar a cabo actos violentos, feito que se adoita ver amplificado se conta cun l\u00edder carism\u00e1tico. Aquelas organizaci\u00f3ns que compartan unha relaci\u00f3n baseada nun conflito ser\u00e1n m\u00e1is propensas \u00e1 violencia extrema. A cantidade de literatura ideol\u00f3xica que o grupo publica est\u00e1 vencellado a significativos descensos na s\u00faa conduta violenta: a m\u00e1is textos producidos, menores niveis de violencia. Os grupos de odio violentos tenden a cometer delitos \u201ccara a abaixo\u201d que supo\u00f1en a persecuci\u00f3n dunha minor\u00eda por parte dunha maior\u00eda. Pola contra, os actos de terrorismo son normalmente delitos \u201ccara a arriba\u201d, nos que unha minor\u00eda pouco poderosa ten como obxectivo unha maior\u00eda m\u00e1is prominente.\nGrupos de odio en Internet.\nTradicionalmente, os grupos de odio recrutaban membros e difund\u00edan as s\u00faas mensaxes a trav\u00e9s do boca a boca ou mediante folletos e panfletos. Por\u00e9n, a d\u00eda de hoxe a rede permite que os seus integrantes repartidos polo mundo mante\u00f1an conversaci\u00f3ns en tempo real. A chegada de Internet supuxo un impulso para estas agrupaci\u00f3ns en canto a promoci\u00f3n, recrutamento e expansi\u00f3n das s\u00faas bases para chegar a un p\u00fablico m\u00e1is novo. Un grupo de odio en li\u00f1a non ten por que pertencer a unha facci\u00f3n tradicional coma o Ku Klux Klan. Se ben moitas p\u00e1xinas web son host\u00eds ou violentas de xeito expl\u00edcito, outras poden semellar patri\u00f3ticas ou benignas, e esta fachada contrib\u00fae ao aumento do seu atractivo. Alg\u00fans dos seus obxectivos son: educar a membros e p\u00fablico, fomentar a participaci\u00f3n, reivindicar unha chamada divina e privilexios e culpar a grupos externos (o goberno ou os medios de comunicaci\u00f3n). Os que acadan estas metas v\u00eda online tenden a intensificar o seu sentido de identidade, diminu\u00edr os niveis de ameaza por parte de grupos externos e recrutar novos integrantes. O Centro Simon Wiesenthal (SWC), no seu iReport de 2009, identificou m\u00e1is de 10 000 p\u00e1xinas web e publicaci\u00f3ns en Internet que fomentaban o odio ou o terrorismo. O informe incl\u00fae p\u00e1xinas, redes sociais, foros, blogs, YouTube e outras plataformas de noticias e v\u00eddeos. As achegas amosan que a medida que Internet aumenta en popularidade, os extremistas atopan novas maneiras de buscar a validaci\u00f3n das s\u00faas ideas e de conseguir novos adeptos. Os creadores de p\u00e1xinas e comunidades deste estilo en Facebook escollen o seu obxectivo, crean a p\u00e1xina e posteriormente recrutan membros. Calquera pode crear un grupo nesta rede social e invitar a seguidores para que suban comentarios, engadan fotograf\u00edas e participen en taboleiros de discusi\u00f3n. Unha p\u00e1xina de Facebook funciona de xeito similar ag\u00e1s no feito de que un debe darlle a \u201cg\u00fastame\u201d antes de poder formar parte dela. Dada a facilidade para crear e participar neste tipo de actividades, moitos autoproclamados grupos de odio existen s\u00f3 no ciberespazo. Un claro exemplo \u00e9 a Fronte de Patriotas Unidos, unha asociaci\u00f3n australiana antiinmigraci\u00f3n de extrema dereita e neonazi formada en 2015 que ten a s\u00faa base en Internet.\nA psicolox\u00eda dos grupos de odio.\nOs conflitos provocados polos grupos de odio poder\u00edan estar motivados polo desexo de contribu\u00edr positivamente ao grupo ao que se pertence; ou polo contrario, pola intenci\u00f3n de prexudicar a un colectivo alleo. A motivaci\u00f3n positiva cara o propio grupo \u00e9 m\u00e1is forte, a pesar de que ambas motivaci\u00f3ns poder\u00edan mellorar a s\u00faa unidade. Esta preferencia destaca especialmente cando un destes non amosa competitividade. Dita inclinaci\u00f3n a cooperar suxire que os conflitos entre os grupos poder\u00edan diminu\u00edr sempre que adicasen un maior esforzo a reforzar o sentimento de grupo en lugar de competir cos outros. \u00c9 m\u00e1is probable que aqueles cunha serie de c\u00f3digos morais firmes profesen odio que aqueles que non os te\u00f1en, como resposta ao seu forte sentimento de grupo.\nCando os intereses dun colectivo ameazan os obxectivos e benestar doutro, x\u00e9rase unha ameaza intergrupal. Existen unha serie de teor\u00edas que proporcionan un marco de estudo sobre as agresi\u00f3ns e os prexu\u00edzos entre grupos. Unha delas, a \u201cTeor\u00eda realista do conflito grupal\u201d, aborda a rivalidade entre grupos propo\u00f1endo que cando dous compiten por recursos limitados, a posibilidade de \u00e9xito dun deles contraponse cos intereses do outro, o que leva a actitudes negativas cara os colectivos externos. Se os grupos te\u00f1en o mesmo obxectivo, a s\u00faa interacci\u00f3n \u00e9 positiva, pero se os obxectivos son opostos, empeorar\u00e1n as relaci\u00f3ns entre eles. Este choque pode incrementar o sentimento de unidade do grupo, dando lugar a un aumento das diferenzas entre eles.\nPola contra, a \u201cTeor\u00eda da ameaza simb\u00f3lica\u201d, postula que os prexu\u00edzos e confrontaci\u00f3ns intergrupais d\u00e9bense \u00e1 unha contraposici\u00f3n ideol\u00f3xica, e non \u00e1 competitividade ou a distintos obxectivos entre grupos. Os prexu\u00edzos baseados en ameazas simb\u00f3licas tenden a predicir mellor o comportamento cara outros colectivos que os baseados en ameazas realistas.\nAmbas teor\u00edas son, nalg\u00fans casos, compatibles, como amosa a \u201cTeor\u00eda da ameaza integrada\u201d. Esta reco\u00f1ece que o conflito pode xurdir das combinaci\u00f3ns intergrupais, e clasif\u00edcaas en catro tipos de ameaza: realista, simb\u00f3lica, ansiedade intergrupal e estereotipos negativos. As teor\u00edas de ameazas intergrupais proporcionan un marco de referencia sobre os prexu\u00edzos e a agresi\u00f3n entre grupos. A ansiedade intergrupal d\u00e9bese \u00e1 incomodidade que provoca o contacto con outros grupos , o que pred\u00ed actitudes e comportamentos partidistas. Os estereotipos negativos est\u00e1n tam\u00e9n relacionados con estes comportamentos, xerando expectativas negativas sobre colectivos externos.\nPor outra banda, o modelo segue 7 etapas, nas que un grupo de odio, sen impedimentos, pasa por sete fases sucesivas. Nas primeiras catro, estes verbalizan os seus ideais e nas \u00faltimas tres, act\u00faan de acordo a eles. Os factores que contrib\u00faen \u00e1 probabilidade de que pasen \u00e1 acci\u00f3n incl\u00faen a vulnerabilidade dos seus integrantes e a s\u00faa dependencia de s\u00edmbolos e mitolox\u00edas. Este modelo sinala un per\u00edodo de transici\u00f3n existente entre a violencia verbal e a f\u00edsica, separando os m\u00e1is radicais dos moderados (\"ret\u00f3ricos\"). Desta maneira, o discurso de odio \u00e9 visto como un \u201crequisito\u201d previo aos crimes de odio.\nA intervenci\u00f3n nestes grupos ten m\u00e1is posibilidades de \u00e9xito se este non pasou a\u00ednda do discurso \u00e1 acci\u00f3n. Ademais, ser\u00e1 m\u00e1is efectiva en agrupaci\u00f3ns m\u00e1is novas e inmaturas que nas que xa contan cunha base firmemente establecida. A mediaci\u00f3n \u00e9 m\u00e1is eficaz cando a persoa responsable da investigaci\u00f3n pode identificar e desmontar as inseguridades persoais dos integrantes, o que, como resultado, contrib\u00fae a debilitar o colectivo. Quizais o m\u00e1is crucial para loitar contra os grupos de odio \u00e9 previr o recrutamento de novos membros por medio do apoio a aqueles que son m\u00e1is susceptibles, sobre todo nenos e a xuventude, desenvolvendo unha autoestima positiva e unha visi\u00f3n m\u00e1is humanizada do resto de agrupaci\u00f3ns."}
{"id": "464821", "revid": "1131", "url": "https://gl.wikipedia.org/wiki?curid=464821", "title": "Si\u00f4n Jobbins", "text": "Si\u00f4n Jobbins, nado o 16 de febreiro de 1968 \u00e9 un autor, pol\u00edtico e acad\u00e9mico gal\u00e9s.\nTraxectoria.\nFoi coeditor da publicaci\u00f3n \"Cambrian Magazine\", unha revista galesa pol\u00edtica e de ideolox\u00eda independentista. \u00c9 responsable das \u00e1reas de desenvolvemento xur\u00eddico, pol\u00edtica, ciencias sociais e filosof\u00eda da Universidade de Aberystwyth."}
{"id": "464822", "revid": "23204", "url": "https://gl.wikipedia.org/wiki?curid=464822", "title": "Si\u00f4n Tomos Jobbins", "text": ""}
{"id": "464823", "revid": "89787", "url": "https://gl.wikipedia.org/wiki?curid=464823", "title": "Adam Price", "text": "Adam Robert Price, nado en Carmarthen o 23 de setembro de 1968, \u00e9 un pol\u00edtico gal\u00e9s e l\u00edder do partido Plaid Cymru dende o 28 de setembro de 2018, logo de derrotar a Leanne Wood e a Rhun ap Iorwerth elecci\u00f3ns primarias ese mesmo mes. Dende o ano 2016, \u00e9 membro da Asemblea Nacional de Gales por Carmarthen East e Dinefwr, sendo anteriormente membro do Parlamento Brit\u00e1nico, entre 2001 e 2011 por Carmarthen East e Dinefwr.\nTraxectoria.\nFillo dun mineiro, Price naceu en Carmarthen e foi \u00e1 Ysgol Dyffryn Aman en Ammanford, Carmarthenshire. Estudou na Universidade de Cardiff, conseguindo un BA en Estudos Europeos Comunitarios en 1991.\nPrice \u00e9 abertamente homosexual e \u00e9 un destacado activista LGBT en Gales."}
{"id": "464826", "revid": "23204", "url": "https://gl.wikipedia.org/wiki?curid=464826", "title": "Adam Robert Price", "text": ""}
{"id": "464828", "revid": "6939", "url": "https://gl.wikipedia.org/wiki?curid=464828", "title": "Linguas galo-it\u00e1licas", "text": ""}
{"id": "464829", "revid": "6939", "url": "https://gl.wikipedia.org/wiki?curid=464829", "title": "Linguas occitano-rom\u00e1nicas", "text": ""}
{"id": "464830", "revid": "865", "url": "https://gl.wikipedia.org/wiki?curid=464830", "title": "The Sky's Gone Out", "text": "The Sky's Gone Out \u00e9 o terceiro \u00e1lbum de estudio da banda inglesa de rock g\u00f3tico Bauhaus, publicado o 19 de outubro de 1982 a trav\u00e9s do selo Beggars Banquet Records."}
{"id": "464833", "revid": "88215", "url": "https://gl.wikipedia.org/wiki?curid=464833", "title": "Series Mundiais de Tr\u00edatlon", "text": ""}
{"id": "464834", "revid": "88215", "url": "https://gl.wikipedia.org/wiki?curid=464834", "title": "Series Mundiais de tr\u00edatlon", "text": ""}
{"id": "464838", "revid": "197", "url": "https://gl.wikipedia.org/wiki?curid=464838", "title": "Xunta de Goberno de Galicia", "text": ""}
{"id": "464841", "revid": "98629", "url": "https://gl.wikipedia.org/wiki?curid=464841", "title": "The Witches (filme de 1990)", "text": "The Witches \u00e9 un filme brit\u00e1nico-estadounidense de 1990 dirixido por Nicolas Roeg e protagonizado por Anjelica Huston, Mai Zetterling, Rowan Atkinson e Jasen Fisher. Bas\u00e9ase na novela infantil de 1983 \"As bruxas\", de Roald Dahl. \u00d3 igual ca na novela orixinal, conta a historia dunhas bruxas que se disfrazan de mulleres correntes e matan nenos, e de que como un neno e a s\u00faa avoa deben atopar un xeito de detelas e destru\u00edlas.\n\"The Witches\" foi producido por Jim Henson Productions para Lorimar Film Entertainment e foi distribu\u00eddo por Warner Bros. como a derradeira produci\u00f3n de Lorimar, antes de que a compa\u00f1\u00eda acabase en 1993. O filme foi moi ben acollido pola cr\u00edtica, mais tivo pouco \u00e9xito de recadaci\u00f3n e non foi do agrado de Dahl por ser diferente o final respecto do libro."}
{"id": "464842", "revid": "98629", "url": "https://gl.wikipedia.org/wiki?curid=464842", "title": "Extremely Wicked, Shockingly Evil and Vile", "text": "Extremely Wicked, Shockingly Evil and Vile \u00e9 un filme estadounidense de 2019 dirixido por Joe Berlinger cun gui\u00f3n de Michael Werwie. O filme bas\u00e9ase nas memorias de based on Elizabeth Kendall \"The Phantom Prince: My Life with Ted Bundy\" e conta a historia do asasino en serie Ted Bundy dende o seu punto de vista. Est\u00e1 protagonizado por Zac Efron no papel de Bundy, con Lily Collins como Kendall, Kaya Scodelario como a muller de Bundy, Carole Ann Boone, e John Malkovich como Edward Cowart, o xu\u00edz do caso de Bundy. O t\u00edtulo do filme \u00e9 unha referencia \u00f3 comentario de Cowart sobre os asasinatos de Bundy cando o estaba a sentenciar a morte.\n\"Extremely Wicked, Shockingly Evil and Vile\" estreouse internacionalmente no Festival de Cinema de Sundance o 26 de xaneiro de 2019, e foi lanzado o 3 de maio de 2019 por Netflix. O filme recibiu cr\u00edticas dispares a\u00ednda que a actuaci\u00f3n de Efron foi louvada."}
{"id": "464843", "revid": "85894", "url": "https://gl.wikipedia.org/wiki?curid=464843", "title": "Di\u00f3n Cris\u00f3stomo", "text": "Di\u00f3n Cris\u00f3stomo (\u0394\u03af\u03c9\u03bd \u03a7\u03c1\u03c5\u03c3\u03cc\u03c3\u03c4\u03bf\u03bc\u03bf\u03c2), Di\u00f3n de Prusa ou Di\u00f3n Cocceio, nado en Prusa (hoxe Bursa, Turqu\u00eda) ca. 40 e finado ca. 120, foi un orador, escritor, fil\u00f3sofo e historiador grego do Imperio romano que floreceu no s\u00e9culo I. Cons\u00e9rvanse oitenta dos seus \"Discursos\". O seu sobrenome \u03a7\u03c1\u03c5\u03c3\u03cc\u03c3\u03c4\u03bf\u03bc\u03bf\u03c2 significa en grego literalmente \u00abboca de ouro\u00bb. \nTraxectoria.\nNaceu en Prusa, (actual Bursa), na provincia romana de Bitinia (actualmente parte do noroeste de Turqu\u00eda). A s\u00faa data de nacemento consid\u00e9rase comprendida entre o 40 e o 45. Converteuse nun c\u00ednico e un estoico, e consid\u00e9raselle parte da segunda escola sofista de fil\u00f3sofos gregos. Aparentemente viviu en Roma durante o reinado de Tito, pois escribiu sobre unha escandalosa relaci\u00f3n que o emperador tivo co p\u00faxil Melancomas. Foi cr\u00edtico co emperador Domiciano, quen o expulsou de Roma, Italia e Bitinia no 82 por aconsellar a un dos seus parentes conspiradores. Durante o seu exilio aparentemente viaxou amplamente polo Imperio, a mi\u00fado vestido con farrapos e realizando labores manuais. Despois de que Domiciano fose asasinado no 96, dise que Di\u00f3n falou a un campamento de tropas romanas amotinadas e persuadiunos para que aceptasen a vontade do pobo romano. Baixo o reinado do emperador Nerva terminou o seu exilio e adoptou m\u00e1is tarde o apelido Cocceio paia honrar o apoio prestado por el, cuxo nome completo era Marco Cocceio Nerva. Tras a morte de Nerva f\u00edxose amigo \u00edntimo do emperador Traxano. Nos seus \u00faltimos anos Di\u00f3n regresou a Prusa, onde aparentemente tivo certo status, pois hai rexistros da s\u00faa participaci\u00f3n nun preito sobre renovaci\u00f3n urbana sobre o 111. Crese que morreu alg\u00fan tempo despois de 112, posibelmente entre 115 e 120.\nOs seus \"Discursos\" cobren un amplo rango de temas e parecen ser versi\u00f3ns escritas das s\u00faas charlas. Alg\u00fans destes poden ser preparados para representalos a Traxano en ocasi\u00f3ns especiais. Os temas incl\u00faen a monarqu\u00eda, o estilo de vida de Di\u00f3xenes de Sinope, o vicio e a virtude, a liberdade, a escravitude, a riqueza, a avaricia, a guerra, a hostilidade e a paz, o bo goberno e outras cuesti\u00f3ns morais. Tam\u00e9n razoou fortemente contra permitir a prostituci\u00f3n.\nFoi contempor\u00e1neo de Plutarco, T\u00e1cito e Plinio o Novo. A\u00ednda que non escribiu sobre os cristi\u00e1ns como tales, a s\u00faa filosof\u00eda foi considerada un paralelo moral coa de Paulo de Tarso, e indica que os primeiros gregos cristi\u00e1ns recorreron \u00e1s filosof\u00edas c\u00ednica e estoica cando desenvolv\u00edan a s\u00faa fe. Sendo un estoico, tam\u00e9n avogaba por vivir de acordo coa natureza e levar unha vida sinxela.\nNon debe confundirse con Di\u00f3n Casio, neto seu, que tam\u00e9n foi un historiador dos romanos, nin co bispo do s\u00e9culo IV Xo\u00e1n Cris\u00f3stomo de Antioqu\u00eda."}
{"id": "464845", "revid": "56817", "url": "https://gl.wikipedia.org/wiki?curid=464845", "title": "Marta Nieto", "text": "Marta Nieto Mart\u00ednez, nada en Murcia o 31 de xaneiro de 1983 \u00e9 unha actriz espa\u00f1ola, co\u00f1ecida principalmente polos seus papeis na serie \"Hermanos y detectives\" (2007), a longametraxe \"El camino de los ingleses\", de Antonio Banderas (2006) e a curtametraxe \"Madre\" (2017)."}
{"id": "464846", "revid": "23204", "url": "https://gl.wikipedia.org/wiki?curid=464846", "title": "Marta Nieto Mart\u00ednez", "text": ""}
{"id": "464848", "revid": "624", "url": "https://gl.wikipedia.org/wiki?curid=464848", "title": "Di\u00f3n de Prusa", "text": ""}
{"id": "464849", "revid": "624", "url": "https://gl.wikipedia.org/wiki?curid=464849", "title": "Di\u00f3n Cocceio", "text": ""}
{"id": "464850", "revid": "89787", "url": "https://gl.wikipedia.org/wiki?curid=464850", "title": "Herodas", "text": "Herodas (en grego, ) ou Herondas (o nome aparece deletreado de maneira distinta nos diferentes lugares nos que se menciona) foi un poeta grego e autor de pequenas escenas teatrais humor\u00edsticas en verso, escritas en \u00e9poca do imperio alexandrino no s\u00e9culo -III.\nM\u00e1is al\u00f3 do seu m\u00e9rito intr\u00ednseco, estas pezas son interesantes na historia da literatura grega por ser dun tipo novo que ilustra os m\u00e9todos alexandrinos. Ch\u00e1mase a estes poemas \u00abmimiambos\u00bb (en grego, \u00ab\u03bc\u03b9\u03bc\u03af\u03b1\u03bc\u03b2\u03bf\u03b9\u00bb: \u00abmimo-i\u00e1mbicos\u00bb). Os mimos eran o produto d\u00f3rico do Sur de Italia e Sicilia, e os m\u00e1is famosos deles, dos que se di que Plat\u00f3n estudou a maneira de debuxar un personaxe, eran obra de Sofr\u00f3n.\nTrat\u00e1base de escenas da vida popular, escritas no idioma da xente, vigorosos con proverbios subidos de ton como se aprecian noutras reflexi\u00f3ns desa rexi\u00f3n, en Petronio e no \"Pentamer\u00f3n.\" Dous dos \"Idilios\" de Te\u00f3crito m\u00e1is co\u00f1ecidos e vitais, o segundo e o 15\u00ba, derivan dos mimos de Sofr\u00f3n. O que fai al\u00ed Te\u00f3crito, Herodas, o seu contempor\u00e1neo, faino doutro xeito, moldeando antigo material cunha forma nova, a unha escala menor, baixo estritas condici\u00f3ns t\u00e9cnicas. O m\u00e9todo \u00e9 enteiramente alexandrino: Sofr\u00f3n escribira nunha clase peculiar de prosa r\u00edtmica; Te\u00f3crito usa o hex\u00e1metro e o dialecto d\u00f3rico, Herodas o iambo escazonte \u00abcoxo\u00bb (cun espondeo arrastrado ao final) e o vello dialecto x\u00f3nico co que ese curioso metro estaba asociado. Isto, con todo, dificilmente vai m\u00e1is al\u00f3 da elecci\u00f3n e forma das palabras; a estrutura das frases \u00e9 nun \u00e1tico trabado. Herodas non escribiu os seus mimiambos na \"koin\u00e9\" grega da s\u00faa \u00e9poca. M\u00e1is ben, afectou un estilo pintoresco que imitaba ao grego falado no s\u00e9culo -VI (Cunningham 14)\nPero o metro rosm\u00f3n e a linguaxe pintoresca axust\u00e1banse ao ton de vida coti\u00e1 que Herodas alega que pretende lograr; pois, as\u00ed como Te\u00f3crito pode ser considerado idealista, Herodas \u00e9 un realista decidido. Os seus personaxes falan en exclamaci\u00f3ns vehementes e enf\u00e1ticas quendas de palabra, con proverbios e frases feitas; e ocasionalmente, onde parece apropiado ao personaxe, coa expresi\u00f3n de m\u00e1is cr\u00faa groser\u00eda. A escena do segundo e do cuarto ambi\u00e9ntase en Cos, e os personaxes que falan en cada un non son nunca m\u00e1is de tres.\nMimos de Herodas.\nMimo I.\nNo Mimo I a vella ama de cr\u00eda, agora alcaiota profesional, visita a Metrique, cuxo esposo leva xa moito tempo lonxe, en Exipto, e trata de espertar o seu interese por un desex\u00e1bel mozo, perdidamente namorado dela a primeira vista. Despois de escoitar todos os argumentos, Metrique rexeita con dignidade, pero consola \u00e1 vella cun gran vaso de vi\u00f1o, represent\u00e1ndose sempre esta obra ao estilo da se\u00f1ora Gamp, personaxe picaresco da novela \"Martin Chuzzlewit\" de Dickens.\nMimo II.\n\u00c9 un mon\u00f3logo no que un proxeneta se queixa ante un tribunal de que un rufi\u00e1n entrara no establecemento pola noite e tentara levar a unha das prostitutas. O vulgar canalla, a quen nada avergo\u00f1a, remarcando que non ten ningunha evidencia que presentar, prosegue a s\u00faa perorata no estilo oratorio regular, apelando aos xu\u00edces a que non sexan desmerecedores das s\u00faas glorias tradicionais. De feito, todo o discurso \u00e9 burlesco en cada detalle da linguaxe \u00e1tica xur\u00eddica; e neste caso existe material co que apreciar a excelencia da parodia.\nMimo III.\nMetrotim\u00e9, unha nai desesperada, trae ante o mestre Lamprisco ao seu traveso fillo, Cottalos, a quen nin ela nin o seu incapaz e anci\u00e1n pai poden dominar. Nunha corrente vol\u00fabel de intermin\u00e1beis frases ela narra as s\u00faas travesuras e roga ao mestre que o azoute. Ao neno pono sobre as costas doutro e az\u00f3utano; pero non parece que iso someta o seu esp\u00edrito, e a nai recorre, despois de todo, ao vello.\nMimo IV.\n\u00c9 a visita de d\u00faas pobres cunha ofrenda ao templo de Asclepio en Cos. Mentres se sacrifica o galo, elas \u00e1 s\u00faa vez, como mulleres no Ion de Eur\u00edpides, admiran as obras de arte. O untuoso sancrist\u00e1n est\u00e1 admirabelmente pintado cun par de pinceladas.\nMimo V.\nEste ach\u00e9ganos a alg\u00fans feitos moi desagrad\u00e1beis da vida da Antig\u00fcidade. Unha muller celosa acusa a un dos seus escravos, a quen ela fixo o seu favorito, de infidelidade; fai que o leven a dar 2.000 lategazos pola cidade; axi\u00f1a que se perde de vista, ch\u00e1mao de novo para ser marcado \u00abnun novo traballo\u00bb. A \u00fanica persoa agrad\u00e1bel da peza \u00e9 a pequena doncela \u00e1 que se permiten liberdades, quen co seu tacto suxire \u00e1 s\u00faa se\u00f1ora unha escusa para pospor a execuci\u00f3n da ameaza feita no medio dunha furia ingobern\u00e1bel.\nMimo VI.\nUnha charla amig\u00e1bel ou conversaci\u00f3n privada entre d\u00faas amigas. Metro chegou a casa de Koritto para lle preguntar onde adquirira ela o seu consolador, pero o di\u00e1logo \u00e9 tan enxe\u00f1oso como o resto, con alg\u00fans toques deliciosos. O interese vese aqu\u00ed atrapado por un tal Kerdon, quen fixo o consolador e que oculta o seu negocio aparentando ser un zapateiro. Tras adquirir a informaci\u00f3n que desexaba, Metro m\u00e1rchase para buscalo.\nMimo VII.\nOs mesmos Kerdon e Metro do mimo VI aparecen aqu\u00ed, traendo Metro a algunhas amigas \u00e1 zapater\u00eda de Kerdon (o seu nome, que significa \u00abespeculador\u00bb, xa se fixo xen\u00e9rico para o zapateiro como o t\u00edpico representante do comercio polo mi\u00fado) \u00e9 un homi\u00f1o calvo con labia, que se queixa dos malos tempos, quen engaiolar e persuade alternativamente. As alusi\u00f3ns sexuais que se esperan despois da s\u00faa implicaci\u00f3n no mimo VI son s\u00f3 postas en evidencia ao final, cando as amigas de Metro abandonaron a tenda.\nMimo VIII.\nEmpeza co poeta espertando aos seus serventes para que escoiten o seu so\u00f1o; pero s\u00f3 estamos no comezo, e os outros fragmentos son moi curtos. Dentro dos l\u00edmites de 100 versos ou menor, Herodas pres\u00e9ntanos unha escena moi entretida e cos personaxes claramente definidos.\nDiscusi\u00f3n.\nAlg\u00fans destes mimiambos perfeccion\u00e1ronse sen d\u00fabida sobre a escena \u00e1tica, onde a tendencia no s\u00e9culo IV fora evolucionar gradualmente cara a tipos aceptados, non individuos, sen\u00f3n xeneralizaci\u00f3ns dunha clase, unha arte na que Menandro era considerado o mestre.\nO seu efecto l\u00f3grase a trav\u00e9s de verdadeiros medios dram\u00e1ticos, con toques nunca gastados e moitas veces m\u00e1is agrad\u00e1beis porque non reclaman a atenci\u00f3n. A execuci\u00f3n ten as calidades dunha obra alexandrina de primeira calidade en miniatura, da mesma maneira que os epigramas de Asclepiades, o acabado e as firmes li\u00f1as xerais; e estas pequenas imaxes pasan a proba de toda obra art\u00edstica, non perden a s\u00faa frescura coa familiaridade, e ga\u00f1an en interese conforme se aprende a apreciar os seus puntos sut\u00eds."}
{"id": "464852", "revid": "624", "url": "https://gl.wikipedia.org/wiki?curid=464852", "title": "250 a. C.", "text": ""}
{"id": "464853", "revid": "89787", "url": "https://gl.wikipedia.org/wiki?curid=464853", "title": "Juan Carlos Varela", "text": "Juan Carlos Varela Rodr\u00edguez, nado en Cidade de Panam\u00e1 o 12 de decembro de 1963, \u00e9 un enxe\u00f1eiro, empresario e pol\u00edtico paname\u00f1o, que foi presidente de Panam\u00e1 de 2014 a 2019.\nAntes exercera os cargos de vicepresidente da Rep\u00fablica de Panam\u00e1, desde o 1 de xullo de 2009 at\u00e9 o 1 de xullo de 2014 e de ministro de Relaci\u00f3ns Exteriores dende o 1 de xullo de 2009 at\u00e9 o 30 de agosto de 2011, ao ser destitu\u00eddo polo presidente Ricardo Martinelli, acto que provocou a ruptura da alianza gobernamental entre o Partido Paname\u00f1ista, presidido por Varela e Cambio Democr\u00e1tico, presidido por Martinelli.\nTras as elecci\u00f3ns presidenciais do 4 de maio de 2014, foi elixido presidente de Panam\u00e1 por parte da alianza entre o Partido Paname\u00f1ista e o Partido Popular.\nTraxectoria.\nPos\u00fae ascendencia galega, xa que o seu av\u00f3 Jos\u00e9 Varela Blanco, emigrou a Panam\u00e1 en 1896 e era orixinario de Bergondo na provincia da Coru\u00f1a. Ten tam\u00e9n ra\u00edces familiares na provincia de Herrera. Cursou estudos de primaria e secundaria no Colegio Javier. Os seus estudos universitarios realizounos no Instituto de Tecnolox\u00eda de Xeorxia, en Estados Unidos, onde obtivo o t\u00edtulo (BSc) de Enxe\u00f1eiro Industrial.\n\u00c9 empresario do sector privado e desempe\u00f1ouse como directivo desde 1985 do grupo Varela do que foi vicepresidente executivo at\u00e9 xaneiro de 2008. Dende o sector privado, Varela apoiou proxectos sociais, de cultura, de deporte, educativos, folcl\u00f3ricos e do medio ambiente, a trav\u00e9s da empresa Varela Hermanos S.\u00a0A.\nIniciouse no paname\u00f1ismo dende moi novo, cando aos 14 anos acompa\u00f1ou ao seu pai a traballar na provincia de Chiriqu\u00ed, participando en xiras de organizaci\u00f3n do Movemento Paname\u00f1ista en 1977, coa apertura democr\u00e1tica que se deu para a firma dos Tratados Torrijos-Carter.\nParticipou na campa\u00f1a presidencial de 1984 con Arnulfo Arias Madrid e na de 1989 co presidente Guillermo Endara. Foi un dos coordinadores da campa\u00f1a presidencial de Alberto Vallarino en 1999, candidato \u00e1 Presidencia por unha alianza de partidos pol\u00edticos liderada pola Democracia Cristi\u00e1, op\u00f3ndose \u00e1 candidatura de Mireya Moscoso, polo Partido Arnulfista. Participou como director nacional do Partido Arnulfista de 1992 a 1999. No 2004 axudou na coordinaci\u00f3n de campa\u00f1as de varios deputados, alcaldes e representantes, moitos dos cales foron electos e con eles iniciou un movemento de renovaci\u00f3n no Partido Paname\u00f1ista.\nO presidente Ricardo Martinelli anunciara publicamente que Juan Carlos Varela era o candidato presidencial da alianza gobernamental para as elecci\u00f3ns de 2014. Con todo, Martinelli retractouse e logo de disputas entre membros dos partidos Cambio Democr\u00e1tico e Paname\u00f1ista, Varela foi destitu\u00eddo do seu cargo de ministro o 30 de agosto de 2011 por Martinelli, provocando o final da alianza gobernamental e a renuncia dos membros do paname\u00f1ismo no goberno.\nElecci\u00f3ns de 2014.\nO 17 de marzo de 2013, converteuse en candidato oficial \u00e1 Presidencia da Rep\u00fablica polo Partido Paname\u00f1ista tras obter m\u00e1is do 99\u00a0% dos votos nas primarias do partido.\nO 25 de agosto Varela foi proclamado candidato da Alianza \u201cEl Pueblo Primero\u201d, formada polo Partido Paname\u00f1ista e o Partido Popular co apoio do movemento pol\u00edtico \u201cLos Gallos de Verdad\u201d, persoas disidentes do Partido MOLIRENA e sectores independentes do pa\u00eds.\nO 4 de maio de 2014 obtivo a vitoria nas elecci\u00f3ns presidenciais ao vencer ao candidato oficialista Jos\u00e9 Domingo Arias cun 39\u00a0% dos votos emitidos. Asumiu o cargo de presidente de Panam\u00e1 o 1 de xullo sucedendo a Ricardo Martinelli.\nVida privada.\nEst\u00e1 casado coa xornalista Lorena Castillo Garc\u00eda e ten tres fillos: Gian Carlo, Adri\u00e1n e Stefan."}
{"id": "464854", "revid": "15490", "url": "https://gl.wikipedia.org/wiki?curid=464854", "title": "Cornelio Nepote", "text": "Cornelio Nepote (en lat\u00edn, Cornelius Nepos), nado na Galia Cisalpina c. -100e finado en Roma c. -25, foi un bi\u00f3grafo e historiador romano.\nTraxectoria.\nCo\u00f1\u00e9cese pouco da biograf\u00eda de Cornelio Nepote; ign\u00f3rase o seu \"praenomen\" (primeiro nome), as\u00ed como as s\u00faas datas exactas de nacemento e morte. En canto ao seu berce, s\u00e1bese que era orixinario da Galia Cisalpina. Algunhas fontes citan a cidade de Hostilia, non lonxe de Verona; outros afirman que probabelmente foi \"Ticinum\", a actual Pavia. Plinio o Vello refire que morreu no reinado de Augusto. Sen ningunha d\u00fabida era traspadano, como o seu amigo Catulo, quen lle dedicou o seu libro de poemas; tam\u00e9n estaban no seu c\u00edrculo de amizades Cicer\u00f3n e Tito Pomponio \u00c1tico.\nLibre de preocupaci\u00f3ns econ\u00f3micas (pertenc\u00eda a unha familia de rango ecuestre), renunciou a facer carreira pol\u00edtica, polo que non desempe\u00f1ou ning\u00fan cargo p\u00fablico, sen\u00f3n que se entregou \u00e1 s\u00faa afecci\u00f3n literaria.\nObra.\nNepote ten o m\u00e9rito de introducir na literatura latina o x\u00e9nero biogr\u00e1fico. Ademais oc\u00fapase de personaxes e feitos alleos ao mundo romano, o que tam\u00e9n \u00e9 novo. O seu estilo \u00e9 pobre en recursos, pero claro e sinxelo.\nEstilo e lingua.\nO estilo de Nepote \u00e9 breve e claro; pos\u00fae unha sobriedade aticista e m\u00f3vese dentro do \"genus tenue\", que lle d\u00e1 \u00e1 s\u00faa palabra un ton distendido. En canto \u00e1 lingua, \u00e9 cl\u00e1sica, a\u00ednda que non dunha pureza absoluta:\nEdici\u00f3ns antigas.\nAs edici\u00f3ns m\u00e1is estimadas, segundo unha fonte decimon\u00f3nica, o \"Dicionario\" de Bouillet, son:"}
{"id": "464855", "revid": "624", "url": "https://gl.wikipedia.org/wiki?curid=464855", "title": "100 a. C.", "text": ""}
{"id": "464856", "revid": "85894", "url": "https://gl.wikipedia.org/wiki?curid=464856", "title": "Ateneo Libertario Xos\u00e9 Tarr\u00edo", "text": "Ateneo Libertario Xos\u00e9 Tarr\u00edo \u00e9 unha asociaci\u00f3n galega libertaria da Coru\u00f1a que nace co obxectivo de potenciar a autoxesti\u00f3n, o apoio mutuo e a horizontalidade.\nXorde co obxectivo de erixirse en ferramenta do movemento contestatario e rebelde da cidade, organiza actividades culturais e de autoxesti\u00f3n durante todo o ano. Abre o seu local na r\u00faa da Paz, n\u00fam. 16, onde \u00e9 obxecto de pintadas fascistas, e logo trasl\u00e1danse \u00e1 r\u00faa Gil Vicente, n\u00fam. 17. Colaboran anualmente coas Marchas \u00e1 Prisi\u00f3n de Teixeiro, dentro da acci\u00f3n mundial de marchas abolicionistas. Tam\u00e9n organizan actividades libertarias de solidariedade, presentaci\u00f3n de libros, proxecci\u00f3ns e xornadas anarquistas na Coru\u00f1a e Santiago de Compostela. En 2016 colaboraron nas Xornadas Antirrepresivas Galegas cos Comit\u00e9s de Solidariedade coas Represaliadas Pol\u00edticas (CSRP) Compostela, Comit\u00e9s por un SRI Galiza, Plataforma Contra a Represi\u00f3n da Corunha e Vigo Contra a Represi\u00f3n.\nPastora Dominga Gonz\u00e1lez Vieites, nai de Xos\u00e9 Tarr\u00edo, participou activamente nas actividades do ateneo."}
{"id": "464858", "revid": "54334", "url": "https://gl.wikipedia.org/wiki?curid=464858", "title": "Pastora Dominga Gonz\u00e1lez Vi\u00e9itez", "text": "Pastora Dominga Gonz\u00e1lez Vieites, nada o 11 de agosto de 1948 e finada na Coru\u00f1a o 25 de abril de 2019, era unha activista galega a favor da abolici\u00f3n dos c\u00e1rceres. Nai do hist\u00f3rico preso anarquista Xos\u00e9 Tarr\u00edo, impulsou o colectivo de apoio \u00e1s persoas presas Nais contra a impunidade.\nTraxectoria.\nViviu no barrio de Katanga, nas chamadas Casas de Franco, da Coru\u00f1a, onde tivo cinco fillos. O m\u00e1is cativo deles era Xos\u00e9 Tarr\u00edo. Emigrou co seu home a Su\u00edza, deixando o fillo en internados. Sufriu o c\u00e1rcere do seu fillo mais foi ao ler o seu libro, \"Huye, hombre, huye\", cando se decatou da violencia de que era obxecto. Nese momento decidir volver da emigraci\u00f3n para apoiar ao seu fillo e a involucrarse na loita contra as pris\u00f3n impulsando a asociaci\u00f3n galega Nais Contra a Impunidade e converteuse nun referente da loita na denuncia das torturas sistem\u00e1ticas a que son sometidos as persoas presas, o funcionamento do sistema carcelario e a impunidade dos carceleiros e das forzas de seguridade.E xa non falemos do aillamento, ao meu fillo tiv\u00e9rono 12 anos en r\u00e9xime FIES, control directo, controlado as 24 horas do d\u00eda a trav\u00e9s dun monitor. \u00bfComo poden dicir que o c\u00e1rcere reinserta cando foi dese\u00f1ado e fabricado para destru\u00edr o ser humano? (declaraci\u00f3n de Pastora Gonz\u00e1lez; traduci\u00f3n)Co tempo converteuse nun referente da loita a prol do abolicionismo das prisi\u00f3ns e moi respectada polo movemento anarquista.\n\u00c9 autora do limiar ao segundo libro do seu fillo, \"Que la lucha no muera. Ante la adversidad: rebeld\u00eda y amistad\" (Imperdible Editorial, 2015), unha recompilaci\u00f3n p\u00f3stuma de textos e poemas de Xos\u00e9 Tarr\u00edo e lembranzas das s\u00faas amizades.\nParticipou activamente no Ateneo Libertario Xos\u00e9 Tarr\u00edo e na asociaci\u00f3n Familias Frente a la Crueldad Carcelaria.\nAs s\u00faas cinsas enterr\u00e1ronse no mesmo lugar onde est\u00e1n as do seu fillo, na Praia dos Ri\u00e1s.\nReco\u00f1ecementos.\nEn abril de 2019 apareceron diversas pintadas na Coru\u00f1a en memoria dela. Un mural na zona da Torre de H\u00e9rcules que pu\u00f1a: Que la lucha no muera. Abaixo os muros. A nai das punks\u201d e outro que dic\u00eda \u201cPastora vive\u201d."}
{"id": "464860", "revid": "85894", "url": "https://gl.wikipedia.org/wiki?curid=464860", "title": "Nais contra a impunidade", "text": "Nais contra a impunidade, tam\u00e9n denominada Nais contra a impunidade in memoriam Xose Tarr\u00edo &amp; Diego Vi\u00f1a, \u00e9 unha asociaci\u00f3n galega que defende os dereitos das persoas presas creada en marzo de 2012.\nObxectivos.\nOs seus obxectivos son a denuncia e loita contra a violencia institucional: o trato inhumano e degradante nos c\u00e1rceres, as\u00ed como toda forma de exclusi\u00f3n social (mulleres, inmigrantes, persoas portadoras de VIH\u2026). A asociaci\u00f3n ofrece apoio xur\u00eddico, formaci\u00f3n, axuda persoal directa e organizaci\u00f3n de actos p\u00fablicos de solidariedade.Porque as persoas presas, as exclu\u00eddas, as enfermas, permanecen afastadas deste mundo material, porque o c\u00e1rcere \u00e9 un reflexo desta hip\u00f3crita sociedade, porque vivir en liberdade \u00e9 hoxe mais que nunca un privilexio das clases adi\u00f1eiradas. Porque ser pobre, muller, inmigrante, xitano, toxic\u00f3mano, sup\u00f3n para algunhas persoas un tr\u00e1xico final entre rexas, nun calex\u00f3n escuro, nunha cama de hospital. Porque estamos fartas de que isto siga as\u00ed. Porque as familias e seres queridos non consentimos esta barbarie.\nTraxectoria.\nCreaci\u00f3n.\nFoi impulsada, entre outras, por Pastora Gonz\u00e1lez, nai de Xos\u00e9 Tarr\u00edo, e o avogado e activista Fran del Buey. Decidimos facer Nais Contra a Impunidade despois de comprobar que cada vez hai m\u00e1is fillos mortos a mans de carceleiros, polic\u00eda, nos centros de detenci\u00f3n. As familias e as nais temos que dar unha resposta porque son fillos os que est\u00e1n mortos, non son paquetes.A asociaci\u00f3n recolle o legado doutras organizaci\u00f3ns que vi\u00f1an traballando contra os abusos nos c\u00e1rceres e a prol da s\u00faa abolici\u00f3n, os traballos inhumanos e degradantes, a exclusi\u00f3n social e calquera forma de privaci\u00f3n de liberdade (PreSOS Galicia, Comit\u00e9s AntiSida, etc.). Entre as s\u00faas integrantes est\u00e1n: Carmen Castro, nai de Diego Vi\u00f1a; Lola Riveiro, nai da presa anarquista Noelia Cotelo, condenada por furto e confinada en r\u00e9xime FIES por denunciar os abusos, agresi\u00f3ns e violaci\u00f3ns sufridos no c\u00e1rcere; Elvira Nieto, nai de Cristina Albertina; Julia, nai do preso anarquista Gabriel Pombo da Silva, co\u00f1ecido como \"Musta\".\nFran del Buey explica que a elecci\u00f3n do nome da asociaci\u00f3n partiu da \"nai\" como icona do concepto de familia e acollida, e subli\u00f1a que \"nai somos todos n\u00f3s\u201d, por iso o seu obxectivo principal \u00e9 o apoio \u00e1s familias. A imaxe da asociaci\u00f3n \u00e9 unha versi\u00f3n da figura da nai con fillo morto do Guernica de Picasso.\nPastora Gonz\u00e1lez e Julia da Silva sinalan nas s\u00faas intervenci\u00f3ns que hai unha relaci\u00f3n directa entre c\u00e1rcere, violencia penitenciaria, pobreza e emigraci\u00f3n. O seu testemu\u00f1o como nais de presos, a denuncia do r\u00e9xime carcelario e mais do FIES rec\u00f3llese demoradamente nunca entrevista realizada durante a marcha ao c\u00e1rcere alem\u00e1n Aachen 4, onde estaba confinado Gabriel Pombo. A entrevista publicouse no zine \"Prision Was Created for the Poor. Mothers &amp; Sons. From FIES to Aachen\", editado por Leeds ABC, con limiar do co\u00f1ecido preso anarquista brit\u00e1nico Mark Barnsley.\nAcci\u00f3ns.\nXunto coa Fundaci\u00f3n Sen Esquencer, promoven o \"Proxecto Habeas Corpus\", un obradoiro de acci\u00f3n directa contra as desigualdades e a violencia institucional, que se artella en tres li\u00f1as: taller de autodefensa, con asesoramento xur\u00eddico sobre asuntos penais, sociais, administrativos e de x\u00e9nero e informaci\u00f3n sobre dereitos; universidade popular, para o intercambio horizontal de co\u00f1ecementos e un tratamento transversal da cultura; e publicaci\u00f3n de libros. O \"Proxecto Habeas Corpus\" colabora co \"Voizes Arquive\", un proxecto internacional que documenta a experiencia en prisi\u00f3n por medio do testemu\u00f1o de persoas presas promovido, entre outras, polo fot\u00f3grafo e activista Xos\u00e9 Quiroga Garc\u00eda-Boente.\nRealizan acci\u00f3ns informativas, reuni\u00f3ns anuais de recordo e afecto, talleres, charlas informativas e acci\u00f3ns de denuncia, que se vertebran en tres eixos.O fundamental \u00e9 o apoio \u00e1 familia, ofrecerlles un abrazo, un ombreiro onde chorar. Unha segunda parte do traballo \u00e9 dar seguimento aos seus problemas mediante un servizo de asesoramento xur\u00eddico gratu\u00edto. Acompa\u00f1arlles \u00e1s administraci\u00f3ns, explicar os casos e a situaci\u00f3n desde unha perspectiva de autodefensa. Ens\u00ednase \u00e1s familias a entender. O terceiro alicerce \u00e9 a protesta, activar os mecanismos que te\u00f1amos, como unha concentraci\u00f3n, unha manifestaci\u00f3n ou un acto p\u00fablico, para difundir os casos de impunidade. Son tres partes, pois: abrazar, entender e denunciar.\nO caso Diego Vi\u00f1a.\nEn 2016 foron xulgadas na Coru\u00f1a por pedir explicaci\u00f3ns e responsabilidades pola morte no c\u00e1rcere de Diego Vi\u00f1a, un mozo de 22 anos finado no cuartel da Garda Civil de Arteixo e fillo de Carmen Nais contra a impunidade organizou daquela unha concentraci\u00f3n de do e protesta contra a impunidade policial diante dunha igrexa onde a benem\u00e9rita celebraba unha misa cun ata\u00fade de cart\u00f3n, candeas e fotograf\u00edas. Fran del Buey explica a reacci\u00f3n das forzas do estado:Na protesta de 2010 a Garda Civil identifica a 15 persoas e recolle a informaci\u00f3n de difusi\u00f3n da protesta. Traslad\u00e1rono \u00e1 subdelegaci\u00f3n do Goberno para que se iniciase un proceso sancionador contra d\u00faas persoas por un suposto de concentraci\u00f3n non comunicada segundo a lei de participaci\u00f3n. Ao mesmo tempo remiten ao Xulgado de Instruci\u00f3n o atestado para que o xu\u00edz determine que tipo delituoso prod\u00facese. A sorpresa \u00e9 que o xulgado de instruci\u00f3n considera o contido do atestado como un delito contra a honra da Garda Civil. Isto xa non se trata do dereito a liberdade de expresi\u00f3n sen\u00f3n que \u00e9 o dereito ao duelo, dereito a sentir, a chorar, a gritar e a protestar. Non se respectou a nosa dignidade nin a nosa dor, entregouse o corpo dun fillo como quen entrega unha bolsa de roupa. En todos os caos que denunciamos acontece algo semellante. [...]. E o m\u00e1is importante: estanlles a dicir \u00e1s familias que non poden chorar\".Isto desencadeou unha onda de solidariedade no estado espa\u00f1ol, a Campa\u00f1a antirrepresiva #15procesad@s. Un preso no c\u00e1rcere de La Moraleja en Due\u00f1as (Palencia), Juankar Santana Mart\u00edn, p\u00faxose en folga de fame simb\u00f3lica en apoio da asociaci\u00f3n. Finalmente foron absoltas en 2017.\nPublicaci\u00f3ns.\nA asociaci\u00f3n ten os dereitos de publicaci\u00f3n da autobiograf\u00eda de Xos\u00e9 Tarr\u00edo por iso en 2016 publicaron a reedici\u00f3n en castel\u00e1n de \"Huye, hombre, huye\", e mais a traduci\u00f3n ao galego de Isaac Lourido, \"Fuxe, home, fuxe\". Da obra, traducida a diversas linguas (alem\u00e1n, croata, franc\u00e9s, grego, ingl\u00e9s, italiano) vend\u00e9ronse m\u00e1is de 20.000 exemplares por todo o mundo."}
{"id": "464862", "revid": "89787", "url": "https://gl.wikipedia.org/wiki?curid=464862", "title": "Prostituci\u00f3n ocasional", "text": "A prostituci\u00f3n ocasional ref\u00edrese \u00e1 prostituci\u00f3n masculina ou feminina que non \u00e9 comercial, xorde de determinadas situaci\u00f3ns de grupos sociais distintos. Adoita practicarse como prostituci\u00f3n de r\u00faa ou pisos particulares.\nEn Espa\u00f1a xorde unha sensibilizaci\u00f3n e an\u00e1lise da prostituci\u00f3n ocasional desde a perspectiva de x\u00e9nero de forma recente. Como os recentes estudos de Esther Castellanos Torres ou Beatriz Ranea Trivi\u00f1o, editado pola \"Federaci\u00f3n de Mujeres Progresistas\" e financiado pola Secretar\u00eda de Servizos Sociais, Sanidade e Igualdade de Madrid en 2018. En Galicia, a asociaci\u00f3n Faraxa de Vigo, un colectivo feminista que denuncia e combate as consecuencias da prostituci\u00f3n, presta labor de axuda e sensibilizaci\u00f3n, considerando que a prostituci\u00f3n \u00e9 unha forma de violencia de x\u00e9nero dende o 2009.\n\"Prostituci\u00f3n como hobby\".\nOs chamados \"prostitutos de hobby\" son homes ou mulleres que est\u00e1n a perseguir outras ocupaci\u00f3ns ou que ga\u00f1an a vida nunha base diferente e que s\u00f3 fan a prostituci\u00f3n como actividade extra; Estas mulleres tam\u00e9n son co\u00f1ecidas como \"putas afeccionadas\". Ga\u00f1an ingresos adicionais ou viven fantas\u00edas sexuais que non poden vivir nunha asociaci\u00f3n. Existen diferentes motivaci\u00f3ns: a transici\u00f3n dun grupo a outro (material, social ou persoal) \u00e9 a mi\u00fado flu\u00edda.\nIniciaci\u00f3n.\nA iniciaci\u00f3n da prostituci\u00f3n ocasional ten lugar a mi\u00fado pola noite durante ou despois da visita de discotecas, bares ou saunas ou nos seus arredores. Alg\u00fans proxenetas buscan deliberadamente persoas que coincidan coas s\u00faas preferencias sexuais e ofrecen considerables cantidades de cartos por contacto sexual con aqueles que non co\u00f1ecen a pr\u00e1ctica da escena. A falta de experiencia de moitas prostitutas casuais pode ser fonte de problemas de diversa \u00edndole. Ademais, o inicio da prostituci\u00f3n casual prod\u00facese a trav\u00e9s de diarios, anuncios en xornais ou follas publicitarias ou revistas. Con todo, cada vez m\u00e1is, Internet xoga un papel e permite en moitos aspectos facer contactos, especialmente a trav\u00e9s de portais de internet axeitados.\nGrupos de Persoas.\nEste grupo de persoas afectadas pola problem\u00e1tica da prostituci\u00f3n ocasional incl\u00fae estudantes, traballadores en pr\u00e1cticas, pero tam\u00e9n destinatarios desempregados ou de asistencia social que practican a prostituci\u00f3n (a mi\u00fado por un tempo limitado) para se protexer economicamente ata que a s\u00faa situaci\u00f3n persoal e/ou financeira se estabiliza. Ademais, a mi\u00fado hai \"xente marxinada\", como os sen teito, os nenos das r\u00faas asilantes, os refuxiados inmigrantes etc., alg\u00fans dos cales non reciben asistencia social nin outro apoio financeiro (regular) que a mendicidade ou traballos precarios, xeralmente exercen a prostituci\u00f3n de cando en vez. Para os toxic\u00f3manos, a transici\u00f3n cara \u00e1 prostituci\u00f3n forzada ou permanente \u00e9 mais flu\u00edda.\nNo Xap\u00f3n, as prostitutas e prostitutos como grupo forman parte das \"Enjok\u014dsai\" pero tam\u00e9n as estudantes en intercambio por produtos ou obxectos de consumo caros.\nO grupo de persoas neste grupo normalmente te\u00f1en unha relaci\u00f3n neutra ou distante coa propia prostituci\u00f3n. Este grupo est\u00e1 por debaixo do grupo sexual na xerarqu\u00eda (v\u00e9xase m\u00e1is abaixo), pero segue sendo moi popular porque os usuarios non se ven como \"delincuentes explotadores\" sen\u00f3n como \"simpatizantes\" e \"axudantes\". Algunhas mulleres e homes utilizan conscientemente ou inconscientemente a s\u00faa sexualidade para ga\u00f1ar a s\u00faa propia vantaxe. Un exemplo ben co\u00f1ecido \u00e9 a secretaria, que ten unha relaci\u00f3n co seu xefe para conseguir unha mellor posici\u00f3n na empresa e unha maior renda. \nA sexualidade a cambio de beneficios \u00e9 algo usado por homes e mulleres e p\u00f3dese atopar en moitas situaci\u00f3ns: no matrimonio, no mundo dos negocios ou en clubs deportivos etc. Algunhas de pa\u00edses en v\u00edas de desenvolvemento abordan unha aventura amorosa e te\u00f1en relaci\u00f3ns sexuais coa s\u00faa parella para que poidan considerar casar, a\u00ednda que realmente non aman a parella elixida. M\u00e1is tarde, no caso dun matrimonio exitoso, poden trasladarse ao pa\u00eds de destino e, no mellor dos casos, ter un emprego regular. Estes matrimonios a mi\u00fado funcionan sorprendentemente ben, e non se pode falar de fraude en ning\u00fan caso. Este foi tam\u00e9n o caso cando un compa\u00f1eiro potencial (normalmente a muller) non traballou nas \u00faltimas d\u00e9cadas e despois da s\u00faa separaci\u00f3n o seu coidado ou o dos nenos estaba en perigo. Moitos destes \"matrimonios de prop\u00f3sito\" a\u00ednda non est\u00e1n pechados principalmente por amor, sen\u00f3n para institucionalizar un unha transacci\u00f3n social, asegurar fortuna ou usar o seu propio atractivo mesmo sen unha relaci\u00f3n emocional profunda a trav\u00e9s da oferta de servizos sexuais para a supervivencia econ\u00f3mica.\nGrupo sexual.\nEstes son principalmente os socios e as persoas vinculadas \u00e1 familia (exemplo de pel\u00edcula: \"Belle de jour\" de Luis Bu\u00f1uel, 1967, con Catherine Deneuve ), que usan e operan a prostituci\u00f3n como un parque infantil para aventuras er\u00f3ticas persoais. Este grupo \u00e9 o m\u00e1is alto do consumismo, xa que o presunto \"divertido efecto para ambos os dous lados\" calma a mala conciencia de moitos clientes e clientes por usar este servizo. O aspecto financeiro \u00e9 bastante incidental aqu\u00ed e ent\u00e9ndese como unha xenerosa doaz\u00f3n para diversi\u00f3n com\u00fan (v\u00e9xase tam\u00e9n os Swingerclub ou incluso o Cruising). Moitos \"prostitutas/os afeccionados\", que caen nesta \u00e1rea, traballan con pouca frecuencia en pel\u00edculas pornogr\u00e1ficas como actores. Ademais, neste grupo, moitas veces hai formas de transici\u00f3n ao grupo patol\u00f3xico, que por mor da s\u00faa patolox\u00eda te\u00f1en un interese crecente na sexualidade (ou en formas especiais de sexualidade) e non poden cumprirse satisfactoriamente en asociaci\u00f3ns (estables).\nGrupo social.\nNeste grupo hai homes ou mulleres que se prostit\u00faen porque est\u00e1n firmemente convencidos de combater tab\u00fas e prexu\u00edzos sociais. A mi\u00fado vense a si mesmos nunha actividade \"misioneira\" ou \"iluminaci\u00f3n\" sexual. A mi\u00fado este grupo \u00e9 ridiculizado, xa que incl\u00fae a moitos auto-promotores que intentan compensar as deficiencias persoais finxindo loitar \"contra a resistencia social\" e por unha \"boa causa\".\nGrupo patol\u00f3xico.\nEste grupo de persoas consid\u00e9rase moi problem\u00e1tico e na \"escena\" tampouco gusta, porque os membros deste grupo adoitan traer un dano masivo (abuso, violaci\u00f3n ou similares), que a trav\u00e9s da pr\u00e1ctica da prostituci\u00f3n compensan ou tenta re-programar. Moitas veces, son incapaces de manter unha relaci\u00f3n normal e estable. Moitos deles tam\u00e9n non te\u00f1en educaci\u00f3n nin formaci\u00f3n e, polo tanto, est\u00e1n en gran perigo de desligarse \u00e1 prostituci\u00f3n forzada e permanente, porque carecen de estabilidade emocional e / ou social suficiente e poucas oportunidades de subsistencia econ\u00f3mica. Un caso especial menos problem\u00e1tico neste grupo son os que son adictos sexuais, en particular porque a mi\u00fado lles resulta dif\u00edcil distinguirse clinicamente do grupo sexual."}
{"id": "464863", "revid": "1576", "url": "https://gl.wikipedia.org/wiki?curid=464863", "title": "Summer in Abaddon", "text": "Summer in Abaddon \u00e9 o terceiro \u00e1lbum de estudio da banda estadounidense de indie rock Pinback, publicado o 12 de outubro de 2004 a trav\u00e9s do selo Touch &amp; Go Records. O disco foi gravado no estudio caseiro de Zach Smith e Rob Crow."}
{"id": "464864", "revid": "98629", "url": "https://gl.wikipedia.org/wiki?curid=464864", "title": "Resalgario", "text": "Resalgario \u00e9 unha novela de Antonio Reigosa publicada en 2001 por Edici\u00f3ns Xerais. De tem\u00e1tica fant\u00e1stica, vai dirixida especialmente ao p\u00fablico infantil e xuvenil. Public\u00e1ronse ata este momento sete edici\u00f3ns, a \u00faltima no ano 2006.\nSinopse.\nResalgario \u00e9 un demo, fillo do Demo Maior, que vive no inferno xunto aos seus pais, os seus irm\u00e1ns e os condenados. Un d\u00eda sa\u00edu do inferno atr\u00e1s de seu pai sen permiso del e por esa raz\u00f3n Resalgario \u00e9 castigado a peregrinar a Santiago no prazo m\u00e1ximo dun ano. Deber\u00e1 ademais darlle os tres croques ao Santo dos Croques para ver \u201cse lle v\u00e9n o sentido\u201d. \u00a0Para chegar ao seu destino vive diversas aventuras nas que, case sempre mediante enganos, sae beneficiado.\nA s\u00faa viaxe comeza logo no Inferno, do cal sae subindo tres d\u00edas de escaleiras. Despois pasa por Traslicia, lugar e top\u00f3nimo fant\u00e1sticos, pero a seguir haber\u00e1 referencias a sitios reais coma Breto\u00f1a ou Gont\u00e1n. Por \u00faltimo chega a Compostela, pasa polo Monte do Gozo e segue ata a Catedral de Santiago, o seu obxectivo final.\nPersonaxes.\nO personaxe principal \u00e9 Resalgario. Hai diversas personaxes secundarias; a primeira en aparecer \u00e9 o Demo maior, pai de Resalgario; despois, un home chamado Floro Flores ser\u00e1 enganado por el e convertido en \u201catractivo tur\u00edstico\u201d. A continuaci\u00f3n c\u00f3ntase dunha rapaza a quen se pilla en actitude cari\u00f1osa cun rapaz e que lle pide que entreite un pelo do medio das pernas. No seu cami\u00f1o, ao pasar por Marquide, atopa un home morto no medio da praza e axuda a que o enterren. Al\u00ed mesmo fano padri\u00f1o dun neno. Aparecen tam\u00e9n na narraci\u00f3n Ambrosio e Nivardo, uns irm\u00e1ns de Resalgario aos que ve nunha especie de so\u00f1o, ou raposo Garc\u00eda, que se cre m\u00e1is listo ca o Demo e acaba espantado. Por \u00faltimo fai presenza o mesmo Santo dos Croques. Resalgario faille un favor e este permite que lle dea os croques.\nElementos etnogr\u00e1ficos.\nNeste libro menci\u00f3nanse moitos costumes e personaxes da tradici\u00f3n galega (c\u00f3mpre lembrar que unha parte importante da obra de Antonio Reigosa trata varios aspectos do folclore da etnograf\u00eda de Galicia), por exemplo:"}
{"id": "464865", "revid": "1410", "url": "https://gl.wikipedia.org/wiki?curid=464865", "title": "Lista de xefes de Estado de Burkina Faso", "text": "Esta \u00e9 unha lista dos xefes de Estado de Burkina Faso dende que a Rep\u00fablica de Alto Volta conseguiu a independencia de Francia en 1960 ata o d\u00eda presente.\nUn total de oito persoas exerceron como xefes de Estado de Alto Volta/Burkina Faso (sen contar os tres Xefes de Estado/Presidentes de transici\u00f3n e un Presidente en funci\u00f3ns en rebeli\u00f3n).\nO actual xefe de Estado de Burkina Faso \u00e9 Paul-Henri Sandaogo Damiba, que tomou o poder no golpe de Estado do 24 de xaneiro de 2022."}
{"id": "464866", "revid": "88215", "url": "https://gl.wikipedia.org/wiki?curid=464866", "title": "Presidente de Burkina Faso", "text": ""}
{"id": "464867", "revid": "88215", "url": "https://gl.wikipedia.org/wiki?curid=464867", "title": "Presidente de Alto Volta", "text": ""}
{"id": "464868", "revid": "88215", "url": "https://gl.wikipedia.org/wiki?curid=464868", "title": "Presidente da Rep\u00fablica de Alto Volta", "text": ""}
{"id": "464869", "revid": "88215", "url": "https://gl.wikipedia.org/wiki?curid=464869", "title": "Presidente da Rep\u00fablica de Burkina Faso", "text": ""}
{"id": "464870", "revid": "1888", "url": "https://gl.wikipedia.org/wiki?curid=464870", "title": "Etelvino Blanco", "text": "Etelvino Blanco Rodr\u00edguez, nado no Carballi\u00f1o en 1955 e finado en Ourense o 11 de xullo de 2019, foi un sindicalista e pol\u00edtico galego.\nTraxectoria.\nNaceu na parroquia de Se\u00f1or\u00edn, e foi o introdutor do sindicalismo nacionalista no seu concello en 1977 primeiro da man da Intersindical Nacional Galega que deu lugar \u00e1 INTG en 1981. Logo da formaci\u00f3n da CIG, foi o seu secretario comarcal en Ourense dende 1994 ata 2017. Nas elecci\u00f3ns municipais de 2019 foi o candidato \u00e1 alcald\u00eda de Ourense por Ourense Mellor."}
{"id": "464871", "revid": "56817", "url": "https://gl.wikipedia.org/wiki?curid=464871", "title": "Vila Me\u00e3", "text": "O top\u00f3nimo portugu\u00e9s Vila Me\u00e3 (do lat\u00edn , 'vila situada no medio') pode referirse a:"}
{"id": "464872", "revid": "5863", "url": "https://gl.wikipedia.org/wiki?curid=464872", "title": "Terapias alternativas", "text": ""}
{"id": "464880", "revid": "89787", "url": "https://gl.wikipedia.org/wiki?curid=464880", "title": "Aftonio", "text": "Aftonio de Antioqu\u00eda (en grego ), fins do s\u00e9culo IV, ret\u00f3rico grego, foi disc\u00edpulo de Libanio, mestre de ret\u00f3rica en Atenas e o famoso autor do libro de texto do terceiro nivel de ensino da lingua e a literatura grega en Bizancio, ao que se chegaba entre os 13 e 15 anos. Fix\u00e9ronse famosos os seus catorce \"Progymn\u00e1smata\" (ou \"Exercicios de ret\u00f3rica\"), unha compilaci\u00f3n de exercicios que abarcaban os distintos x\u00e9neros da composici\u00f3n ret\u00f3rica de discursos. Tam\u00e9n escribiu corenta f\u00e1bulas es\u00f3picas.\nTraxectoria.\nDos tres escritores desta obra, Aftonio \u00e9 o \u00faltimo pola s\u00faa cronolox\u00eda. Esta situaci\u00f3n revela o seu lugar nunha tradici\u00f3n de ret\u00f3rica moi homox\u00e9nea e ben acreditada na pr\u00e1ctica escolar durante unha longa etapa educativa, que vai desde o maxisterio de Te\u00f3n (s. I) e logo Herm\u00f3xenes de Tarso (160-230) aos textos de Aftonio. Este escribe a finais do s\u00e9culo IV ou comezos do V, e foi disc\u00edpulo de Libanio, o prol\u00edfico orador e sofista, amigo do emperador Xuliano o Ap\u00f3stata.\nSegundo nos transmite Focio, chegou a ler as s\u00faas \"Declamationes\", hoxe perdidas, polo que s\u00f3 nos chegou este op\u00fasculo de ret\u00f3rica e unhas cantas f\u00e1bulas de tipo es\u00f3pico. A Suda di del que foi sofista e que compuxo os seus \"Progymn\u00e1smata\" para a \"Ret\u00f3rica\" de Herm\u00f3xenes de Tarso. A s\u00faa obra encaixa moi ben na continuaci\u00f3n das definici\u00f3ns e an\u00e1lises literarias de Herm\u00f3xenes, xa que trata dos mesmo t\u00f3picos e temas que aquel, nesa mesma li\u00f1a da preceptiva ret\u00f3rica.\nMoitas definici\u00f3ns coinciden nos textos de todos os tratadistas ret\u00f3ricos, pero Aftonio engade claros exemplos, tratando de elementos da composici\u00f3n ret\u00f3rica ou literaria, como son as f\u00e1bulas, as \"chr\u00edai\", as sentenzas, os lugares com\u00fans, os trazos do encomio, os do vituperio, etc."}
{"id": "464882", "revid": "624", "url": "https://gl.wikipedia.org/wiki?curid=464882", "title": "Agam\u00e9stor o Farsalio", "text": "Agam\u00e9stor o Farsalio (en grego \u1f08\u03b3\u03b1\u03bc\u03ae\u03c3\u03c4\u03c9\u03c1 \u1f41 \u03a6\u03b1\u03c1\u03c3\u03ac\u03bb\u03b9\u03bf\u03c2) foi un poeta helen\u00edstico menor natural de Farsalia (Grecia). \nTraxectoria.\nSegundo transmite Tzetzes, Agam\u00e9stor foi autor dun \"\u1f19\u03c0\u03b9\u03b8\u03b1\u03bb\u03ac\u03bc\u03b9\u03bf\u03bd \u03c4\u1fc6\u03c2 \u0398\u03ad\u03c4\u03b9\u03b4\u03bf\u03c2\" (\"Epitalamio das vodas de Tetis\"), do que s\u00f3 se conservaron catro versos. Nestes, o poeta afirma que o heroe Aquiles se chamou Pir\u00edsoo de pequeno. "}
{"id": "464884", "revid": "1131", "url": "https://gl.wikipedia.org/wiki?curid=464884", "title": "Manuel V\u00e1zquez Seixas", "text": ""}
{"id": "464885", "revid": "23204", "url": "https://gl.wikipedia.org/wiki?curid=464885", "title": "Cinema e muller (proxecto)", "text": "Cinema e muller \u00e9 un proxecto da Deputaci\u00f3n de Pontevedra que visibiliza as cineastas da Provincia de Pontevedra. Estivo dirixido por Xisela Franco e producido por Beli Mart\u00ednez.\nNo mapeado das mulleres que fixeran cinema deron coa obra de Sol Alonso, Bel\u00e9n Andr\u00e9s Iglesias, Andrea Area Font\u00e1n, Lara Bacelo, Milagros Bar\u00e1, Matusa Barros, Carmen Bellas, Ux\u00eda Blanco, Pilar Boullosa, Claudia Brenlla, Sheila Broull\u00f3n, Silvia Cachafeiro, Mar Caldas, Eva Calvar, Mariana Carballal, Iria Carregal, Paula Carro, Noem\u00ed Chantada, Pilar Comesa\u00f1a Amado, Ana Bel\u00e9n Diz, Isaura Docampo, Carmen Dom\u00ednguez Penelas, Lola Dopico, Area Erina, Luc\u00eda Est\u00e9vez, Anxos Faz\u00e1ns, Carla Fern\u00e1ndez Andrade, Xisela Franco, Laura Garc\u00eda Calleja, Silvia Garc\u00eda Gonz\u00e1lez, Diana Gon\u00e7alves, Lisi Gonz\u00e1lez Fonta\u00ed\u00f1a, Amaya Gonz\u00e1lez Reyes, Gael Herrera, Laura Iturralde, Bibiana Juanes, Viki Martins, Sonia M\u00e9ndez, Carme Nogueira, Adriana P\u00e1ramo, Lu\u00edsa Pel\u00e1ez, Cora Pe\u00f1a, Alex Penabade, Ana Laura Pereira, Mar\u00eda Platas Alonso, Aldara Pregue, Noel Queipo, Soledad Rebollo, Susana Rey, Marta Rodr\u00edguez, Miriam Rodr\u00edguez, Manuela Elizabeth Rodr\u00edguez, Bego Santiago, Olaia Send\u00f3n, Iria Silvosa, Clara Sobri\u00f1o, Bel\u00e9n Sousa, Pilar Sueiro, Amancay Tapia, Diana Toucedo, Beatriz V\u00e1zquez Campa\u00f1a, Andrea V\u00e1zquez Garc\u00eda, Deborah Vukusic e Andrea Zapata-Girau.\nEn 2016 promoveu a pel\u00edcula colaborativa \"Visi\u00f3ns\"."}
{"id": "464902", "revid": "89787", "url": "https://gl.wikipedia.org/wiki?curid=464902", "title": "Andrea Zapata-Girau", "text": "Andrea Zapata-Girau, nada en Vigo o 26 de novembro de 1986, \u00e9 unha directora de cinema galega.\nTraxectoria.\nEstudou m\u00fasica no conservatorio Mayeusis de Vigo e na Guildhall School of Music &amp; Drama, comunicaci\u00f3n audiovisual na Universidade Pompeu Fabra de Barcelona, licenciouse na TAMK School of Art, Music &amp; Media da Universidade de Ciencias Aplicadas de Tampere, na especialidade de montaxe cinematogr\u00e1fica.\nTraballou en Infinia e en Evasi\u00f3n Digital de Madrid.\nPremios.\nA s\u00faa curtametraxe \"Aava\", integrada na pel\u00edcula colaborativa \"Visi\u00f3ns\", recibiu o premio do xurado \u00e1 mellor curtametraxe de imaxe real do Festival de Cans en 2017."}
{"id": "464903", "revid": "5863", "url": "https://gl.wikipedia.org/wiki?curid=464903", "title": "Javier B\u00f3veda", "text": ""}
{"id": "464904", "revid": "83328", "url": "https://gl.wikipedia.org/wiki?curid=464904", "title": "Visi\u00f3ns", "text": ""}
{"id": "464910", "revid": "23204", "url": "https://gl.wikipedia.org/wiki?curid=464910", "title": "Ranunculus bupleuroides", "text": "Ranunculus bupleuroides \u00e9 unha especie de planta perenne da familia das Ranunculaceae.\nDescrici\u00f3n.\n\u00c9 unha planta vivaz, (15)25-50(65) cm, con pec\u00edolos, marxe das follas e base do talo \u00b1 flocosos, de cando en cando glabrescentes. Ra\u00edces engrosadas, fusiformes, tuberosas, fibrosas apicalmente, de cando en cando cil\u00edndricas e carnosas. Follas basais exteriores ovadas, ovado-lanceoladas ou el\u00edpticas, con l\u00e1mina (10)20-80(120) \u00d7 (5)9-20(37) mm e pec\u00edolo de m\u00e1is curto a 3 veces maior que a l\u00e1mina; as interiores lanceoladas. Follas caulinares 2-5(8), de oblongo-lanceoladas a lineares, s\u00e9siles, semiamplexicaules; as inferiores, con l\u00e1mina (30)40-95(100) \u00d7 (3)5\u201310\u00a0mm; as superiores, bracteiformes. Flores (1)2-5(10), de (13)18-27(32) mm de di\u00e1metro, de cor amarela p\u00e1lida. S\u00e9palos glabros. P\u00e9talos 5, de (7)10-12(16) mm, obovado subtriangulares, contiguos, con escama nectar\u00edfera oblonga. Recept\u00e1culo ovoide ou oblongo, glabro. Aquenios 2-2,8(3) mm, obovoides, gibosos, con nerviaci\u00f3n moi marcada; pico 0,2-0,3\u00a0mm.\nDistribuci\u00f3n e h\u00e1bitat.\nAt\u00f3pase en pasteiros secos e pi\u00f1eirais aclarados, principalmente en chans sil\u00edceos m\u00e1is ou menos secos da Pen\u00ednsula Ib\u00e9rica, no sur de Galicia, e o centro e norte de Portugal.\nTaxonom\u00eda.\n\"Ranunculus bupleuroides\" foi descrita por F\u00e9lix de Avelar Brotero e publicado en \"Fl. Lusit.\" 2: 365 (1804)."}
{"id": "464911", "revid": "89787", "url": "https://gl.wikipedia.org/wiki?curid=464911", "title": "Robert Spaemann", "text": "Robert Spaemann, nado en Berl\u00edn o 5 de maio de 1927 e finado en Stuttgart o 10 de decembro de 2018, foi un fil\u00f3sofo cat\u00f3lico alem\u00e1n. A s\u00faa obra ten sido traducida a m\u00e1is dunha duc\u00eda de linguas.\nTraxectoria.\nInfancia e mocidade.\nRobert Spaemann naceu o 5 de maio de 1927. O seu pai, Heinrich Spaemann, era historiador do arte, e fora redactor dos \"Sozialistische Monatshefte (Cadernos mensuais socialistas)\". A s\u00faa nai, Ruth Kr\u00e4mer, era unha bailarina de orixe suaba, formada no c\u00edrculo de Mary Wigman.\nSpaemann foi bautizado en 1930, logo da conversi\u00f3n dos seus pais \u00e1 fe cat\u00f3lica. A s\u00faa infancia transcorreu en Dorsten, na rexi\u00f3n de M\u00fcnster. Nos seus anos de infancia tiveron especial imporancia \u00e1s visitas \u00e1 abad\u00eda de Gerleve, cando ti\u00f1a cinco anos. Segundo as s\u00faas memorias, a melod\u00eda dos salmos cantados polos monxes bieitos escoitada dende o colo da s\u00faa nai, lle deu unha sensaci\u00f3n de alegr\u00eda e plenitude que lle acompa\u00f1ar\u00eda durante toda a s\u00faa vida. Logo do pasamento da s\u00faa nai, o seu pai foi ordenado sacerdote en 1942 polo bispo Clemens August Graf von Galen, de soada e aberta oposici\u00f3n ao nazismo.\nNo servizo de traballo \u2014unha fase de instruci\u00f3n previa ao servizo militar\u2014 se enfrontou a un problema de conciencia ao achegarse o d\u00eda do xuramento de fidelidade ao \"F\u00fchrer.\" Conseguiu evitar a obrigaci\u00f3n ao se provocar unhas anxinas que lle mantiveron con febre na enfermar\u00eda. Tempo despois, cando foi chamado a filas, desobedeceu e se ocultou, o que era equivalente a unha deserci\u00f3n. Malia isto, nunca se considerou \u00abpacifista\u00bb no sentido que se lle deu a esta expresi\u00f3n nos anos sesenta, e admiraba a grandes militares europeos como Carlos Martel, Xo\u00e1n de Austria, Ux\u00edo de Savoia ou Xo\u00e1n III Sobieski. Por\u00e9n, sempre tivo ao nazismo coma un r\u00e9xime perverso.\nEn 1945 comezou os seus estudos de Filosof\u00eda na Universidade de M\u00fcnster, coas materias complementarias de Historia, Teolox\u00eda e Roman\u00edstica. Ademais dos di\u00e1logos plat\u00f3nicos \u2014moitos destes xa lidos antes da Universidade\u2014 e de autores existencialistas como Kierkegaard, nos seus anos de licenciatura se interesou especialmente pola obra de Arist\u00f3teles, Kant e Hegel. Nesta mesma \u00e9poca leu a \"Suma teol\u00f3xica\", a \"Summa contra Gentiles\" e as \"Quaestiones disputatae de veritate\", de Tom\u00e9 de Aquino. O realismo tomista produciulle unha grande simpat\u00eda, xa que apereciaba nel o que calificaba como a \"intentio recta\", isto \u00e9, o acceso directo e sinxelo \u00e1 realidade fronte ao acceso indirecto, mediado por explicaci\u00f3ns mais escuras que a propia realidade examinada \u2014o que calificaba como a \"intentio obliqua\u2014.\nAnos de vida acad\u00e9mica.\nAo rematar a licenciatura comezou o doutoramento con Joachim Ritter, con quen formou parte do chamado \"Collegium Philosophicum\" ou \"Ritter-Schule\", un seminario no que estabeleceu amizade con intelectuais como Hermann L\u00fcbbe, Odo Marquard, G\u00fcnther Rohrmoser ou Ernst-Wolfgang B\u00f6ckenforde. Durante o seu doutoramento casou con Cordelia Steiner (nada en 1925 e finada en 2003), con quen tivo tres fillos.\nDoutorouse en 1952 cunha tese sobre Louis de Bonald, \"\"Der Ursprung der Soziologie aus dem Geist der Restauration\" (A orixe da sociolox\u00eda no esp\u00edrito da Restauraci\u00f3n)\". En resposta a esta obra, Carl Schmitt \u2014quen dedicara varias p\u00e1xinas a De Bonald na s\u00faa \"Teolox\u00eda pol\u00edtica\"\u2014 lle agasallou cun exemplar da primeira edici\u00f3n en franc\u00e9s da \"Th\u00e9orie du pouvoir\", aparecida en 1796, que o xurista adquirira en 1919. A tese foi seguida doutros artigos na revista \"Wort und Wahrheit\" nos que criticaba a primac\u00eda do pol\u00edtico fronte \u00e1 metaf\u00edsica no pensamento da contrarrevoluci\u00f3n e do tradicionalismo.\nLogo do doutoramento, traballou por catro anos como corrector de manuscritos e revisor de traduci\u00f3ns na Editorial Kohlhammer. Foi durante este tempo que pensou na idea de elaborar un dicionario hist\u00f3rico de filosof\u00eda, o \"Historisches W\u00f6rterbuch der Philosophie\". Conseguiu o apoio de Karlfried Gr\u00fcnder ao proxecto, e lle presentaron a idea a Joachim Ritter, quen asumiu con entusiasmo o seu papel de editor. A obra foi publicada por Schwabe AG, de Basilea, e comezou a s\u00faa publicaci\u00f3n en 1972 e a rematou en 2007, convert\u00e9ndose na maior obra colectiva de investigaci\u00f3n acad\u00e9mica en Filosof\u00eda en lingua alem\u00e1, e nun dos maiores proxectos colectivos de investigaci\u00f3n human\u00edstica, con 13 volumes.\nEn 1956 recibiu en M\u00fcnster unha oferta como asistente de investigaci\u00f3n. Habilitouse como catedr\u00e1tico de Filosof\u00eda e Pedagox\u00eda en 1962, cun estudo sobre Fran\u00e7ois F\u00e9nelon, \"\"Reflexion und Spontaneit\u00e4t. Studien \u00fcber F\u00e9nelon\" (Reflexi\u00f3n e espontaneidade)\". Durante os mesmos anos que estudou a F\u00e9nelon, leu a obra de Rousseau, a quen chegou a considerar como paradigma de todos os dilemas e contradici\u00f3ns da Modernidade. Os seus artigos sobre este escritor foron posteriormente recompilados no op\u00fasculo \"\"Rousseau - B\u00fcrger ohne Vaterland\" (Rousseau - cidad\u00e1n sen patria)\", publicado en 1980.\nLogo da s\u00faa habilitaci\u00f3n como catedr\u00e1tico, comezou a s\u00faa actividade como ordinario de Filosof\u00eda e Pedagox\u00eda no Escola T\u00e9cnica Superior de Suttgart (hoxe Universidade de Stuttgart). Estivo al\u00ed at\u00e9 que, en 1969, foi convidado a suceder a Hans-Georg Gadamer, quen se xubilaba como catedr\u00e1tico de Filosof\u00eda na Universidade de Heidelberg. Por\u00e9n, dous anos m\u00e1is tarde decidiu volver a Stuttgart.\nSpaemann fixo varios amigos en Heidelberg, mais disent\u00eda do esp\u00edrito das protestas de 1968, moi vivo nesta universidade. Decepcionoulle do ambiente de o Heidelberg o que percibiu como falta de bravura de moitos acad\u00e9micos: a correcci\u00f3n pol\u00edtica e ante as presi\u00f3ns estudiant\u00eds. Entre os feitos que m\u00e1is lle indignaron foi a falta de apoio do Instituto de Filosof\u00eda a un profesor que resistira \u00e1 presi\u00f3n dos estudiantes, e a cancelaci\u00f3n das clases dunha profesora que fora boicoteada. Ambas decisi\u00f3ns eran politicamente correctas, e Spaemann advert\u00eda unha claudicaci\u00f3n da direcci\u00f3n universitaria no seu deber de defender a liberdade de c\u00e1tedra.\nA s\u00faa volta a Stuttgart coincidiu no tempo cunha pol\u00e9mica aberta que mantivo con J\u00fcrgen Habermas no \"Merkur.\" Habermas comezara a desenvolver a s\u00faa \u00ab\u00e9tica do discurso\u00bb, unha teor\u00eda que, aparecida no contexto antiautoritario xurdido a partir de 1968, chegar\u00eda a ter unha grande popularidade nos c\u00edrculos intelectuais europeos. Habermas defend\u00eda a creaci\u00f3n dun espazo de di\u00e1logo libre de dominio como alternativa procedimental a unha \u00e9tica sustantiva, ao estilo do realismo cl\u00e1sico. Spaemann publicou un artigo no que criticaba o utopismo latente na s\u00faa proposta, \u00e1 que atribu\u00eda suplantar a raz\u00f3n pr\u00e1ctica polo discurso ideal. A s\u00faa cr\u00edtica foi seguida dunha cordial r\u00e9plica de Habermas e dunha contrarr\u00e9plica, tam\u00e9n respetuosa, do propio Spaemann.\nEse mesmo ano foi chamado para ocupar unha c\u00e1tedra de Filosof\u00eda na Universidade de M\u00fanic, onde comezou a s\u00faa docencia no semestre do ver\u00e1n de 1973. Permaneceu en dita c\u00e1tedra at\u00e9 1992, ano no que se xubilou e foi nomeado em\u00e9rito. En M\u00fanic, Spaemann atopou a estabilidade acad\u00e9mica precisa para formar a alg\u00fans profesores como Reinhard L\u00f6w, Thomas Buchheim, Rolf Sch\u00f6nberger o Walter Schweidler. Ademais, nesta etapa colleron forma algunhas das s\u00faas obras principais.\nO problema do devir da teleolox\u00eda na historia do pensamento lle \u00abperseguira\u00bb ao longo da s\u00faa carreira acad\u00e9mica at\u00e9 ent\u00f3n. Malia lle dar un enfoque aristot\u00e9lico, Spaemann apreciaba moito o tratamento que fac\u00eda Kant do problema na \"Kritik der Urteilskraft (Cr\u00edtica do xu\u00edzo)\". Nos anos setenta, se lanzou a explorar a perda da teleolox\u00eda a finais da Idade Media, e rematou os seus traballos coa publicaci\u00f3n en 1981, xunto co seu disc\u00edpulo Reinhard L\u00f6w, do libro \"Die Frage Wozu? Geschichte und Wiederentdeckung des teleologischen Denkens (A pregunta \"para qu\u00e9\"? Historia e redescobremento do pensamento teleol\u00f3xico)\".\nTam\u00e9n nos seus anos de M\u00fanic viu a luz un escrito sinxelo e breve, pero moi significativo do seu estilo e pensamento, elaborado a partir dunha serie de charlas emitidas en \"Bayerischer Rundfunk\" en xaneiro e febreiro de 1981. Publicado en 1982, o libro bosquexa alg\u00fans conceptos \u00e9ticos b\u00e1sicos: ben e mal, convicci\u00f3n e responsabilidade, placer e realidade, o \u00abeu\u00bb e os demais, o incondicionado e o deber de obedecer sempre \u00e1 conciencia, o abandono ante o que non se pode cambiar, etc. Esta breve introduci\u00f3n \u00e1 \u00e9tica ten sido traducida a quince linguas e ten unha notable difusi\u00f3n internacional. En li\u00f1a coa s\u00faa propia visi\u00f3n da Filosof\u00eda, Spaemann trata nela de \u00ababordar os temas do momento, pero non segundo o esp\u00edrito do momento\u00bb; isto \u00e9, \u00abcaptar a norma da existencia presente, a conciencia da \u00e9poca, dende un horizonte que non se define por esa conciencia\u00bb.\nMoi preto da s\u00faa xubilaci\u00f3n, en 1989 publicou \"Gl\u00fcck und Wohlwollen (Felicidade e benevolencia)\", a s\u00faa grande obra dedicada \u00e1 \u00e9tica. A motivaci\u00f3n principal do escrito foi atopar o nexo entre a \u00e9tica cl\u00e1sica da felicidade ou \"eudaimonia\" e a incondicionalidade do deber kantiano. Dita conexi\u00f3n est\u00e1, segundo Spaemann, na apertura benevolente ao ser, no \u00abreco\u00f1ecemento da realidade\u00bb, que propiamente constit\u00fae, ao mesmo tiempo, a base de todo \"deber\" e o \"interese\" fundamental do home. Dun lado, esta apertura benevolente configura a vida virtuosa ou o \"ordo amoris\" do que falaba Santo Agosti\u00f1o, e da forma \u00e1 \"eudaimonia\" ou \u00abvida lograda\u00bb. Doutro, o libre \u00abreco\u00f1ecemento da realidade\u00bb constit\u00fae a base de calquera imperativo \u00e9tico:\nNoutra pasaxe de \"Gl\u00fcck und Wohlwollen\", Spaemann explica a mesma idea recorrendo aos relatos do pecado orixinal e do fratricidio de Ca\u00edn, na X\u00e9nese. No primeiro relato, o home ca\u00eddo se agocha, e a pregunta que Deus lle dirixe \u00e9 unha pregunta pola realidade: \u00abOnde est\u00e1s?\u00bb; no relato do fratricidio de Ca\u00edn, a interpelaci\u00f3n de Deus apunta na mesma direcci\u00f3n: \u00abOnde est\u00e1 o teu irm\u00e1n?\u00bb. A resposta de Ca\u00edn, pola s\u00faa parte, pon de manifesto a actitude que se atopa no ra\u00edz do crime: \u00abAcaso son eu o gardi\u00e1n do meu irm\u00e1n?\u00bb.\nNa orixe de toda \u00e9tica at\u00f3pase, por conseguinte, o \u00abreco\u00f1ecemento da realidade\u00bb \u2014da realidade dun mesmo, do outro e do mundo, que incl\u00fae a s\u00faa teleolox\u00eda ou realizaci\u00f3n\u2014. Os dous polos opostos da vida moral residir\u00edan, neste sentido, na \"\u00abcurvatio in seipsum\u00bb,\" o repregamento ego\u00edsta sobre o propio eu; e a apertura benevolente ao ser, cuxa m\u00e1xima expresi\u00f3n estar\u00eda na gratitude relixiosa.\nActividade como profesor em\u00e9rito.\nXa como profesor em\u00e9rito, a difusi\u00f3n de interpretaci\u00f3ns puramente empiristas da idea de persoa lle levou a desenvolver unha filosof\u00eda da persoa volvendo \u00e1s orixes do concepto. En 1996 publicou a obra \"Personen. Versuche \u00fcber den Unterschied zwischen \u00abetwas\u00bb und \u00abjemand\u00bb (Persoas. Sobre a distinci\u00f3n entre \"algo\" e \"algu\u00e9n\")\". A este estudo seguiron varios escritos e recompilaci\u00f3ns de artigos m\u00e1is breves, como \"Das unsterbliche Ger\u00fccht. Die Frage nach Gott und der Aberglaube der Moderne (O rumor inmortal. A cuesti\u00f3n de Deus e a superstici\u00f3n da Modernidade)\", \"Der letzte Gottesbeweis (A \u00faltima proba da existencia de Deus)\", \"Nach uns die Kernschmelze. Hybris im atomaren Zeitalter (Logo de nos, a fusi\u00f3n do n\u00facleo. Hybris na era at\u00f3mica)\", ou os dous volumes recompilatorios de ensaios e discursos.\nA s\u00faa obra foi moi apreciada por Xo\u00e1n Paulo II e por Bieito XVI, con quen cultivou unha grande amizade. Xunto con fil\u00f3sofos, intelectuais e cient\u00edficos como Paul Ricoeur, Emmanuel L\u00e9vinas, Ralf Dahrendorf, Charles Taylor, Bernard Lewis, Hans-Georg Gadamer, Carl Friedrich von Weizs\u00e4cker ou Ernst-Wolfgang B\u00f6ckenf\u00f6rde, participou nos encontros de intelectuais auspiciados por Xo\u00e1n Paulo II na s\u00faa residencia de ver\u00e1n en Castel Gandolfo. Foi membro da Pontificia Academia para a Vida, participando de xeito moi activo nas s\u00faas sesi\u00f3ns. Cando Joseph Ratzinger era Prefecto da Congregaci\u00f3n para a Doutrina da Fe, foi convidado en d\u00faas ocasi\u00f3ns a disertar, respectivamente, sobre o pecado orixinal e sobre a evoluci\u00f3n.\nMalia a s\u00faa proximidade a ambos pont\u00edfices e a s\u00faa intervenci\u00f3n, como fil\u00f3sofo, en discusi\u00f3ns xurdidas na Igrexa cat\u00f3lica, rexeitou fortemente a etiqueta de \u00abfil\u00f3sofo cat\u00f3lico\u00bb, argumentando que non existe unha especie \u00abcat\u00f3lica\u00bb de filosof\u00eda. Por\u00e9n, se consideraba a si mesmo como \u00abun cat\u00f3lico que \u00e9 fil\u00f3sofo\u00bb e que, como todo fil\u00f3sofo, reflexiona a partir das s\u00faas experiencias vitais:\nA maiores da s\u00faa actividade relacionada coa Filosof\u00eda, ao longo de d\u00e9cadas foi elaborando unha serie de meditaci\u00f3ns sobre os Salmos. \u00c9 un escrito sapiencial no que se funden teolox\u00eda, filosof\u00eda e espiritualidad. Algunhas desas meditaci\u00f3ns cairon en mans do te\u00f3logo su\u00edzo Hans Urs von Balthasar, quen lle suxeriu que as publicara. Spaemann rexeitou a idea at\u00e9 que rematara a s\u00faa actividade como profesor de filosof\u00eda, e non foi at\u00e9 preto da s\u00faa morte que foron publicadas en dous volumes.\nPensamento.\nA filosof\u00eda de Robert Spaemann constit\u00fae un di\u00e1logo ininterrompido coas diferentes tradici\u00f3ns filos\u00f3ficas de Occidente, unha continua reflexi\u00f3n sobre os temas que suscitaran o interese dos grandes fil\u00f3sofos. Afastado da actitude do escol\u00e1stico dun \u00fanico autor ou dunha \u00fanica tradici\u00f3n, desde\u00f1a tam\u00e9n a idea dun avance linear da filosof\u00eda. Considera a esta, m\u00e1is ben, como un continuo volver aos pensadores anteriores e recuperar o que de verdade se perdeu ao tratar de superalos. Este di\u00e1logo levoulle a completar unha obra extensa e profunda que, en multitude de ensaios, abrangue numerosos temas, en especial de filosof\u00eda pr\u00e1ctica.\nNo seu estilo literario, Spaemann defendeu o \u00abxeito normal de falar\u00bb, xa que sosti\u00f1a que \u00aba m\u00e1is alto metalinguaxe \u00e9 a linguaxe ordinaria\u00bb. Procurou evitar o exceso de tecnicismos e modismos sociol\u00f3xicos que, no eido da filosof\u00eda, v\u00eda con escepticismo. Na orixe desta postura est\u00e1 a convicci\u00f3n de que o acceso intelectual inmediato \u00e1 realidade \u2014o que denomina \"intentio recta\"\u2014 \u00e9 m\u00e1is enriquecedor que a aproximaci\u00f3n \"obliqua\", mediada por categor\u00edas a mi\u00fado alleas \u00e1 realidade buscada:\nEn estreita conexi\u00f3n co indicado, dedica un dos seus ensaios a explicar a filosof\u00eda como unha sorte de \u00abinxenuidade institucionalizada\u00bb \"(institutionalisierte Naivit\u00e4t)\" que permite gardarse dos sofistas de cada tempo:\nSeica o tema m\u00e1is recorrente da obra filos\u00f3fica de Spaemann \u00e9 a afirmaci\u00f3n da teleolox\u00eda natural e o rexeitamento do cientificismo. Subxacente ao cientificismo preconizado nos albores da Modernidade por Bacon, Hobbes ou Descartes se encontra o interese por dominar o mundo: \u00abo co\u00f1ecemento e o poder humano son a mesma cousa\u00bb, afirmou Bacon. No mesmo sentido se expresa Hobbes: \u00aba fin do co\u00f1ecemento \u00e9 o poder\u00bb. Para Descartes, a fin do co\u00f1ecemento \u00e9 ser \u00abdonos e se\u00f1ores da natureza\u00bb. E o ideal positivista de Comte \u00e9 \u00absaber para prever coa fin de poder\u00bb. Spaemann non nega certa lexitimidade ao interese no dominio \u2014interese no que se xustifican as ciencias aplicadas\u2014, sen\u00f3n a reduci\u00f3n do interese por co\u00f1ecer a un interese por dominar \u2014a ideolox\u00eda cientificista\u2014. Non \u00e9 casualidade, afirma, que dende a l\u00f3xica do puro poder, o mesmo Bacon afirmara que \u00aba indagaci\u00f3n das causas finais \u00e9 est\u00e9ril e, coma unha virxe consagrada, non produce froitos\u00bb.\nO rexeitamento do pai do cientificismo ao co\u00f1ecemento teleol\u00f3xico non se deber\u00eda en absoluto, por tanto, a unha conclusi\u00f3n cient\u00edfica, sen\u00f3n a un desinterese por todo aquilo que non reportara utilidade. Fronte ao cientificismo, por\u00e9n, Spaemann afirma que existe outro interese da raz\u00f3n que ten un car\u00e1cter superior ao interes por dominar, opera en direcci\u00f3n posta a este, e conduce ao co\u00f1ecemento contemplativo da finalidade no mundo, do sentido. Este interese ten por obxecto o que os estoicos chamaban \"oikei\u014dsis\", \u00abenraizarse\u00bb, \u00abfamiliarizarse\u00bb, \u00abfacerse un fogar\u00bb. A perda deste interese que est\u00e1 na base da ideolox\u00eda cientificista moderna ter\u00eda ao seu xu\u00edzo consecuencias dram\u00e1ticas para a Humanidade:\nAs\u00ed, o home rematar\u00eda por explotar sen consideraci\u00f3n a natureza e \u2014sendo parte da natureza\u2014 chegar\u00eda at\u00e9 o punto de se converter a si mesmo nun simple obxecto do seu propio dominio, tal e como viron Adorno e Horkheimer na s\u00faa \"Dial\u00e9ctica da Ilustraci\u00f3n.\" Moitos problemas modernos como a crise ecol\u00f3xica; o rexeitamento da lei natural e a negaci\u00f3n de toda normatividade da natureza no eido moral \u2014co xurdimento conseguinte da dial\u00e9ctica entre conservadorismo e progresismo no plano pol\u00edtico, e a xeneralizaci\u00f3n do relativismo \u00e9tico\u2014; ou a deshumanizaci\u00f3n que entra\u00f1an proxectos como o transhumanismo; todos estes dramas da Modernidade ser\u00edan, en boa parte, consecuencia de desprezar ese interese fundamental do home por un fogar no universo, por unha patria: a \"oikei\u014dsis\".\nPol\u00e9micas.\nSpaemann participou amplamente no debate p\u00fablico, normalmente provocado por opini\u00f3ns que consideraba err\u00f3neas e merecedoras de r\u00e9plica. As posici\u00f3ns que mantivo fan imposible encaixalo nunha li\u00f1a ideol\u00f3xica \u00fanica. As\u00ed, por exemplo, nos debates sobre o armamento nuclear defendeu nos anos cincuenta a non proliferaci\u00f3n xunto con Ernst-Wolfgang B\u00f6ckenf\u00f6rde; e, posteriormente, cando a Uni\u00f3n Sovi\u00e9tica posu\u00eda un arsenal nuclear, mantivo unha postura cr\u00edtica cos pacifistas que apoiaban o desarme \u2014entre eles o seu amigo, o escritor Heinrich B\u00f6ll, con quen mantivo un intercambio epistolar a este prop\u00f3sito\u2014, xustamente polos perigos para a paz que, ao seu xu\u00edzo, entra\u00f1aba esa postura. Do mesmo xeito, defendeu sempre un dominio respectuoso da natureza \u2014o que lle valeu a simpat\u00eda dos Verdes en Alema\u00f1a\u2014 con argumentos filos\u00f3ficos a mi\u00fado distintos dos seus compa\u00f1eiros nesta causa.\nMantivo unha discusi\u00f3n aberta con J\u00fcrgen Habermas con ocasi\u00f3n da aparici\u00f3n da \u00e9tica do discurso, a\u00ednda que defend\u00eda firmemente la liberdade de expresi\u00f3n, que consideraba gravemente ameazada pola ditadura da correcci\u00f3n pol\u00edtica e o relativismo moral; estivo en contra do proxecto de \u00e9tica universal de Hans K\u00fcng, sin perjuicio de que abog\u00f3 siempre por el universalismo cl\u00e1sico de la ley natural; y, si bien apreciaba la filosof\u00eda de los valores de Max Scheler, fue muy cr\u00edtico con la utilizaci\u00f3n del discurso de los valores, t\u00edpico en los partidos pol\u00edticos y en las instituciones europeas, al servicio de la imposici\u00f3n de ideolog\u00edas por encima del respeto al Derecho. De un modo especialmente comprometido, se posicion\u00f3 a favor de la inviolabilidad de la vida humana desde su concepci\u00f3n hasta su t\u00e9rmino natural, y de la indispensabilidad de lo sagrado en la sociedad.\nEn l\u00ednea con su defensa de lo sagrado fue muy cr\u00edtico, como cat\u00f3lico, de la desacralizaci\u00f3n postconciliar y de las tendencias de mundanizaci\u00f3n que ve\u00eda en la Iglesia contempor\u00e1nea. En este sentido, se mostr\u00f3 muy preocupado ante algunas actitudes y ambig\u00fcedades doctrinales del Papa Francisco, y en su \u00faltima entrevista p\u00fablica alert\u00f3 de que \u00abla unidad de la Iglesia se funda en la verdad\u00bb.\nMoitas das s\u00faas intervenci\u00f3ns sobre cuesti\u00f3ns \u00e9ticas pol\u00e9micas foron recollidas na s\u00faa obra \"Grenzen. Zur ethischen Dimension des Handelns\".\nPremios e distinci\u00f3ns.\nAo longo da s\u00faa vida, Spaemann recibiu varios premios e distinci\u00f3ns civ\u00eds e acad\u00e9micas.\nFoi nomeado doutor honoris causa polas universidades de Friburgo (1989), Navarra (1994), Cat\u00f3lica de Chile (1998), Cat\u00f3lica de Am\u00e9rica (2001) e Cat\u00f3lica de Lublin (2012)."}
{"id": "464913", "revid": "23204", "url": "https://gl.wikipedia.org/wiki?curid=464913", "title": "Rebecca Posner", "text": "Rebecca Posner, nada o 17 agosto de 1929 e finada o 19 xullo de 2018, foi unha fil\u00f3loga, ling\u00fcista e acad\u00e9mica brit\u00e1nica especializada en linguas rom\u00e1nicas.\nTraxectoria.\nRebecca Posner comezou os seus estudos universitarios no Somerville College da Universidade de Oxford en 1949. En 1958, na mesma universidade, defendeu a s\u00faa tese de doutoramento sobre fon\u00e9tica hist\u00f3rica baixo o t\u00edtulo \"Consonantal Dissimilation in the Romance Languages\" e direcci\u00f3n do profesor Alfred Ewert. No curso 1956-1957 trasladouse a Par\u00eds, onde co\u00f1eceu a Andr\u00e9 Martinet e Andr\u00e9-Georges Haudricourt, e dous anos despois \u00e1 universidade de Yale, onde completou a s\u00faa formaci\u00f3n universitaria.\nFormada en filolox\u00eda e ling\u00fc\u00edstica, especializouse no estudo e investigaci\u00f3n das variedades rom\u00e1nicas. Foi no \u00e1mbito acad\u00e9mico da Universidade de Oxford onde desenvolveu como catedr\u00e1tica a parte m\u00e1is importante da s\u00faa carreira acad\u00e9mica. Profesora, editora dos 5 volumes de \"Trends in Romance Linguistics and Philology\", recensionista de m\u00e1is dun cento de t\u00edtulos, e animadora dos estudos ling\u00fc\u00edsticos e socioling\u00fc\u00edsticos de corte estrutural, f\u00edxose merecedora dunha distinguida posici\u00f3n dentro do campo da Roman\u00edstica.\nOs inicios da s\u00faa carreira estiveron ligados a varias outras instituci\u00f3ns universitarias. Posner foi profesora asociada no Girton College, Cambridge, (1960\u20131963), na Universidade de Ghana (1963\u20131965), e na Universidade de York (1965\u20131978). En 1978, con 49 anos, ga\u00f1ou a c\u00e1tedra de Linguas Rom\u00e1nicas da Universidade de Oxford, desempe\u00f1\u00e1ndose como 'fellow' do St Hugh's College, Oxford, desde ese ano ata 1996. Durante todo este tempo foi investigadora do Oxford University Centre for Linguistics &amp; Philology e dirixiu o Seminario de Ling\u00fc\u00edstica Rom\u00e1nica. Realizou estad\u00edas como profesora visitante na Columbia University (1971-1972); e na Princeton University, (1983-1984). Tras a xubilaci\u00f3n en 1997, pasou a ser profesora em\u00e9rita da Universidade de Oxford e honoraria do St Hugh's College.\nFoi homenaxeada cun volume de contribuci\u00f3ns acad\u00e9micas editado por dous dos seus antigos colegas, John N. Green e Wendy Ayres-Bennett: \"Variation and Change in French: essays presented to Rebecca Posner on the occasion of her sixtieth birthday\" (London, Routledge, 1990) e ocupou o cargo de presidenta da Philological Society de 1996 a 2000.\nVida persoal.\nReynolds \u00e9 o apelido de solteira de Rebecca Posner. Casou en 1953 co economista Michael Posner (morto en 2006). Xuntos tiveron dous nenos: un fillo, Christopher, e unha filla, Barbara."}
{"id": "464916", "revid": "23204", "url": "https://gl.wikipedia.org/wiki?curid=464916", "title": "Prudencia Ayala", "text": "Prudencia Ayala, nada en Sonzacate o 28 de abril de 1885 e finada en San Salvador o 11 de xullo de 1936, foi unha escritora e activista social salvadore\u00f1a, que loitou polo reco\u00f1ecemento dos dereitos da muller no Salvador, foi un referente da historia hispanoamericana por converterse na primeira muller aspirante \u00e1 presidencia no seu pa\u00eds.\nA s\u00faa postura e determinaci\u00f3n permit\u00edronlle dar inicio ao reco\u00f1ecemento da muller nunha sociedade na que s\u00f3 o home gozaba de privilexios en canto a honras, roles e funci\u00f3ns claves dentro do \u00e1mbito pol\u00edtico e econ\u00f3mico, promovendo a capacidade da muller e a s\u00faa importancia dentro da sociedade.\nTraxectoria.\nProvi\u00f1a dunha familia de orixe ind\u00edxena, os seus pais foron Aurelia Ayala e Vicente Chief. Cando contaba con dez anos de idade, trasladouse \u00e1 cidade de Santa Ana, onde comezou os seus estudos primarios no colexio da profesora Mar\u00eda Luisa de Cristofine, estudos que non puido conclu\u00edr nunca debido \u00e1 falta de recursos econ\u00f3micos na s\u00faa familia, limitaci\u00f3n que superou desenvolvendo unha formaci\u00f3n autodidacta.\nAprendeu o oficio de costureira e exerceuno paralelo \u00e1s s\u00faas futuras actividades. Aseguraba que ti\u00f1a a capacidade de predicir o futuro mediante revelaci\u00f3ns de \u00abvoces misteriosas\u00bb, isto d\u00e1balle relevancia entre os seus achegados, permit\u00edndolle ga\u00f1ar fama e reco\u00f1ecemento a pesar dunha improb\u00e1bel verdade das s\u00faas predici\u00f3ns. Dita afirmaci\u00f3n provocou, ademais, cr\u00edticas e burlas por parte dalg\u00fans grupos sociais.\nAs s\u00faas predici\u00f3ns foron publicadas nos xornais de Santa Ana, onde a comezan a chamar \u00aba Sibila santaneca\u00bb. En 1914 prognosticou a ca\u00edda do k\u00e1iser de Alema\u00f1a e a entrada dos Estados Unidos na guerra. De a\u00ed en diante, o seu nome tomar\u00eda realce polas s\u00faas formulaci\u00f3ns feministas e o esot\u00e9rico da s\u00faa figura.\nParticipaci\u00f3n social.\nA partir de 1913 comezou a publicar artigos de opini\u00f3n no \"Diario de Occidente\", xornal que circulaba na rexi\u00f3n occidental do Salvador, onde se manifestou partidaria do antiimperialismo, o feminismo e o unionismo centroamericano, ademais de expresar o seu rexeitamento \u00e1 invasi\u00f3n norteamericana de Nicaragua. Tam\u00e9n publicou poemas en varios xornais do pa\u00eds.\nEn 1919 foi encarcerada por criticar nunha das s\u00faas columnas, ao alcalde de Atiquizaya e logo, en Guatemala, foi encarcerada varios meses por acusaci\u00f3ns de colaborar coa planificaci\u00f3n dun golpe de estado. En 1921 publicou o libro \"Escible. Aventuras de un viaje a Guatemala\" onde narraba a s\u00faa viaxe a ese pa\u00eds nos \u00faltimos meses do goberno ditatorial de Manuel Estrada Cabrera. Ademais publicou os libros \"Inmortal, amores de loca\" (1925) e \"Payaso literario\" (1928). A finais da d\u00e9cada dos anos 1920, fundou e dirixiu a peri\u00f3dico \"Redenci\u00f3n femenina\", onde expresou a s\u00faa postura en defensa dos dereitos cidad\u00e1ns das mulleres.\nParticipaci\u00f3n pol\u00edtica.\nEn 1930, tentou postularse como candidata \u00e1 presidencia da rep\u00fablica, a pesar de que a lexislaci\u00f3n salvadore\u00f1a non reco\u00f1ec\u00eda o dereito ao sufraxio feminino. A s\u00faa plataforma de goberno inclu\u00eda o apoio aos sindicatos, a honradez e transparencia na administraci\u00f3n p\u00fablica, a limitaci\u00f3n da distribuci\u00f3n e consumo da augardente, o respecto pola liberdade de cultos e o reco\u00f1ecemento dos \u00abfillos ilex\u00edtimos\u00bb (fillos f\u00f3ra do matrimonio). Iniciouse un debate p\u00fablico de argumentos xur\u00eddicos e pol\u00edticos a favor e en contra da s\u00faa pretensi\u00f3n. Un dos defensores da s\u00faa candidatura foi o fil\u00f3sofo, mestre, escritor e deputado Alberto Masferrer, quen escribiu no xornal \"Patria\":\nFinalmente, a s\u00faa solicitude, foi rexeitada pola Corte Suprema de Xustiza, mais o debate que seguiu ao seu intento de postulaci\u00f3n, deu impulso ao movemento feminino que permitiu que o dereito ao sufraxio feminino se reco\u00f1ecese en 1939, e que na Constituci\u00f3n de 1950, baixo a aprobaci\u00f3n do presidente \u00d3scar Osorio, se dese reco\u00f1ecemento legal aos dereitos da muller no Salvador.\nFalecemento e homenaxes p\u00f3stumas.\nPrudencia Ayala morreu no 11 de xullo de 1936, afastada da palestra pol\u00edtica, mais pr\u00f3xima ao traballo de masas e movementos sociais. Non se ten constancia da s\u00faa participaci\u00f3n no levantamento campesi\u00f1o de 1932, mais crese que colaborou cos alzados. No centro de San Salvador, preto da Catedral Metropolitana, at\u00f3pase unha praza de pequeno tama\u00f1o co nome de Ayala. No sitio hai unha placa que di\nExisten diversas organizaci\u00f3ns que fan honra ao seu nome, destacando a Concertaci\u00f3n Feminista Prudencia Ayala.\nEn marzo de 2009, con motivo do d\u00eda da muller, e en homenaxe a Prudencia Ayala, representouse a obra de teatro \"Prudencia en tiempos de brujer\u00eda\"."}
{"id": "464922", "revid": "1131", "url": "https://gl.wikipedia.org/wiki?curid=464922", "title": "Instituto de Nutrici\u00f3n y Tecnolog\u00eda de los Alimentos Jos\u00e9 Mataix", "text": "O Instituto de Nutrici\u00f3n y Tecnolog\u00eda de los Alimentos Jos\u00e9 Mataix \u00e9 un instituto tecnol\u00f3xico adscrito \u00e1 Universidade de Granada.\nDescrici\u00f3n.\nO Instituto de Nutrici\u00f3n e Tecnolox\u00eda dos Alimentos Jos\u00e9 Mataix, sit\u00faase no Centro de Investigaci\u00f3n Biom\u00e9dica (CIBM) do Parque Tecnol\u00f3xico de Ciencias da Sa\u00fade de Granada xunto con outros Institutos de Investigaci\u00f3n, Grupos de Investigaci\u00f3n de excelencia e o Banco de li\u00f1as celulares. Na s\u00faa orixe institu\u00eduse en Escola de Nutrici\u00f3n da Universidade de Granada no ano 1968. \nPor mor da posterior implantaci\u00f3n dos Graos de Nutrici\u00f3n e o de Tecnolox\u00eda dos Alimentos, a Escola transformouse no que hoxe \u00e9 o Instituto de Nutrici\u00f3n e Tecnolox\u00eda dos Alimentos (INYTA), creado en 1989 polo catedr\u00e1tico de Fisiolox\u00eda da Universidade de Granada, o doutor Jos\u00e9 Mataix Verd\u00fa.\nEstablecido como Instituto de Nutrici\u00f3n e Tecnolox\u00eda dos Alimentos (INYTA), como Instituto Universitario de Investigaci\u00f3n propio da Universidade de Granada, conf\u00f3rmano case medio cento de investigadores distribu\u00eddos nas \u00e1reas de Biolox\u00eda celular, Biolox\u00eda molecular, Bioqu\u00edmica, Did\u00e1ctica das Ciencias Experimentais, Enxe\u00f1er\u00eda qu\u00edmica, Fisiolox\u00eda, Microbiolox\u00eda, as\u00ed como Nutrici\u00f3n e Bromatolox\u00eda. \nActividade.\nO seu labor de investigaci\u00f3n c\u00e9ntrase tanto na Nutrici\u00f3n Humana como na Tecnolox\u00eda dos Alimentos. Pola s\u00faa natureza de Instituto Universitario imparte formaci\u00f3n de Posgrao en Nutrici\u00f3n e Tecnolox\u00eda dos Alimentos dentro do m\u00e1ster de Nutrici\u00f3n Humana. Doutra banda, a trav\u00e9s de convenios e contratos de servizos, colabora coa industria alimentaria, asesor\u00eda e desenvolvo I+D.\nActualidade.\nNo 2008, tralo pasamento do doutor Mataix, considerado polos expertos como un referente da educaci\u00f3n nutricional, pasar\u00eda a levar o nome o seu fundador.\nActualmente disp\u00f3n dunha Unidade de An\u00e1lise de Alimentos, dentro do CIBM, para ofrecer servizos de an\u00e1lise nutricional de alimentos e de seguridade alimentaria a empresas, instituci\u00f3ns, centros de investigaci\u00f3n p\u00fablicos e privados, etc."}
{"id": "464923", "revid": "89787", "url": "https://gl.wikipedia.org/wiki?curid=464923", "title": "Alexandre de Afrodisias", "text": "Alexandre de Afrodisias (en grego antigo \u1f08\u03bb\u03ad\u03be\u03b1\u03bd\u03b4\u03c1\u03bf\u03c2 \u1f41 \u1f08\u03c6\u03c1\u03bf\u03b4\u03b9\u03c3\u03b9\u03b5\u03cd\u03c2) foi o m\u00e1is soado dos comentaristas gregos das obras de Arist\u00f3teles. Foi alcumado, grazas \u00e1 s\u00faa preeminencia, \u00abo ex\u00e9xeta\u00bb (\u1f41 \u1f10\u03be\u03b7\u03b3\u03b7\u03c4\u03ae\u03c2). Foi ori\u00fando da cidade de Afrodisias, en Caria.\nTraxectoria.\nOs seus comentarios serviron de fonte e modelo para autores gregos e bizantinos, e foron traducidos ao siriaco, \u00e1rabe e lat\u00edn. Atrib\u00faeselle a forma do \u00abgran comentario\u00bb, que ser\u00e1 retomado polo peripatetismo \u00e1rabe. \u00abA ex\u00e9xese de Alexandre de Afrodisias inspir\u00e1base no principio de que hai que explicar Arist\u00f3teles mediante Arist\u00f3teles. Alexandre buscaba o que Arist\u00f3teles dixo, non o que quixo dicir. Recorrendo a pasaxes paralelas da obra do Estaxirita ou doutras fontes, tentaba comprendelo. Cando non o consegu\u00eda, sinalaba as diferentes interpretaci\u00f3ns pos\u00edbeis e propu\u00f1a a que lle parec\u00eda m\u00e1is conveniente; cando aquelas eran claras content\u00e1base con emitir breves observaci\u00f3ns\u00bb.\nVida.\nChegou a Atenas cara a finais do s\u00e9culo II. Non hai m\u00e1is datos sobre a dataci\u00f3n da s\u00faa vida que a dedicaci\u00f3n da s\u00faa obra \"De fato\" a Septimio Severo e a Caracalla, o que indica que foi escrita entre os anos 198 e 209. Chegou a dirixir o Liceo e a dar clases sobre filosof\u00eda peripat\u00e9tica.\nTivo como mestres a Herminio, a Sos\u00edxenes o Peripat\u00e9tico e a Aristocles de Mesene.\nPensamento.\nO obxectivo da s\u00faa obra foi liberar a doutrina do sincretismo de Amonio e reproducir a doutrina pura de Arist\u00f3teles. Sostivo que a raz\u00f3n sen desenvolver do home \u00e9 material (\"nous ulikos\") e insepar\u00e1bel do corpo. Argumentou vehementemente contra a doutrina de inmortalidade. Identificou o intelecto activo (\"nus poietikos\"), grazas a cuxa acci\u00f3n o intelecto potencial do home conv\u00e9rtese en real, con Deus.\nOs seus comentarios \u00e1s obras de Arist\u00f3teles gozaron de enorme estima entre os \u00e1rabes, quen traduciron moitos deles.\nDurante o Renacemento a s\u00faa doutrina da mortalidade da alma foi adoptada por Pietro Pomponazzi, e polo seu sucesor Cesar Cremonini, (contra os tomistas e os averro\u00edstas).\nObras.\nCons\u00e9rvanse comentarios de Alexandre sobre as seguintes obras de Arist\u00f3teles:\nNon se conservan os comentarios que escribiu a outras obras de Arist\u00f3teles: \"Physica\", \"Analytica Priora\" II, \"Analytica Posteriora\", \"De caelo\", \"De generatione et corruptione\", e outras. Co\u00f1\u00e9cese que comentou estas obras por referencias doutros autores.\nCons\u00e9rvanse varios escritos orixinais (non comentarios) de Alexandre. Os m\u00e1is importantes son \"De fato\" (\u2018sobre o destino\u2019), onde argumenta contra a doutrina estoica da necesidade, e \"De anima\" (\u2018sobre a alma\u2019).\nNon hai entre os especialistas unanimidade en canto \u00e1 cronolox\u00eda das obras de Alexandre.\nEn 2007 atribu\u00edronse a Alexandre pasaxes achadas nunha copia do s\u00e9culo XIII dun misal, o Palimpsesto de Arqu\u00edmedes, escrita por un escriba chamado Ioannes Myronas.\nEdici\u00f3ns.\nVarias das obras de Alexandre foron publicadas na edici\u00f3n de Aldo Manucio de Arist\u00f3teles (Venecia, 1495-1498). Os seus \"De fato\" e \"De anima\" foron impresas xunto \u00e1s obras de Temistio en Venecia (1534). Esta obra, que fora traducida ao lat\u00edn por Grocio, foi editada por J. K. von Orelli (Z\u00faric, 1824), e os seus comentarios sobre a \"Metaf\u00edsica\" por H. Bonitz (Berl\u00edn, 1847)."}
{"id": "464925", "revid": "96002", "url": "https://gl.wikipedia.org/wiki?curid=464925", "title": "Premios de Relatos de Mulleres Progresistas", "text": ""}
{"id": "464926", "revid": "89787", "url": "https://gl.wikipedia.org/wiki?curid=464926", "title": "Feminicidio. Unha nova orde patriarcal en tempos de submisi\u00f3n", "text": "Feminicidio. Unha nova orde patriarcal en tempos de submisi\u00f3n \u00e9 un ensaio da doutora en Filosof\u00eda, ensa\u00edsta e pol\u00edtica galega Carme Ad\u00e1n publicado en 2018 no marco da colecci\u00f3n Feminismos editado pola Editorial Galaxia, xunto cos libros \"Am@me,\" de Chis Oliveira e Amada Traba D\u00edaz, e \"Ch\u00e1mame se\u00f1ora pero tr\u00e1tame coma a un se\u00f1or\" de Inma L\u00f3pez Silva.\nContexto.\nO percorrido te\u00f3rico e a praxe do feminismo contempor\u00e1neo conseguiron visibilizar varios elementos estruturais do que varias teor\u00edas sociopol\u00edticas definen como patriarcado ou orde patriarcal. Un dos elementos que basear\u00edan ese sistema universal de dominaci\u00f3n ser\u00eda a violencia exercida contra as mulleres -sobre todo aquela que levan a cabo as s\u00faas parellas ou ex-parellas-, que causa ducias de miles de v\u00edtimas anuais. O ensaio de Carme Ad\u00e1n parte do feito de que a violencia patriarcal non precisa ser consciente das s\u00faas motivaci\u00f3ns pol\u00edticas para exercerse e polo tanto \u00e9 da m\u00e1xima importancia establecer un marco te\u00f3rico que nos permita comprender en que medida esa violencia expresa, de seu, a existencia dunha organizaci\u00f3n social opresiva que afunde as ra\u00edces na Historia.\nContido.\n\u201cCo\u00f1ecer, inverter e erradicar\u201d son os tres momentos que Carme Ad\u00e1n considera necesarios para a eliminaci\u00f3n da violencia machista. O ensaio parte do feito de que tal finalidade require, como punto de partida, pensar a violencia contra as mulleres (e non \u201cviolencia de x\u00e9nero\u201d) en calidade de feito pol\u00edtico; se non indagamos na estrutura sociopol\u00edtica que a xerou e a reproduce acabaremos pasando por alto que os homes que asasinan foron educados dentro dela. \nO poder das palabras.\nAo longo do libro ponse especial \u00e9nfase no poder da palabra. Desde que temos constancia os fil\u00f3sofos, os lexisladores, os m\u00e9dicos, os curas, os \"homes sabios\" consideraban a muller un esp\u00e9cime en minor\u00eda de idade perpetua. Para ela, expresarse, razoar ou argumentar estaba vetado e por iso o silencio forzoso (\u201ccalada est\u00e1s m\u00e1is guapa\u201d) era o c\u00f3mplice ideal para eliminar a posibilidade da articulaci\u00f3n dun pensamento. A historia do feminismo foi silenciada por intelectuais e pensadores.\nPara Ad\u00e1n a prohibici\u00f3n de acceder ao saber sempre foi acompa\u00f1ada do desprestixio dos saberes femininos. Moitas das mulleres que (desde Hipatia de Alexandr\u00eda a Olympe de Gouges ou Rosal\u00eda de Castro) reclamaron e exerceron o seu dereito a intervir na ciencia, a pensar a sociedade, a escribir poemas, te\u00f1en biograf\u00edas con desenlaces tr\u00e1xicos ou inxustos.\nNa sociedade patriarcal a expropiaci\u00f3n da credibilidade das mulleres ten como funci\u00f3n deixalas sen capacidade, limitalas a testemu\u00f1as silenciosas. Recuperar as palabras implicar\u00eda, na visi\u00f3n da autora, recuperar a credibilidade.\nCarme Ad\u00e1n xulga que o propio concepto de feminicidio condensa s\u00e9culos de dominaci\u00f3n e morte, mais tam\u00e9n de resignificaci\u00f3n. Nese aspecto critica o erro conceptual \u2014que implica unha mala comprensi\u00f3n do que \u00e9 a violencia contra as mulleres\u2014 por parte de instituci\u00f3ns coma a RAE.\nA importancia da epistemolox\u00eda.\nO ensaio reivindica a importancia de dispo\u00f1ermos de conceptos e teor\u00edas feministas que axuden a indagar na violencia. Para a autora cada palabra importa, cada unha delas \u00e9 a pel dos conceptos cos que se fan leis e programas, pos\u00faen carne, historia e fantas\u00eda que van mudando co paso do tempo. Analizar os conceptos que se refiren \u00e1 violencia que sofren as mulleres \u00e9 un importante traballo. Ad\u00e1n alude \u00e1 \"precariedade epist\u00e9mica\", a falta de palabras aca\u00eddas para describir as situaci\u00f3ns que viven as mulleres; tal ausencia constit\u00fae na realidade unha \"inxustiza epist\u00e9mica\" que acaba por afectar negativamente a outros aspectos relacionados coa sa\u00fade sexual e reprodutiva.\nExisten diferentes correntes de epistemolox\u00eda feminista: o empirismo feminista (Helen Longino) ten a s\u00faa orixe nas investigaci\u00f3ns feministas no \u00e1mbito das ciencias da vida; o feminismo marxista (Nancy Hartsock, Sandra Harding) convida a pensar na emancipaci\u00f3n sum\u00e1ndose ao suxeito proletario; unha terceira corrente (Donna Haraway) explora teor\u00edas e pr\u00e1cticas que non reproduzan os discursos hexem\u00f3nicos patriarcais.\nA obxectividade. Unha comunidade de significado.\nCarme Ad\u00e1n afirma que a obxectividade se converte nun compromiso feminista en canto que implica reco\u00f1ecer os valores; non son estes algo que poidamos eliminar, sen\u00f3n unha parte m\u00e1is do co\u00f1ecemento. Reco\u00f1ecelos \u00e9 o cami\u00f1o dunha obxectividade e investigar aqueles a partir dos cales se describiu a violencia contra as mulleres \u00e9 unha forma de constatar o r\u00e9xime patriarcal. A autora cre que o feminismo ha de ser un cami\u00f1o de autodesignaci\u00f3n: as mulleres def\u00ednense por elas mesmas e suplantan por fin a quen as suplantara \u00e1 hora de caracterizar en que consiste o termo \"muller\".\nXa que, contin\u00faa, palabras como x\u00e9nero e igualdade son de uso com\u00fan, tam\u00e9n o deben de ser fenda salarial, queer, heteropatriarcado, feminicidio\u2026 A autora elixe alg\u00fans destes conceptos \u201cconhistoria, carne e fantas\u00eda\u201d para a s\u00faa reflexi\u00f3n, comezando polo termo mulleres. Debatelo l\u00e9vanos a un campo de batalla dado que sempre fora heterodesignado; a Simone de Beauvoir d\"O segundo sexo\" narra como se chega a ser muller fronte \u00e1 t\u00f3pica cultivada historicamente por homes; o amor rom\u00e1ntico, o matrimonio e a maternidade, destinos trazados desde a infancia, conforman a tr\u00edade de dependencia na que as mulleres eran educadas. Tam\u00e9n ser\u00eda as\u00ed hoxe, a\u00ednda que a orde se adapte aos novos tempos.\nA construci\u00f3n sexo/x\u00e9nero.\nL\u00e9mbranos Ad\u00e1n que no artigo de Gayle Rubin \u201cO intercambio das mulleres\u201d se definir\u00e1 por vez primeira o sistema sexo/x\u00e9nero. Xa Linda Nicholson postulaba que os conceptos x\u00e9nero e sexo se atopaban mutuamente relacionados e intervidos no pensamento patriarcal. O valor que se asignaba ao sexo reproduc\u00eda os roles feminino e masculino na sociedade, xerarquizados (unicamente o masculino goza de reco\u00f1ecemento e poder). Segregar nenos e nenas na educaci\u00f3n reforzar\u00eda esa distribuci\u00f3n de roles, nos cales o que ten verdadeiro valor se atrib\u00fae ao elemento masculino. Cuestionando o sexo como unha construci\u00f3n social m\u00e1is, na li\u00f1a de Judith Butler e Donna Haraway, cuesti\u00f3nase tam\u00e9n a distribuci\u00f3n de papeis de x\u00e9nero: xa que se nos ensina a pensar mediante etiquetas, poder\u00edase etiquetar atentendo \u00e1 diversidade.\nPola diversidade de conceptos.\nO libro vai po\u00f1endo en acci\u00f3n a necesidade de superar a vella dial\u00e9ctica e v\u00e1lese de varias propostas que xorden, por exemplo, dos movementos LGTBIQ, do transfeminismo (unha corrente que rexeita os termos muller e x\u00e9nero) do ciberfeminismo social (que aposta por facer pol\u00edtica a trav\u00e9s dun activismo social en rede) do feminismo l\u00e9sbico ou do feminismo branco heterosexual (que pensa que a violencia patriarcal agacha unha ra\u00edz com\u00fan de homofobia e transfobia). Tr\u00e1tase tam\u00e9n o concepto \"queer\", empregado desde o s\u00e9culo XVIII como un insulto para aquela persoa na que non se reco\u00f1ec\u00eda de inmediato se era home ou muller.\nA normativa da violencia. O espellismo da igualdade.\nUn pequeno percorrido pola historia do feminismo implica, na perspectiva da autora, observar a evoluci\u00f3n da normativa sobre a violencia contra as mulleres. A obra explica como quedaran f\u00f3ra dos Parlamentos e do dereito ao voto, isto \u00e9, f\u00f3ra da cidadan\u00eda, ata que no s\u00e9culo XX cando conseguiu o voto feminino. Reivindicar o papel das mulleres como cient\u00edficas, fil\u00f3sofas, artistas, protagonistas en calquera campo da sociedade (al\u00fadese nesta obra a Pardo Baz\u00e1n, Betty Friedan, as xa citadas Rosal\u00eda e Simone de Beauvoir, Roxane Gay etc.) denuncia ao paso a s\u00faa invisibilizaci\u00f3n e marxinaci\u00f3n, \u00e9poca tras \u00e9poca, nos m\u00e1is diversos episodios: caza de bruxas, violaci\u00f3n como parte da acci\u00f3n b\u00e9lica, escravitude dupla (no traballo industrial ou de servizos e no traballo dom\u00e9stico e reprodutivo) baixo o sistema capitalista... Estes feitos, para Ad\u00e1n, non son vestixio doutro tempo. Vivimos na \u00e9poca do espellismo da igualdade porque permanecen pr\u00e1cticas da violencia patriarcal m\u00e1is arcaica (violaci\u00f3n, asasinato) e se normalizan realidades coma o acoso, o abuso ou o maltrato f\u00edsico e psicol\u00f3xico; porque contin\u00faa o r\u00e9xime de discriminaci\u00f3n produto dun sistema xer\u00e1rquico no que, detalla polo mi\u00fado a autora, se atrib\u00faen distintos traballos, espazos, tempos, recursos e poder aos homes e \u00e1s mulleres. E se ben certas pol\u00edticas e Gobernos en principio regulan xustamente os espazos do p\u00fablico -e, en menor medida, do privado-, as correcci\u00f3ns dos Estados patriarcais modernos contin\u00faan ocultando un acceso desigual aos recursos e un contrato non escrito de car\u00e1cter reprodutivo-sexual. Non ser\u00eda alleo aos h\u00e1bitos seculares do patriarcado o tratar as mulleres como v\u00edtimas, seres d\u00e9biles e necesitados de axuda; fuxir do ideario da vitimizaci\u00f3n supor\u00eda mudar a atribuci\u00f3n de roles que garante o funcionamento do sistema; as mulleres non son v\u00edtimas, \u00e9 a propia estrutura sociopol\u00edtica de violencia social a que as coloca nunha posici\u00f3n de maior vulnerabilidade. Educar unha moza no medo a ser violada converter\u00edaa, segundo Ad\u00e1n, en v\u00edtima, e polo tanto actualizar\u00eda as ferramentas de control dun patriarcado de rostro m\u00e1is amable.\nOs micromachismos.\nO ensaio contin\u00faa denunciando que os chamados micromachismos non te\u00f1en nada de \u201cmicro\u201d; non por ser acostumado ou soportable remite a gravidade persoal e estrutural de cada un deses feitos. O micromachismo funciona como s\u00edntese de s\u00e9culos de infravaloracion das mulleres no m\u00e1is visible, pero tam\u00e9n no m\u00e1is sutil. A autora apela \u00e1s lectoras do ensaio para faceren uso da s\u00faa memoria e recordaren cada unha das situaci\u00f3ns; tam\u00e9n as listaxes de desculpas e de preconceptos (\u201ceu nin feminista, nin machista\u201d) que apuntan con claridade \u00e1 resistencia que segue a producir o feminismo, algo tan obvio coma os perversos debates acerca das \u201cdenuncias falsas\u201d, unha \u00ednfima porcentaxe convertida en consigna por parte de quen considera o feminismo un dos inimigos pol\u00edticos principais.\nA mobilizaci\u00f3n e as apropiaci\u00f3ns.\nAs consignas do \"feminismo como ameaza pol\u00edtica\", explica esta obra, resultaron moito m\u00e1is visibles a partir do \u00e9xito da convocatoria do 8 de marzo de 2018, cando mulleres de todas as idades e ideolox\u00edas diferentes sa\u00edron \u00e1 r\u00faa para loitar contra o patriarcado; tam\u00e9n a partir da viralizaci\u00f3n do \"#metoo\" ou do \"mainstreaming\" que aval\u00eda o impacto diferencial de x\u00e9nero que te\u00f1en as actuaci\u00f3ns p\u00fablicas para conseguir un cambio estrutural con perspectiva feminista. Incluso menciona Ad\u00e1n a sentenza de \u201cLa Manada\u201d e a participaci\u00f3n masiva de mulleres en campa\u00f1as coma \"#Cu\u00e9ntalo\". Simultaneamente, e non por acaso, atopamos o ensaio de Chimamanda Ngozi \"Todos deberiamos ser feministas\" convertido en lema para camisetas, lacrando o seu valor e insinuando que se trata nunha moda da que extrae beneficio econ\u00f3mico.\nO patriarcado actual.\nDesde a perspectiva de Carme Ad\u00e1n, o feminismo enfr\u00f3ntase a un novo reto. A configuraci\u00f3n do patriarcado nos tempos da actual fase do capitalismo (neoliberalismo) fai emerxer unha nova racionalidade que constr\u00fae os seus propios mecanismos de desubxectivizaci\u00f3n. Neste contexto pret\u00e9ndese reducir as redes sociais a unha forma de autopromoci\u00f3n: ser popular \u00e9 o \u00fanico obxectivo das relaci\u00f3ns. As\u00ed, tras a \u00e9poca na que se visualizou as mulleres como nais e educadoras do cidad\u00e1n, a actual sociedade de clases baseada na mercantilizaci\u00f3n e na explotaci\u00f3n chama por produtoras de man de obra barata nun contexto que trata de normalizar a prostituci\u00f3n, a pornograf\u00eda e a hipersexualizaci\u00f3n dese novo tipo muller dependente da mirada masculina. O chamado contrato sexual, a\u00ednda que sutil, seguir\u00eda en vigor porque a violencia \u00e9 o seu garante. Nunha sociedade formalmente xusta e igualitaria a submisi\u00f3n ha de ser a elecci\u00f3n natural, non algo imposto. Para a autora o discurso da libre elecci\u00f3n fai do corpo da muller un dos momentos m\u00e1is \u00e1lxidos da mercantilizaci\u00f3n da vida: ventres de alugueiro (ser\u00edan mulleres de clase baixa as que deciden alugar o seu ventre para sobrevivir, elas e as s\u00faas familias), trata e prostituci\u00f3n (un acto de humillaci\u00f3n/submisi\u00f3n no que alg\u00fans invocan hoxe cinicamente a defensa da capacidade das mulleres para decidir), o parto sometido \u00e1 violencia obst\u00e9trica\u2026 Carme Ad\u00e1n sinala a inexistencia, no plano real, da libre elecci\u00f3n; tratar\u00edase apenas dunha falacia, un t\u00f3pico m\u00e1is da sociedade neoliberal.\nConclusi\u00f3ns.\nCarme Ad\u00e1n prop\u00f3n neste ensaio o traballo colectivo de despatriarcalizar o co\u00f1ecemento, a pol\u00edtica, o Dereito, a sociedade e a vida toda, por dif\u00edcil que sexa encontrar os mecanismos para iso. Apunta a concentrar a nosa ollada cr\u00edtica cara ao Estado (a s\u00faa propia configuraci\u00f3n reproduce a violencia e a desigualdade) e a tentar garantir que a escola estimule a nosa capacidade para ser libres. O patriarcado non acouga e segue forte, buscando novas formas para manter a submisi\u00f3n das mulleres. O principio fundante, desde o punto de vista da autora, segue a ser a violencia. Este ensaio avoga por un amplo debate xur\u00eddico e multidisciplinar que permita a participaci\u00f3n de toda a sociedade para lexislar e educar cara \u00e1 erradicaci\u00f3n de todas as formas de violencia contra as mulleres e de violencia contra a diversidade sexual."}
{"id": "464930", "revid": "89787", "url": "https://gl.wikipedia.org/wiki?curid=464930", "title": "Mira Rai", "text": "Mira Rai (en ) nada en Sanu Duma o 31 de decembro de 1988, \u00e9 unha deportista nepalesa.\nTraxectoria.\nS\u00f3 os seus irm\u00e1ns homes puideron estudar e ela non tivo acceso a unha educaci\u00f3n formal. \u00d3s 11 anos transportaba sacos de arroz de 28 quilos a tres horas da s\u00faa vila para poder revendelos. \u00d3s 14 anos decidiu unirse \u00e1 guerrilla mao\u00edsta durante 7 meses, un grupo de ideolox\u00eda comunista. Pero cando a guerra terminou en 2006, inscribiuse no programa de rehabilitaci\u00f3n do goberno e seguiu correndo por diversi\u00f3n. Non contaba con comida, equipamento ou cartos e na s\u00faa primeira carreira esborrallouse. Despois mudouse a Katmand\u00fa e co adestramento dun profesor de karate, puido seguir adestrando. Correu na monta\u00f1a at\u00e9 80 quil\u00f3metros e foi patrocinada por Red Bull, quen tras ga\u00f1ar enviouna a competir en Europa. \u00c9 auspiciada pola marca Salomon, Red Bull, entre outras. Entre os seus logros a carreira de 80 quil\u00f3metros Mont Blanc na que ten unha marca.\nConverteuse na atleta m\u00e1is destacada do Nepal, actualmente est\u00e1 especializada en marat\u00f3ns, ultramarat\u00f3ns e correr pola monta\u00f1a. Filmouse un documental sobre os seus logros."}
{"id": "464933", "revid": "23204", "url": "https://gl.wikipedia.org/wiki?curid=464933", "title": "Ikiru", "text": " \u00e9 un filme xapon\u00e9s de 1952 dirixido e coescrito por Akira Kurosawa e protagonizado por Takashi Shimura. O filme explora os problemas dun doente terminal de Toquio e a s\u00faa procura polo sentido da s\u00faa vida. O gui\u00f3n foi parcialmente inspirado pola novela de 1886 de Lev Tolstoi \"A morte de Iv\u00e1n Ilich\"."}
{"id": "464934", "revid": "10599", "url": "https://gl.wikipedia.org/wiki?curid=464934", "title": "Ciudad del F\u00fatbol de Las Rozas", "text": ""}
{"id": "464935", "revid": "89787", "url": "https://gl.wikipedia.org/wiki?curid=464935", "title": "Francisco de Paula Santander", "text": "Francisco Jos\u00e9 de Paula Santander Oma\u00f1a, nado en Villa del Rosario de C\u00facuta o 2 de abril de 1792 e finado en Bogot\u00e1 o 6 de maio de 1840, foi un militar e pol\u00edtico colombiano, soado pola s\u00faa participaci\u00f3n no proceso de independencia respecto do Imperio Espa\u00f1ol.\nTraxectoria.\nSantander participou na guerra que se librou contra as forzas centralistas en 1813. M\u00e1is tarde foi un dos principais organizadores da campa\u00f1a de resistencia contra a reconquista espa\u00f1ola, que deu a liberdade definitiva \u00e1 Nova Granada. Tam\u00e9n, interveu nas conclu\u00edntes batallas do Pantano de Vargas e de Boyac\u00e1, en 1819.\nCo\u00f1ecido como \"O Home das leis\" e o \"Organizador da vitoria\", Santander foi Vicepresidente da Gran Colombia no per\u00edodo de 1819 a 1827 (Encargado do poder executivo) e Presidente da Rep\u00fablica da Nova Granada entre 1832 e 1837.\nSantander constru\u00edu o primeiro sistema de educaci\u00f3n p\u00fablica de Colombia \u00f3 pular pola creaci\u00f3n de escolas e universidades."}
{"id": "464936", "revid": "23204", "url": "https://gl.wikipedia.org/wiki?curid=464936", "title": "Francisco Jos\u00e9 de Paula Santander Oma\u00f1a", "text": ""}
{"id": "464937", "revid": "7596", "url": "https://gl.wikipedia.org/wiki?curid=464937", "title": "Antonio Caballero y G\u00f3ngora", "text": "Antonio Caballero y G\u00f3ngora, nado en Priego de C\u00f3rdoba o 23 de maio de 1723 e finado en C\u00f3rdoba o 24 de marzo de 1796, nome completo \"Antonio Pascual de San Pedro de Alc\u00e1ntara Caballero y G\u00f3ngora\", foi un arcebispo cat\u00f3lico espa\u00f1ol e, dende 1782 at\u00e9 1789, Vicerrei de Nova Granada.\nTraxectoria.\nEn 1774, foi convidado a predicar na Capela Real con asistencia dos reis e de toda a corte, foi a s\u00faa palabra tan elocuente que Carlos III emocionouse e prop\u00faxoo \u00f3 Papa para o Episcopado. Foi preconizado bispo de Iucat\u00e1n e, en 1776, consagrado na Catedral da Habana polo bispo de Cuba, Santiago Jos\u00e9 Echevarr\u00eda, ocupando a Sede de M\u00e9rida.\nO 19 de setembro de 1777, \u00e9 nomeado arcebispo e designado para a Sede de Santa Fe de Bogot\u00e1.\nSendo arcebispo de Santa Fe tivo que enfrontar, en 1781, a Insurrecci\u00f3n dos Comuneiros, logrando habilmente negociar cos capit\u00e1ns do movemento -que ameazaba con tomarse a Santa Fe de Bogot\u00e1- unhas capitulaci\u00f3ns en troques de desistir nas s\u00faas intenci\u00f3ns. Os comuneiros creron na palabra e figura do arcebispo e disolv\u00e9ronse. Pouco despois as autoridades desco\u00f1eceron as capitulaci\u00f3ns e mandaron capturar a aqueles que persist\u00edan na rebeli\u00f3n, entre eles a Jos\u00e9 Antonio Gal\u00e1n, quen \u00f3 cabo foi fusilado e descortizado.\nNon se puido probar a s\u00faa sospeitosa participaci\u00f3n no asasinato do Vicerrei Juan de Torrezar Pimienta e logrou facerse recomendar ante a corte para substitu\u00edlo. O 6 de xullo de 1782, Carlos III nomeou a Caballero y G\u00f3ngora Vicerrei de Nova Granada. Ademais de Vicerrei, foi capit\u00e1n xeneral e Presidente da Real Audiencia. Foron as misi\u00f3ns a s\u00faa gran preocupaci\u00f3n e levou capuchinos, franciscanos e dominicos, quen levaron a cabo unha labor evanxelizaci\u00f3n e de extensi\u00f3n do poder real a certas rexi\u00f3ns de fronteira. Caballero y G\u00f3ngora, co\u00f1ecido como o \"Arcebispo Ilustrado\", interesouse polo desenvolvemento das ciencias en perspectiva ilustrada, apoiando o proxecto de creaci\u00f3n dunha universidade de estudos xerais, que finalmente nunca se puxo en marcha, dada a oposici\u00f3n que fixeron os dominicos -a creaci\u00f3n desta universidade significaba a desaparici\u00f3n da Universidade Santo Tom\u00e1s que eles rexentaban- e sobre todo, o desinterese da Coroa en achegar cartos para iso.\nO 27 de marzo de 1783 Patrocinou a Real Expedici\u00f3n Bot\u00e1nica do Novo Reino de Granada que dirixiu o cient\u00edfico Jos\u00e9 Celestino Mutis.\nEn 1785 tivo que p\u00f3r en execuci\u00f3n o arresto do ex-relixioso xesu\u00edta Juan Jos\u00e9 Godoy ante a posibilidade que estivese a reunir recursos e apoio dos Estados Unidos para iniciar unha revoluci\u00f3n nas colonias espa\u00f1olas, raz\u00f3n pola cal env\u00eda axentes a Filadelfia para facerlle crer que se planificaba unha revolta en Cartaxena de Indias. O ex sacerdote cae na trampa e en 1787 \u00e9 aprehendido en Xamaica e deportado a C\u00e1diz, onde morre.\nSolicitou ao rei volver a Espa\u00f1a e o 15 de setembro de 1788. O papa P\u00edo VI despacha as bulas do seu nomeamento de arcebispo-bispo de C\u00f3rdoba, sede vacante por falecemento do titular Baltasar Yusta Navarro.\nEmprendeu o seu regreso a Espa\u00f1a, chegando \u00e1 Coru\u00f1a en xu\u00f1o de 1789. Chega a Madrid onde foi recibido pola Corte de Carlos IV marchando a continuaci\u00f3n a Toledo a visitar ao Metropolitano e entra en C\u00f3rdoba na tarde do 19 de decembro de 1789.\nDurante o seu pontificado cordob\u00e9s realizou visita pastoral a toda a provincia empezando por Priego e Lucena. Interesouse polos problemas relixiosos de cada pobo. Tam\u00e9n realizou obras na Mesquita-Catedral, onde colocou os dous p\u00falpitos barrocos, que permanecen no cruceiro. O 12 de febreiro redactou unha carta pastoral ao clero e pobo, con exhortaci\u00f3ns para previrlles contra \"o esp\u00edrito de veleno da\" \"Revoluci\u00f3n francesa\", que fac\u00eda solapada propaganda.\nEn 1796, con ocasi\u00f3n dunha visita dos reis a C\u00f3rdoba na que Carlos IV e Mar\u00eda Luisa foron atendidos polo bispo, estes ordenaron ao seu Ministro Godoy, dirix\u00edsese ao Papa solicitando para o venerable anci\u00e1n un capelo cardinalicio, pero tres d\u00edas despois, o 24 de marzo de 1796, Xoves Santo, faleceu. A s\u00faa sepultura, at\u00f3pase no trascoro da catedral de C\u00f3rdoba."}
{"id": "464939", "revid": "23204", "url": "https://gl.wikipedia.org/wiki?curid=464939", "title": "Real Expedici\u00f3n Bot\u00e1nica do Novo Reino de Granada", "text": "A Expedici\u00f3n Bot\u00e1nica do Novo Reino de Granada \u00e9 un inventario da natureza do Vicerreinado de Nova Granada realizado por Jos\u00e9 Celestino Mutis durante o reinado de Carlos III de Espa\u00f1a. Co\u00f1ecido na Historiograf\u00eda colombiana como a \"Expedici\u00f3n Bot\u00e1nica\", os seus obxectivos cient\u00edficos deron como resultado a herborizaci\u00f3n e clasificaci\u00f3n de 20\u00a0000\u00a0especies vexetais e 7000\u00a0animais dun territorio que corresponde coa actual rep\u00fablica de Colombia, a fundaci\u00f3n do observatorio astron\u00f3mico de Santa Fe de Bogot\u00e1, un dos primeiros de Am\u00e9rica meridional, a creaci\u00f3n dun selecto grupo de cient\u00edficos e artistas e deu fundamentos para a concienciaci\u00f3n das riquezas naturais do Novo Mundo. Iniciouse en 1783 e durou trinta anos."}
{"id": "464940", "revid": "89787", "url": "https://gl.wikipedia.org/wiki?curid=464940", "title": "Jorge Eli\u00e9cer Gait\u00e1n", "text": "Jorge Eli\u00e9cer Gait\u00e1n Ayala, nado en Bogot\u00e1 o 23 de xaneiro de 1898 e finado ib\u00eddem o 9 de abril de 1948, foi un xurista, escritor e pol\u00edtico colombiano. Foi reitor da Universidade Libre (Colombia) entre 1936 e 1939, da cal, ademais, foi catedr\u00e1tico de Dereito Penal dende 1931 at\u00e9 a s\u00faa morte. Foi alcalde de Bogot\u00e1 no ano 1936, titular en dous ministerios (Educaci\u00f3n en 1940 e Traballo en 1944) e congresista durante varios per\u00edodos entre 1929 e 1948. Tam\u00e9n foi candidato presidencial disidente do Partido Liberal nas elecci\u00f3ns de 1946 e o seu posterior xefe \u00fanico, ademais que \u00eda ser o candidato oficial do partido para as presidenciais de 1950 (que finalmente se desenvolveron en 1949 debido \u00f3 seu asasinato).\nTraxectoria.\nGait\u00e1n forxouse unha reputaci\u00f3n como orador e defensor das causas populares, que consolidou grazas \u00e1s s\u00faas intervenci\u00f3ns no debate sobre o masacre das Bananeras de 1928. O seu asasinato produciu enormes protestas populares inicialmente en Bogot\u00e1 e logo a nivel nacional co\u00f1ecidas como o \"Bogotazo\", e o inicio dun per\u00edodo sanguento na historia do pa\u00eds co\u00f1ecido como \"A Violencia\".\nAs hip\u00f3teses sobre o crime de Gait\u00e1n mutaron co pasar dos anos; dende a teor\u00eda do asasino solitario ata que foi produto dunha conspiraci\u00f3n internacional para evitar a chegada do socialismo, que naquel ent\u00f3n era igual que dicir comunismo, \u00f3 poder en Colombia. O 9 de abril do 2018, 70 anos despois do magnicidio de Gait\u00e1n, a Comisi\u00f3n da Verdade de Colombia (comisi\u00f3n creada no marco dos Acordos da Habana para a desmobilizaci\u00f3n da guerrilla das FARC) anunciou que solicitar\u00e1 \u00e1 Fiscal\u00eda Xeral da Naci\u00f3n declarar este crime como delito de lesa humanidade, para as\u00ed reabrir a investigaci\u00f3n sobre as verdadeiras causas que motivaron o asasinato."}
{"id": "464941", "revid": "23204", "url": "https://gl.wikipedia.org/wiki?curid=464941", "title": "Jorge Eli\u00e9cer Gait\u00e1n Ayala", "text": ""}
{"id": "464943", "revid": "55340", "url": "https://gl.wikipedia.org/wiki?curid=464943", "title": "Proton M/Briz-M", "text": ""}
{"id": "464945", "revid": "89787", "url": "https://gl.wikipedia.org/wiki?curid=464945", "title": "Tratado Thomson-Urrutia", "text": "O tratado Thomson-Urrutia foi asinado en Bogot\u00e1 entre os Estados Unidos e Colombia, o 6 de abril de 1914 polo plenipotenciario norteamericano Thadeus A. Thomson e por Francisco Jos\u00e9 Urrutia de parte de Colombia. O seu obxectivo era solucionar o conflito entre estadounidenses e colombianos, provocados polo apoio que brindou os Estados Unidos \u00e1 separaci\u00f3n de Panam\u00e1 de Colombia en 1903. Sendo ratificado polo Congreso dos Estados Unidos, sete anos despois da s\u00faa sinatura (en abril de 1921) e 18 da declaraci\u00f3n de independencia.\nEn virtude deste tratado, \u00e1mbolos dous pa\u00edses acordaron entre outros puntos:\nPanam\u00e1 non tivo ningunha participaci\u00f3n na negociaci\u00f3n do tratado, nin tampouco lle deu o dereito \u00f3s Estados Unidos para que actuase no seu nome. \u00d3 aprobarse devandito tratado, Panam\u00e1 protestou e non reco\u00f1eceu eses l\u00edmites en vista de que ning\u00fan dos dous pa\u00edses asinantes pod\u00edan obrigala a cumprilo.\nOs l\u00edmites foron determinados polo tratado Victoria-V\u00e9lez, do 20 de agosto de 1924 e son os mesmos l\u00edmites que fixou a Lei de 1855."}
{"id": "464946", "revid": "89787", "url": "https://gl.wikipedia.org/wiki?curid=464946", "title": "Shang Yang", "text": "Shang Yang (en ), nado en Wey (reino Zhou) arredor de 390 a.C. e finado en 338 a.C., tam\u00e9n co\u00f1ecido como Wei Yang (en ) e orixinalmente apelidado Gongsun, foi un fil\u00f3sofo e pol\u00edtico chin\u00e9s. Foi un destacado estudoso legalista. Foi un estadista e reformador do estado de Qin durante o per\u00edodo dos estados guerreiros da antiga China. As s\u00faas pol\u00edticas supuxeron os fundamentos administrativos e pol\u00edticos que permitir\u00edan aos Qin a conquistar toda a China, unificando o pa\u00eds por primeira vez e establecendo a dinast\u00eda Qin. El e os seus seguidores contribu\u00edron ao \"Libro do Se\u00f1or Shang\", obra fundacional do que modernamente se chamou legalismo.\nTraxectoria.\nShang Yang naceu como o fillo dunha concubina da familia gobernante do estado Wey (\u885b). O seu apelido (\u6c0f, nome da li\u00f1axe) era Gongsun e o seu nome persoal Yang. Como membro da familia Wey, tam\u00e9n foi co\u00f1ecido como Wei Yang.\nDe novo, Yang estudou dereito e obtivo un posto co primeiro ministro Shuzuo de Wei (\u9b4f). Co apoio do duque Xiao de Qin, Yang abondonou a s\u00faa baixa posici\u00f3n con Wei para converterse no conselleiro xefe con Qin. As s\u00faas numerosas reformas transformaron o perif\u00e9rico estado de Qin nunha potencia militar e nun reino fortemente centralizado. Os cambios a un sistema legal do estado (que se dic\u00edan que estaban baseados no \"Canon das leis\" de Li Kui) impulsaron a Qin \u00e1 prosperidade. Mellorando a administraci\u00f3n mediante a \u00e9nfase na meritocracia, as s\u00faas pol\u00edticas debilitaron o poder dos se\u00f1ores feudais.\nEn 341\u00a0a.C., Qin atacou o estado de Wei. Yang en persoa levaron o ex\u00e9rcito Qin a vencelo, e finalmente Wei cedeu a terra occidental do r\u00edo Amarelo a Qin. Polo seu papel na guerra, Yang recibiu quince cidades en Shang como o seu feudo persoal e pasou a ser co\u00f1ecido como se\u00f1or Shang (Shang Jun) ou Shang Yang. Segundo os \"Arquivos do Grande Historiador\", con estas conexi\u00f3ns persoais mentres serv\u00eda na corte de Wei, Shang Yang invitou a Gongzi Ang, xeneral de Wei, a negociar un tratado de paz. Segundo Ang chegou, foi tomado prisioneiro, e o ex\u00e9rcito de Qin atacou, vencendo con \u00e9xito os seus opo\u00f1entes.\nMark Edward Lewis identificou a s\u00faa reorganizaci\u00f3n do ex\u00e9rcito como responsable do plan de ordenar as estradas e os campos no norte da China. Isto puido chegar lonxe, mais Yang era m\u00e1is un reformador militar que un legal. Yang supervisou a construci\u00f3n de Xiangyang.\nA escola de pensamento de Shang Yang foi favorecida polo emperador Wu de Han, e John Keay menciona que a figura Tang de Du You foi dirixida por Shang Yang.\nMorte.\nProfundamente odiado pola nobreza Qin, Yang non puido sobrevivir \u00e1 morte do duque Xiao de Qin. O seguinte gobernante, o rei Huiwen, ordenou a exterminaci\u00f3n contra Yang e a s\u00faa familia para fomentar a rebeli\u00f3n. Yang previamente humillara o novo duque \"provocando que fose castigado por unha ofensa como se fose un cidad\u00e1n ordinario\". Segundo o \"Zhan Guo Ce\", Yang foi esconderse e nun momento Yang tratou de quedar nunha pousada. O don rexeitouno porque \u00eda contra as leis que Yang puxera en marcha admitir un h\u00f3spede sen identificaci\u00f3n.\nYang foi executado mediante j\u016bli\u00e8 (\u8eca\u88c2, desmembramento mediante cinco carros, gando ou cabalos); Toda a s\u00faa familia foi executada. A pesar da s\u00faa morte, o rei Huiwen mantivo as reformas establecidas por Yang. Cons\u00e9rvanse outras versi\u00f3ns alternativas da morte de Yang. Segundo Sima Qian, Yang escapou primeiro a Wei. Por\u00e9n, al\u00f3 foi odiado e pola s\u00faa anterior traiz\u00f3n a Gongzi Ang e foi expulsado. Yang foi ent\u00f3n ao seu feudo, onde levantou un ex\u00e9rcito rebelde, mais morreu en combate. Trala batalla, o rei Hui de Qin desmembrou o cad\u00e1ver de Yang mediante carros como advertencia cara a outros."}
{"id": "464955", "revid": "56817", "url": "https://gl.wikipedia.org/wiki?curid=464955", "title": "Per\u00edodo arcaico andino", "text": "Nos Andes centrais, o per\u00edodo arcaico andino \u00e9 a segunda etapa do Precer\u00e1mico Andino que comprende dende a domesticaci\u00f3n de plantas e animais coa aparici\u00f3n dos primeiros horticultores semin\u00f3mades at\u00e9 a aparici\u00f3n da cer\u00e1mica.\nNa periodizaci\u00f3n de Luis Guillermo Lumbreras corresponde \u00e1 segunda etapa do desenvolvemento hist\u00f3rico das civilizaci\u00f3ns andinas. \u00d3 rematar o per\u00edodo de transhumancia, aparecen nos Andes centrais os primeiros horticultores semin\u00f3mades (sen co\u00f1ecemento da cer\u00e1mica); posteriormente o home andino foise facendo sedentario. Os habitantes dos vales coste\u00f1os e serranos adoptaron a agricultura en forma incipiente, os habitantes das estepas altoandinas domesticaron os cam\u00e9lidos; entre tanto, os coste\u00f1os adoptaron a vida mixta de pescadores marisqueadores e agricultores.\nA vida f\u00edxose m\u00e1is estable, apareceron as primeiras aldeas nas chairas ou nos vales, preto dos campos de cultivo ou nas praias ricas en mariscos, as estruturas m\u00e1is antigas son as chozas de material vexetal e posteriormente construci\u00f3ns de pedra e barro; da mesma maneira apareceron os primeiros tecidos rudimentarios."}
{"id": "464957", "revid": "23204", "url": "https://gl.wikipedia.org/wiki?curid=464957", "title": "IES As Lagoas", "text": "O IES As Lagoas \u00e9 un Instituto de Ensino Secundario situado na cidade de Ourense. \nOrixe.\nO Instituto leva o nome do barrio no que est\u00e1 asentado. O actual IES As Lagoas naceu en 1977 como terceiro centro de bacharelato da cidade e primeiro mixto nos tempos modernos. O IES As Lagoas\u00a0naceu nun espazo central e vinculado ao desenvolvemento da cidade neste barrio nos anos sesenta e setenta. Os primeiros anos de funcionamento foron complicados desde un punto de vista organizativo: alto n\u00famero de alumnado, quendas nocturnas e di\u00farnas, conflitos laborais e estudant\u00eds... pero foise asentando ata se converter na actualidade nun dos centros punteiros do ensino p\u00fablico en Ourense.\nNo 2002/2003 festexouse o vinte e cinco aniversario cunha gran festa onde se deron cita moitos exalumnos e exprofesores e no 2017/2018 celebr\u00e1ronse os 40 anos do centro.\nLocalizaci\u00f3n.\nO instituto de As Lagoas at\u00f3pase na R\u00faa Eduardo Blanco Amor, 2. 32004, en Ourense\nOferta educativa.\nO centro ofrece os estudos de Educaci\u00f3n Secundaria Obrigatoria, ademais de tres Bacharelatos diferentes: o de ciencias, o de humanidades e ciencias sociais e o de artes.\nEspazos e instalaci\u00f3ns.\nO edificio do Instituto, constru\u00eddo en 1977 e ampliado en d\u00faas ocasi\u00f3ns, conta cos seguintes espazos:"}
{"id": "464958", "revid": "98629", "url": "https://gl.wikipedia.org/wiki?curid=464958", "title": "Consello de Indias", "text": "O Real e Supremo Consello de Indias foi o \u00f3rgano m\u00e1is importante da administraci\u00f3n colonial espa\u00f1ola (para Am\u00e9rica e para Filipinas), xa que asesoraba o Rei na funci\u00f3n executiva, lexislativa e xudicial. Non ti\u00f1a unha sede f\u00edsica fixa, mais tr\u00e1tase dun lugar a outro co Rei e a s\u00faa corte. Este consello actuou co monarca, mais nalgunhas materias excepcionais actuou s\u00f3.\nHistoria.\nP\u00e9nsase que comezou a funcionar \u00f3 redor de 1524. Como instituci\u00f3n, formouse \u00f3s poucos, e xa os Reis Cat\u00f3licos designaron a Juan Rodr\u00edguez de Fonseca para estudar os problemas da colonizaci\u00f3n das Indias con Cristovo Col\u00f3n. \u00d3 morrer Fernando II de Arag\u00f3n asume a coroa de Castela, na calidade de rexente, o cardeal Cisneros, que non ti\u00f1a boas relaci\u00f3ns con Rodr\u00edguez de Fonseca, de xeito que o separa das s\u00faas funci\u00f3ns e enc\u00e1rgalle a dous membros do consello de Castela: Luis de Zapata e Lorenzo Galindes de Carvajal, para que formen un pequeno consello, que pasou a chamar \"Xunta das Indias\". En 1516, cando Carlos I de Espa\u00f1a asume as posesi\u00f3ns en Am\u00e9rica, contin\u00faa existindo esta xunta e xa en 1524 pasa a chamarse definitivamente Consello de Indias. O seu primeiro presidente foi o frei Garc\u00eda de Loayza, que se tornar\u00eda despois o arcebispo de Sevilla.\nAs reformas napole\u00f4nicas de 1814, coa creaci\u00f3n dos ministros de despacho, retiran as asignaci\u00f3ns administrativas e legais do Consello, ficando, at\u00e9 s\u00faa abolici\u00f3n definitiva en 1834, como un organismo consultor."}
{"id": "464959", "revid": "23204", "url": "https://gl.wikipedia.org/wiki?curid=464959", "title": "Real e Supremo Consello de Indias", "text": ""}
{"id": "464960", "revid": "1131", "url": "https://gl.wikipedia.org/wiki?curid=464960", "title": "Sapporo Dome", "text": "O \u00e9 un estadio situado en Sapporo, na illa de Hokkaido do Xap\u00f3n. O estadio foi inaugurado o 2 de xu\u00f1o de 2001 e \u00e9 utilizado principalmente para b\u00e9isbol e para f\u00fatbol. Actualmente \u00e9 o recinto local dos Hokkaido Nippon-Ham Fighters da Nippon Professional Baseball (NPB) e dos Hokkaido Consadole Sapporo da J1 League. O estadio foi sede de importantes eventos internacionais como o Mundial de F\u00fatbol de 2002, os Xogos Asi\u00e1ticos de inverno de 2017, a Copa do Mundo de Rugby 2019 ou alg\u00fan xogos do f\u00fatbol dos Xogos Ol\u00edmpicos de 2020 de Toquio."}
{"id": "464961", "revid": "26995", "url": "https://gl.wikipedia.org/wiki?curid=464961", "title": "Adagia", "text": "Adagia \u00e9 o nome habitual co que se designa \u00e1 obra Adagiourum collectanea. Compilaci\u00f3n de proverbios e ditos das tradici\u00f3ns grega e latina feita polo humanista Erasmo de Rotterdam.\nOrixe.\nNo ano 1500 publica en Par\u00eds, na imprenta de Johannes Philippi un libro titulado Adagiorum collectanea, colecci\u00f3n de 818 proverbios da Antig\u00fcidade cl\u00e1sica, acompa\u00f1ados cada un dun comentario sobre aspectos filol\u00f3xicos, literarios, hist\u00f3ricos ou mitol\u00f3xicos. A pedagox\u00eda do libro, a cantidade de informaci\u00f3n presentada e a elegante latinidade fixeron do libro un \u00e9xito por toda Europa.\nO \u00e9xito fixo, que no 1505 Philippi publicar\u00e1 unha segunda edici\u00f3n, e no 1506 unha terceira, esta vez por Josse Bade.\nEdici\u00f3n can\u00f3nica.\nPosteriormente cando Erasmo estaba en Italia adquiriu un gran dominio do grego cl\u00e1sico, o que lle permitiu engadir moitas citas e proverbios de autores gregos, public\u00e1ndose no 1508 en Venecia, polo editor Aldo Anuzio, unha edici\u00f3n que acadaba as 3260 citas. Esta edici\u00f3n levar\u00eda por t\u00edtulo \"Adagiurm Chiliades tres, ac centuriae fere totidem\". Posteriormente haber\u00eda m\u00e1is edici\u00f3ns con m\u00e1is proverbios, mais a edici\u00f3n veneciana consid\u00e9rase a can\u00f3nica, por presentar o t\u00edtulo e a estrutura definitiva, que xa non variar\u00e1 nas sucesivas reimpresi\u00f3ns.\nEdici\u00f3ns posteriores.\nNo 1513 o impresor de Basilea, Johannes Froben imprimiu os adagios de acordo \u00e1 edici\u00f3n veneciana; tras instalarse Erasmo nesta cidade. Esta casa editorial pasar\u00e1 a ser o principal editor da s\u00faa obra. De feito tras catro anos da morte do autor, publicouse a primeira edici\u00f3n das obras completas co t\u00edtulo \"Omnia opera Des. Erasmi Rotorodami, quaecumque ipse auctor pro suis agnovit, novem tomis distincta\". Os \"adagia\" convert\u00e9ronse axi\u00f1a nunha obra de lectura oobrigada para calquera intelectual da \u00e9poca.\nIsto non impediu que coa chegada da Contrarreforma, o libro fose engadido no \u00edndice de libros prohibidos de Paulo IV do 1559. O que implicaba a prohibici\u00f3n absoluta de imprimir, posuir ou ler calquera libro asociado a Erasmo. Nos s\u00e9culos posteriores public\u00e1ronse varias edici\u00f3ns dos adagios revisadas e modificadas por diversas comisi\u00f3n de te\u00f3logos cat\u00f3licos."}
{"id": "464962", "revid": "23204", "url": "https://gl.wikipedia.org/wiki?curid=464962", "title": "Claire de Duras", "text": "Claire Louisa Rose Bonne, duquesa de Duras, nada o 27 de febreiro de 1777 en Brest e finado o 16 de xaneiro de 1828 en Niza, foi unha escritora francesa. \u00c9 co\u00f1ecida sobre todo pola s\u00faa novela \"Ourika\", publicada en 1823, onde analiza as cuesti\u00f3ns da igualdade racial e sexual. \u00c9 considerada unha precursora do feminismo."}
{"id": "464963", "revid": "23204", "url": "https://gl.wikipedia.org/wiki?curid=464963", "title": "Cultura San Agust\u00edn", "text": "Co nome de San Agust\u00edn co\u00f1\u00e9cese en Colombia unha importante rexi\u00f3n arqueol\u00f3xica, na que se acharon varios centenares de esculturas monol\u00edticas, que indican que al\u00ed floreceu dende remotos tempos unha cultura, que hoxe \u00e9 obxecto de estudo por parte de misi\u00f3ns cient\u00edficas para estabelecer as orixes e os trazos peculiares deste pobo. Esta cultura iniciouse a partir do s\u00e9culo XXXIII a. C., e no s\u00e9culo VII a. C. xa \u00e9 unha cultura que presenta un considerable desenvolvemento, segundo as datas de carbono 14 de mostras org\u00e1nicas obtidas recentemente asociadas \u00e1 agricultura, a cer\u00e1mica, a ourivar\u00eda e a arte escult\u00f3rica.\nAs diferenzas marcadas entre obxectos, indumentaria, vestiario e traballo l\u00edtico, observadas nas esculturas, fai supor que a necr\u00f3pole de San Agust\u00edn foi unha rexi\u00f3n onde varias etnias suramericanas, dende lugares distantes, tra\u00edan os seus mortos principais a sepultar; da que forman parte o Parque Arqueol\u00f3xico Nacional de Tierradentro e o Parque Arqueol\u00f3xico de San Agust\u00edn.\nDesprazamento.\nSan Agust\u00edn \u00e9 un top\u00f3nimo que data do s\u00e9culo XVII e co cal se designa unha rexi\u00f3n monta\u00f1osa do sur de Colombia, onde floreceu unha milenaria cultura. A zona est\u00e1 na cordilleira andina, recostada nunha das bases do Macizo Colombiano. Non lonxe de al\u00ed, no P\u00e1ramo das Papas, nacen alg\u00fans dos principais r\u00edos do pa\u00eds, os cales cruzan o territorio colombiano en distintas direcci\u00f3ns e en longos percorridos alcanzan caudais navegables. O r\u00edo Magdalena, \u00e9 unha das m\u00e1is importantes v\u00edas de navegaci\u00f3n e entrada cara \u00f3 interior, transitada dende tempos plistoc\u00e9nicos e por onde chegaron os colonos europeos que descubriron e conquistaron as terras dos muiscas. O Cauca, o seu m\u00e1is grande tributario, irriga f\u00e9rtiles vales interandinos, ricos en fil\u00f3ns e aluvi\u00f3ns aur\u00edferos, terra onde buscaron asento os quimbayas e outros consumados ourives precolombinos. O r\u00edo Caquet\u00e1, que sae \u00f3 Amazonas, irriga o p\u00e9 de monte andino e en cuxo curso medio e baixo moran a\u00ednda grupos ind\u00edxenas selv\u00e1ticos, alg\u00fans descendentes, quizais, dos antigos escultores de San Agust\u00edn.\nA paisaxe xeogr\u00e1fica \u00e9 de outeiros onduladas e planos inclinados que descenden at\u00e9 estreitos e profundos can\u00f3ns de orixe aluvial. \u00d3 fondo poden divisarse os impo\u00f1entes picos do Macizo, como se denomina o n\u00f3 monta\u00f1oso andino do sur de Colombia.\nVestixios arqueol\u00f3xicos.\nA zona onde se atopan as reliquias prehisp\u00e1nicas sit\u00faase nunha rexi\u00f3n que corresponde \u00f3s actuais concellos de San Agust\u00edn, Isnos e Saladoblanco. Vestixios similares identific\u00e1ronse tam\u00e9n cara \u00e1 vertente que cae sobre a Amazon\u00eda, especialmente na localidade de Santa Rosa del Caquet\u00e1. D\u00e9bese ter en conta que unha vasta extensi\u00f3n desta zona est\u00e1 a\u00ednda sen explorar, particularmente as zonas que ascenden cara \u00f3 Val das Papas, cubertas por unha densa vexetaci\u00f3n selv\u00e1tica que s\u00f3 at\u00e9 anos recentes empezou a ser desmontada \u00e1s petadas polas avanzadas colonizadoras. Nesta \u00e1rea aparecen, illados uns doutros, n\u00facleos de estatuas e de tumbas, a maneira de centros cerimoniais. A tradici\u00f3n hist\u00f3rica sinalou estes lugares con nomes especiais, que na s\u00faa maior parte se conservan at\u00e9 hoxe, como Mesitas, Lavapatas, Ullumbe, Alto dos \u00cddolos, Alto das Pedras, Quinchana, El Tabl\u00f3n, La Chaquira, La Parada, Quebradillas, Lavaderos e outros."}
{"id": "464966", "revid": "89787", "url": "https://gl.wikipedia.org/wiki?curid=464966", "title": "Louis Jean Marie Daubenton", "text": "Louis-Jean-Marie D\u2019Aubenton (m\u00e1is co\u00f1ecido, simplemente, como Daubenton), nado en Montbard, ducado de Borgo\u00f1a, o 29 de maio de 1716, e finado en Par\u00eds, o 31 de decembro de 1799, ou o 1 de xaneiro de 1800, foi un m\u00e9dico, anatomista, mineraloxista e naturalista franc\u00e9s.\nTraxectoria.\nDaubenton foi enviado a polo seu pai a Par\u00eds para estudar teolox\u00eda, pero seguiu en segredo cursos de medicina e anatom\u00eda.\nEn 1739, tres anos despois da morte de seu pai, Daubenton instalouse en Reims, en cuxa univesidade doutorouse en medicina en 1741. Despois de obter este grao, volveu \u00e1 s\u00faa cidade natal para exercer a profesi\u00f3n de m\u00e9dico.\nNa mesma \u00e9poca, Georges-Louis Leclerc, conde de Buffon, tam\u00e9n nacido en Montbard e amigo da infancia de Daubenton, chamouno para traballar con el no Xard\u00edn do Rei de Par\u00eds, para que o axudara nas tarefas de disecci\u00f3n e estudos anat\u00f3micos. Daubenton e Buffon traballaron xuntos durante dez anos na \"Historia natural dos animais\".\nDaubenton describiu cerca de 200 especies de cuadr\u00fapedes, cunha precisi\u00f3n sen precedentes. Este traballo foi considerado o punto de partida da moderna anatom\u00eda comparada.\nDaubenton foi un dos primeiros naturalistas en aplicar a anatom\u00eda comparada \u00e1s especies f\u00f3siles, refutando as\u00ed a suposta existencia de xigantes.\nEn 1778 Daubenton pasou a ser profesor de historia natural no Colexio de Francia. En 1783, era profesor de econom\u00eda rural no Colegio d'Alfort e, en 1795, impartiu clases na Escola Normal Superior de Par\u00eds.\nFoi elixido membro da Academia de Ciencias de Francia, para a que redactou un gran n\u00famero de memorias. Escribiu tam\u00e9n diversos artigos para a \"Encyclop\u00e9die\".\nCoa Revoluci\u00f3n francesa o Gabinete do Rei converteuse no Museo Nacional de Historia Natural de Francia, e Daubenton no seu primeiro director.\nAtrib\u00faese a Dabubento a naturalizaci\u00f3n de ovellas espa\u00f1olas en Francia, e publicou varios libros sobre como criar estes animais.\nComo m\u00e9dico, recomendou as p\u00edlulas de ipecacua\u00f1a, que se chamaron na \u00e9poca \"p\u00edlulas de Daubenton\".\nEn decembro de 1799 Daubenton foi elixido membro do Senado, pero morreu pouco despois a causa dunha crise de apoplex\u00eda.\nFilosof\u00eda natural.\nAo igual que Buffon, Daubenton desconfiaba do car\u00e1cter obxectivo da sistem\u00e1tica, especialmente da linneana, e defend\u00eda constru\u00edla a partir da organizaci\u00f3n completa dos animais e non de certos caracteres.\nPero a diferenza de Buffon, rexeitaba o gradualismo na escala dos seres e manti\u00f1a unha visi\u00f3n da xerarqu\u00eda animal moito m\u00e1is est\u00e1tica. O seu concepto de especie, fundamentado na constancia dos caracteres morfol\u00f3xicos, era tipol\u00f3xico.\nDe a\u00ed tam\u00e9n que a anatom\u00eda comparada xogase na s\u00faa obra un papel moito m\u00e1is fundamental que na de Buffon."}
{"id": "464969", "revid": "72012", "url": "https://gl.wikipedia.org/wiki?curid=464969", "title": "Louis Jean-Marie D\u2019Aubenton", "text": ""}
{"id": "464972", "revid": "98629", "url": "https://gl.wikipedia.org/wiki?curid=464972", "title": "Bad Cat (filme)", "text": "Bad Cat () \u00e9 un filme de animaci\u00f3n turco dirixido por que se estreou no 2016.\nSinopse.\nNa d\u00e9cada dos noventa, tempada de primavera, un gato, un ratta e un gaivota ocuparanse de coidar un beb\u00e9 gato extraviado pola s\u00faa familia."}
{"id": "464977", "revid": "23204", "url": "https://gl.wikipedia.org/wiki?curid=464977", "title": "Macromia splendens", "text": "Macromia splendens \u00e9 unha especie de odonato anis\u00f3ptero da familia Corduliidae end\u00e9mica do sur de Francia e a Pen\u00ednsula Ib\u00e9rica.\nDescrici\u00f3n.\nTr\u00e1tase do maior cord\u00falido europeo, podendo alcanzar os 70\u00a0mm. O t\u00f3rax \u00e9 de cor verde met\u00e1lico con manchas amarelas dorsais sobre fondo negro no abdome. Tende a pousarse colgando das p\u00f3las das \u00e1rbores, en claros ou cami\u00f1os forestais.\nDistribuci\u00f3n.\nTr\u00e1tase dunha reliquia que sobreviviu \u00e1s glaciaciones. A\u00ednda que o x\u00e9nero \"Macromia\" habita principalmente en \u00e1reas de clima tropical, das 112 especies reco\u00f1ecidas s\u00f3 \"M. splendens\" se atopa no continente europeo.\nA \u00e1rea de distribuci\u00f3n desta especie lim\u00edtase \u00f3 extremo sur e suroeste de Francia, centro e sur de Portugal; en Espa\u00f1a, a\u00ednda que se trata dunha especie rara e moi localizada, at\u00f3pase en Galicia, Asturias, Estremadura, C\u00e1diz e M\u00e1laga nunha altitude non superior \u00f3s 500-600 metros.\nH\u00e1bitat.\nHabita en r\u00edos anchos e algo profundos, nos treitos lentos que permiten a deposici\u00f3n do sedimento e o crecemento da vexetaci\u00f3n acu\u00e1tica, en tramos asollados e cuxas beiras est\u00e1n ocupadas por vexetaci\u00f3n de ribeira."}
{"id": "464978", "revid": "23204", "url": "https://gl.wikipedia.org/wiki?curid=464978", "title": "Gomphus graslinii", "text": "Gomphus graslinii \u00e9 unha especie de odonato anis\u00f3ptero que pertence \u00e1 familia Gomphidae.\nCaracter\u00edsticas.\nTe\u00f1en os ollos moi separados, car\u00e1cter que comparten cos Petaluridae e cos zig\u00f3pteros. Os adultos miden usualmente de 4 a 7 cm de lonxitude. Vive en regatos, r\u00edos, arroios ou lagos en estado pr\u00f3ximo \u00f3 natural. \u00c9 un g\u00f3nfido car\u00e1cterizado polas s\u00faas amplas li\u00f1as negras nas \u00e1reas antehumeral e humeral do t\u00f3rax, as s\u00faas patas son maioritariamente negras, salvo as coxas que son amarelas e os f\u00e9mures con raias amarelas.\nDistribuci\u00f3n.\nA \u00e1rea de distribuci\u00f3n desta especie s\u00f3 comprende unha parte da Pen\u00ednsula Ib\u00e9rica e parte do sur e suroeste de Francia. En Francia, as poboaci\u00f3ns \u00e1chanse claramente en regresi\u00f3n no oeste, sendo estables na zona do suroeste, \u00f3 oeste do r\u00edo Rodano.\nNa Pen\u00ednsula Ib\u00e9rica habita en Portugal, ag\u00e1s na parte central do pa\u00eds, e en Espa\u00f1a no suroeste de Galicia, suroeste de Castela e Le\u00f3n e sur e suroeste de Andaluc\u00eda.\nH\u00e1bitat.\nA\u00ednda que se trata dunha especie de augas correntes, parece ser m\u00e1is com\u00fan nas zonas de remanso, como ocorre con \"Macromia splendens\", especie coa que adoita compartir o h\u00e1bitat. En Francia voan dende mediados de xu\u00f1o a mediados de agosto. Os esp\u00e9cimes ib\u00e9ricos entre primeiros de xu\u00f1o e mediados de xullo."}
{"id": "464979", "revid": "102241", "url": "https://gl.wikipedia.org/wiki?curid=464979", "title": "Lingua mescalero-chiricahua", "text": "O mescalero-chiricahua \u00e9 unha lingua apacheana falada polos pobos mescalero e chiricahua en Oklahoma e Novo M\u00e9xico. Est\u00e1 relacionada co navajo e co apache occidental e foi descrita en gran detalle polo antrop\u00f3logo ling\u00fcista Harry Hoijer (1904\u20131976), especialmente en Hoijer &amp; Opler (1938) e Hoijer (1946). A obra \"Chiricahua and Mescalero Apache Texts\" de Hoijer e Opler, incl\u00fae unha introduci\u00f3n gramatical e historias relixiosas e seculares, que foron convertidos nun \"libro\" en li\u00f1a dispo\u00f1ible pola Universidade de Virxinia.\nVirginia Klinekole, a primeira presidenta muller da tribo apache mescalero, foi co\u00f1ecida polos seus esforzos por preservar a lingua.\nExiste cando menos unha escola de inmersi\u00f3n ling\u00fc\u00edstica para nenos en Mescalero."}
{"id": "464980", "revid": "23204", "url": "https://gl.wikipedia.org/wiki?curid=464980", "title": "Lingua chiricahua", "text": ""}
{"id": "464981", "revid": "23204", "url": "https://gl.wikipedia.org/wiki?curid=464981", "title": "Lingua mescalero", "text": ""}
{"id": "464984", "revid": "56817", "url": "https://gl.wikipedia.org/wiki?curid=464984", "title": "Lenda de Yurupar\u00ed", "text": "A lenda de Yurupar\u00ed (en nheengatu: \"Jurupar\u00ed\" ) \u00e9 un relato m\u00edtico fundacional amaz\u00f3nico que se co\u00f1ece da transcrici\u00f3n feita a partir da versi\u00f3n relatada a finais do s\u00e9culo XIX polo ind\u00edxena Jos\u00e9 Maximino e traducida \u00f3 italiano polo conde Ermanno Stradelli. \u00c9 unha das obras m\u00e1is antigas da literatura de Colombia das que se ten co\u00f1ecementos.\nYurupar\u00ed \u00e9 un heroe m\u00edtico, co\u00f1ecido nas tribos ind\u00edxenas do Brasil e Colombia, por ind\u00edxenas das familias ling\u00fc\u00edsticas tup\u00ed-guaran\u00ed, tucana e arauaca. Esta lenda interv\u00e9n nalgunhas tradici\u00f3ns importantes como as leis de Yurupar\u00ed - ou as leis do Sol -, o ritual de Yurupary, e dentro deste, as frautas e as m\u00e1scaras de Yurupar\u00ed.\nA lenda de Yurupar\u00ed \u00e9 un dos grandes textos precolombinos que sobreviven xunto co Popol Vuh.\nOrixe da lenda.\nA lenda era de com\u00fan co\u00f1ecemento nas tribos do Amazonas colombiano-brasileiro, especialmente na conca do r\u00edo Vaup\u00e9s, sendo transmitida de maneira oral.\nA finais do s\u00e9culo XIX, o indio brasileiro Maximiano Jos\u00e9 Roberto escribiu unha versi\u00f3n en lingua nheengatu con caracteres latinos. Dita versi\u00f3n perdeuse e s\u00f3 quedou a versi\u00f3n italiana que de devandito texto fixo Ermanno Stradelli, publicada no bolet\u00edn da Sociedade Xeogr\u00e1fica Italiana en 1890 baixo o t\u00edtulo de \"Leggenda dell\u2019 Jurupary.\" Hai quen din que Stradelli \u00e9 quen debe levar o cr\u00e9dito pola composici\u00f3n do texto, e que Roberto \u00e9 tan s\u00f3 un colaborador que lle deu \u00f3 conde un esbozo escrito da lenda no seu pu\u00f1o e letra. Pero segundo an\u00f3tao Robin Michael Wright (1981), p\u00f3dese conclu\u00edr que o que fixeron Stradelli e Roberto foi unha investigaci\u00f3n en equipo:\nA pesar de existir dita versi\u00f3n, o texto pasou desapercibido por moito tempo tanto para brasileiros como para colombianos. S\u00f3 foi at\u00e9 a d\u00e9cada dos 50 cando Pastor Restrepo Lince traduciuno, coa axuda de Am\u00e9rico Carnicelli, do italiano \u00f3 castel\u00e1n. Javier Arango Ferrer foi o primeiro en divulgar o texto no seu ensaio \"Ra\u00edz e Desarollo de la Literatura Colombiana\".\nA versi\u00f3n que m\u00e1is se co\u00f1ece actualmente \u00e9 a de H\u00e9ctor Orjuela, traducida \u00f3 castel\u00e1n por Susana Narv\u00e1ez Salessi, publicada en 1983 polo Instituto Caro y Cuervo."}
{"id": "464985", "revid": "23204", "url": "https://gl.wikipedia.org/wiki?curid=464985", "title": "Lenda de Yurupary", "text": ""}
{"id": "464988", "revid": "89787", "url": "https://gl.wikipedia.org/wiki?curid=464988", "title": "Linguas de Colombia", "text": "M\u00e1is do 99,2% dos colombianos falan a lingua castel\u00e1; tam\u00e9n se falan no pa\u00eds 65 linguas ind\u00edxenas, d\u00faas linguas crioulas e o roman\u00ed. O ingl\u00e9s ten status oficial no Arquip\u00e9lago de San Andr\u00e9s, Providencia e Santa Catalina.\nInclu\u00edndo o castel\u00e1n, a base de datos Ethnologue nomea 101 linguas en Colombia. O n\u00famero espec\u00edfico de linguas faladas var\u00eda lixeiramente xa que alg\u00fans autores consideran linguas diferentes o que outros consideran variedades ou dialectos da mesma lingua. As mellores estimaci\u00f3ns numeran en 71 linguas as faladas no pa\u00eds, a maior\u00eda delas pertencentes \u00e1s familias ling\u00fc\u00edsticas chibcha, tucana, bora\u2013witoto, guahibana, arauaca, caribe, barbacoana e salibana. Est\u00edmase que o n\u00famero de falantes de linguas ind\u00edxenas rolda os 850\u00a0000.\nAs 65 linguas ind\u00edxenas que existen no presente poden ser agrupadas en 12 familias ling\u00fc\u00edsticas e 10 linguas illadas, a\u00ednda non clasificadas. As doce familias ling\u00fc\u00edsticas son a chibcha, de probable orixe centroamericana, as grandes familias suramericanas arauaca, caribe, quechua e tup\u00ed, sete familias s\u00f3 presentes a nivel rexional (choc\u00f3, guahibana, salibana, mak\u00fa, witoto, bora, tucana). As linguas illadas m\u00e1is importantes son o andoque, o cof\u00e1n, o cams\u00e1, o p\u00e1ez, o ticuna, o tinigua, o yagua e o yur\u00ed.\nClasificaci\u00f3n.\nNesta t\u00e1boa aparecen clasificadas as linguas de Colombia, agrupadas en 11 familias ind\u00edxenas (as linguas bora e witoto aparecen xuntas) e as de orixe indoeuropeo. Tam\u00e9n aparecen as linguas illadas e sen clasificar. As linguas mortas est\u00e1n sinaladas con s\u00edmbolo (\u2020)."}
{"id": "464989", "revid": "23204", "url": "https://gl.wikipedia.org/wiki?curid=464989", "title": "Presidente de Burundi", "text": "O Presidente de Burundi, oficialmente Presidente da Rep\u00fablica (franc\u00e9s: \"Pr\u00e9sident de la R\u00e9publique\"), \u00e9 o xefe de Estado e xefe de goberno da Rep\u00fablica de Burundi. O presidente \u00e9 tam\u00e9n comandante en xefe da Forza de Defensa Nacional. O cargo de presidente foi estabelecido cando Michel Micombero declarou Burundi unha rep\u00fablica o 28 de novembro de 1966. A primeira constituci\u00f3n en especificar os poderes e os deberes do presidente foi a constituci\u00f3n de 1974 adoptada en 1976. A constituci\u00f3n, escrita por Micombero, afirmou a posici\u00f3n de Micombero como o primeiro presidente de Burundi. Os poderes do presidente actualmente derivan da Constituci\u00f3n de 2005 aplicada por mor dos Acordos de Arusha de 2000, despois da Guerra Civil de Burundi O presidente actual \u00e9 de xeito interino Pascal Nyabenda, tras a morte o 9 de xu\u00f1o de 2020 do anterior presidente Pierre Nkurunziza.\nO papel do presidente \u00e9 representar a unidade nacional de Burundi e asegurar que as leis e as funci\u00f3ns do estado se crean e executan con conformidade \u00e1 Constituci\u00f3n. O presidente goza dunha variedade de poderes segundo a constituci\u00f3n. O t\u00edtulo V estabelece os poderes executivos concedidos ao presidente e o VI os poderes lexislativos. O presidente ten o poder de nomear comandantes militares, embaixadores, maxistrados, gobernadores provinciais e membros de varios consellos nacionais. O presidente tam\u00e9n nomea todos os xu\u00edces, inclu\u00edndo os do Tribunal Supremo e do Tribunal Constitucional. O presidente pode organizar o goberno e pode pedir sesi\u00f3ns parlamentarias baixo circunstancias extraordinarias. Al\u00e9n de promulgar a lexislaci\u00f3n, o presidente ten o poder de propor e emendar leis e pode vetar leis que o parlamento \u00e9 incapaz de aprobar por maior\u00eda. O presidente tam\u00e9n pode emendar a constituci\u00f3n. Representa a Burundi en asuntos internacionais asinando e ratificando os seus tratados. \u00c9 o mando \u00fanico en caso de guerra, mais necesita aprobaci\u00f3n do parlamento e o Consello Nacional de Seguridade para comezar guerras. O presidente \u00e9 o \u00fanico cargo que pode autorizar acci\u00f3ns militares. \u00c9 tam\u00e9n o \u00fanico que pode conceder condecoraci\u00f3ns civ\u00eds e militares.\nO mandato presidencial \u00e9 de sete anos, e un presidente pode servir dous mandatos. Con todo, Pierre Nkurunziza exerceu dende 2015 o seu terceiro mandato. O presidente era asistido por dous vicepresidentes nomeados por el, pero o referendo constitucional de Burundi de 2018 reduciu o n\u00famero de vicepresidentes a un. O presidente recibe unha pensi\u00f3n despois do fin do seu servizo.\nOrixe.\nEn 1966, Michel Micombero axudou ao pr\u00edncipe Ntare V de Burundi no golpe de Estado co que usurpou o trono de seu pai Mwambutsa IV. Cando Ntare V nomeou a Micombero Primeiro Ministro de Burundi, Micombero deu outro golpe de Estado, derrocou a Ntare V e declarou a Burundi unha rep\u00fablica e a el mesmo o seu presidente. Micombero formalizou as s\u00faas funci\u00f3ns como presidente na s\u00faa constituci\u00f3n de 1974 formalmente adoptada en 1976. A constituci\u00f3n garantiu a presidencia de Micombero e estabeleceu un estado unipartidista liderado pola Uni\u00f3n para o Progreso Nacional (UPRONA). Pero a inestabilidade pol\u00edtica continuou en Burundi. Despois do golpe de Estado de 1987, Pierre Buyoya apoderouse do posto de presidente e aplicou a Constituci\u00f3n de 1992. A nova constituci\u00f3n estableceu elecci\u00f3ns multipartidistas en Burundi. A oposici\u00f3n ao cambio provocou a Guerra Civil de Burundi en 1993. En 1996, Buyoya regresou ao poder e buscou a reconciliaci\u00f3n e unha transici\u00f3n \u00e1 democracia. En 2000, os Acordos de Arusha foron asinados polos tres bandos do conflito, e entre 2000 e 2005, Buyoya e Domitien Ndayizeye traballaron nas constituci\u00f3ns de 2001 e 2004 para levar Burundi \u00e1 democracia. A constituci\u00f3n de 2005 \u00e9 o produto final da transici\u00f3n. Os poderes e os deberes da presidencia son consagrados dentro desta constituci\u00f3n, que non contempla un primeiro ministro.\nPoderes e Deberes.\nPoderes executivos.\nO presidente \u00e9 tanto xefe de Estado como xefe de goberno. O presidente debe representar a Rep\u00fablica de Burundi, asegurando a integridade da constituci\u00f3n, e executando as funci\u00f3ns do Estado e as s\u00faas leis. O presidente \u00e9 asistido por dous vicepresidentes. O presidente comparte moitos poderes e deberes cos seus dous-vicepresidentes e pode delegar neles alg\u00fans poderes. Organiza o goberno con aprobaci\u00f3n dos vicepresidentes, ten o poder de dirixir a orde do d\u00eda do goberno e proporciona instruci\u00f3ns executivas para os dous vicepresidentes por decreto presidencial. Tam\u00e9n nomea embaixadores e comandantes militares con aprobaci\u00f3n do Senado. O presidente dita a orde do d\u00eda dos embaixadores e pode convocalos. Nomea gobernadores provinciais coa aprobaci\u00f3n dos dous vicepresidentes e a confirmaci\u00f3n do Senado. O presidente ten o poder de declarar o estado de emerxencia tras a aprobaci\u00f3n do goberno, a Asemblea Nacional, o Senado, o Consello Nacional de Seguridade e o Tribunal Constitucional.\nO presidente serve como o comandante en xefe do ex\u00e9rcito. Ten o poder \u00fanico de autorizar o uso do ex\u00e9rcito e de declarar e rematar guerras coa aprobaci\u00f3n da Asemblea Nacional, o Senado e o Consello Nacional de Seguranza.\nO presidente ten o poder de conceder indultos coa aprobaci\u00f3n dos dous vicepresidentes e o Consello Superior da Maxistratura.\nO presidente concede condecoraci\u00f3ns civ\u00eds e militares e \u00e9 a figura ante a que todos os membros do goberno son respons\u00e1beis.\nPoderes lexislativos.\nO presidente ten o poder de propor e emendar leis relacionadas co dominio de lei coa aprobaci\u00f3n do Tribunal Constitucional. O presidente promulga leis e valida leis de acordo coa constituci\u00f3n e o Tribunal Constitucional. O presidente ten o poder de organizar sesi\u00f3ns especiais e pode reunir o goberno anual para discutir o orzamento de Burundi. Se o goberno \u00e9 incapaz de estar de po\u00f1erse de acordo para aprobar un proxecto de lei, o presidente ten o poder para vetar o proxecto de lei ou pedir \u00e1 Asemblea Nacional unha decisi\u00f3n final.\nPoderes xudiciais.\nO presidente debe asegurar a independencia da maxistratura. Tam\u00e9n lidera o Consello Superior de Maxistratura e nomea os maxistrados coa aprobaci\u00f3n do Senado. Ten o poder de nomear a todos os xu\u00edces, inclu\u00edndo aqueles do Tribunal Supremo e o Tribunal Constitucional. O presidente necesita aprobaci\u00f3n do Consello Superior de Maxistratura e do Senado para nomear xu\u00edces do Tribunal Supremo e necesita a aprobaci\u00f3n do Senado para nomear xu\u00edces do Tribunal Constitucional.\nAsuntos de Defensa.\nO presidente ten o deber de informar \u00e1 Asemblea Nacional e ao Senado se autoriza o uso do ex\u00e9rcito e ten que organizar unha sesi\u00f3n especial para este prop\u00f3sito se o goberno non est\u00e1 xa reunido. O presidente est\u00e1 explicitamente obrigado pola constituci\u00f3n a seguir a lei militar internacional. O presidente \u00e9 o \u00fanico que pode permitir soldados estranxeiros en Burundi.\nAsuntos do Consello.\nO presidente nomea os membros das comisi\u00f3ns da verdade e de reconciliaci\u00f3n, que o presidente tam\u00e9n supervisa. Tam\u00e9n nomea os membros do Consello Nacional de Seguridade, o Consello Econ\u00f3mico e Social, e o Consello Nacional de Comunicaci\u00f3n.\nAsuntos de Diplomacia.\nO presidente representa a Burundi internacionalmente. O presidente negocia, asina e ratifica os tratados de acordo coa constituci\u00f3n e o Tribunal Constitucional.\nEmendando a Constituci\u00f3n.\nO presidente ten o poder de emendar a constituci\u00f3n.\nSelecci\u00f3n.\nO Primeiro Presidente despois da Transici\u00f3n.\nA constituci\u00f3n de 2005 distingue entre un primeiro presidente e os presidentes seguintes. O primeiro presidente \u00e9 elixido por unha maior\u00eda de dous terzos da Asemblea Nacional e o Senado. Se o primeiro presidente se ausenta por calquera raz\u00f3n, outra persoa \u00e9 elixida como primeiro presidente polo mesmo medio.\nElixibilidade.\nPara ser elixible para a presidencia, un candidato debe ser un votante v\u00e1lido segundo a lei electoral, ter a nacionalidade de Burundi, ter m\u00e1is de 35 anos no momento das elecci\u00f3ns, residir no territorio de Burundi cando a s\u00faa candidatura sexa presentada, desfrutar de todos os seus dereitos civ\u00eds e pol\u00edticos e subscribir a Constituci\u00f3n e a Carta da Unidade Nacional.\nO primeiro presidente non \u00e9 elixible para as elecci\u00f3ns.\nProceso de elecci\u00f3n.\nOs candidatos deben ou presentarse como independentes ou apoiados por partidos pol\u00edticos espec\u00edficos. A poboaci\u00f3n de Burundi, baixo sufraxio universal, elixe o presidente por maior\u00eda absoluta en d\u00faas roldas. Se non hai ning\u00fan candidato que ga\u00f1a unha maior\u00eda absoluta na primeira rolda, ent\u00f3n cel\u00e9brase unha segunda rolda cos dous candidatos m\u00e1is votados na primeira.\nAs elecci\u00f3ns deben ser celebradas entre un e dous meses antes do fin do mandato presente.\nDespois das elecci\u00f3ns.\nAo presidente non se lle permite ter outras ocupaci\u00f3ns durante o mandato presidencial. Se un candidato ocupa outro cargo p\u00fablico, o seu mandato nese cargo remata inmediatamente tras a declaraci\u00f3n dos resultados das elecci\u00f3ns. Se un candidato ocupa un posto no sector privado, imp\u00eddeselle toda acci\u00f3n empresarial inmediatamente despois da declaraci\u00f3n dos resultados das elecci\u00f3ns.\nSucesi\u00f3n en caso de ausencia.\nSe o presidente \u00e9 temporalmente incapaz de levar a cabo os seus deberes, ent\u00f3n o primeiro vicepresidente asume os deberes do presidente at\u00e9 que o presidente sexa outra vez capaz de realizar as s\u00faas funci\u00f3ns. Se nin o presidente nin o primeiro vicepresidente est\u00e1n presentes, ent\u00f3n o segundo vicepresidente asume os deberes do presidente.\nSe o presidente morre, dimite, ou fica doutro xeito permanentemente incapaz de realizar as s\u00faas funci\u00f3ns, ent\u00f3n os deberes do presidente son levados a cabo polo presidente da Asemblea Nacional. Se o presidente da Asemblea Nacional non \u00e9 capaz de actuar como presidente, ent\u00f3n os vicepresidentes, coa asistencia do resto do goberno, act\u00faan conxuntamente como presidente. Unhas novas a presidente deben ser inmediatamente preparadas a non ser que unha emerxencia fose declarada polo Tribunal Constitucional.\nCesamento.\nO presidente pode ser cesado se dous terzos da Asemblea Nacional e o Senado est\u00e1n de acordo na destituci\u00f3n. Os motivos para unha destituci\u00f3n incl\u00faen \"falta grave, abuso de poder, corrupci\u00f3n\" e alta traiz\u00f3n. O presidente \u00e9 cesado do cargo se o Tribunal Supremo de Xustiza condena o presidente por un delito."}
{"id": "464991", "revid": "89787", "url": "https://gl.wikipedia.org/wiki?curid=464991", "title": "Adrineh Simonian", "text": "Adrineh Simonian, nada antes do 1977 en Teher\u00e1n, \u00e9 unha cantante de \u00f3pera armenia- austr\u00edaca (mezzosoprano). Cantou papeis principais no Volksoper Wien e apareceu en numerosas etapas en toda Europa. \u00c9 empresaria dunha produtora pornograf\u00eda art\u00edstica experimental feminista.\nTraxectoria.\nSimonian prov\u00e9n dunha familia armenia e vive en Viena desde 1977. Estudou inicialmente viol\u00edn, piano e canto na Hochschule f\u00fcr Musik und darstellende Kunst Wien Universidade de M\u00fasica e Artes Esc\u00e9nicas de Viena, pero finalmente completou a s\u00faa aprendizaxe de \u00f3pera e opereta no Konservatoriums der Stadt Wien (Conservatorio da cidade de Viena) e graduouse con honores. No Hans-Gabor-Belvedere-Gesangswettbewerb, Concurso Internacional de Canto de Belvedere Hans Gabor 2000, ga\u00f1ou o terceiro Prezo na categor\u00eda Opera.\nEn 2000 debut\u00f3 na opereta de Johann Strauss \"One Night in Venice\" na \u00d3pera de Viena (Wiener Kammeroper) e cantou o ano seguinte na opera \"Die Fledermaus (O Morcego)\" .\nDe 2001 a 2014, Adrineh Simonian actuou regularmente no escenario do Volksoper Wien (Volksoper Wien). Asumiu papeis secundarios, pero tam\u00e9n principais, como o compositor Strauss en \"Ariadne en Naxos\" por Hofmannsthal, as \"historias de\" Giulietta \"Hoffmann\", o Hansel en de Humperdincks ou o papel protagonista de \"Carmen\" von M\u00e9rim\u00e9e / Bizet. O seu repertorio Mozart inclu\u00eda o Cherubino en \"Le nozze di Figaro\", Zerlina e Donna Elvira en \"Don Giovanni\", ou Lady in the \"Magic Flute\" e Annio \"La clemenza di Tito\" . De Rossini cantou Zaida en \"Il turco en Italia\", as\u00ed como Tisbe e Angelina \"La Cenerentola\", de Verdi a Flora Bervoix \"La traviata\", de Puccini a Suzuki e Kate Pinkerton en \"Madama Butterfly\", a Frugola no Ciesca de \"Gianni Schicchi Gianni Schicchi, de Puccini\". . Para os seus papeis de \u00f3pera dos anos 20. A finais do s\u00e9culo XIX, os estranxeiros inclu\u00edron \u00e1 princesa \"Rusalka de\" Dvo\u0159\u00e1k, Concepci\u00f3n, en Ravel \"Die spanische Stunde (A hora espa\u00f1ola)\" e Hermia no \"A Midsummer Night\u2019s Dream (O so\u00f1o dunha noite de ver\u00e1n)\" de Britten.\nSimonian tam\u00e9n apareceu regularmente en operetas no Volksoper, por exemplo na baile de \u00f3pera en Heuberger, en Supp\u00e9s de \"\" e de novo en \"Eine Nacht in Venedig Eine Nacht in Venedig, (Unha noite en Venecia)\". Tam\u00e9n encarnou ao Manja na \"Gr\u00e4fin Mariza Gr\u00e4fin Mariza (\"Condesa Mariza) e \u00e1 valenciana na \"Die lustige Witwe (A leda viua)\" .\nAparici\u00f3ns bel canto.\nA cantante tam\u00e9n tocou varios recitais e concertos orquestais. En 2004 actuou con Dave Brubeck e o seu cuarteto no Gro\u00dfen Festspielhaus]de Salzburgo. Actuou no Wiener Musikverein e na Wiener Konzerthaus A casa concerto de Viena, en Par\u00eds e Roma. En Copenhague actuou como Tamiri nun concerto de \"Il re pastore\" de Mozart, baixo a direcci\u00f3n de \u00c1d\u00e1m Fischer. Outros co\u00f1ecidos directores de orquestra cos que traballou foron: Philippe Auguin, Fr\u00e9d\u00e9ric Chaslin, Alfred Eschw\u00e9, Marco_Guiaroini, Leopold Hager, Michael Hal\u00e1sz, Martin Haselb\u00f6ck, Thomas Hengelbrock, Ernst M\u00e4rzendorfer Ernst M\u00e4rzendorfer, Marc Piollet, Donald Runnicles Donald Runnicles] und Claude Schnitzler.\nComo cantante de \u00f3pera, Simonian actuou no Stadttheater Klagenfurt Teatro Estatal de Klagenfurt a Ottavia en \"di_Poppea\"\", no Th\u00e9\u00e2tre du Capitole de Tolosa, \"Oberon\" de \"Elektra\" , as\u00ed como na Op\u00e9ra de Nice, (na \"flauta m\u00e1xica\" ). En 2005 estreou como Enrichetta no \"I puritani de\" Bellini e m\u00e1is tarde cantou a Lucienne na \"Die tote Stadt (cidade morta)\" de Erich Wolfgang Korngold na Wiener Staatsoper (Opera estatal de Viena). En 2008 recibiu excelentes cr\u00edticas pola s\u00faa composici\u00f3n de Petrus na \"Pasi\u00f3n de Nostro Signore Gesu Christo\" de de Josef Myslive\u010dek no Festival Retz, onde tam\u00e9n cantou o Dido en \"Dido e Aeneas\" de Henry Purcell en 2010. No ver\u00e1n de 2013, asumiu o papel de H\u00e4nsel na nova produci\u00f3n de Josef K\u00f6pplingers, no Opernfestspiele Jennersdorf (festival de \u00f3pera Jennersdorf) . A isto seguiu Juno en Handel's \" Semele]\" no Teatro de M\u00fanic no Theater am G\u00e4rtnerplatz, no Aldonza en \" (Un home da Mancha)\" no Stadttheater Baden. En 2014, a cantante despidiuse do Bell Canto co papel principal na \"Juditha triumphans Juditha triumphans]\" \"(O triumfo de Judith) de Vivaldi\" no Festival Retz do Opernb\u00fchne.\nPornograf\u00eda experimental.\nEn xaneiro de 2016, Simonian presentou o sitio web Art House Vienna que segundo a s\u00faa propia declaraci\u00f3n produce \"pornograf\u00eda art\u00edstica experimental\", cita textual do peri\u00f3dico cun contido, \"feminista porno\". O seu compa\u00f1eiro como produtor \u00e9 o cient\u00edfico cultural e o profesor universitario Patrick Catuz. Os primeiros formatos presentados polo sitio web son \"Blind Date\", primeiros encontros nos que as d\u00faas partes est\u00e1n vendadas, e \"Blackbox\", un espazo baleiro no que os artistas s\u00f3 ou en parellas quedan na liberdade de actuar como desexen. \"Unha c\u00e1mara gr\u00faa est\u00e1tica filmada est\u00e1ticamente dende arriba, d\u00faas m\u00e1is do lado. Os t\u00e9cnicos da video producci\u00f3n non est\u00e1 presente\". Simonian ent\u00f3n corta un clip do material xerado nesas gravaci\u00f3ns."}
{"id": "464997", "revid": "23204", "url": "https://gl.wikipedia.org/wiki?curid=464997", "title": "Lista de presidentes de Burundi", "text": "Este artigo lista os presidentes de Burundi dende a creaci\u00f3n do cargo de presidente de Burundi en 1966 (tras o golpe de Estado de novembro), ao d\u00eda presente.\nUn total de oito persoas exerceron como presidente de Burundi (sen contar un presidente en funci\u00f3ns e un xefe de estado en rebeli\u00f3n). Ademais, unha persoa, Pierre Buyoya, ocupou o cargo en d\u00faas ocasi\u00f3ns non consecutivas.\nO actual Presidente de Burundi \u00e9 de xeito interino Pascal Nyabenda, dende a morte o 8 de xu\u00f1o de 2020 do anterior presidente, Pierre Nkurunziza."}
{"id": "464999", "revid": "89787", "url": "https://gl.wikipedia.org/wiki?curid=464999", "title": "Arqueolox\u00eda de x\u00e9nero", "text": "A arqueolox\u00eda de x\u00e9nero \u00e9 un m\u00e9todo de estudo das sociedades do pasado que examina, polo nesgo da s\u00faa cultura material, a construci\u00f3n social das identidades e das relaci\u00f3ns humanas. A arqueolox\u00eda de x\u00e9nero ocupouse de recuperar a historia das mulleres nas poboaci\u00f3ns antigas cuestionando que a representaci\u00f3n do pasado se fixo sempre en torno ao home e sinalando que as relaci\u00f3ns de x\u00e9nero son unha parte integral de calquera teor\u00eda social. As pioneiras nesta matera foron escandinavas e anglosaxoas a finais dos anos 70 e principios dos 80 do s\u00e9culo XX. Destacan os nomes da norueguesa Liv Helga Dommasnes e as estadounidenses Margaret Conkey, Janet D. Spector e Joan Gero. \"Non podemos interpretar o material acumulado durante miles de anos afirmando que todo el est\u00e1 relacionado con actividades masculinas\", sinala Conkey.\nTeor\u00eda.\nA arqueolox\u00eda de x\u00e9nero form\u00falase desde a vontade de realizar unha relectura reflexionada sobre os datos, a metodolox\u00eda e o car\u00e1cter do co\u00f1ecemento propios da arqueolox\u00eda e prov\u00e9 de instrumentos conceptuais, metodol\u00f3xicos e t\u00e9cnicos para interpretar a experiencia hist\u00f3rica feminina a trav\u00e9s do estudo da cultura material.\nAs aproximaci\u00f3ns feministas \u00e1 arqueolox\u00eda expo\u00f1en a necesidade de reconceptualizar unha serie de conceptos cl\u00e1sicos para dar cabida \u00e1s actividades realizada polas mulleres ademais de recuperar o seu papel na historia. Tam\u00e9n reivindican o valor e a redimensi\u00f3n das actividades de mantemento como as dom\u00e9sticas, tecnol\u00f3xicas ou de produci\u00f3n habitualmente descoidadas nos discursos te\u00f3ricos tradicionais. Doutra banda sinalan que moitas actividades sociais foron atribu\u00eddas ao x\u00e9nero masculino e asumidas as\u00ed polos investigadores sen que en ning\u00fan caso sexan demostradas analiticamente.\nBas\u00e9ase en dous aspectos: a cr\u00edtica do determinismo biol\u00f3xico e a an\u00e1lise das relaci\u00f3ns de poder entre os sexos. O primeiro aspecto fai referencia \u00e1 idea de que, a\u00ednda que case todos os individuos pos\u00faen desde o seu nacemento un sexo biol\u00f3xico (xeralmente sexo masculino ou feminino, mais tam\u00e9n intersexo), non hai nada de natural no x\u00e9nero que \u00e9, de feito, unha construci\u00f3n social que var\u00eda segundo as culturas e os per\u00edodos. Con respecto ao segundo aspecto, os arque\u00f3logos traballando no marco da arqueolox\u00eda de x\u00e9nero examinan nas s\u00faas investigaci\u00f3ns a posici\u00f3n relativa dos homes, das mulleres e das nenas das sociedades do pasado a trav\u00e9s da identificaci\u00f3n e o estudo das diferentes formas de poder e de autoridade de cada un e de cada unha. Poden estar preservadas nos vestixios materiais e humanos a\u00ednda que non son sempre inmediatamente aparentes e a mi\u00fado est\u00e1n abertas \u00e1 interpretaci\u00f3n. Centran igualmente a s\u00faa atenci\u00f3n nas relaci\u00f3ns entre estes individuos e outros grupos sociais (familiares mais tam\u00e9n de clases, idades e relixi\u00f3ns diferentes).\nO arque\u00f3logo Bruce Trigger sinalou que a arqueolox\u00eda de x\u00e9nero se distingue doutras variantes da disciplina que se desenvolveron en paralelo ao mesmo per\u00edodo (cara a 1980), como a arqueolox\u00eda da clase obreira ou a arqueolox\u00eda p\u00fablica porque \"en lugar de simplemente representar outro obxecto da investigaci\u00f3n, a arqueolox\u00eda de x\u00e9nero imp\u00faxose como unha parte necesaria e integrante de todas as demais arqueolox\u00edas\"\nHistoria.\nA arqueolox\u00eda do x\u00e9nero empezou cunha cr\u00edtica \u00e1s presunci\u00f3ns androc\u00e9ntricas da perspectiva Occidental. As pioneiras foron escandinavas e anglosaxoas que compartiron experiencias e investigaciones en diversos foros. Entre eles, destaca a investigadora Alison Wylie, o encontro de Stavenger en Noruega en 1979 (Bertelson et alii, 1987), as reuni\u00f3ns do grupo de mulleres do Departamento de Arqueolox\u00eda da Universidade de Cambridge nos anos oitenta (Arnold et alii, 1988), a conferencia de Wedge en 1989 organizada por Joan Gero e Margaret Conkey (Gero e Conkey, 1991), o Congreso de Chacmool sobre arqueolox\u00eda e x\u00e9nero tam\u00e9n en 1989 (Waldy e Willows, 1991) e os celebrados na Appalachian State University en Boone (Carolina do Norte) e na universidade australiana de Camberra.\nEn Noruega, arque\u00f3logas como Liv Helga Dommasnes iniciaran a principio dos anos 1970 o estudo das relaci\u00f3ns entre os sexos na (pre)historia e na propia profesi\u00f3n. Culmina en 1979 na posta en marcha dun taller titulado \u00ab \"Were they all men ?\" \u00bb organizado pola Asociaci\u00f3n Arqueol\u00f3xica Noruega e na creaci\u00f3n dun xornal sobre estudos feministas e de x\u00e9nero en arqueolox\u00eda \"\"K. A. N. Kvinner je Arkeologi i Norge\" \u00bb [trad. \"As mulleres na arqueolox\u00eda en Noruega]\" que publicou artigos entre 1985 e 2005.\nNa comunidade arqueol\u00f3xica angl\u00f3fona xurdiu a partir do desenvolvemento dos movementos feministas da segunda onda a principios dos anos 1980. As pioneiras en aplicar os enfoques, ideas e teor\u00edas feministas \u00e1 teor\u00eda e a pr\u00e1ctica arqueol\u00f3xica foron Margaret Conkey, Janet D. Spector e Joan Gero. En 1984 Conkey e Spector publicaron un artigo referencia hist\u00f3rica nesta materia: \"Archaeology and the study of gender\" e en 1991 Conkey e Gero publicaron \"Engendering Archaeology:Women and Prehistory\".\nEn Espa\u00f1a as primeiras reflexi\u00f3ns sobre esta materia aparecen na contribuci\u00f3n de moitas arque\u00f3logas na reuni\u00f3n de Arqueolox\u00eda Te\u00f3rica celebrada en Santiago de Compostela en 1992 na que se organizou por primeira vez unha sesi\u00f3n sobre arqueolox\u00eda e mulleres nun foro aberto de discusi\u00f3n disciplinar. En 1994 Margarita D\u00edaz Andreu e Nuria Sanz realizaron un primeiro estudo sobre como se produciu o acceso de mulleres \u00e1 profesi\u00f3n de arqueolox\u00eda. Na Universidade Aut\u00f3noma de Barcelona, no Departamento de Antropolox\u00eda Social e Prehist\u00f3ria un grupo de arque\u00f3logas empezaron a traballar en arqueolox\u00eda do x\u00e9nero. No 2000 a arque\u00f3loga Paloma Gonz\u00e1lez coordinou o monogr\u00e1fico \"Mujeres, espacio y arqueolog\u00eda, una primera aproximaci\u00f3n desde la investigaci\u00f3n espa\u00f1ola\" na revista \"Arqueolog\u00eda Espacial\".\nCr\u00edtica.\nAlg\u00fans arque\u00f3logos criticaron abertamente a arqueolox\u00eda de x\u00e9nero. Un deles \u00e9 Paul Bahn que publicou un artigo no que dic\u00eda:\nA arqueolox\u00eda de x\u00e9nero e os estudos culturais.\nFoi postulado que o x\u00e9nero non \u00e9 hereditario e enm\u00e1rcase nun proceso social mentres que o sexo \u00e9 bioloxicamente determinante e est\u00e1tico (Claassen 1992, Gilchrist 1991, Nelson, 1997).\nPara algunhas persoas especialistas en arqueolox\u00eda, con todo, o sexo non \u00e9 \u00aba base sobre a que a cultura elabora o x\u00e9nero\u00bb (Morris, 1995, p.\u00a0568-569). En 1992, Claassen indica (p.\u00a04) que se identificaron nesgos entre os m\u00e9todos utilizados na identificaci\u00f3n do sexo dos esqueletos... Cando un sexo \u00e9 asignado a posteriori a un esqueleto de sexo desco\u00f1ecido, \u00e9 un acto cultural\", demostrando as\u00ed como a pr\u00e1ctica arqueol\u00f3xica en si mesma est\u00e1 sometida a sesgos culturais.\nEstes postulados te\u00f3ricos cuestionan os m\u00e9todos antropol\u00f3xicos de determinaci\u00f3n do sexo dos restos humanos empregados at\u00e9 ent\u00f3n en Occidente dado que nos estudos interculturais os antrop\u00f3logos non utilizan nun ou outro pa\u00eds as mesmas caracter\u00edsticas f\u00edsicas para determinar o sexo dunha persoa.\nEste enfoque, que induce que o sexo non \u00e9 un concepto aplic\u00e1bel ao conxunto das culturas (ref\u00edrese ao concepto \"cros-cultural\" en ingl\u00e9s) sen\u00f3n que \u00e9 culturalmente asignado, est\u00e1 a ser cuestionado por utilizaci\u00f3n a grande escala da an\u00e1lise do ADN de restos humanos. No entanto, as conclusi\u00f3ns extra\u00eddas destes traballos efectuados por arque\u00f3logos occidentais estar\u00edan igualmente nesgados polas s\u00faas influencias culturais e concepci\u00f3ns do sexo, da biolox\u00eda e do ADN.\nEsperando que a an\u00e1lise da cultura material e os estudos etnogr\u00e1ficos das sociedades pasadas proporcionar\u00e1n unha imaxe m\u00e1is clara do/do rol(es) que o x\u00e9nero xogou/xoga no seo destas sociedades, a arqueolox\u00eda utiliza a inicios do s\u00e9culo XXI tipos de datos m\u00e1is variados e integran nas s\u00faas an\u00e1lises e interpretaci\u00f3ns outros aspectos na recompilaci\u00f3n de datos que non utilizaban antes. Por exemplo, os estudos de x\u00e9nero analizaron a mi\u00fado as sociedades desde o prisma macho/femia (Gilchrist 1991, Leick 2003). No entanto, outros traballos sobre o terreo, cuestionaron esta dicotom\u00eda masculino-feminino ampliando as categor\u00edas para inclu\u00edr un terceiro ou cuarto x\u00e9nero en certas sociedades non-occidentais (Herdt 1994, Hollimon 1997). Outros estudos sobre a cultura material ampliaron igualmente a finais do s\u00e9culo XX o seu marco de investigaci\u00f3n inclu\u00edndo os obxectos, as actividades e a organizaci\u00f3n espacial na paisaxe (Nelson, 1997)."}
{"id": "465004", "revid": "197", "url": "https://gl.wikipedia.org/wiki?curid=465004", "title": "Zo", "text": ""}
{"id": "465009", "revid": "23204", "url": "https://gl.wikipedia.org/wiki?curid=465009", "title": "Iako, Burkina Faso", "text": "Iako \u00e9 unha cidade do norte de Burkina Faso, capital da provincia de Passor\u00e9. Local\u00edzase a 109 quil\u00f3metros ao noroeste de Uagadug\u00fa.\n\u00c9 co\u00f1ecida pola s\u00faa gran mesquita e por ser o lugar de nacemento do revolucionario e presidente de Burkina Faso, Thomas Sankara.\nClima.\nSegundo o sistema de clasificaci\u00f3n clim\u00e1tica de K\u00f6ppen-Geiger tr\u00e1tase dunha zona c\u00e1lida semi-\u00e1rida."}
{"id": "465012", "revid": "1131", "url": "https://gl.wikipedia.org/wiki?curid=465012", "title": "Amphibian Ark", "text": "Amphibian Ark \u00e9 unha organizaci\u00f3n internacional para a conservaci\u00f3n dos anfibios que intenta evitar o seu observado declive. Creouse o 16 de febreiro de 2007 por cient\u00edficos de todo o mundo que se reuniron en Atlanta co obxectivo de salvar m\u00e1is de 6000 especies de anfibios da extinci\u00f3n causada pola quitridiomicose e outras causas. Este organismo \u00e9 unha asociaci\u00f3n entre a Asociation mundial de zoos e acuarios, membro da UICN, e varias secci\u00f3ns para a conservaci\u00f3n de especies da propia UICN, como a dos anfibios.. En concreto, \"Amphibian Ark\" \u00e9 unha asociaci\u00f3n de tres organizaci\u00f3ns ambientais (World Association of Zoos and Aquariums - WAZA, IUCN/SSC Conservation Breeding Specialist Group - CBSG e IUCN/SSC Amphibian Specialist Group - ASG). O obxectivo da \"Ark\" \u00e9 axudar ao seu asociado a realizar unha conservaci\u00f3n \"ex-situ\" e protexer os sitios naturais onde viven os anfibios. Outra das s\u00faas atribuci\u00f3ns \u00e9 identificar os taxons realmente en perigo, xa que existe unha incerteza sobre o grao de ameaza sobre preto do 23% das especies. O proxecto prop\u00f3n que parques zool\u00f3xicos, acuarios e xard\u00edns bot\u00e2nicos de todo o mundo poidan albergar un determinado n\u00famero de exemplares de especies de anf\u00edbios ameazadas e crialas. De a\u00ed o nome dado ao proxecto, que significa Arca dos Anf\u00edbios, en alusi\u00f3n \u00e1 Arca de No\u00e9. Form\u00e1ronse Comit\u00e9s Asesores para consultas sobre asuntos espec\u00edficos das especies, por exemplo, a reintroduci\u00f3n, bancos de xenes e aspectos veterinarios, legais e \u00e9ticos. \"Amphibian Ark\" organiza campa\u00f1as de prensa con destino aos poderes p\u00fablicos e \u00e1 poboaci\u00f3n para facer tomar conscienia do perigo de extinci\u00f3n masiva que pesa sobre os anfibios, como a campa\u00f1a \"Year of the frog\" (Ano da ra), que se lanzou en 2008, para promover as actividades da organizaci\u00f3n procurando apoio financeiro, a adquisici\u00f3n de novos socios e estimular a atenci\u00f3n p\u00fablica no contexto da preservaci\u00f3n de anf\u00edbios, entre outros."}
{"id": "465013", "revid": "89787", "url": "https://gl.wikipedia.org/wiki?curid=465013", "title": "Dorothy Day", "text": "Dorothy Day, nada en Nova York o 8 de novembro de 1897 e finada na mesma cidade o 29 de novembro de 1980, foi unha xornalista e activista social estadounidense. Day inicialmente mantivo un estilo de vida bohemio antes de ga\u00f1ar reco\u00f1ecemento p\u00fablico como activista social trala s\u00faa conversi\u00f3n ao catolicismo. Foi unha pol\u00edtica radical, quizais a m\u00e1is co\u00f1ecida na historia do Igrexa cat\u00f3lica estadounidense.\nA conversi\u00f3n de Day foi descrita na s\u00faa autobiograf\u00eda, \"The Long Loneliness\". Day foi tam\u00e9n unha activa xornalista e describiu o seu activismo nos seus escritos. En 1917 foi encarcerada como membro do movemento sufraxista non violento Silent Sentinels, de Alice Paul. Na d\u00e9cada de 1930, Day traballou xunto co seu compa\u00f1eiro activista Peter Maurin para establecer o Movemento Cat\u00f3lico Obreiro (Catholic Worker Movement), movemento pacifista que combina a axuda directa aos pobres e \u00e1s persoas sen fogar coa non violencia directa. Practicou a desobediencia civil, que provocou outros arrestos en 1955, 1957, e 1973, aos setenta e cinco anos. Como parte do Movemento Cat\u00f3lico Obreiro, Day cofundou o xornal \"Catholic Worker\" en 1933, e traballou como a s\u00faa editora dende 1933 e ata a s\u00faa morte en 1980. No xornal, Day defendeu a teor\u00eda econ\u00f3mica cat\u00f3lica do distributismo, que consideraba unha terceira v\u00eda entre o capitalismo e o socialismo. O papa Bieito XVI empregou a historia da s\u00faa conversi\u00f3n como exemplo de \"viaxe cara \u00e1 fe... nun ambiente secularizado\". O papa Francisco inclu\u00eduna nunha breve listaxe de estadounidenses exemplares con Abraham Lincoln, Martin Luther King Jr. e Thomas Merton, no seu discurso ante o congreso dos Estados Unidos. A Igrexa abriu a causa para a canonizaci\u00f3n de Day, que foi aceptada pola Santa S\u00e9 para a s\u00faa investigaci\u00f3n. Debido a isto, a Igrexa ref\u00edrese a ela co t\u00edtulo de Serva de Deus.\nLegado.\nJudith Palache Gregory foi a testamenteira de Day. Os seus documentos est\u00e1n na Universidade Marquette, xunto con moitos arquivos do Movemento Cat\u00f3lico Obreiro. Os seus diarios e cartas foron editados por Robert Ellsberg e publicados pola Marquette University Press en 2008 e 2010.\nOs intentos de preservar o bungalow da praia de Staten Island na comunidade de Spanish Camp en que viviu as \u00faltimas d\u00e9cadas da s\u00faa vida fracasaron en 2001. A s\u00faa casa foi derrubada xusto cando a New York City Landmarks Preservation Commission \u00eda declarala paisaxe hist\u00f3rica. O soar oc\u00fapano algo m\u00e1is de media ducia de casas privadas.\nEn maio de 1983, unha carta pastoral emitida pola conferencia episcopal dos Estados Unidos, \"The Challenge of Peace\", destacou o seu papel no establecemento da non violencia como principio cat\u00f3lico: \"o testemu\u00f1o non violento de figuras como Dorothy Day e Martin Luther King tivo un fondo impacto na vida da Igrexa nos Estados Unidos\". O papa Bieito XVI, o 13 de febreiro de 2013, nos \u00faltimos d\u00edas do seu papado, citou a Day como exemplo de conversi\u00f3n. Citou os seus escritos e dixo: \"A viaxe cara \u00e1 fe nun ambiente tan secularizado foi particularmente dif\u00edcil, mais non obstante a Graza act\u00faa\".\nO 24 de setembro de 2015, Francisco converteuse no primeiro papa que asistiu a unha reuni\u00f3n conxunta do Congreso dos Estados Unidos de Am\u00e9rica. Day foi unha das catro estadounidenses mencionadas polo papa no seu discurso que inclu\u00edu a Abraham Lincoln, Martin Luther King Jr. e Thomas Merton. Dixo de Day: \"O seu activismo social, a s\u00faa paix\u00f3n pola xustiza e pola causa dos oprimidos, foron inspirados polo Evanxeo, a s\u00faa fe e o exemplo dos santos\".\nFilmes.\nEn 1996 estreouse un filme independente sobre Dorothy Day titulado \"\". Day foi interpretada por Moira Kelly, e Peter Maurin por Martin Sheen. A longametraxe documental \"Dorothy Day: Don't Call Me a Saint\" estreouse en 2005 e foi mostrado no Festival de Cinema de Tribeca de 2006.\nReco\u00f1ecementos p\u00f3stumos.\nCausa de santidade.\nOs misioneiros claretianos propuxeron a canonizaci\u00f3n de Day en 1983. A petici\u00f3n do cardeal John J. O'Connor, cabeza da diocese en que ela viv\u00eda, en marzo de 2000 o papa Xo\u00e1n Paulo deu permiso \u00e1 arquidiocese de Nova York para abrir a causa, permit\u00edndolle chamala \"Serva de Deus\". Segundo require o dereito can\u00f3nico, a arquidiocese enviou a causa para a aceptaci\u00f3n da Conferencia Episcopal estadounidense, que a recibiu en novembro de 2012.\nAlg\u00fans membros do Movemento Cat\u00f3lico Obreiro puxeron obxecci\u00f3ns ao proceso de canonizaci\u00f3n por supor unha contradici\u00f3n dos valores e preocupaci\u00f3ns de Day."}
{"id": "465014", "revid": "54334", "url": "https://gl.wikipedia.org/wiki?curid=465014", "title": "Universidade de Ciencias Aplicadas de Oulu", "text": "A Universidade de Ciencias Aplicadas de Oulu (Oulun ammattikorkeakoulu, co\u00f1ecido como OUAS polas siglas en ingl\u00e9s) \u00e9 unha organizaci\u00f3n educativa p\u00fablica de Finlandia, con sede en Oulu.\nDescrici\u00f3n.\nDistrib\u00fae os seus catro campus no norte de Finlandia. Tres na cidade de Oulu, capital do municipio do mesmo nome, e un cuarto na cidade de Oulainen, a 100\u00a0km de distancia. A OUAS ocupa 650 docentes que imparten formaci\u00f3n a 9.000 alumnos.\nActividade.\nA oferta formativa abrangue 35 programas de grao e mestrado nas disciplinas de ciencias sociais, cultura e recursos naturais renovables, enxe\u00f1er\u00eda, informaci\u00f3n comercial e sa\u00fade.\nCon \u00e9nfase en I+D+I, fai especial fincap\u00e9 nos estudos de Enerx\u00eda, recursos naturais e Medio Ambiente, as\u00ed como de Sa\u00fade e benestar no futuro. Todas as disciplinas ori\u00e9ntanse \u00e1 mellora do modelo construtivo condicionado ao chan e clima aut\u00f3ctono, con propostas enerx\u00e9ticas intelixentes, econom\u00eda de recursos naturais, sostibilidade e baixa produci\u00f3n de carbono.\nActualidade.\nAl\u00e9n o persoal docente fixo, \u00e1 OUAS adh\u00edrense directores, coordinadores, planificadores e xestores financeiros para o desenvolvemento de proxectos, tanto a nivel local como rexional, nacional e transfronterizos.\nTras disolver a s\u00faa sociedade con NPP-Sustainable Living Assistant (SuLA) e OCTES e PELLETime, grazas ao financiamento de NPA desenvolve o seu proxecto estrela, o e-Lighthouse, sendo as\u00ed mesmo asociada no proxecto NPA Smart-Fish, buscando potenciar o desenvolvemento socioecon\u00f3mico local do norte de Finlandia."}
{"id": "465017", "revid": "55340", "url": "https://gl.wikipedia.org/wiki?curid=465017", "title": "\u00c1rbore do fogo", "text": ""}
{"id": "465023", "revid": "5863", "url": "https://gl.wikipedia.org/wiki?curid=465023", "title": "Sabela (cantante)", "text": "\"A cantante Sabela\" pode referirse a:"}
{"id": "465025", "revid": "5863", "url": "https://gl.wikipedia.org/wiki?curid=465025", "title": "Sabela (cantante de Operaci\u00f3n Triunfo)", "text": ""}
{"id": "465027", "revid": "5863", "url": "https://gl.wikipedia.org/wiki?curid=465027", "title": "Sabela (Boqueix\u00f3n)", "text": ""}
{"id": "465028", "revid": "5863", "url": "https://gl.wikipedia.org/wiki?curid=465028", "title": "Sabela (1959)", "text": ""}
{"id": "465030", "revid": "5863", "url": "https://gl.wikipedia.org/wiki?curid=465030", "title": "Sabela (1993)", "text": ""}
{"id": "465031", "revid": "5863", "url": "https://gl.wikipedia.org/wiki?curid=465031", "title": "Jes\u00fas Ca\u00f1izares S\u00e1nchez", "text": ""}
{"id": "465032", "revid": "5863", "url": "https://gl.wikipedia.org/wiki?curid=465032", "title": "Mar\u00eda Isabel Silva Granja", "text": ""}
{"id": "465033", "revid": "5863", "url": "https://gl.wikipedia.org/wiki?curid=465033", "title": "Isabel Silva Granja", "text": ""}
{"id": "465037", "revid": "5863", "url": "https://gl.wikipedia.org/wiki?curid=465037", "title": "Localia Vigo", "text": ""}
{"id": "465052", "revid": "5863", "url": "https://gl.wikipedia.org/wiki?curid=465052", "title": "Luis Gonz\u00e1lez Tosar", "text": ""}
{"id": "465054", "revid": "23204", "url": "https://gl.wikipedia.org/wiki?curid=465054", "title": "The Unicorns", "text": "The Unicorns foi unha banda de indie rock canadense procedente de Montreal. Form\u00e1rona no ano 2000 Nicholas Thorburn (Nick Diamonds) e Alden Penner (Alden Ginger), aos que posteriormente se lles uniu Jamie Thompson (J'aime Tambeur) en decembro de 2003. O grupo anunciou a s\u00faa disoluci\u00f3n a finais de 2004, e reunir\u00edase brevemente para realizar un feixe de concertos en 2014.\nHistoria.\nThe Unicorns fundouse no Canad\u00e1 en decembro do ano 2000. Os seus fundadores foron Nicholas Thorburn e Alden Penner, que se co\u00f1eceran no colexio en 1998. Alden era novo na s\u00faa clase de 10\u00ba grao e decidiu levar unha saia \u00e1 escola, cousa que intrigou a Thorburn , que estaba en 12\u00ba grao, fac\u00e9ndose amigos. O d\u00fao gravou un CD de nove temas titulado \"Unicorns Are People Too\", que lanzaron en marzo de 2003 a trav\u00e9s do seu propio selo Caterpillars of the Community. O lanzamento limitouse a 500 copias, pero posteriormemte foi amplamente distribu\u00eddo a trav\u00e9s de redes de intercambio de ficheiros e de p\u00e1xinas de seareiros. Nesa \u00e9poca tam\u00e9n gravaron un mini CD chamado \"Three Inches of Blood\", que daban aos donos dos locais que organizaban os seus primeiros concertos. Anunciouse tam\u00e9n un 7\" compartido con Arcade Fire pero que nunca chegou a materializarse.\nEn xu\u00f1o e xullo de 2003 a banda gravou o seu primeiro \u00e1lbum de estudio, \"Who Will Cut Our Hair When We're Gone?\", xunto co produtor Mark Lawson en Montreal. O disco conta con varios temas regravados de \"Unicorns Are People Too\" e nel colaboran m\u00fasicos como Richard Reed Parry (Arcade Fire) e o bater\u00eda Jamie Thompson, que se unir\u00eda posteriormente \u00e1 banda como m\u00fasico de xira ese mesmo ano. O \u00e1lbum foi editado en novembro de 2003 a trav\u00e9s de Alien8 Recordings en Am\u00e9rica do Norte e de Rough Trade en Europa, e recibiu excelentes cr\u00edticas de, entre outras, \"The Village Voice\", \"NME\", e a revista en li\u00f1a Pitchfork Media.\nA banda xirou continuamente por Am\u00e9rica do Norte, Europa e Australia tras o lanzamento de \"Who Will Cut Our Hair When We're Gone?\", realizando concertos con The Decemberists, The Fiery Furnaces, Hot Hot Heat, e Arcade Fire. Tam\u00e9n se realizou un video promocional para a canci\u00f3n \"Jellybones\", que apareceu ocasionalmente no programa da MTV \"120 Minutes\". En 2004, utilizouse metraxe de varias actuaci\u00f3ns en directo para producir un v\u00eddeo promocional da canci\u00f3n \"I Was Born (A Unicorn)\". En maio de 2004 publicouse un EP titulado \"The Unicorns: 2014\" a trav\u00e9s do selo de Seattle Suicide Squeeze. A banda f\u00edxose co\u00f1ecida polos seus ca\u00f3ticos concertos en directo, descritos como \"indisciplinados, \u00e1s veces trascendentes, \u00e1s veces semellantes a rabechas\"."}
{"id": "465057", "revid": "5132", "url": "https://gl.wikipedia.org/wiki?curid=465057", "title": "Serie de Xap\u00f3n", "text": ""}
{"id": "465058", "revid": "5132", "url": "https://gl.wikipedia.org/wiki?curid=465058", "title": "Hokkaid\u014d Nippon-Ham Fighters", "text": ""}
{"id": "465062", "revid": "101044", "url": "https://gl.wikipedia.org/wiki?curid=465062", "title": "Shohei Ohtani", "text": ", nado o 6 de xullo de 1992 en \u014csh\u016b, Iwate, \u00e9 un xogador profesional de b\u00e9isbol xapon\u00e9s. Xoga nas posici\u00f3ns de pitcher e bateador designado para Los Angeles Angles da Liga Americana da Major League Baseball (MLB). Anteriormente xogara para os Hokkaido Nippon-Ham Fighters da Liga do Pac\u00edfico do Nippon Professional Baseball (NPB). A carreira de Ohtani comezou no ano 2012, cando os Fighters o escolleron no Draft da NPB. Entre 2013 e 2017 xogou para o equipo de Sapporo tanto como lanzando como pitcher como bateando como outfielder. Ohtani rexistrou o lanzamento m\u00e1is r\u00e1pido da historia do b\u00e9isbol profesional xapon\u00e9s ao chegar aos 165\u00a0km/h (102,5\u00a0mph). Tras a s\u00faa chegada \u00e1 MLB e n2018, foi galardoado no seu primeiro ano co premio ao Rookie do Ano da Liga Americana."}
{"id": "465063", "revid": "5132", "url": "https://gl.wikipedia.org/wiki?curid=465063", "title": "Shohei Otani", "text": ""}
{"id": "465064", "revid": "5132", "url": "https://gl.wikipedia.org/wiki?curid=465064", "title": "Sh\u014dhei \u014ctani", "text": ""}
{"id": "465068", "revid": "23204", "url": "https://gl.wikipedia.org/wiki?curid=465068", "title": "Lingua shan", "text": "A lingua shan (en escrita shan: , en , en ) \u00e9 a lingua nativa do pobo shan, que \u00e9 falada principalmente no Estado Shan, en Myanmar. Tam\u00e9n \u00e9 falada en zonas do Estado Kachin en Myanmar, no norte de Tailandia, e de xeito residual en Assam. O shan \u00e9 membro da familia tai\u2013kadai, e est\u00e1 relacionada coa lingua tailandesa. Ten cinco tons, que non se corresponden exactamente cos tons tailandeses, m\u00e1is un \"sexto ton\" empregado para a \u00e9nfase. \u00c9 chamada \"Tai Yai\" ou \"Tai Long\" en lingua tailandesa.\nO n\u00famero de falantes de shan \u00e9 desco\u00f1ecido en parte porque non se sabe o tama\u00f1o da poboaci\u00f3n shan. En 2001, Patrick Johnstone e Jason Mandryk estimaron en 3,2 mill\u00f3ns os falantes de shan en Myanmar; o Instituto da Lingua e Cultura da Universidade Mahidol estimou o n\u00famero de falantes shan en Tailandia en 95\u00a0000 en 2006. Moitos shan tam\u00e9n falan dialectos locais as\u00ed como a lingua dos seus veci\u00f1os con fins comerciais. Por mor da guerra civil en Myanmar, poucos shan son quen de ler ou escribir en escrita shan, que foi derivado do alfabeto birmano."}
{"id": "465072", "revid": "23204", "url": "https://gl.wikipedia.org/wiki?curid=465072", "title": "Armenio occidental", "text": "O armenio occidental (en ortograf\u00eda cl\u00e1sica: , \"arevmdahayer\u00ean\") \u00e9 unha das d\u00faas formas estandarizadas do armenio moderno, sendo a outra o armenio oriental. At\u00e9 comezos do s\u00e9culo XX, varios dialectos do armenio occidental eran falados no Imperio Otom\u00e1n, especialmente nas rexi\u00f3n orientais do imperio, poboadas historicamente por armenios e co\u00f1ecida como Armenia Occidental. As falas ou variedades dialectais do armenio occidental actualmente en uso incl\u00faen o \"homshetsi\", falado polos hemshin; os dialectos dos armenios de Kessab, Latakia e Jisr al-Shughur de Siria, os de Anjar do L\u00edbano, e os de Vak\u0131fl\u0131, de Turqu\u00eda (parte do dialecto \"sueidia\")."}
{"id": "465078", "revid": "23204", "url": "https://gl.wikipedia.org/wiki?curid=465078", "title": "Aurelijus Rutenis Antanas Mockus \u0160ivickas", "text": ""}
{"id": "465080", "revid": "96429", "url": "https://gl.wikipedia.org/wiki?curid=465080", "title": "Parque da Canuda", "text": ""}
{"id": "465081", "revid": "1131", "url": "https://gl.wikipedia.org/wiki?curid=465081", "title": "IES n\u00b01 de Se\u00f1or\u00edn", "text": "O IES n\u00ba 1 de Se\u00f1or\u00edn \u00e9 un centro p\u00fablico de ensino secundario da vila do Carballi\u00f1o.\nHistoria.\nO 29 de marzo de 1969 o Pleno do Concello do Carballi\u00f1o, presidido por Javier Perea, cedeu uns terreos de monte comunal da parroquia de Se\u00f1or\u00edn, no monte da Pena ou da Moa, ao Ministerio de Educaci\u00f3n e Ciencia. O 27 de xu\u00f1o de 1976 o centro foi inaugurado polos reis de Espa\u00f1a Xo\u00e1n Carlos e Sof\u00eda. At\u00e9 ent\u00f3n, o alumnado deb\u00eda desprazarse at\u00e9 Ourense ou Ribadavia para facer o ensino secundario. Ao longo a da historia do Instituto houbo varios intentos de cambiar o nome do Centro, pero nunca se deu chegado a un consenso.\nNo primeiro curso tivo arredor de 190 alumnos e alumnas, cifra que foi aumentando progresivamente ata chegar a contar a comezos da d\u00e9cada de 1990 con m\u00e1is de 850 alumnos. Desde ent\u00f3n a cifra foi minguando, at\u00e9 uns 300 alumnos aproximadamente. Chegou a haber, nalg\u00fans casos, arredor de 40 alumnos por aula. Actualmente nas aulas hai unha media de 25 alumnos por aula.\nInstalaci\u00f3ns.\nAulas de inform\u00e1tica, aulas de tecnolox\u00eda con secci\u00f3n de rob\u00f3tica e impresi\u00f3n 3D, unha biblioteca con m\u00e1is de 14.000 volumes, aulas grandes con pantallas dixitais e proxector, pavill\u00f3n de deportes e ximnasio as\u00ed como cunha cafeter\u00eda. Ao longo da s\u00faa historia foi sendo obxecto de distintas ampliaci\u00f3ns e melloras. Existe tam\u00e9n unha mellora a calefacci\u00f3n, o saneamento e a fontaner\u00eda. Outra ampliaci\u00f3n foi a zona para constru\u00edr o pavill\u00f3n de deportes.\nXunta directiva.\nJos\u00e9 Antonio Barge, quen exerceu como Director durante 18 anos aproximadamente. Outros docentes que estiveron longo tempo no centro foron Jos\u00e9 Luis Garc\u00eda (C\u00e1tedra de Lingua Castel\u00e1) , Gisleno Otero N\u00f3voa (C\u00e1tedra de Matem\u00e1ticas) e Xulio \u00c1lvarez Crespo alias O Bi\u00f3logo de Se\u00f1or\u00edn (Biolox\u00eda)\nActividades e proxectos.\nO centro contou con distintos equipos deportivos en distintas especialidades como f\u00fatbol, baloncesto, atletismo ou b\u00e1dminton.\nAo longo da historia no centro public\u00e1ronse varias revistas escolares. Unha das primeiras foi a revista Avela\u00ed\u00f1a. En 1989 ser\u00e1 cando se publique a revista Dise\u00f1o, que \u00e1 s\u00faa vez ser\u00eda o antecedente da revista Port\u00e1til, da que se levan publicado m\u00e1is de 35 n\u00fameros nos \u00faltimos 28 anos.\nO alumnado participa en concursos de distinto tipo, alg\u00fans cun car\u00e1cter interno e outros que te\u00f1en unha dimensi\u00f3n m\u00e1is ampla. Alumnos e alumnas do Centro foron ga\u00f1adores de concursos como o de Coca Cola, Concurso de Regueifas, Club de Debateetc., todos eles a nivel auton\u00f3mico. Os obxectivos que se perseguen, entre outros, son os de mellorar a capacidade creativa, a capacidade de improvisaci\u00f3n ou a capacidade para pensar e razoar do alumnado.\nAo longo de cada curso organ\u00edzanse actividades complementarias e extraescolares como: competici\u00f3ns deportivas para celebrar os magostos, festivais como o de Nadal, con actuaci\u00f3ns de teatro, canto etc. Non faltan tampouco as excursi\u00f3ns a distintos lugares de Galicia ou a lugares tan dispares como: Madrid, Granada, Roma, Par\u00eds etc.\nNo IES lev\u00e1ronse a cabo moitos proxectos de todo tipo e relativos a diversos \u00e1mbitos. Un dos moitos proxectos de reco\u00f1ecido prestixio constitu\u00eduno a \u201cAula da Natureza e da Experimentaci\u00f3n\u201d, pola que o Centro recibiu no ano 1992 o primeiro premio nacional \u00e1 educaci\u00f3n ambiental e defensa da natureza. O proxecto xiraba arredor de dous eixes fundamentais: a conservaci\u00f3n do medio ambiente e a astronom\u00eda.\nNo que concirne \u00e1s cualificaci\u00f3ns do alumnado, este instituto sempre se situou como un dos mellores da provincia e mesmo de Galicia cun alto \u00edndice de aprobados (m\u00e1is dun 90% no curso 2017-2018, por exemplo) e cuns excelentes resultados tanto nas antigas probas de Selectividade coma nas actuais ABAU, coloc\u00e1ndose nos \u00faltimos anos entre os 4 ou 5 centros de referencia de Galicia con notas que fluctuan arredor do 7."}
{"id": "465082", "revid": "23204", "url": "https://gl.wikipedia.org/wiki?curid=465082", "title": "Montbard", "text": "Montbard \u00e9 unha vila e comuna francesa, capital de distrito (arrondissement), e subprefectura do departamento de C\u00f4te-d'Or, na rexi\u00f3n da Borgo\u00f1a-Franco Condado.\nSituada na li\u00f1a de ferrocarril de Par\u00eds-Li\u00f3n a Marsella-Saint-Charles, servida polo TGV, est\u00e1 atravesada polo canal de Borgo\u00f1a.\nVila natal dos naturalistas Buffon e de Louis Jean Marie e Pierre Daubenton, Montbard alberga unha importante industria de transformaci\u00f3n metal\u00farxica.\nXeograf\u00eda.\nMontbard est\u00e1 situada ao noroeste de Dijon, a unha altitude de entre os 202 e os 366 msnm, e ocupa unha superficie de 46,37\u00a0km2.\nNo ano 2016 albergaba unha poboaci\u00f3n de 5 334 habitantes, o que fac\u00eda que nese ano a s\u00faa densidade de poboaci\u00f3n fose de 115 hab./km2.\nDemograf\u00eda.\nA evoluci\u00f3n do n\u00famero de habitantes de Montbard co\u00f1\u00e9cese a trav\u00e9s dos censos da poboaci\u00f3n levados a cabo na comuna desde 1793. A partir do 2006 as poboaci\u00f3ns legais das comunas son publicadas anualmente polo INSEE.\nHidrograf\u00eda.\nO seu territorio est\u00e1 atravesado polo r\u00edo Brenne e polo canal de Borgo\u00f1a.\nComunicaci\u00f3ns.\nA s\u00faa estaci\u00f3n de ferrocarril est\u00e1 servida polas lil\u00f1as dos TGV Par\u00eds-Dijon-Besan\u00e7on-Mulhouse e Lille-Mulhouse, que unen a vila a Par\u00eds nunha hora e a Lille en d\u00faas horas.\nHistoria.\nO lugar de Montbard foi ocupado desde tempos antigos. Na \u00e9poca dos galos, Montbard albergou unha comunidade de dru\u00eddas.\nNa Idade Media, era unha importante cidade ao redor do castelo de Montbard, constru\u00eddo no s\u00e9culo X. En 1070, santa Alethe Montbard (nai de Bernaldo de Claraval) naceu al\u00ed. O futuro san Bernaldo era sobri\u00f1o do conde Andr\u00e9 de Montbard, un dos fundadores da orde do Temple. En 1231 Montbard foi institu\u00edda como comuna polo duque Hugo IV de Borgo\u00f1a. Nesta \u00e9poca era un lugar frecuentemente visitado polos duques de Valois.\nEn 1590 a vila foi cercada polo vizconde de Tavannes Guillerme de Saulx, tenente do rei Henrique IV de Francia, que loitaba contra Charles Emmanuel, duque de Savoia-Nemours.\nEn 1707 o naturalista e conde Georges-Louis Leclerc, naceu en Montbard, e al\u00ed viviu gran parte da s\u00faa vida, facendo frecuentes viaxes a Par\u00eds, onde dirix\u00eda o Xard\u00edn real das plantas medicinais (chamado o \"Xard\u00edn do Rei\"), futuro Museo Nacional de Historia Natural de Francia. Al\u00ed albergou a Jean-Jacques Rousseau ao seu regreso do exilio. E al\u00ed escribiu os textos que constit\u00faen a s\u00faa obra monumental, a \"Histoire naturelle, g\u00e9n\u00e9rale et particuli\u00e8re avec la description du cabinet du Roy\". Tam\u00e9n traballou para desenvolver a econom\u00eda do seu dominio: en 1733 creou un viveiro de \u00e1rbores, e en 1767 estableceu forxas onde se fac\u00edan balas de can\u00f3n.\nEn xullo de 1813 Jean-Andoche Junot, duque de Abrantes, xeneral e amigo do emperador Napole\u00f3n I, morreu medio tolo en Montbard, na casa de seu pai.\nEn 1833 foi aberto \u00e1navegaci\u00f3n o canal de Borgo\u00f1a.\nEn 1926, por decreto de Raymond Poincar\u00e9, Montbard constitu\u00eduse en subprefectura, substitu\u00edndo \u00e1s subprefecturas de Ch\u00e2tillon-sur-Seine e Semur-en-Auxois.\nO 16 de xu\u00f1o de 1940, a 10\u00aa Brigada Acoirazada polaca do xeneral Maczek derrota aos alem\u00e1ns preto de Montbard (en Nod-sur-Seine), pero illado, as unidades francesas de ambos os dous lados foron derrotadas ou se retiraron. O 18 de xu\u00f1o, a brigada estaba practicamente rodeada e quedou sen gasolina e munici\u00f3ns. O xeneral Maczek ordenou a destruci\u00f3n do material da unidade e a dispersi\u00f3n do seus homes."}
{"id": "465083", "revid": "89787", "url": "https://gl.wikipedia.org/wiki?curid=465083", "title": "Xunzi", "text": "Xunzi (|\u02c8\u0283u\u02d0n\u02c8dzi\u02d0|, en chin\u00e9s \u8340\u5b50, en pinyin \"X\u00fanz\u01d0\", en Wade-Giles \"Hs\u00fcn-tzu\", \"Mestre Xun\"), tam\u00e9n co\u00f1ecido como Xun Kuang (|\u02c8\u0283u\u02d0n_\u02c8kw\u0251\u02d0\u014b|, en chin\u00e9s \u8340\u6cc1, en pinyin \"X\u00fan Ku\u00e0ng\"), nado no estado de Zhao arredor de 310 ou 314 a.C. e finado no estado de Chu arredor de 235 ou 217 a.C., foi un fil\u00f3sofo e escritor confucianista chin\u00e9s que viviu durante o per\u00edodo dos estados guerreiros e contribu\u00edu \u00e1s Cen escolas de pensamento. Un libro co\u00f1ecido como o \"Xunzi\" \u00e9 atribu\u00eddo tradicionalmente ao autor. As s\u00faas obras sobreviviron nunha condici\u00f3n excelente, e foron unha grande influencia na formaci\u00f3n das doutrinas oficiais estatais da dinast\u00eda Han, mais esta influencia minguou durante a dinast\u00eda Tang en relaci\u00f3n coa de Mencio.\nXunzi discutiu figuras que \u00edan dende Confucio, Mencio e Zhuangzi, aos ling\u00fcistas Mozi, Hui Shi e Gongsun Long e os legalistas Shen Buhai e Shen Dao. Menciona a Lao Zi como figura por primeira vez na historia chinesa temper\u00e1, e fai uso da terminolox\u00eda tao\u00edsta, a\u00ednda que rexeita a s\u00faa doutrina.\nTraxectoria.\nXunzi naceu como Xun Kuang. Alg\u00fans textos rexistran o seu apelido como Sun (\u5b6b) en lugar de Xun, talvez porque ambos os apelidos eran hom\u00f3fonos na antig\u00fcidade ou talvez porque Xun era un nome tab\u00fa durante o reinado do emperador Xuan de Han (73\u201348\u00a0a.C.), que ti\u00f1a como nome de p\u00eda Xun. Herbert Giles e John Knoblock consideran a teor\u00eda do nome tab\u00fa como a m\u00e1is plausible.\nNon se co\u00f1ece nada da s\u00faa li\u00f1axe, e os primeiros anos da vida de Xunzi est\u00e1n arrodeados de misterio. As historias de cando viviu est\u00e1n enfrontadas; dise que co\u00f1eceu o rei Kuai de Yan durante a \u00e9poca de Mencio, mentres que Liu Xiang afirma que viviu m\u00e1is de cen anos despois de Mencio. Os rexistros de Sima Qian indican que naceu en Zhao, e no condado de Anze erixiuse un gran memorial no seu suposto lugar de nacemento. Dise que \u00e1 idade de cincuenta anos foi ao estado de Qi para estudar e ensinar na academia Jixia. O Shi Ji afirma que se converteu en membro da academia durante a \u00e9poca do rei Xiang de Qi, desestimando a historia de que fora o mestre de Han Fei, mais a s\u00faa cronolox\u00eda dar\u00edalle unha vida de 137 anos.\nDespois de estudar e dar clases en Qi, dise que Xunzi visitou o estado de Qin, posiblemente entre 265 e 260\u00a0a.C., eloxiou o seu goberno e debateu sobre asuntos militares co Se\u00f1or Linwu (\u81e8\u6b66\u541b) na corte do rei Xiaocheng de Zhao. M\u00e1is adiante, Xunzi foi calumniado na corte de Qi e retirouse ao sur do estado de Chu. En 240\u00a0a.C., o Se\u00f1or Chunshen, primeiro ministro de Chu, invitouno a asumir o posto de maxistrado de Lanling (\u862d\u9675\u4ee4), que inicialmente rexeitou mais logo aceptou. Por\u00e9n, o Se\u00f1or Chunshen foi asasinado en 238 por un rival e Xunzi polo tanto perdeu a s\u00faa posici\u00f3n. Retirouse, permanecendo en Lanling durante o resto da s\u00faa vida e foi enterrado al\u00ed. O ano da s\u00faa morte \u00e9 desco\u00f1ecido, a\u00ednda que se viviu para ver o ministerio do seu suposto alumno Li Si, como se conta, vivir\u00eda ata os noventa anos, falecendo pouco despois do 219\u00a0a.C.\nFilosof\u00eda.\nXunzi foi testemu\u00f1a do caos arredor da ca\u00edda da dinast\u00eda Zhou e do levantamento do estado Qin que defend\u00eda \"doutrinas centradas no control do estado, mediante o dereito e os castigos\" (legalismo chin\u00e9s). Como Shang Yang, Xunzi cr\u00eda que as tendencias innatas da humanidade eran o mal e que as normas \u00e9ticas foran inventadas para rectificar o pobo. A s\u00faa variante do confucianismo ti\u00f1a non obstante un aire m\u00e1is escuro e pragm\u00e1tico que o optimista confucianismo de Mencio, que tend\u00eda a ver os humanos como naturalmente bos, a pesar de que como a maior\u00eda dos confucianistas cr\u00eda que o pobo pod\u00eda ser refinado mediante a educaci\u00f3n e os ritos. Por\u00e9n, cr\u00eda que s\u00f3 unha elite pod\u00eda logralo. Adaptou o confucianismo \u00e1s ideas dos Mohist e dos legalistas. Con todo, ao contrario que outros confucianistas, Xunzi permitiu que o dereito penal puidese ter un papel lex\u00edtimo, a\u00ednda que secundario no estado.\nRexeita o Libro de Se\u00f1or Shang e as reclamaci\u00f3ns de Zhuangzi de que o cami\u00f1o cambia cos tempos, dicindo que o cami\u00f1o fora inventado polos eruditos. Ao final parece que aceptou as estratexias argumentativas dos Mohists e o concepto de modelos (Fa) (que os legalistas tam\u00e9n aceptaran), dicindo que \"o Ru mod\u00e9laos a partir dos reis antigos\". Ao contrario dos legalistas, d\u00e1 pouca \u00e9nfase nas regras xerais, avogando polo uso de exemplos particulares como modelos.\nFinalmente, rexeitou admitir teor\u00edas do estado e da administraci\u00f3n f\u00f3ra do ritual e do autocultivo, argumentando que os cabaleiros, m\u00e1is que as medidas promovidas polos legalistas, como as fontes de criterio obxectivo. O seu cabaleiro ideal (junzi), rei e gobernador axudado por unha clase de eruditos (Ru), est\u00e1 \"moi pr\u00f3ximo a de Mencio\", pero sen a tolerancia do feudalismo (xa que rexeitou os t\u00edtulos hereditarios e cria que o status do individuo na xerarqu\u00eda social pod\u00eda ser determinada s\u00f3 polos seus propios m\u00e9ritos)."}
{"id": "465085", "revid": "47401", "url": "https://gl.wikipedia.org/wiki?curid=465085", "title": "Xun Kuang", "text": ""}
{"id": "465087", "revid": "1131", "url": "https://gl.wikipedia.org/wiki?curid=465087", "title": "Axencia Estatal de Meteorolox\u00eda", "text": "A Axencia Estatal de Meteorolox\u00eda (AEMET) \u00e9 unha Axencia Estatal de Espa\u00f1a, cuxo obxectivo b\u00e1sico \u00e9 a prestaci\u00f3n de servizos meteorol\u00f3xicos, que sexan competencia do Estado. Foi creada por Real Decreto 186/2008 de 8 de febreiro de 2008 (Bolet\u00edn Oficial do Estado n.\u00ba 39 de data 14 de febreiro de 2008), substitu\u00edndo ao antigo Instituto Nacional de Meteorolox\u00eda. Est\u00e1 adscrita ao Ministerio para a Transici\u00f3n Ecol\u00f3xica a trav\u00e9s da Secretar\u00eda de Estado de Medio Ambiente.\nSegundo o Decreto de creaci\u00f3n ten personalidade xur\u00eddica p\u00fablica, patrimonio e tesourar\u00eda propios, e autonom\u00eda de xesti\u00f3n dentro dos l\u00edmites estabelecidos pola Lei de Axencias Estatais. \nAdemais de exercer a autoridade meteorol\u00f3xica, representa a Espa\u00f1a perante os organismos internacionais de meteorolox\u00eda, que fundamentalmente son a Organizaci\u00f3n Meteorol\u00f3xica Mundial (OMM), a Organizaci\u00f3n Europea para a Explotaci\u00f3n de Sat\u00e9lites Meteorol\u00f3xicos (EUMETSAT), e o Centro Europeo de Previsi\u00f3ns Meteorol\u00f3xicas a Prazo Medio (CEPMPM).\nHistoria.\nO antecesor desta axencia foi, como quedou dito, o Instituto Nacional de Meteorolox\u00eda (INM), que era o organismo ficial da Administraci\u00f3n do Estado respons\u00e1bel de dirixir, xestionar e planificar todo tipo de tarefas meteorol\u00f3xicas de calquera natureza no \u00e1mbito nacional de Espa\u00f1a. O INM ten a s\u00faa orixe no ano 1887 cando, mediante un Real Decreto en tempos da ra\u00ed\u00f1a rexente Mar\u00eda Cristina de Habsburgo-Lorena, creouse o Instituto Central Meteorol\u00f3xico, un pequeno organismo encargado de recompilar os datos dos diferentes observatorios meteorol\u00f3xicos. Case un s\u00e9culo antes, o tempo xa era unha preocupaci\u00f3n no terrritorio espa\u00f1ol, pois as primeiras observaci\u00f3ns meteorol\u00f3xicas datan da primeira metade do s\u00e9culo XVIII.\nDesde o punto de vista galego, e da muller, cc\u00f3mpre salentar que a cient\u00edfica e meteor\u00f3loga galega Pilar Sanjurjo Carro, experta en predici\u00f3n mar\u00edtima, accedeu mediante unha oposici\u00f3n ao Corpo Facultativo de Meteor\u00f3logos (hoxe denominado Corpo de Meteor\u00f3logos do Estado) e que, xunto a Dolores Parra, foron as primeiras mulleres que, despois da Guerra Civil, accederon por oposici\u00f3n libre a este corpo. Sanjurjo, tras o seu paso pola TVE (foi a primeira muller en po\u00f1erse diante das c\u00e1maras para realizar a predici\u00f3n do tempo), incorporouse ao Instituto Nacional de Meteorolox\u00eda, no que desempe\u00f1ou o cargo de xefa de quenda do Centro Nacional de Predici\u00f3n at\u00e9 a s\u00faa xubilaci\u00f3n a principios dos aons 2000."}
{"id": "465088", "revid": "23204", "url": "https://gl.wikipedia.org/wiki?curid=465088", "title": "Agencia Estatal de Meteorolog\u00eda", "text": ""}
{"id": "465093", "revid": "5132", "url": "https://gl.wikipedia.org/wiki?curid=465093", "title": "Kushiro, cidade", "text": ""}
{"id": "465094", "revid": "5132", "url": "https://gl.wikipedia.org/wiki?curid=465094", "title": "Kushiro", "text": ""}
{"id": "465095", "revid": "75439", "url": "https://gl.wikipedia.org/wiki?curid=465095", "title": "Fatema Mernissi", "text": "Fatema Mernissi (en \u00e1rabe, \u0641\u0627\u0637\u0645\u0629 \u0645\u0631\u0646\u064a\u0633\u064a \"F\u0101tima Marn\u012bs\u012b\"), nada en Fez o 27 de setembro de 1940 e finada en Rabat o 30 de novembro de 2015, foi unha escritora e soci\u00f3loga feminista marroqu\u00ed, unha das voces m\u00e1is relevantes da intelectualidade do mundo \u00e1rabe. A s\u00faa obra ded\u00edcase \u00e1 condici\u00f3n feminina nas sociedades musulm\u00e1s.\nTraxectoria.\nFatema Mernissi naceu en Fez, un dos centros do movemento nacionalista marroqu\u00ed contra a ocupaci\u00f3n francesa. Pertenc\u00eda a unha familia acomodada, dona de grandes extensi\u00f3ns de terra e fiel \u00e1s tradici\u00f3ns. Na gran casa familiar exist\u00edan cuartos para as mulleres entre as que naceu e creceu. O triunfo do nacionalismo pol\u00edtico permitiulle acceder a unha educaci\u00f3n da que non gozaron a s\u00faa nai e a s\u00faa avoa, que foron analfabetas.\nDurante os primeiros anos de escolarizaci\u00f3n, formouse nas escolas cor\u00e1nicas para incorporarse despois ao modelo de ensino proposto polo estado acabado de crear. Ata os vinte anos s\u00f3 falaba \u00e1rabe, mais para superar a barreira da lingua aprendeu varios idiomas e escribiu as s\u00faas obras en \u00e1rabe, franc\u00e9s e ingl\u00e9s. Mernissi obtivo o seu certificado de Ciencias pol\u00edticas na Facultade de Dereito da Universidade Mohamed V de Rabat e proseguiu os seus estudos cunha bolsa na universidade da Sorbona, en Par\u00eds. Despois, conseguiu o doutoramento en sociolox\u00eda na Universidade de Brandeis dos Estados Unidos en 1973, coa obra \"Beyond the Veil: Male-Female Dynamics in Modern Muslim Society\". \u00c1 s\u00faa volta a Marrocos deuse a co\u00f1ecer polas s\u00faas intervenci\u00f3ns no 24.\u00ba Congreso de Sociolox\u00eda de abril de 1974 en Alxer.\nOs seus ensaios e traballos literarios convert\u00e9rona nunha das escritoras m\u00e1is c\u00e9lebres do Magreb e nun referente de primeira orde dentro do pensamento \u00e1rabe do s\u00e9culo XX. Dende 1973 ata 1980, foi profesora de sociolox\u00eda na Universidade de Rabat. M\u00e1is adiante deu clases no Institut Universitarie de Recherche Scientifique da Universidade Mohamed V. Ademais, Mernissi foi consultora de diversos organismos internacionais (Oficina Internacional de Traballo, UNESCO) e directora de diversas colecci\u00f3ns como Femme Magreb Horizons 2000, Marocaines, Citoyennes de Demain e moitas m\u00e1is.\nEn 2003, Mernissi recibiu o Premio Pr\u00edncipe de Asturias das Letras xunto con Susan Sontag. En 2004 foi outorgado o premio Erasmus, xunto con Sadik Al-Asm e Abdolkarim Soroush.\nObras.\nA primeira monograf\u00eda de Mernissi, \"Beyond the Veil\", foi publicada en 1975. Unha edici\u00f3n revisada foi publicada no Reino Unido en 1985 e nos Estados Unidos en 1987. \"Beyond the Veil\" converteuse nun cl\u00e1sico, especialmente nos campos da antropolox\u00eda e a sociolox\u00eda das mulleres do mundo \u00e1rabe, a \u00e1rea mediterr\u00e1nea e as sociedades musulm\u00e1s en xeral.\nO seu libro m\u00e1is famoso como feminista isl\u00e1mica, \"The Veil and the Male Elite: A Feminist Interpretation of Islam\", \u00e9 un estudo case hist\u00f3rico do papel das esposas de Mahoma. Foi publicado inicialmente en franc\u00e9s en 1987 e traducido ao ingl\u00e9s en 1991. O libro foi prohibido en Marrocos, Ir\u00e1n e os estados \u00e1rabes do golfo P\u00e9rsico.\nPara \"Doing Daily Battle: Interviews with Moroccan Women\" (1991), entrevistou mulleres campesi\u00f1as, traballadoras, videntes e criadas. En 1994, Mernissi publicou un libro de memorias, \"\", traducido ao galego en 2022.\nContribu\u00edu coa peza \"The merchant's daughter and the son of the sultan\" \u00e1 antolox\u00eda \"\" (1984), editada por Robin Morgan."}
{"id": "465097", "revid": "47401", "url": "https://gl.wikipedia.org/wiki?curid=465097", "title": "F\u00e1tima Mernissi", "text": ""}
{"id": "465098", "revid": "47401", "url": "https://gl.wikipedia.org/wiki?curid=465098", "title": "Fatima Mernissi", "text": ""}
{"id": "465100", "revid": "89787", "url": "https://gl.wikipedia.org/wiki?curid=465100", "title": "La resistencia", "text": "La resistencia \u00e9 un programa de televisi\u00f3n espa\u00f1ol emitido na canle #0 da plataforma Movistar+, estreado o 1 de febreiro de 2018 e presentado por David Broncano. Em\u00edtese desde o Teatro Arlequ\u00edn en Madrid e est\u00e1 producido por El Terrat.\nHistoria.\nCoincidindo co segundo aniversario da canle #0, David Broncano deixou a s\u00faa habitual colaboraci\u00f3n no programa Late Motiv e no programa Locomundo para presentar o primeiro \"late late show\" en Espa\u00f1a, seguindo o formato dalgunhas canles de televisi\u00f3n nos Estados Unidos de enlazar dous \"late night show\" (programa da noiti\u00f1a ou espect\u00e1culo nocturno) seguidos. O programa transm\u00edtese desde o teatro Arlequ\u00edn, moi preto da Gran V\u00eda de Madrid, e con p\u00fablico en directo.\nEm\u00edtese a segunda tempada; por\u00e9n xa est\u00e1 confirmada a s\u00faa renovaci\u00f3n por d\u00faas tempadas m\u00e1is. O programa est\u00e1 dirixido por Ricardo Castella, que tam\u00e9n act\u00faa como apuntador. Ten como colaboradores a Dani Rovira, Antonio Resines, Ignacio Farray, Quequ\u00e9, Jorge Ponce, Ernesto Sevilla ou R\u00f3ber Bodegas, entre outros, e nos primeiros programas a youtuber Ter. O beatboxer Marcos Mart\u00ednez \u00abGrison\u00bb e Ricardo Castella interpretan a m\u00fasica en directo.\nUnha das raz\u00f3ns da gran popularidade do programa \u00e9 a naturalidade e a liberdade coa que se expresan tanto os seus membros como as persoas invitadas. A improvisaci\u00f3n \u00e9 tam\u00e9n unha das caracter\u00edsticas principais do programa.\nA canci\u00f3n \"Hail to the Chief\", do grupo Prophets of Rage, foi elixida para a cabeceira do programa.\nSecci\u00f3ns.\nMon\u00f3logos.\nSecci\u00f3n diaria e inicial presentada por David Broncano na que repasa a actualidade dun xeito divertido, especialmente as noticias m\u00e1is absurdas e surrealistas do panorama. A pesar de ter un ton humor\u00edstico e casual tam\u00e9n foi aplaudido o seu lado m\u00e1is cr\u00edtico con algunhas das situaci\u00f3ns pol\u00edticas e sociais do momento.\nEntrevistas.\nEspazo do programa no que David Broncano entrevista un convidado, un grupo ou algunha formaci\u00f3n. Os invitados adoitan ter unha presenza menor nos medios que os doutros programas da mesma cadea, o que permite descubrir personaxes que ata o momento fixeran poucas ou ningunha entrevista.\nEsta secci\u00f3n \u00e9 moi popular tanto na retransmisi\u00f3n en directo como na plataforma de Youtube, a onde se sobe todos os d\u00edas tras a emisi\u00f3n do programa. As entrevistas adoitan contar cunha gran recepci\u00f3n por parte da audiencia e contan cun elevado n\u00famero de visualizaci\u00f3ns e con gran cantidade de comentarios e valoracici\u00f3ns positivas.\nDurante a entrevista, o presentador David Broncano sempre lle realiza ao invitado a pregunta de cantos cartos ten na conta bancaria. Esta pregunta sempre xera moita controversia e pol\u00e9mica e moitas celebridades atr\u00e9vense a responder, mentres que outras prefiren non dar unha resposta. A partir da segunda tempada, a esta pregunta engad\u00eduselle outra m\u00e1is: \"cantas veces mantiveches relaci\u00f3ns sexuais ao longo do \u00faltimo mes?\".\nQuen prefires que morra?\nA secci\u00f3n m\u00e1is corrosiva e irreverente est\u00e1 a cargo de Jorge Ponce que mostra d\u00faas fotograf\u00edas de d\u00faas celebridades e preg\u00fantalle ao p\u00fablico: \"quen preferides que morra?\". Exp\u00f3n argumentos a favor de cada famoso e finalmente \u00e9 o p\u00fablico quen toma a decisi\u00f3n; o m\u00e1is aplaudido \u00e9 o que prefiren que morra. Santiago Segura, Joaqu\u00edn Sabina ou Andr\u00e9s Iniesta son algunhas das celebridades que protagonizaron esta secci\u00f3n, e ata Xes\u00fas de Nazaret e Barrab\u00e1s protagonizaron unha edici\u00f3n para Semana Santa.\nConexi\u00f3ns en directo desde a r\u00faa.\nDesde o exterior do teatro Arlequ\u00edn, na Gran V\u00eda de Madrid, Jorge Ponce conecta co estudio e realiza breves entrevistas aos pe\u00f3ns. O m\u00e1is recorrente \u00e9 xulgar os pe\u00f3ns polo seu aspecto e entrevistalos a partir dos prexu\u00edzos que xeran. Tam\u00e9n se poden realizar preguntas sobre unha data ou evento espec\u00edfico. As conexi\u00f3ns ata o mes de marzo fix\u00e9ronse en falso directo; debido ao cambio de hora e \u00e1s horas de luz do d\u00eda, Jorge Ponce descubriu que se gravaban pola tarde.\nEn ocasi\u00f3ns, Jorge Ponce vai cunha magn\u00edfica estufa pola r\u00faa pregunt\u00e1ndolle \u00e1 xente o que opina de temas controvertidos da actualidade, empregando unha frauta para identificar a pregunta potente.\nRepaso aos foros de internet.\nJorge Ponce investiga os m\u00e1is surrealistas foros de internet, buscando as respostas m\u00e1is orixinais e estra\u00f1as dos usuarios da rede.\nActuaci\u00f3n musical.\nIgnatius Farray, xunto co seu amigo Jos\u00e9 Luis Petr\u00f3leo, forman un grupo e realizan unha actuaci\u00f3n musical ca\u00f3tica. Antes de cantar, presenta e comenta a letra do novo tema, escrita nuns cart\u00f3ns de gran tama\u00f1o. Os temas caracter\u00edzanse por seren surrealistas e teren un retrouso repetitivo. Durante a actuaci\u00f3n canta Ignatius, o seu amigo toca a guitarra, David Broncano enc\u00e1rgase de tocar a bater\u00eda electr\u00f3nica e Grison acomp\u00e1\u00f1aos tam\u00e9n coa guitarra el\u00e9ctrica.\nOs segredos internos.\nRicardo Castella explica os asuntos internos e as an\u00e9cdotas do programa, e revela alg\u00fans dos segredos relacionados coa s\u00faa preparaci\u00f3n.\nO tempo.\nJorge Ponce analiza a situaci\u00f3n da meteorolox\u00eda dun xeito curioso a trav\u00e9s dunha \"aplicaci\u00f3n gratu\u00edta\" para t\u00e1boa dixital.\n\"El Hormiguero\" en versi\u00f3n mala.\nJorge Ponce parodia as secci\u00f3ns m\u00e1is co\u00f1ecidas do programa \u201cEl Hormiguero\u201d. Unha das secci\u00f3n que m\u00e1is imita \u00e9 o espect\u00e1culo de ciencia."}
{"id": "465101", "revid": "56817", "url": "https://gl.wikipedia.org/wiki?curid=465101", "title": "Daubenton", "text": "O apelido franc\u00e9s Daubenton (a partir de D'Aubenton, \"de Aubenton\") pode referirse a:"}
{"id": "465102", "revid": "89787", "url": "https://gl.wikipedia.org/wiki?curid=465102", "title": "Ricardo Filipe da Silva Braga", "text": "Ricardo Felipe da Silva Braga, nado en Valbom, Gondomar, Portugal, o 3 de setembro de 1985, m\u00e1is co\u00f1ecido como Ricardinho, \u00e9 un xogador de f\u00fatbol sala portugu\u00e9s que xoga no Inter Movistar de Espa\u00f1a e na selecci\u00f3n nacional do seu pa\u00eds.\nFoi nomeado mellor xogador do mundo no 2010, 2014, 2015, 2016, 2017 e 2018, sendo o \u00fanico xogador portugu\u00e9s en recibir este reco\u00f1ecemento e o que m\u00e1is veces o conseguiu na historia do f\u00fatbol sala, ademais de ser quen m\u00e1is veces o conseguiu de maneira consecutiva (5 anos seguidos dende o 2014).\nCarreira.\nRicardinho comezou a xogar ao f\u00fatbol sala no Gramidense para despois fichar polo Miramar no ano 2002. Al\u00ed foi onde comezou a xogar profesionalmente. Despois de destacar neste club foise ao Benfica, club que ti\u00f1a un proxecto moi ambicioso para desbancar o seu gran rival, o Sporting de Lisboa. No Benfica non tardou en namorar aos afeccionados e en crear adeptos cun xogo creativo e de gran calidade. Na Copa de la UEFA de F\u00fatbol Sala 2003-2004, o Benfica de Ricardinho realizou unha gran faza\u00f1a chegando ata a final, onde perderon contra o Intervi\u00fa por 5-7.\nNa temporada seguinte o Benfica logrou un dobrete, ao ga\u00f1ar a liga e a Copa de Portugal. A partir desa tempada, o Benfica converteuse no dominador do campionato nacional e o equipo fixo historia tras a conquista da Copa de la UEFA de F\u00fatbol Sala2009-10 tras vencer 3-2 ao Intervi\u00fa, onde Ricardinho realizou un gran encontro. Ao final da tempada, Ricardinho abandona o Benfica para fichar polo Nagoya Oceans, club no que xogou durante unha tempada logrando ga\u00f1ar a liga xaponesa. Durante a estancia nese club, obtivo o seu primeiro galard\u00f3n como mellor xogador do mundo. Na seguinte tempada xogou no MFK CSK Moscova, onde estivo s\u00f3 uns meses. Tras isto, no 2012, volveu ao Benfica onde volveu a conseguir un dobrete co club portugu\u00e9s.\nInter Movistar.\nNa tempada 2013-14 fichou polo Inter Movistar, onde logrou o t\u00edtulo de campi\u00f3ns da Liga Nacional de F\u00fatbol Sala e foi o MVP desa tempada, convert\u00e9ndose pronto no xogador franqu\u00eda e sendo nomeado mellor xogador do mundo no ano 2014. Ao ano seguinte, volveu a ga\u00f1ar a liga co Inter Movistar e volveu a ser nomeado o MVP de dicha tempada.Tam\u00e9n ga\u00f1ou a Supercopa de Espa\u00f1a de F\u00fatbol Sala co Inter.\nNa 2015-16, o Inter Movistar ga\u00f1ou de novo a LNFS. Ricardinho, iso si, non puido volver a ser MVP desta tempada, xa que Bruno Taffy se fixo co trofeo ao mellor xogador da competici\u00f3n.\nNo 2016 foi o m\u00e1ximo goleador no mundial de selecci\u00f3n realizado ese ano en Colombia con 12 anotaci\u00f3ns, 6 delas nun s\u00f3 partido ante Panam\u00e1, torneo no que a s\u00faa selecci\u00f3n chegar\u00eda a semifinais caendo ante Arxentina, a\u00a0actual \u00a0campioa do mundo, obtendo o cuarto lugar ao caer pola v\u00eda do tiro penal ante Ir\u00e1n no partido polo terceiro lugar. Pese a recibir unha oferta millonaria do Nacional de Zagreb en Croacia, Ricardinho decide continuar o seu v\u00ednculo co Inter Movistar.\nNo 2017 ga\u00f1ou a Copa de Espa\u00f1a ao superar na quenda de penaltis a ElPozo Murcia.\nO 30 de abril de 2017 ga\u00f1ou xunto co seu equipo, o Inter Movistar, a Copa da UEFA de f\u00fatbol sala 2016-17, tras ga\u00f1arlle (0-7) ao Sporting CP, nun partido hist\u00f3rico.\nNesa mesma tempada, Ricardinho deulle a liga ao Inter Movistar tras marcar o (2-1) definitivo no quinto partido dos playoffs ante o FC Barcelona. \nO 10 de xaneiro de 2018 foi nomeado mellor xogador do 2017, sendo este o cuarto galard\u00f3n consecutivo e o quinto da s\u00faa carreira, superando as\u00ed o n\u00famero de galard\u00f3ns obtidos polo brasileiro Falcao. Xusto un mes despois, o 10 de febreiro, ga\u00f1ou a Eurocopa dese ano coa selecci\u00f3n portuguesa logo de vencer na final 3-2 \u00e1 m\u00faltiple campioa continental, Espa\u00f1a, sendo nomeado ademais mellor xogador do torneo e o m\u00e1ximo goleador do certame pese a lesionarse na final.\nCo Inter Movistar volveu a firmar unha tempada hist\u00f3rica revalidando a Copa de la UEFA de f\u00fatbol sala, ao vencer na final ao Sporting CP por 5-2, e a LNFS, derrotando ao FC Barcelona na final dos playoffs.\nEn decembro de 2018 foi nomeado por sexta vez, e quinta de forma consecutiva, mellor xogador de f\u00fatbol sala do mundo."}
{"id": "465104", "revid": "22570", "url": "https://gl.wikipedia.org/wiki?curid=465104", "title": "Cetotheriidae", "text": "Os Cetotheriidae (cetot\u00e9ridos) son unha familia de baleas da suborde Mysticeti (as que te\u00f1en na boca os filamentos chamados baleas ou barbas en vez de dentes). Esta familia cr\u00edase que existira desde o Oligoceno tard\u00edo ao Plistoceno temper\u00e1n, cando se extinguiu. Por\u00e9n, alg\u00fans estudos filoxen\u00e9ticos dirixidos por atoparon que a especie viva balea anana (\"Caperea marginata\") forma parte tam\u00e9n dos Cetotheriidae, polo que ser\u00eda o \u00fanico membro actual da familia; pero outros autores disputan esta clasificaci\u00f3n ou consideran os Neobalaenidae como un grupo irm\u00e1n de Cetotheriidae.\nTaxonom\u00eda.\nDespois da s\u00faa descrici\u00f3n por Brant en 1872, os Cetotheriidae foron utilizados como un caix\u00f3n de xastre para as baleas misticetas que non se pod\u00edan asignar \u00e1s familias de baleas hoxe existentes.\nComparando a morfolox\u00eda cranial e mandibular de 23 taxons (inclu\u00edndo os arqueocetos tard\u00edos e os misticetos f\u00f3siles e actuais), atoparon que os Cetotheriidae no seu senso tradicional eran polifil\u00e9ticos. Base\u00e1ndose en dez caracteres craniais, chegaron \u00e1 conclusi\u00f3n de que dos doce misticetos f\u00f3siles con baleas na boca inclu\u00eddos no grupo, seis formaban un grupo monofil\u00e9tico, os Cetotheriidae \"sensu stricto\".\nVarios estudos filoxen\u00e9ticos desde o de Bouetel &amp; Muizon 2006 apoian a monofilia dun pequeno grupo central de Cetotheriidae \"sensu stricto\", misticetos arcaicos cun cranio que ten \"un longo proceso ascendente do maxilar con bordo lateral diverxente na parte anterior que se interdixita co frontal\" e alg\u00fans outros caracteres. Este grupo est\u00e1 limitado a \"Cetotherium rathkii\", \"Metopocetus durinasus\", \"Mixocetus elysius\", \"Herpetocetus scaldiensis\", \"H. transatlanticus\", \"H. bramblei\", \"Nannocetus eremus\", e \"Piscobalaena nana\". Os restantes x\u00e9neros situados na familia son considerados Cetotheriidae \"sensu lato\" e adoitan denominarse os 'cetoteros' (\"cethoteres\").\n consideraron o primitivo 'cetotero' \"Joumocetus\" o taxon m\u00e1is basal da s\u00faa nova superfamilia Thalassotherii (Cetotheriidae \"s.l.\", Cetotheriidae \"s.s.\", Eschrichtiidae (balea gris) e Balaenopteridae (rorcuais) e suxeriron que o termo \"Cetotheriidae \"s.l.\"\" deber\u00eda ser renomeado como \"talasoterios basais\" ou \"troncais\". atoparon que a balea anana formaba un clado ben establecido con Eschrichtiidae e Balaenopteridae base\u00e1ndose en datos moleculares, e que, dentro dos 'cetoteros', est\u00e1 m\u00e1is estreitamente relacionado cos herpetocetinos (\"Herpetocetus\" e \"Nannocetus\"). Por\u00e9n, Bisconti et al. 2013, encontraron que, base\u00e1ndose en datos moleculares, estaba m\u00e1is estreitamente relacionado con Balaenidae (as baleas de Groenlandia e francas), pero engadiu que se esperaba que esp\u00e9cimes adicionais resolvesen estes resultados conflitivos en poucos anos.\nVelaqu\u00ed a clasificaci\u00f3n dos Cetotheriidae segundo Eli Adli et al. (2014) e a base de datos en li\u00f1a Fossilworks:\nIncertae sedis:"}
{"id": "465105", "revid": "27155", "url": "https://gl.wikipedia.org/wiki?curid=465105", "title": "Cetot\u00e9ridos", "text": ""}
{"id": "465108", "revid": "75439", "url": "https://gl.wikipedia.org/wiki?curid=465108", "title": "Universo cinematogr\u00e1fico de Marvel", "text": "O Universo cinematogr\u00e1fico de Marvel (, a mi\u00fado abreviado MCU) \u00e9 unha franqu\u00eda de medios e un universo compartido, centrada nunha serie de filmes de superheroes producidos independentemente por Marvel Studios e baseados nos personaxes que aparecen nas publicaci\u00f3ns de Marvel Comics. Marvel, nos seus inicios non ti\u00f1a un estudo propio e colaboraba con outras axencias que quixesen levar a cabo os seus proxectos, como por exemplo a realizada en 1978 por Philip DeGuere, Dr. Strange. Mais non foi ata o ano 2000 que os filmes de Marvel se fixeron tan famosos e aclamados polos espectadores grazas a X-Men dos estudos de 20th Century Fox e as posteriores a esta baixo a direcci\u00f3n de diversos estudos como Columbia ou Universal Studios.\nEn 2008 comeza un proxecto a grande escala comezando co filme de \"Iron Man (O home de ferro)\" onde pretend\u00eda que todos os seus superherores compartisen universo; \u00e9 dicir, malia que cada filme contaba unha historia distinta, todas acabar\u00edan xunt\u00e1ndose nun crossover final. Este proxecto foi dividido en diferentes sagas e fases, na cal s\u00f3 co\u00f1ecemos a primeira que disp\u00f3n de tres fases.\nSaga do infinito: Arco que se centra nas aventuras por separado dos heroes de Marvel onde se vai presentando un inimigo com\u00fan, Thanos. Esta saga est\u00e1 composta por 23 filmes divididos en tres fases.\nFase 1.\nPres\u00e9ntanse os personaxes principais do universo e os m\u00e1is importantes \u00f3 longo da saga. Neste comezo van preparando \u00f3s espectadores para o que comeza a ser o universo, xa que moitos personaxes fan cameos en diferentes pel\u00edculas chegando a interpretar papeis secundarios como sucede no caso de Scarlett Johansson, interpretando o papel de Natalia Romanova (Black Widow), facendo de axente dobre na pel\u00edcula de \"Iron Man II\".\nPel\u00edculas da fase 1.\n\"Iron Man\" (2008)\n\"The Incredible Hulk\" (2008)\n\"Iron Man II\" (2010)\n\"Thor\" (2011)\n\"\" (2011)\n\"Los Vengadores\" (2012)\nFase 2.\nUnha vez xa consolidado o universo, comezan a resolver diferentes d\u00fabidas que deixaron as pel\u00edculas anteriores creando disputas entre os diferentes heroes e especulaci\u00f3n sobre os diferentes inimigos que poden chegar. Nesta fase co\u00f1\u00e9cese a existencia das xemas do infinito grazas \u00e1 pel\u00edcula de \"Guardians of the Galaxy\" e tam\u00e9n se aprecia como de grande pode chegar a ser este universo.\nPel\u00edculas Fase 2.\n\"Iron Man III\" (2013)\n\" (2013)\n\" (2014)\n\"Guardians of the Galaxy\" (2014)\n\"\" (2015)\n\"Ant-man\" (2015)\nFase 3.\nRematan todos os problemas que foron aparecendo \u00f3 longo das pel\u00edculas anteriores, as disputas restantes e todo aquilo que causaba destruci\u00f3n neste universo rematando as\u00ed esta saga co filme de \". Temos que destacar que co remate deste arco, moitos dos actores desp\u00eddense do elenco de Marvel a causa da finalizaci\u00f3n do seu contrato como ocorre con Robert Downey JR (Tony Stark/ Iron Man) e dan protagonismo ao novos integrantes como Tom Holland (Peter Parker/ Spider-man).\nPel\u00edculas da fase 3.\n\" (2016)\n\"Dr. Strange\" (2016)\n\"Guardians of the Galaxy Vol.2\" (2017)\n\" (2017)\n\" (2017)\n\"Black Panther\" (2018)\n\"\" (2018)\n\"Ant-man and the Wasp\" (2018)\n\"Captain Marvel\" (2019)\n\" (2019)\n\" (2019)\nNovos proxectos.\nMarvel Studios non para aqu\u00ed, ten en mente diferentes proxectos para futuras pel\u00edculas como \"Spider-man: Far From Home\" a cal remata a fase tres e comeza unha nova saga que est\u00e1 a\u00ednda sen titular. Xa est\u00e1n confirmados diferentes spin-off dos personaxes de Marvel como a futura pel\u00edcula de \"Black Widow\", \"The Ethernals\", \"Black Panther II, Spider-man: No Way Home, Shang-Chi, Guardians of the Galaxy 3, Captain Marvel 2, Ant-Man and the Wisp: Quantumania, Dr. Strange y el Multiverso de la Locura,\" etc.\nV\u00e9xase tam\u00e9n.\nLigaz\u00f3ns externas.\nSeries Netflix"}
{"id": "465109", "revid": "56817", "url": "https://gl.wikipedia.org/wiki?curid=465109", "title": "Guillaume Daubenton", "text": "Guillaume Daubenton, co\u00f1ecido como o padre Daubenton, nado en Auxerre o 21 de outubro de 1648, e finado en Madrid o 7 de agosto de 1723, foi un sacerdote xesu\u00edta franc\u00e9s.\nTraxectoria.\nNacido o 21 de outubro de 1648 en Auxerre, \u00e1 idade de 17 anos solicitou entrar nos xesu\u00edtas, vestindo a sotana de novizo o 16 de outubro de 1665 en Nancy.\nOs anos que o separan do sacerdocio estiveron marcados por estudos literarios, filos\u00f3ficos e teol\u00f3xicos, as\u00ed como polo ensino.\nFoi ordenado sacerdote o 23 de setembro de 1679.\nFoi designado por Lu\u00eds XIV confesor do rei de Espa\u00f1a Filipe V, sobre quen exerceu grande influencia, exercendo esta funci\u00f3n, por primeira vez, de 1701 a 1705. Famoso polas s\u00faa inrigas, participou nas que provocaron a ca\u00edda da princesa dos Ursinos (1704). Foi substitu\u00eddo polo padre Robinet, tralad\u00e1ndose a Roma, onde contribu\u00edu, en 1713, \u00e1 elaboraci\u00f3n da bula \"Unigenitus\", dirixida contra os xansenistas.\nAo morrer Robinet, volveu ao cargo de confesor de Filipe V en 1716, retir\u00e1ndose definitivamente o ano 1723, porque, segundo parece, comunicou a Filipe II de Orle\u00e1ns, rexente de Francia durante a minor\u00eda de idade de Lu\u00eds V, o prop\u00f3sito de Filipe V de Espa\u00f1a de abdicar no seu fillo Lu\u00eds."}
{"id": "465112", "revid": "89787", "url": "https://gl.wikipedia.org/wiki?curid=465112", "title": "Mirounga angustirostris", "text": "Mirounga angustirostris \u00e9 unha especie de pinn\u00edpede f\u00f3cido, o elefante mari\u00f1o do hemisferio norte (existe outro no hemisferio sur denominado \"Mirounga leonina\"). Son de gran tama\u00f1o e o macho ten unha prob\u00f3scide, que utiliza para facer ru\u00eddos ruxintes extraordinariamente altos, especialmente durante as competici\u00f3ns de apareamento. O dimorfismo sexual en tama\u00f1o \u00e9 grande: os machos pesan unhas 3,6 veces m\u00e1is que as femias. En correspondencia con isto, o sistema de apareamento \u00e9 moi pol\u00edxino; un macho con \u00e9xito pode deixar pre\u00f1adas unhas 50 femias nunha estaci\u00f3n.\nDescrici\u00f3n.\nO enorme macho desta especie pesa normalment de 1\u00a0500 a 2\u00a0300\u00a0kg e mide de 4 a 5\u00a0m, a\u00ednda que alg\u00fans machos poden pesar ata 3\u00a0700\u00a0kg. As femias son moito menores e pesan de 400 a 900\u00a0kg ou un terzo ou menos da masa do macho, e miden de 2,5 a 3,6\u00a0m. Os machos da especie de elefantes mari\u00f1os do sur son a\u00ednda m\u00e1is grandes de media. Os elefantes mari\u00f1os do norte viven uns 9 anos. Despois da muda, xeralmente te\u00f1en unha pelame de prateada a gris escura que se difumina ata ter cor amarela acasta\u00f1ada ou parda. Os machos adultos non te\u00f1en pelo no pescozo e o peito ten manchas rosas, brancas e marr\u00f3ns claras. As cr\u00edas son principalmente negras ao nacer.\nTe\u00f1en ollos grandes, redondos e negros. A anchura dos ollos e a alta concentraci\u00f3n de pigmentos para luz de lonxitude de onda curta suxiren que para eles a vista xoga un importante papel na captura das presas. Como todas as focas, os elefantes mari\u00f1os te\u00f1en as extremidades posteriores transformadas formando a cola e a aleta da cola. Cada \"p\u00e9\" ten cinco dedas longas palmadas, coas que se propulsan na auga. A\u00ednda que as patas posteriores transformadas non son moi apropiadas para desprazarse por terra, util\u00edzanas para apoiar e impulsar o seu corpo. Poden as\u00ed moverse relativamente r\u00e1pido en curtas distancias, para volver \u00e1 auga, interceptar unha femia ou perseguir un macho rival.\nIgual que noutras focas, a circulaci\u00f3n do sangue dos elefantes mari\u00f1os est\u00e1 adaptada ao fr\u00edo por medio dun sistema de intercambio de calor contracorrente, e unha mestura de pequenas veas con sangue fr\u00edo rodea as arterias con sangue quente capturando a calor nas extremidades posteriores.\nUnha caracter\u00edstica \u00fanica da especie \u00e9 que desenvolveu a capacidade de almacenar eritrocitos no bazo. Nun estudo de 2004 no que se usou imaxes por resonancia magn\u00e9tica para observar os cambios fisiol\u00f3xicos nos bazos de cinco cr\u00edas desta foca durante mergullos simulados. En 3 minutos, os bazos contra\u00edanse como media a unha quinta parte do seu tama\u00f1o orixinal, o que indica unha contracci\u00f3n simp\u00e1tica do bazo relacionada co mergullo. Ademais, observouse un retardo entre a contracci\u00f3n do bazo e o incremento do hemat\u00f3crito no sangue circulante atribu\u00eddo ao seo hep\u00e1tico. Esta estrutura chea de flu\u00eddo exp\u00e1ndese inicialmente debido \u00e1 r\u00e1pida chegada de eritrocitos desde o bazo e lentamente libera os eritrocitos ao sistema circulatorio por medio dun esf\u00ednter muscular da vea cava na parte cranial do diafragma. Esta capacidade de introducir lentamente eritrocitos no torrente sangu\u00edneo \u00e9 probable que impida efectos dani\u00f1os causados por un r\u00e1pido incremento do hemat\u00f3crito.\n\u00c1rea de distribuci\u00f3n e ecolox\u00eda.\nEste elefante mari\u00f1o vive na parte leste do Oc\u00e9ano Pac\u00edfico desde Baixa California cara ao norte. Pasa a maior parte do seu tempo no mar e normalmente s\u00f3 volve a terra para dar a luz, reproducirse e mudar a pel. Estas actividades ocorren en colonias reprodutoas que est\u00e1n localizadas en illas oce\u00e1nicas ou praias continentais remotas. A maior\u00eda destas colonias est\u00e1n en California e norte de Baixa California, desde Point Reyes National Seashore, California a Illa Natividad, M\u00e9xico. Existen colonias reprodutoras significativas nas Illas do Canal de California, Reserva do Estado de A\u00f1o Nuevo, Faro de Piedras Blancas, Parque estatal de Morro Bay e as illas Farall\u00f3n nos Estados Unidos, e Illa Guadalupe, Illa Benito do Leste e Illa Cedros en M\u00e9xico. Nas \u00faltimas d\u00e9cadas a \u00e1rea de reproduci\u00f3n estendeuse cara ao norte. En 1976 atopouse a primeira cr\u00eda en Point Reyes e estableceuse unha colonia reprodutora al\u00ed en 1981. Desde mediados da d\u00e9cada de 1990 observouse certa actividade reprodutora en Castle Rock no norte de California e na illa Shell na costa de Oreg\u00f3n, e en xaneiro de 2009 rexistr\u00e1ronse os primeiros nacementos na Columbia Brit\u00e1nica en Race Rocks. A poboaci\u00f3n reprodutora en California est\u00e1 agora illada demograficamente da de Baixa California.\nO elefante mari\u00f1o do hemisferio norte mostra un extremo dimorfismo sexual no seu comportamento alimenticio. Cando os machos abandonan as colonias, migran ao norte aos seus terreos de alimentaci\u00f3n ao longo da plataforma continental desde o estado de Washington ao oeste das Aleutianas en Alasca. O macho alim\u00e9ntase maiormente de organismos bent\u00f3nicos do fondo oce\u00e1nico. Cando as femias abandonan as colonias, dir\u00edxense cara ao norte ou oeste ao mar aberto, e alim\u00e9ntanse nunha grande \u00e1rea do noroeste do Pac\u00edfico. Rexistr\u00e1ronse exemplares mesmo en Hawai. As femias comen principalmente organismos mari\u00f1os na columna de auga.\n\u00c9 posible que aparezan elefantes mari\u00f1os errantes en zonas tropicais como as illas Marianas. Desco\u00f1\u00e9cense datos hist\u00f3ricos da presenza residencial ou ocasional no norte do Pac\u00edfico. Houbo dous rexistros de exemplares errantes que visitaron as costas do Xap\u00f3n; un macho en Niijima en 1989 e unha foca nova nas praias de Hasama, Tateyama en 2001 Unha femia de 2,5 metros atopouse na praia Sanze, Tsuruoka, Yamagata en outubro de 2017, o que \u00e9 o primeiro rexistro no mar do Xap\u00f3n.\nObserv\u00e1ronse alg\u00fans individuos nas costas do nodeste de Asia. Certos exemplares estableceron sitios de descanso nas illas do Comandante a inicios da d\u00e9cada de 2000; pero, debido \u00e1s interacci\u00f3ns agresivas cos le\u00f3ns mari\u00f1os \"Eumetopias jubatus\", non se espera que se produza unha colonizaci\u00f3n a longo prazo.\nO comportamento de mergullo est\u00e1 relacionado co modo de alimentaci\u00f3n e \u00e9 distinto nos dosu sexos. As femias alim\u00e9ntanse no mar aberto, mentres que os machos o fan na plataforma continental. Os machos adoitan mergullarse directamente ata o leito do oc\u00e9ano e permanecen no fondo aliment\u00e1ndose de presas bent\u00f3nicas. As femias cazan presas pel\u00e1xicas en mar aberto, e merg\u00fallanse m\u00e1is profundamente (ata os 1\u00a0700\u00a0m, pero como media a uns 500\u00a0m) e permanecen baixo a auga durante m\u00e1is tempo que os machos, pero te\u00f1en rutas de mergullo m\u00e1is abruptas (con subidas e baixadas). Os elefantes mari\u00f1os do norte comen unha gran variedade de presas, inclu\u00edndo peixes mesopel\u00e1xicos como mict\u00f3fidos, luras de augas profundas, pescadas do Pac\u00edfico da especie \"Merluccius productus\", crust\u00e1ceos pel\u00e1xicos, tibur\u00f3ns, raias e peixes rato. Unha presa com\u00fan \u00e9 a lura \"Octopoteuthis deletron\", e un estudo atopou esta especie nos est\u00f3magos do 58% dos individuos mostreados na costa de California. En 2013 documentouse o caso dunha femia \u00e1 que se lle colocou unha c\u00e1mara, que chegou a 894\u00a0m de profundidade, onde com\u00eda os mix\u00edns do Pac\u00edfico da especie \"Eptatretus stoutii\", sorb\u00e9ndoos do fondo do oc\u00e9ano. Os elefantes mari\u00f1os non beben, xa que obte\u00f1en auga dos alimentos e do metabolismo das graxas.\nCando cazan nas escuras profundidades do mar, parecen localizar as presas polo menos en parte pola vista, xa que a bioluminescencia dalg\u00fanhas das s\u00faas presas facilitan a s\u00faa captura. Os elefantes mari\u00f1os non te\u00f1en un sistema de ecolocalizaci\u00f3n como o dos cet\u00e1ceos, pero crese que as s\u00faas vibrisas sensibles \u00e1s vibraci\u00f3ns xogan un importante papel na s\u00faa busca de comida.\nOs elefantes mari\u00f1os do norte son presas das candorcas e o tibur\u00f3n branco. Ambos os dous comen m\u00e1is probablemente cr\u00edas e raramente machos grandes, pero poden cazar focas de todas as idades. O tibur\u00f3n, cando caza adultos, normalmente fai unha emboscada \u00e1 foca, d\u00e1lle unha trabada e agarda a que perda sangue e se debilite para acabar de matala.\nComportamento social e reproduci\u00f3n.\nOs elefants mari\u00f1os do hemisferio norte volven os seus lugares de reproduci\u00f3n terrestres en decembro e xaneiro, e os primeiros en chegar son os machos. Os machos arr\u00e1stranse a praias illadas ou protexidas, xeralmente en illas ou sitios do continente moi arredados da presenza humana. \u00c9 moi importante que estas \u00e1reas de praia lles ofrezan protecci\u00f3n das tormentas invernais e da intensa acci\u00f3n dos grandes vagall\u00f3ns. Os machos loitan entre eles pola supremac\u00eda para determinar cales ser\u00e1n os poucos afortunados que consigan ter un har\u00e9n.\nDespois de que os machos chegan a unha praia, arriban as femias para dar a luz os fillos concibidos o ano anterior. As femias fan xax\u00fan durante cinco semanas e aleitan a s\u00faa \u00fanica cr\u00eda durante catro semanas; nos \u00faltimos d\u00edas da lactaci\u00f3n, as femias chegan ao estro e volven aparearse. Nesta sociedade pol\u00edxina, un macho de alto rango pode ter na zona de praia que domina un har\u00e9n de 30 a 100 femias, dependendo do tama\u00f1o e forza do animal. Os machos que non poden establecer har\u00e9ns esperan na periferia, e intentan montar as femias pr\u00f3ximas a esa zona. Os machos dominantes interrompen violentamente as copulaci\u00f3ns dos machos de menor rango sempre que as observan. Os machos dominantes poden montar as femias sen interferencia, mais \u00e9 frecuente que suspendan esa actividade para perseguir e acosar un rival. A\u00ednda que as loitas non son normalmente a morte, son brutais e a mi\u00fado con abundante derramamento de sangue e feridas; por\u00e9n, en moitos casos, cando os dous rivais son moi desiguais, os machos m\u00e1is novos e d\u00e9biles son simplemente expulsados e deben retirarse, a mi\u00fado \u00e1s dunas da parte alta da praia. Durante toda a s\u00faa vida, un macho con \u00e9xito neste mester pode doadamente enxendrar unhas 500 cr\u00edas. A maior\u00eda das copulaci\u00f3ns nunha colonia reprodutora fanas s\u00f3 un pequeno n\u00famero de machos e o resto pode ser que nunca chegue a aparearse cunha femia. Durante as liortas entre machos \u00e1s veces as cr\u00edas son esmagadas por estes na confusi\u00f3n do combate.\nDespois da s\u00faa chegada \u00e1 praia, os machos non comen durante tres meses, e as femias durante cinco semanas que dura o aleitamento das cr\u00edas e o apareamento. O per\u00edodo de xestaci\u00f3n \u00e9 duns 11 meses. \u00c1s veces, unha femia pode volverse moi agresiva despois de parir e defende a s\u00faa cr\u00eda doutras femias. Estas agresi\u00f3ns son m\u00e1\u00eds com\u00fans nas praias ateigadas de animais. A\u00ednda que a maior\u00eda das femias aleitan s\u00f3 a s\u00faa cr\u00eda e rexeitan as cr\u00edas alleas, algunhas chegan a aceptar as alleas. Unha cr\u00eda orfa ou perdida pode tentar atopar outra femia para alimentarse e algunhas conseguen ser adoptadas, como se comprobou na illa A\u00f1o Nuevo. As cr\u00edas alim\u00e9ntanse durante unhas catro semanas e despois son desleitadas abruptamente antes de ser abandonadas pola nai, que marcha ao mar, onde permanece alg\u00fans d\u00edas. Unha vez soas, as cr\u00edas desleitadas x\u00fantanse formando grupos e permanecen en terra durante 12 semanas m\u00e1is, e mentres tanto aprenden a nadar na ondada da praia e finalmente nadan m\u00e1is lonxe na procura de alimento. As\u00ed, empeza a s\u00faa longa viaxe polo mar.\nOs elefantes mari\u00f1os comun\u00edcanse de varias maneiras. Os machos ame\u00e1zanse con bufidos, uns sons causados ao expulsaren o aire polas s\u00faas prob\u00f3scides, e cun son alto comparable ao que fai un motor di\u00e9sel. As cr\u00edas vocalizan cando est\u00e1n estresadas ou incitan as s\u00faas nais para que lles deixen aleitarse. As femias fan unha chamada de atracci\u00f3n non vibrante para responder \u00e1s cr\u00edas, e unha chamada vibrante \u00e1spera cando est\u00e1n ameazadas por outras femias, machos ou cr\u00edas alleas. Os elefantes mari\u00f1os producen tam\u00e9n sons de baixa frecuencia, transmitidos polo airte ou polo substrato. Estes sons axudan a manter a xerarqu\u00eda social en ambientes ruidosos ou ateigados e reducen o consumo de enerx\u00eda cando est\u00e1n de xax\u00fan.\nHistoria e status.\nA caza do elefante mari\u00f1o do norte empezou no s\u00e9culo XIX e foi moi intensa, case ata levalo \u00e1 s\u00faa extinci\u00f3n a finais dese s\u00e9culo, por ser un animal moi aprezado pola s\u00faa graxa, e a s\u00faa poboaci\u00f3n chegou a ser de s\u00f3 20-40 individuos. En 1874, Charles Melville Scammon escribiu na s\u00faa obra \"Marine Mammals of the Northwestern Coast of America\" (Mam\u00edferos mari\u00f1os da costa noroeste de Am\u00e9rica) que un macho de 5,5\u00a0m de longo cazado na illa Santa B\u00e1rbara produciu 795\u00a0L de aceite. Pens\u00e1base que a especie estaba xa extinguida en 1884 ata que unha expedici\u00f3n do Smithsonian descubriu unha poboaci\u00f3n restante de oito individuos na illa Guadalupe en 1892, e inmediatamente matou seis dos oito para prover as s\u00faas colecci\u00f3ns. Malia todo, os elefantes mari\u00f1os conseguiron sobrevivir na illa Guadalupe de M\u00e9xico, e foron finalmente protexidos polo goberno mexicano en 1922. Desde comezos do s\u00e9culo XX est\u00e1n protexidos tam\u00e9n polas leis estadounidenses. Seguidamente a protecci\u00f3n nos Estados Unidos foi reforzada coa aprobaci\u00f3n da Lei de Protecci\u00f3n de Mam\u00edferos Mari\u00f1os de 1972 e polas leis de California e a cantidade de animais aumentou ata m\u00e1is de 100\u00a0000.\nNon obstante, as matanzas do s\u00e9culo XIX orixinaron na especie un pescozo de botella xen\u00e9tico, que a fai m\u00e1is susceptible \u00e1s doenzas, cambios ambientais e contaminaci\u00f3n. Este pescozo de botella causou unha forte perda de diversidade xen\u00e9tica e un incremento da homocigose na poboaci\u00f3n sobrevivente e tam\u00e9n unha diminuci\u00f3n da cantidade de haplogrupos.\nEn California, a poboaci\u00f3n continua a crecer a un ritmo dun 6% ao ano, e os animais est\u00e1n establecendo novas colonias; agora probablemente est\u00e1n limitados principalmente pola dispo\u00f1ibilidade de espazos para arrastrarse a terra. A s\u00faa reproduci\u00f3n estaba probablemente restrinxida a illas, antes de que os grandes carn\u00edvoros (por exemplo osos grizzly) fosen exterminados e deixasen de achegarse \u00e1s costas. Poden verse afectados negativamente polo fen\u00f3meno clim\u00e1tico de El Ni\u00f1o e as malas condici\u00f3ns clim\u00e1ticas resultantes. Por exemplo, El Ni\u00f1o de 1997\u201398 se cre que causou a perda dun 80% das cr\u00edas desa tempada.\nAs poboaci\u00f3ns nos sitios de reproduci\u00f3n de California increment\u00e1ronse durante o s\u00e9culo XX e agora probablemente son maiores que as anteriores ao s\u00e9culo XIX, polo que o status da especie clasif\u00edcase como \"pouco preocupante\"."}
{"id": "465113", "revid": "72012", "url": "https://gl.wikipedia.org/wiki?curid=465113", "title": "Padre Daubenton", "text": ""}
{"id": "465116", "revid": "865", "url": "https://gl.wikipedia.org/wiki?curid=465116", "title": "American Water", "text": "American Water \u00e9 o \u00e1lbum de estudio da banda de indie rock Silver Jews, publicado o 20 de outubro de 1998 a trav\u00e9s do selo Drag City nos Estados Unidos e de Domino Records en Europa. O disco foi gravado en The Rare Book Room, en Brooklyn, e masterizado nos Abbey Road Studios. O \u00e1lbum conta cos m\u00fasicaos Tim Barnes, David Berman, Mike Fellows, Stephen Malkmus e Chris Stroffolino, e a s\u00faa portada \u00e9 de Chris Kysor."}
{"id": "465118", "revid": "98629", "url": "https://gl.wikipedia.org/wiki?curid=465118", "title": "Paul Creston", "text": "Paul Creston (Nova York, Estados Unidos, 10 de outubro de 1906 \u2013 San Diego, Estados Unidos, 24 de agosto de 1985) foi un compositor estadounidense de m\u00fasica cl\u00e1sica.\nBiograf\u00eda.\nNado na cidade de Nova York no seo dunha modesta familia de emigrantes sicilianos baixo o nome de Giuseppe Guttoveggio, Creston foi un compositor precoz e fundamentalmente autodidacta debido \u00e1s carencias econ\u00f3micas da s\u00faa familia. \u00c1 idade de oito anos comezou a tomar lecci\u00f3ns de piano e viol\u00edn.\nForzado a abandonar os seus estudos musicais para soster economicamente \u00e1 s\u00faa familia, o mozo Giuseppe alternou o seu traballo en bancos e compa\u00f1\u00edas de seguros con estudos tan variados como ingl\u00e9s, linguas estranxeiras, misticismo, piano e composici\u00f3n. O seu primeiro emprego como m\u00fasico conseguiuno en 1926 como organista de teatros onde se exhib\u00edan pel\u00edculas mudas, ocupaci\u00f3n na que se mantivo ata 1929. En 1934 foi contratado como organista na igrexa de San Malaqu\u00edas, en Nova York, cargo que ostentou durante m\u00e1is de trinta anos, ata 1967.\nEn 1940 Creston foi aceptado como profesor de piano e composici\u00f3n da \"Cummington School\" of the Arts de Massachusetts. Durante esta d\u00e9cada compuxo igualmente varias partituras para a radio e a televisi\u00f3n, polas que obtivo varios premios, inclu\u00edndo o dos cr\u00edticos de Nova York pola s\u00faa \"Primeira Sinfon\u00eda\".\nAutor prol\u00edfico, durante a d\u00e9cada dos anos cincuenta estre\u00e1ronse m\u00e1is de trinta obras novas da s\u00faa autor\u00eda. A s\u00faa fama internacional expandiuse e a s\u00faa m\u00fasica, xunto \u00e1 de George Gershwin e Samuel Barber, foi a m\u00e1is interpretada dun compositor norteamericano no estranxeiro. Dende 1956 e ata 1960 ostentou o cargo de presidente da Sociedade de Compositores e Directores Americanos.\nCara a finais dos anos sesenta, a m\u00fasica de Creston comezou a caer no pesimismo e a escuridade, e perdeu a s\u00faa preponderancia na escena fronte \u00e1s obras de compositores m\u00e1is novos e vangardistas. Creston sent\u00edase amargado polo cami\u00f1o que estaba tomando a m\u00fasica pero, a pesar diso, continuou compo\u00f1endo e en 1982 a\u00ednda estreou a s\u00faa \"Sexta Sinfon\u00eda\" para \u00f3rgano no Kennedy Center de Nova York.\nEn 1975 Paul Creston retirouse de t\u00f3dalas s\u00faas actividades docentes, residindo nun rancho nas aforas da localidade californiana de San Diego ata o seu falecemento en 1985 v\u00edtima dun cancro que se lle diagnosticou un ano antes.\nEstilo e composici\u00f3ns.\nA s\u00faa obra tende a ser lixeiramente conservadora e firmemente tonal no seu estilo, e cun forte compo\u00f1ente r\u00edtmico.\nO ritmo \u00e9 a clave do estilo de Paul Creston, a s\u00faa t\u00e9cnica depende principalmente dun constante cambio das subdivisi\u00f3ns do metro regular e do uso de modelos de ostinato r\u00edtmicamente irregulares. Cultivou unha exuberante e robusta linguaxe harm\u00f3nica inspirada en t\u00e9cnicas impresionistas, usando as secuencias de acordes de dominante expandidos para evitar o establecemento de centros tonales, reducindo \u00f3 m\u00ednimo a percepci\u00f3n de disonancia. As s\u00faas formas son claras, concisas e ben organizadas, mostrando un enxe\u00f1o notable no desenvolvemento tem\u00e1tico, mentres que a s\u00faa m\u00fasica a mi\u00fado transmite unha impresi\u00f3n de espontaneidade temeraria, case chulesca.\nO seu cat\u00e1logo incl\u00fae, entre outras obras, seis sinfon\u00edas, dous concertos para viol\u00edn, un para marimba, un para dous pianos, un para acorde\u00f3n e un para saxof\u00f3n alto, unha fantas\u00eda para tromb\u00f3n e orquestra e unha sonata tam\u00e9n para saxof\u00f3n alto escrita para Cecil Leeson. Alg\u00fans dos seus traballos at\u00f3panse inspirados na obra do poeta Walt Whitman.\nCreston foi tam\u00e9n un notable docente. Entre os seus disc\u00edpulos enc\u00f3ntranse os compositores John Corigliano e Charles Roland Berry, as\u00ed como os m\u00fasicos de jazz Rusty Dedrick e Charlie Queener. Tam\u00e9n \u00e9 autor dos libros de teor\u00eda da m\u00fasica \"Principles of Rhythm\" (1964), \"Creative Harmony\" (1970) e \"Rational Metric Notation\" (1979)."}
{"id": "465119", "revid": "89787", "url": "https://gl.wikipedia.org/wiki?curid=465119", "title": "Velia", "text": "Velia era o nome romano dunha antiga cidade da Magna Grecia na costa do Mar Tirreno. Fundada polos gregos de Focea como Hyele () ao redor do 538\u2013535 a.C. O nome cambiou m\u00e1is tarde a Ele e despois Elea (; ) antes de que fose co\u00f1ecida polo seu nome italiano e latino durante a era romana. As s\u00faas ru\u00ednas est\u00e1n situadas na rexi\u00f3n de Cilento, preto da moderna vila de Velia, que leva o nome da antiga cidade. A aldea \u00e9 unha \"frazione\" da \"comune\" de Ascea na provincia de Salerno, en Campania, Italia.\nA cidade era co\u00f1ecida por ser a casa dos fil\u00f3sofos Parm\u00e9nides e Zen\u00f3n de Elea, as\u00ed como a escola ele\u00e1tica da que formaban parte. O sitio da acr\u00f3pole da antiga Elea foi unha vez un promontorio chamado Castello a Mare, que significa \"castelo no mar\" en italiano. Agora at\u00f3pase no interior e pasou a chamarse Castellammare della Bruca na Idade Media.\nXeograf\u00eda.\nA cidade est\u00e1 situada preto da costa do Mar Tirreno nunha zona monta\u00f1osa pr\u00f3xima \u00e1 Marina di Casalvelino e Marina di Ascea, nunha estrada que une Agropoli co sur da Costa cilentina. A s\u00faa poboaci\u00f3n sit\u00faase principalmente na chaira xunto ao mar (que rodea a parte sur das antigas ru\u00ednas) e nas zonas de outeiros de Enotria, Bosco e Scifro. Velia tam\u00e9n ti\u00f1a unha estaci\u00f3n de ferrocarril na li\u00f1a N\u00e1poles-Salerno-Reggio Calabria, pechada a finais dos anos setenta.\nHistoria.\nSegundo Herodoto, no 545 a.C. os gregos x\u00f3nios fuxiron de Focea na moderna Turqu\u00eda, que estaba a ser sitiada polos persas. Despois dalg\u00fanhas andanzas (de 8 a 10 anos) polo mar, detiv\u00e9ronse en Reggio de Calabria, onde probablemente xunt\u00e1ronse Xen\u00f3fanes, que estaba nese momento en Messina e logo emigraron cara ao norte ao longo da costa e fundaron a cidade de Hyele, despois renomeada como Ele e despois, eventualmente, Elea. A localizaci\u00f3n est\u00e1 case \u00e1 mesma latitude que Focea.\nElea non foi conquistada polos Lucanos, pero finalmente uniuse a Roma no 273 a.C e foi inclu\u00edda na antiga Lucania. De acordo co libro 6 da Eneida de Virxilio, Velia \u00e9 o lugar onde o corpo de Palinuro chegou a terra.\nRu\u00ednas.\nExisten restos das murallas da cidade, con vestixios dunha porta e varias torres, dunha lonxitude total de m\u00e1is de tres quil\u00f3metros, e pertencen a tres per\u00edodos diferentes, en todos os cales util\u00edzase a calcaria cristalina da localidade. Os tixolos tam\u00e9n se empregaron en tempos posteriores, a s\u00faa forma \u00e9 peculiar deste lugar, cada un deles con d\u00faas canles rectangulares nun lado e de aproximadamente 3\u00b48\u00a0cm. cadrados, cun grosor de case 10\u00b416\u00a0cm. Todos levan selos de ladrillos gregos. Hai alg\u00fans restos de cisternas no sitio, e, outros restos de edificios.\nEle\u00e1ticos.\nOs Ele\u00e1ticos eran unha escola de filosof\u00eda presocr\u00e1tica. O grupo fundouse no inicio do s\u00e9culo V a.C. por Parm\u00e9nides. Outros membros da escola foron Zen\u00f3n de Elea e Meliso de Samos. Xen\u00f3fanes \u00e1s veces est\u00e1 inclu\u00eddo na lista, a\u00ednda que hai algunha disputa respecto diso."}
{"id": "465121", "revid": "1131", "url": "https://gl.wikipedia.org/wiki?curid=465121", "title": "Osaka Dome", "text": "O , co\u00f1ecido por motivos de patrocinio como , \u00e9 un estadio de b\u00e9isbol situado en Osaka, Xap\u00f3n. Inaugurado o 1 de marzo de 1997, o estadio foi edificado como campo local dos Kintetsu Buffaloes. Coa fusi\u00f3n dos Orix BlueWave e os Kintetsu Buffaloes en 2005, o estadio converteuse nunha das d\u00faas sedes da franqu\u00eda resultante, os Orix Buffaloes (xunto co Estadio Kintetsu Fujiidera). A partir de 2007 converteuse no \u00fanico estadio local do equipo. Os Hanshin Tigers tam\u00e9n utilizan o estadio nos partidos inaugurais da temporada e en agosto debido a que o seu estadio, o Hanshin Koshien, para os torneos de b\u00e9isbol de instituto."}
{"id": "465122", "revid": "5132", "url": "https://gl.wikipedia.org/wiki?curid=465122", "title": "Kyocera Dome Osaka", "text": ""}
{"id": "465124", "revid": "85894", "url": "https://gl.wikipedia.org/wiki?curid=465124", "title": "Cilento", "text": "Cilento \u00e9 unha rexi\u00f3n xeogr\u00e1fica italiana de Campania na parte central e meridional da provincia de Salerno e unha importante \u00e1rea tur\u00edstica do sur de Italia.\nCilento \u00e9 co\u00f1ecido como un dos centros da dieta mediterr\u00e1nea.\nXeograf\u00eda.\nA costa de Cilento est\u00e1 situada no Mar Tirreno, estend\u00e9ndose desde Paestum ata o Golfo de Policastro, preto da cidade de Sapri. A maior\u00eda dos destinos tur\u00edsticos da costa son \"frazioni\" (aldeas) de \"comuni\" cuxos asentamentos est\u00e1n no interior, Os exemplos incl\u00faen Santa Maria di Castellabate, Acciaroli, Velia, Palinuro, Marina di Camerota, Scario e Policastro Bussentino.\nOs l\u00edmites interiores son as monta\u00f1as Alburni e Vallo di Diano, \u00e1s veces consideradas como parte da rexi\u00f3n xeogr\u00e1fica cilentena, que ten en Sala Consilina o seu centro m\u00e1is grande. As cidades m\u00e1is importantes nesta zona son Vallo della Lucania (no centro), Sapri e Agropoli: esta \u00e9 a cidade m\u00e1is grande de Cilento e o porto principal. A maior parte desta \u00e1rea est\u00e1 inclu\u00edda no \"Parque Nacional Cilento e Vallo di Diano\".\nHistoria.\nColonias gregas.\nA rexi\u00f3n est\u00e1 chea de lenda da mitolox\u00eda grega, como nos nomes dalgunhas cidades, que tam\u00e9n \u00e9 visible nos restos das colonias de Velia (antiga Elea) e Paestum (antiga Poseidonia). Velia foi tam\u00e9n a sede dos \"Ele\u00e1ticos\", unha escola de fil\u00f3sofos presocr\u00e1ticos como Parm\u00e9nides, Zen\u00f3n de Elea e Meliso de Samos).\nCilento v\u00e9n da palabra latina \"Cis Alentum\", que significa \"Deste lado do Alento\".\nSexta provincia de Campania.\nNa d\u00e9cada dos noventa prop\u00faxose facer de Cilento unha nova provincia de Campania. Esta proposta nunca se aproximou \u00e1 implementaci\u00f3n; en particular, houbo a dificultade de elixir un centro administrativo. Os catro candidatos foron Vallo della Lucania (na posici\u00f3n m\u00e1is central), Agropoli (a cidade m\u00e1is grande situada no norte), Sala Consilina (a cidade m\u00e1is poboada de Vallo di Diano) e Sapri (no centro do sur de Cilento, coa estaci\u00f3n de ferrocarril m\u00e1is importante). Outra proposta m\u00e1is recente foi trasladar Cilento de Campania a Basilicata, como terceira provincia. xunto coas provincias existentes de Potenza e Matera.\nParque Nacional.\nNunha gran parte do territorio de Cilento e Vallo di Diano creouse, en 1991, un parque nacional, para mellor compartir o segredo mellor gardado de Italia para o mundo e fomentar o turismo de alta calidade. En 1998 o parque converteuse en Patrimonio da Humanidade da UNESCO.\nCosta.\nA costa cilentana, ou Costiera Cilentana en italiano, \u00e9 un tramo de costa situado nos golfos de Salerno e Golfo de Policastro, estend\u00e9ndose por 16 municipios, desde Capaccio-Paestum no noroeste ata Sapri no sueste.\nIdioma.\nCilento formou parte da antiga Lucania, e a s\u00faa lingua est\u00e1 influenciada polo Lucano. No norte de Cilento o dialecto est\u00e1 m\u00e1is influ\u00eddo polo napolitano, pero no sur ten moitas semellanzas coa lingua siciliana.\nCilento DOC.\nO vi\u00f1o italiano], vermello e branco e \" rosa \", baixo a denominaci\u00f3n Cilento DOC, v\u00e9n desta \u00e1rea. As uvas destinadas ao produto DOC deben ser collidas (vi\u00f1o) a un m\u00e1ximo rendemento de 12 toneladas / hect\u00e1rea cos vi\u00f1os tintos acabados fermentado (vi\u00f1o) como m\u00ednimo [nivel de alcohol] do 11,5% e dos brancos e \"rosas\" fermentados ao 11%.\nOs vi\u00f1os de Red Cilento son unha mestura de Aglianico entre o 60 e 70%, o 15-20% de Piedirosso e Primitivo, o 10-20% de Barbera e ata o 10%. doutras variedades de uvas vermellas locais]]. Os brancos son unha mestura de 60-65% de Fiano (uva) Fiano, 20-30% de Trebbiano, 10-15% de Greco (uva) Greco] e / ou [] [Malvasia bianca] con ata o 10% doutras variedades brancas locais. As \"rosas\" son mesturas de 70-80% de Sangiovese, 10-15% de Piedirosso e / ou Primitivo e ata o 10% doutras variedades de uva vermella. Tam\u00e9n se pode producir un [varietal] Aglianico baixo o DOC Cilento DOC provided that at least 85% of the wine is Aglianico with Primitivo and/or Piedirosso permitted to fill in the remainder and that the wine is aged at least one year before it is released."}
{"id": "465144", "revid": "89787", "url": "https://gl.wikipedia.org/wiki?curid=465144", "title": "Vallabhbhai Patel", "text": "Vallabhbhai Patel, nado en Nadiad o 31 de outubro de 1875 e finado en Bombai o 15 de decembro de 1950, co\u00f1ecido popularmente como Sardar Patel, foi un pol\u00edtico indio. Foi o primeiro Viceprimeiro Ministro da India. Foi avogado e estadista, l\u00edder do Congreso Nacional Indio e pai fundador da Rep\u00fablica da India que tivo un papel principal na loita pola independencia do seu pa\u00eds e guiou a integraci\u00f3n nunha \u00fanica naci\u00f3n independente. Na India e noutros lugar adoita ser chamado \"Sardar\", que significa \"xefe\" en hindi, urd\u00fa e persa. Actuou como ministro do interior durante a integraci\u00f3n pol\u00edtica da India e a guerra indopaquistan\u00ed de 1947.\nTraxectoria.\nPatel creceu na \u00e1rea rural do estado de Gujarat. Foi un avogado de \u00e9xito e organizou os campesi\u00f1os de Kheda, Borsad e Bardoli en Gujarat nun movemento non violento de desobediencia civil contra o Raj brit\u00e1nico, convert\u00e9ndose nun dos l\u00edderes m\u00e1is influentes do estado. Foi nomeado o 49.\u00ba presidente do Congreso Nacional da India, organizando o partido para as elecci\u00f3ns de 1934 e 1937 mentres promov\u00eda o movemento Quit India.\nComo primeiro ministro do interior e viceprimeiro ministro da India, Patel fixo esforzos polos refuxiados de Punjab e Delhi e traballou para restaurar a paz. Liderou as tarefas para forxar unha India unida, integrando con \u00e9xito na nova naci\u00f3n independente as provincias coloniais brit\u00e1nicas que foran \"colocadas\" no pa\u00eds. Ademais destas provincias que estaban baixo o goberno directo brit\u00e1nico, aproximadamente 565 estados principescos aut\u00f3nomos foran liberados da soberan\u00eda brit\u00e1nica pola Acta de Independencia India de 1947. Ameazando as forzas militares, Patel persuadiu a case todos os estados principescos a acceder \u00e1 India. O seu compromiso coa integraci\u00f3n nacional foi total e inflexible, val\u00e9ndolle o alcume de \"Home de Ferro da India\". Tam\u00e9n \u00e9 lembrado como o \"santo patr\u00f3n dos servidores civ\u00eds da India\" porque estableceu o moderno sistema administrativo do pa\u00eds. Tam\u00e9n se lle chamou \"Unificador da India\". A Estatua da Unidade, estatua m\u00e1is alta do mundo, dedic\u00f3uselle o 31 de outubro de 2018 e mide aproximadamente 182 metros."}
{"id": "465145", "revid": "47401", "url": "https://gl.wikipedia.org/wiki?curid=465145", "title": "Sardar Vallabhbhai Patel", "text": ""}
{"id": "465146", "revid": "47401", "url": "https://gl.wikipedia.org/wiki?curid=465146", "title": "Sardar Patel", "text": ""}
{"id": "465148", "revid": "5863", "url": "https://gl.wikipedia.org/wiki?curid=465148", "title": "Edie Sedgwick", "text": "Edith Minturn Sedgwick, nada en Santa Barbara (California) o 20 de abril de 1943 e finada na mesma cidade o 16 de novembro de 1971, foi unha actriz e modelo que destacou por ser membro dunha prestixiosa familia da alta sociedade estadounidense e por ser a musa de Andy Warhol.\nTraxectoria.\nPrimeiros anos.\nEdie Sedgwick foi a s\u00e9tima dos oito fillos de Francis Minturn Sedgwick e Alice Delano de Forest. Os seus primeiros anos transcorreron no rancho de 3000 acres que posu\u00eda a s\u00faa familia en Santa Barbara, ata que a comezos dos anos 50 se descubriu petr\u00f3leo na facenda. Coas ganancias que obtiveron, os membros da familia traslad\u00e1ronse a outro rancho co dobre de extensi\u00f3n en que constru\u00edron un colexio propio para os nenos, aos que non se lles permitiu asistir \u00e1 escola p\u00fablica.\nNo outono de 1962, Edie foi hospitalizada por primeira vez nun centro psiqui\u00e1trico por mor da s\u00faa anorexia, per\u00edodo no que tam\u00e9n tivo un embarazo e un aborto espont\u00e1neo. Varios membros da familia Sedgwick tam\u00e9n tiveron problemas psiqui\u00e1tricos: o pai de Edie foi diagnosticado como man\u00edaco-depresivo; o seu irm\u00e1n Minty era alcoh\u00f3lico con quince anos e declarou ser homosexual, o que enfadou moito o seu pai, e despois foi ingresado varias veces en centros psiqui\u00e1tricos. Finalmente suicidouse en 1971, aforc\u00e1ndose. Outro dos seus irm\u00e1ns, Bobby, tam\u00e9n foi hospitalizado por problemas mentais e morreu en 1965 ao estrelar a s\u00faa motocicleta contra un autob\u00fas.\nEn 1963 instalouse en Cambridge para continuar os seus estudos, onde iniciou a s\u00faa amizade co seu futuro representante Chuck Wein. En 1964 trasladouse a Nova York ao apartamento de catorce cuartos que a s\u00faa avoa posu\u00eda en Park Avenue e axi\u00f1a comezou a traballar como modelo e a acudir \u00e1s festas dos clubs de moda da cidade.\nA\u00ednda que Edie Sedgwick apareceu frecuentemente en revistas como \"Vogue\" ou \"Life\", non foi aceptada pola industria da moda. Segundo a antiga editora de \"Vogue\", Gloria Schiff, \"nas columnas de sociedade identificaban a Edie Sedgwick coa escena de artistas que consum\u00edan drogas e naquela \u00e9poca hab\u00eda certa aprehensi\u00f3n en estar envolto nese mundo... \u00e1 xente aterroriz\u00e1balle de verdade. As\u00ed que a menos que fosen artistas ou m\u00fasicos moi importantes afastab\u00e1monos diso tanto como podiamos. As drogas fixeran tanto dano \u00e1 xente nova, creativa e brillante que ti\u00f1amos como pol\u00edtica opornos a ese mundo\". De calquera forma, a redactora xefe de \"Vogue\", Diana Vreeland, definiuna como \"un exemplo da era da cultura xuvenil\".\n\u00c9poca con Warhol.\nEn marzo de 1965 Sedgwick co\u00f1eceu a Andy Warhol no apartamento do produtor cinematogr\u00e1fico Lester Persky e comezou a frecuentar The Factory xunto a Chuck Wein. Durante unha desas visitas, Warhol inclu\u00edu a Sedgwick na adaptaci\u00f3n da novela \"A Clockwork Orange\" que estaba a rodar co nome de \"Vynil\", a pesar de que o elenco estaba composto s\u00f3 por var\u00f3ns. Tam\u00e9n fixo un cameo no filme \"Horse\" protagonizada por Ondine, outro dos habituais de The Factory. A\u00ednda que a s\u00faa presenza en ambas as pel\u00edculas foi breve, Warhol interesouse por ela e decidiu lanzala \u00e1 fama.\nO primeiro dos filmes protagonizados por Sedgwick, \"Poor Little Rich Girl\", foi concibido como o primeiro dunha serie de filmes que se chamou The \"Poor Little Rich Girl Saga\" e que inclu\u00edu tam\u00e9n outros como \"Restaurant\", \"Face\" e \"Afternoon.\" O comezo da rodaxe do filme tivo lugar en marzo de 1965 no apartamento da propia Sedgwick e a primeira escena m\u00f3straa espertando, pedindo caf\u00e9 e zume de laranxa e maquill\u00e1ndose en silencio co acompa\u00f1amento dun disco de The Everly Brothers. A seguinte escena mostra a Sedgwick fumando, falando por tel\u00e9fono, prob\u00e1ndose roupa e explicando como se gastou toda a s\u00faa herdanza en seis meses.\nO 30 de abril do mesmo ano Warhol viaxou xunto a Sedgwick, Chuck Wein e Gerard Malanga \u00e1 estrea do filme na Galer\u00eda Sonnabend de Par\u00eds. Ao volver a Nova York, Warhol falou co seu guionista Ron Tavel para que escribise un filme para Sedgwick, que finalmente levou o t\u00edtulo de \"Kitchen\" e no que ademais de Sedgwick actuaron Rene Ricard, Roger Trudeau, Donald Lyons e Elecktrah. Tras esta pel\u00edcula, Chuck Wein substitu\u00edu a Ron Travel como guionista e director na rodaxe de \"Beauty No. 2\", na que Sedgwick aparec\u00eda con Gino Piserchio. Este filme resultou premiado no Filme-Makers Cinematheque no Astor Place Playhouse o 17 de xullo.\nA\u00ednda que os filmes de Warhol non adoitaban obter \u00e9xito comercial e apenas se exhib\u00edan f\u00f3ra de The Factory, a popularidade de Sedgwick nos medios de comunicaci\u00f3n masivos foi crecendo. Os medios comezaron a publicar reportaxes sobre as s\u00faas aparici\u00f3ns nas pel\u00edculas de Warhol e resaltaban a s\u00faa orixinal forma de vestir, que consist\u00eda en leotardos negros, minivestidos e grandes pendentes. Sedgwick tam\u00e9n se cortou o pelo e tinguiuno cun \"spray\" de cor prata, cre\u00e1ndose unha imaxe parecida \u00e1 de Warhol e as s\u00faas caracter\u00edsticas perrucas. Nesa \u00e9poca Warhol bautizou a Edie Sedgwick como a s\u00faa \"superestrela\" e era frecuente que acudisen xuntos a eventos sociais.\nAo longo de 1965 Warhol e Sedgwick continuaron a traballar xuntos nos filmes \"Outer and Inner Space\", \"Prison\", \"Lupe\" e \"Chelsea Girls\". A finais de ano as relaci\u00f3ns entre os dous deterior\u00e1ronse e Sedgwick pediu a Warhol que non exhibise ning\u00fan dos filmes en que ela participara e que eliminase a parte da metraxe de \"Chelsea Girls\" en que actuaba. Finalmente as partes rodadas por Sedgwick foron substitu\u00eddas por outras en que aparec\u00eda Nico con proxecci\u00f3ns de luces de cores na s\u00faa cara e con m\u00fasica de The Velvet Underground de fondo. Posteriormente, as escenas que Sedgwick rodou para \"Chelsea Girls\" convert\u00e9ronse no filme \"Afternoon\".\nA mi\u00fado crese que \"Lupe\" foi o \u00faltimo filme de Sedgwick con Warhol, mais case un ano despois rodouse \"The Andy Warhol Story\", unha fita que unicamente se exhibiu nunha ocasi\u00f3n en The Factory e no que aparec\u00eda Sedgwick con Ren\u00e9 Ricard.\nBob Dylan e Bob Neuwirth.\nTrala s\u00faa ruptura con The Factory, Sedgwick instalouse no hotel Chelsea e intensificou a s\u00faa amizade con Bob Dylan e a s\u00faa man dereita, Bob Neuwirtth, a quen co\u00f1ecera en decembro de 1964. Non hai evidencia de que sexan certos os rumores que afirman que houbo unha relaci\u00f3n entre Sedgwick e Dylan, mais non obstante si mantivo unha relaci\u00f3n con Neuwrith.\nTam\u00e9n se afirmou que canci\u00f3ns de Dylan como \"Like a Rolling Stone\" e outras do \u00e1lbum \"Blonde on Blonde\" como \"Leopard-Skin Pill-Box\", \"Stuck Inside of Mobile with the Memphis Blues Again\" e \"Just Like a Woman\" estiveron inspiradas en Sedgwick. A pesar de que os bi\u00f3grafos de Dylan citan a Joan Baez como inspiradora desta \u00faltima canci\u00f3n, a actriz foi unha das mulleres que apareceu no interior da portada do \u00e1lbum \"Blonde on Blonde.\" As relaci\u00f3ns con Dylan terminaron cando Sedgwick descubriu que este casara con Sara Lownds nunha cerimonia secreta, algo do que aparentemente tivo noticia por medio de Warhol no restaurante Gengerman de Nova York en febreiro de 1966.\nPaul Morrissey afirmou respecto dese d\u00eda:\nCon todo, durante a maior parte de 1966, Sedgwick mantivo unha relaci\u00f3n con Bob Newrith, durante a cal aumentou a s\u00faa adicci\u00f3n aos barbit\u00faricos. A relaci\u00f3n rompeuse a principios de 1967 ante a imposibilidade por parte de Neuwrith de facer fronte ao abuso de drogas e ao car\u00e1cter cambiante de Sedgwick. A\u00ednda que Edie Sedgwick tam\u00e9n experimentou con drogas ilegais inclu\u00edndo opi\u00e1ceos, non hai evidencia da s\u00faa adicci\u00f3n \u00e1 hero\u00edna.\n\u00daltimos anos.\nTras non ser seleccionada por Norman Mailer para participar na s\u00faa obra teatral \"The Deer Park\", en abril de 1967 Sedgwick comezou a traballar na pel\u00edcula underground \"Ciao! Manhattan\", de John Palmer e David Weisman, cuxa rodaxe durou cinco anos. A r\u00e1pida deterioraci\u00f3n da s\u00faa sa\u00fade obrigouna a regresar a California xunto \u00e1 s\u00faa familia e a ser ingresada en diferentes hospitais psiqui\u00e1tricos. En agosto de 1969 foi hospitalizada na secci\u00f3n de psiquiatr\u00eda do Cottage Hospital despois de ser detida pola polic\u00eda local por asuntos relacionados coas drogas. Durante a s\u00faa estad\u00eda en devandito hospital, Sedgwick co\u00f1eceu outro paciente chamado Michael Post, co que m\u00e1is tarde casou.\nNo ver\u00e1n de 1970 Sedgwick estaba hospitalizada de novo, mais conseguiu abandonar a cl\u00ednica baixo a supervisi\u00f3n de d\u00faas enfermeiras para finalizar a rodaxe de \"Ciao! Manhattan\". Tam\u00e9n contou a historia da s\u00faa vida nunhas cintas de son co\u00f1ecidas como \"The Ciao! Manhattan Tapes\".\nMorte.\nCando casou con Michael Post en xullo de 1971, Sedgwick deixara de beber e de consumir drogas, unha abstinencia que durou ata que en outubro o seu m\u00e9dico lle recetou barbit\u00faricos para soportar a dor dunha enfermidade f\u00edsica. Sedgwick comezou a pedir m\u00e1is p\u00edlulas ao seu m\u00e9dico e a finxir que as perdera para que lle proporcionase m\u00e1is.\nNa noite do 15 de novembro Sedgwick acudiu a un desfile de moda no Santa Barbara Museum e \u00e1 festa posterior, onde foi atacada verbalmente por un asistente b\u00e9bedo que a cualificou de heroin\u00f3mana. Sedgwick chamou por tel\u00e9fono ao seu esposo para contarlle o ocorrido, tralo que Post foi \u00e1 festa e levou a s\u00faa esposa ao seu apartamento. Unha vez al\u00ed, Post deu a s\u00faa medicaci\u00f3n \u00e1 s\u00faa esposa e os dous durmiron.\nCando Post espertou \u00e1 ma\u00f1\u00e1 seguinte \u00e1s 7:30, Edie estaba morta. A morte foi clasificada polo xu\u00edz instrutor como \"indeterminada/accidente/suicidio\" e estimouse a hora do falecemento arredor das 9:20 da ma\u00f1\u00e1 por mor dunha intoxicaci\u00f3n de barbit\u00faricos. Edie Sedgwick foi enterrada no cemiterio de Oak Hill na pequena localidade californiana de Ballard."}
{"id": "465155", "revid": "27155", "url": "https://gl.wikipedia.org/wiki?curid=465155", "title": "Barba de balea", "text": ""}
{"id": "465158", "revid": "85894", "url": "https://gl.wikipedia.org/wiki?curid=465158", "title": "Pumpuang Duangjan", "text": "Pumpuang Duangjan (en ), nada o 4 de agosto de 1961 en Suphanburi e finada o 13 de xu\u00f1o de 1992 en Phitsanulok, foi unha actriz e cantante tailandesa."}
{"id": "465160", "revid": "89787", "url": "https://gl.wikipedia.org/wiki?curid=465160", "title": "Humayun", "text": "Nasir-ud-Din Mu\u1e25ammad (en , transliterado Nas\u012br-ad-D\u012bn Muhammad), m\u00e1is co\u00f1ecido polo seu nome de reinado, Humayun (en , transliterado Hum\u0101y\u016bn), nado en Cabul o 6 de marzo de 1508 e finado en Delhi o 22 de febreiro de 1556, foi o segundo emperador do Imperio mogol. Gobernou dende 1530 a 1540 un territorio que hoxe corresponde a Afganist\u00e1n, Paquist\u00e1n, e parte do norte da India. Era fillo de Babur, fundador do imperio. Do mesmo xeito que o seu pai, perdeu pronto o seu reino. Con todo, coa axuda do Imperio persa, finalmente recuperou un imperio a\u00ednda m\u00e1is grande. Ascendeu ao trono o 30 de decembro de 1530 a pesar da oposici\u00f3n dunha parte da nobreza. Foi o herdeiro dun imperio que o seu pai non tivo tempo de organizar.\nTraxectoria.\nReinado de Humayun.\nAproveitando a inestabilidade do imperio, minado polas intrigas da corte, os rax\u00e1s sometidos polo seu pai rebel\u00e1ronse. En 1531, Humayun levou o seu ex\u00e9rcito ante a fortaleza de Kalinjar, mais debido \u00e1 escaseza de fondos da tesourar\u00eda imperial, aceptou o forte rescate que se lle ofreceu e levantou o sitio. Humayun p\u00faxose ent\u00f3n en marcha para someter os afg\u00e1ns instalados en Bihar aos que derrotou en 1532. En decembro dese mesmo ano logrou someter as tropas de Sher Shah Suri.\nMentres tanto, Bahadur Shah anexionouse a zona de Malwa (correspondente a unha parte do actual estado de Madhya Pradesh e do Rakhast\u00e1n). Bahadur fortificouse no forte de Chittor. Humayun tomou o forte e obrigou a Bahadur a fuxir. As tropas do imperio continuaron a s\u00faa marcha, tomando a fortaleza de Mandu e as cidades de Cambay e Ahmedabad. Deixou o seu irm\u00e1n Askari como gobernador da zona, mais este viuse incapaz de defender a rexi\u00f3n cando en 1536 Bahadur Shah a atacou.\nMentres Humayun continuaba coas s\u00faas campa\u00f1as no oeste, Sher Shah reforzou a s\u00faa posici\u00f3n en Bihar e lanzouse \u00e1 conquista de Bengala. Humayun decidiu tentar recuperar Bengala en lugar de perseguir a Sher Shah. O 26 de xu\u00f1o de 1539, as tropas mogois foron derrotadas polas afg\u00e1s na batalla de Chansa. Humayun viuse obrigado a fuxir ata Agra acompa\u00f1ado unicamente por alg\u00fans fieis seguidores. Perdeu unha nova batalla contra os afg\u00e1ns en Kannauj en 1540 o que o obrigou novamente a fuxir, esta vez cara ao Punjab e, posteriormente a Sind. Foi al\u00ed, en Umarkot, onde naceu o seu fillo e herdeiro, Akbar, en 1542.\nDesterro e volta ao trono.\nA fuxida de Humayun terminou en Persia onde o xa lle ofreceu tropas para que puidese recuperar o trono. En 1544, Humayun tomou as cidades de Kandahar e Cabul, gobernada polo seu irm\u00e1n Kamran, que a recuperou en 1546. Ao ano seguinte a cidade volveu ser tomada por Humayun. En 1549, Kamran apoderouse de Kandahar; Humayun recuperou a vila, cegou o seu irm\u00e1n e enviouno \u00e1 Meca como penitencia.\nTrala morte accidental de Sher Shah durante o sitio de Kalinjar (1545) o seu fillo, Islam Shah sucedeuno. Humayun estaba xa preparado para volver \u00e1 India e recuperar o seu trono. En 1554, entrou en Peshawar; ao ano seguinte tomou Lahore. Ese mesmo ano, a s\u00faa vitoria contra as tropas afg\u00e1s na batalla de Macchiwara consagrou a s\u00faa vitoria. En xullo de 1555, Humayun entrou finalmente en Delhi e recuperou o trono despois de 15 anos no exilio.\nO segundo emperador dos mogois morreu en 1556 ao caer accidentalmente dende unha escaleira da s\u00faa biblioteca. A s\u00faa esposa, Hamida Begum, ordenou constru\u00edr un mausoleo na s\u00faa honra. A tumba de Humayun situada en Delhi est\u00e1 considerada dende 1993 Patrimonio da Humanidade pola UNESCO. Tr\u00e1tase dunha das mellores mostras da arte mogol da India e est\u00e1 considerada a precursora en estilo do Taj Mahal de Agra."}
{"id": "465162", "revid": "89787", "url": "https://gl.wikipedia.org/wiki?curid=465162", "title": "Marcos Viturro", "text": "Marcos Viturro G\u00f3mez, nado en Santiago de Compostela en 1980, \u00e9 un escritor e actor galego m\u00e1is co\u00f1ecido como Marcos Viturro.\nTraxectoria.\nLicenciado en Dereito pola Universidade de Santiago de Compostela, foi membro da Escola de m\u00fasica creativa Drops desa cidade. Traballa como T\u00e9cnico xur\u00eddico da Administraci\u00f3n Local e colabora con proxectos ligados \u00e1s artes esc\u00e9nicas.\nFoi o ga\u00f1ador do primeiro premio do III Certame Minicontos de Outono, organizado polo Centro PEN Galicia e o semanario extinto \"De luns a venres\", co microrrelato \"Axuste de cornos\". Publicou a s\u00faa primeira novela en 2018, titulada \"Patadas na boca\"."}
{"id": "465163", "revid": "5863", "url": "https://gl.wikipedia.org/wiki?curid=465163", "title": "Acuarium", "text": ""}
{"id": "465165", "revid": "98629", "url": "https://gl.wikipedia.org/wiki?curid=465165", "title": "Hilma af Klint", "text": "Hilma af Klint, nada no palacio Karlberg (Solna) o 26 de outubro de 1862 e finada en Danderyd o 21 de outubro de 1944 foi unha artista e m\u00edstica sueca, cuxas pinturas est\u00e1n entre as primeiras obras abstractas occidentais. Unha considerable parte da s\u00faa obra abstracta precede as primeiras composici\u00f3ns puramente abstractas de Kandinsky. Pertenceu a un grupo chamado \"As Cinco\", un c\u00edrculo de mulleres que compart\u00edan a s\u00faa crenza na importancia de intentar facer contacto cos chamados \"Altos Mestres\", a mi\u00fado por medio de sesi\u00f3ns de espiritismo. As s\u00faas pinturas, que \u00e1s veces lembran diagramas, eran unha representaci\u00f3n visual das s\u00faas complexas ideas espirituais.\nTraxectoria.\nHilma af Klint naceu en Solna, municipio integrado na \u00e1rea metropolitana de Estocolmo (Suecia). Filla dun almirante, dende 1882 a 1887 asistiu \u00e1 Real Academia Sueca das Artes onde aprendeu as t\u00e9cnicas que lle permitiron traballar como retratista e paisaxista. Pertenceu \u00e1 primeira xeraci\u00f3n de mulleres europeas que se formou academicamente na arte. Uns anos m\u00e1is tarde, a academia puxo un estudo a Hilma e outros dous compa\u00f1eiros no barrio art\u00edstico e bohemio de Estocolmo que a apoiaron, o Kungstraedgaarden, para que desenvolvesen o seu talento, a\u00ednda que despois a deixaron por falta de tempo. Al\u00ed, Klint realizou tanto retratos como paisaxes de estilo naturalista.\nSent\u00eda especial atracci\u00f3n polo esoterismo que aumentou trala morte da s\u00faa irm\u00e1 de dez anos. Achegouse aos rosacruces, a antroposof\u00eda e a teosof\u00eda, un movemento que tam\u00e9n atraeu a Kandinsky e a Mondrian. Tam\u00e9n se iniciou no espiritismo.\nA partir de 1896 Hilma af Klint, xunto a outras catro amigas formaron un grupo chamado \"As Cinco\". Nel practicaban a escritura e a pintura autom\u00e1ticas a partir de sesi\u00f3ns de espiritismo. Reun\u00edanse os venres para sesi\u00f3ns de meditaci\u00f3n e espiritismo durante as que practicaban a escritura autom\u00e1tica de acordo coas mensaxes que recib\u00edan duns esp\u00edritos que denominaban os Altos Mestres. Durante unha das sesi\u00f3ns, recibiron o encargo dos Altos Mestres de mostrar o que viran do mundo espiritual durante as sesi\u00f3ns cos m\u00e9diums. As outras artistas rexeitaron participar no proxecto, mais Klint traballou na serie \"Os cadros para o templo\", as s\u00faas primeiras obras abstractas, iniciada en 1906 ata 1915 composta por 193 obras. En 1908 co\u00f1eceu a Rudolf Steiner, membro destacado da Sociedade Teos\u00f3fica e fundador da antroposof\u00eda, que cando viu a obra lle recomendou non mostrala durante cincuenta anos. A artista limitouna a vinte anos.\nHilma af Klint suspendeu o seu traballo para asistir \u00e1 s\u00faa nai dependente, per\u00edodo no cal abandonou o barrio de Kungstraedgaarden. Non retomou o seu labor pict\u00f3rico ata 1912, con \"Os cadros para o templo\", traballo que conclu\u00edu en 1915. Un ano m\u00e1is tarde, pintou baixo as directrices da xeometr\u00eda abstracta a serie \"Parsifal\" e en 1917, a serie \"\u00c1tomo\".\nEn 1920, ano en que faleceu a s\u00faa nai, viaxou a Su\u00edza, onde se reencontrou con Rudolf Steiner. Al\u00ed uniuse \u00e1 Sociedade Teos\u00f3fica e estudou os seus textos. No pict\u00f3rico, realizou unha serie de pinturas sobre as grandes relixi\u00f3ns do mundo.\nEn 1925, abandonou a pintura por completo para dedicarse aos estudos teos\u00f3ficos. Faleceu como consecuencia dun accidente de tr\u00e1fico en 1944.\nObra art\u00edstica.\nFoi unha innovadora radical dun tipo de arte que daba as costas \u00e1 realidade visible. Dende 1906 desenvolveu unha linguaxe abstracta. A obra de Hilma af Klint non \u00e9 unha abstracci\u00f3n real da cor e a forma en si mesmos, sen\u00f3n que trata de modelar o invisible. Isto sucedeu anos antes de que aparecese a obra de Wassily Kandinsky, Piet Mondrian e Kazimir Malevich, que a\u00ednda son tratados como os precursores da arte abstracta a principios do s\u00e9culo XX.\nHilma af Klint realizou m\u00e1is de 1300 traballos, entre pinturas e obra en papel. En vida, expuxo a s\u00faa obra temper\u00e1 e figurativa, mais nunca a abstracta. No seu testamento redactou que a s\u00faa obra abstracta non se expuxese en p\u00fablico ata vinte anos despois da s\u00faa morte, dado que estaba convencida que ata ent\u00f3n non se poder\u00eda valorar e comprender a s\u00faa obra na s\u00faa xusta medida. Os seus desexos cumpr\u00edronse e non foi ata 1986 cando se descubriu a s\u00faa obra.\nTras abandonar a linguaxe figurativa naturalista, Hilma af Klint parte da base que existe unha dimensi\u00f3n espiritual na existencia e quere facer visible o contexto que existe al\u00e9n do que o ollo pode ver. Ao igual que outros dos seus contempor\u00e1neos, ela est\u00e1 moi influ\u00edda polas correntes espirituais da \u00e9poca, particularmente o espiritismo, a teosof\u00eda e a antroposof\u00eda. Na s\u00faa obra abstracta, en que destaca a pintura de gran formato, enc\u00f3ntranse elementos recorrentes, como c\u00edrculos conc\u00e9ntricos, \u00f3valos e espirais. As tem\u00e1ticas que abordaba eran aspectos metaf\u00edsicos, como a dualidade (materia e esp\u00edrito, o feminino e o masculino) a totalidade do cosmos, a orixe do mundo etc."}
{"id": "465180", "revid": "1131", "url": "https://gl.wikipedia.org/wiki?curid=465180", "title": "Colexio Sagrado Coraz\u00f3n do Carballi\u00f1o", "text": "O CPR Pluriling\u00fce Sagrado Coraz\u00f3n \u00e9 un centro de ensino concertado, situado na vila do Carballi\u00f1o, no coraz\u00f3n do casco urbano.\nHistoria.\nO Sagrado Coraz\u00f3n forma parte dunha congregaci\u00f3n relixiosa franciscana de 18 centros en toda Espa\u00f1a. A fundadora das irm\u00e1s Franciscanas Misioneiras da Nai do Divino Pastor foi Mar\u00eda Ana Mogas Fontcuberta, no ano 1850 en Ripoll.\nEste colexio foi fundado no ano 1931, grazas \u00e1 doaz\u00f3n dos irm\u00e1ns Prieto, quen deixaron no seu testamento o desexo de constru\u00edr un colexio para os nenos e nenas con necesidades, e foron as relixiosas Franciscanas Misioneiras da Nai do Divino Pastor que fixeron posible este anhelo. Nun primeiro momento s\u00f3 pod\u00edan matricularse rapazas, ao tratarse dun internado exclusivamente para mulleres, a excepci\u00f3n do curso de 3 anos no cal se mesturaban ambos os sexos. Non foi ata a d\u00e9cada de 1980 cando se permitiu o acceso tam\u00e9n a homes, que ata ese momento realizaban os seus estudos no colexio Isabel La Cat\u00f3lica, co\u00f1ecido na vila como o Colexio do Corral.\nNo centro estudou Mariano Rajoy en 1958.\nDescrici\u00f3n.\nConsta de catro plantas nas que se distrib\u00faen as distintas aulas de ensino. Na planta baixa local\u00edzanse as tres aulas de educaci\u00f3n infantil, o patio e o ascensor para acceder a todo o edificio.\nNo primeiro piso at\u00f3panse as clases de primeiro, segundo, terceiro e cuarto de educaci\u00f3n primaria, ademais do despacho de direcci\u00f3n, a secretar\u00eda, a aula de m\u00fasica e o laboratorio; na segunda planta encontramos o despacho de xefatura de estudos, o do departamento de orientaci\u00f3n e a sala do profesorado, ademais das aulas de quinto, sexto, inform\u00e1tica, tecnolox\u00eda e a biblioteca. No \u00faltimo andar est\u00e1 o ximnasio, a aula de audici\u00f3n e linguaxe/pedagox\u00eda terap\u00e9utica e as clases de educaci\u00f3n secundaria obrigatoria.\nTam\u00e9n conta con comedor no propio centro e unha capela para render culto e celebrar a eucarist\u00eda."}
{"id": "465183", "revid": "55340", "url": "https://gl.wikipedia.org/wiki?curid=465183", "title": "Ag\u00e1", "text": ""}
{"id": "465184", "revid": "1131", "url": "https://gl.wikipedia.org/wiki?curid=465184", "title": "D\u00faas b\u00e1goas por M\u00e1quina", "text": "D\u00faas bagoas por M\u00e1quina \u00e9 unha novela infantil-xuvenil de Fina Casalderrey. Foi publicada por Edici\u00f3ns Xerais en 1992 e foi galardoada co Premio Merl\u00edn.\nTrama.\nO libro relata a historia vivida tanto en primeira como en terceira persoa de Xusta e do seu can, M\u00e1quina.\nO primeiro cap\u00edtulo comeza coa desaparici\u00f3n de M\u00e1quina na aldea e a s\u00faa respectiva busca por parte da protagonista e o seu irm\u00e1n, Moncho. Ambos os dous crean un gran rebumbio na aldea e a pesar de todos os seus esforzos, M\u00e1quina segue sen aparecer.\nNo segundo cap\u00edtulo, Xusta narra an\u00e9cdotas pasadas de M\u00e1quina. Relata o d\u00eda do seu sexto aniversario, cando os seus pais llo regalaron e a orixe do seu nome. Tam\u00e9n conta os seus primeiros d\u00edas na casa e o seu especial aprecio por parte do av\u00f3 de Xusta e Moncho, o desprezo por parte da s\u00faa avoa e a indiferenza dos seus pais.\nNo terceiro cap\u00edtulo, cando M\u00e1quina xa \u00e9 un pouco maior e rebelde na casa, menos con Xusta, increm\u00e9ntase o desprezo da avoa e a posici\u00f3n imparcial dos pais tende a parecerse \u00e1 da avoa. A situaci\u00f3n a\u00ednda empeora m\u00e1is para os protagonistas cando o av\u00f3 morre dun problema de coraz\u00f3n.\nNo cuarto cap\u00edtulo, M\u00e1quina segue dando problemas no \u00e1mbito familiar. Tan grave \u00e9 a situaci\u00f3n que o pai de Xusta, Tom\u00e1s, decide que o mellor \u00e9 abandonalo noutra aldea a 100\u00a0km da que estaba. Xusta e Moncho deciden buscalo tal e como se narra no primeiro cap\u00edtulo at\u00e9 que, de s\u00fapeto, aparece un d\u00eda \u00e1s portas da escola dos irm\u00e1ns.\nNo quinto e sexto cap\u00edtulo, tras a aparici\u00f3n de M\u00e1quina, s\u00f3 se narran an\u00e9cdotas de boa convivencia no \u00e1mbito familiar. O final do libro remata coa morte de M\u00e1quina intentando salvar a avoa dun accidente de tr\u00e1fico, a pesar do desprezo que lle ti\u00f1a ela.\nNarraci\u00f3n.\nA narraci\u00f3n do libro vai cambiando a medida que remata un cap\u00edtulo es comeza outro:\nEspazo.\nToda a historia desenv\u00f3lvese na aldea de Xusta. Polo que sae mencionado nalg\u00fan cap\u00edtulo, tr\u00e1tase dunha pequena aldea no norte de Lugo, preto do r\u00edo Grande."}
{"id": "465185", "revid": "98629", "url": "https://gl.wikipedia.org/wiki?curid=465185", "title": "Babur", "text": "Zahir-ud-din Mohammad Babur (en , transliterado B\u0101bur, en ), co\u00f1ecido como Babur, Babar, Baber ou B\u0101bor, nado en Andijon o 16 de febreiro de 1483 e finado en Agra o 26 de decembro de 1530, foi un emperador e fundador do Imperio mogol da India. Era descendente do conquistador turco-mongol Tamerl\u00e1n. Foi autor das s\u00faas memor\u00edas e de varias poes\u00edas.\nTraxectoria.\nBabur, que significa \"tigre\", naceu como Zah\u012br ud-D\u012bn Muhammad na cidade de Andijon, no actual Uzbekist\u00e1n, o 16 de febreiro de 1483. Era fillo de Omar Sheikh, rei de Fergana e de Qutlugh Nigar Khanum, filla do Khan de Mogolist\u00e1n e descendente directa do propio Xenxis Kan. Ao morrer o seu pai, Babur ascendeu ao trono en 1495 cando contaba con tan s\u00f3 12 anos. A pesar de que alg\u00fans dos seus t\u00edos tentaron derrocalo, Babur mant\u00edvose firme como soberano.\nEn 1497 aproveitando o baleiro de poder na cidade de Samarcanda trala morte do seu t\u00edo Ahmed Mirza, atacouna e conquistouna tras un asedio de sete meses. Por\u00e9n, s\u00f3 puido gozar da s\u00faa posesi\u00f3n durante tres meses, xa que ao pouco de conquistala moitos dos seus soldados desertaron ao non recibir o bot\u00edn esperado, ao mesmo tempo que nas s\u00faas posesi\u00f3ns do val de Fergana, os nobres locais colocaron no poder un dos seus medios irm\u00e1ns, Jahangir, de doce anos. Abandonou a toda velocidade Samarcanda instal\u00e1ndose cos seus seguidores en Khujand dende onde dirixiu a lenta recuperaci\u00f3n das s\u00faas posesi\u00f3ns, o cal lle levou dous anos.\nEn febreiro do ano 1500 finalmente chegou a un acordo co seu medio irm\u00e1n. Ese mesmo ano Muhammad Shaybani Khan caudillo dunha ruda tribo de uzbekos vindos das estepas do norte, apoderouse de Samarcanda; foi a primeira vez en m\u00e1is de cen anos que ti\u00f1a un goberno de intrusos non tim\u00faridas.\nRapidamente Babur xunto ao seu medio irm\u00e1n levantou un ex\u00e9rcito p\u00f3ndose en marcha para reparar a ofensa e, nun momento de ausencia de Shaybani Khan, conquistou a cidade por segunda vez. Non obstane, Muhammad Shaybani volveu na primavera do ano seguinte e novamente p\u00faxoa baixo asedio; ao chegar o inverno a falta de recursos provocou que moitos soldados de Babur desertasen e a este non lle quedou outra que negociar. Entre o acordado estaba a entrega da irm\u00e1 m\u00e1is vella de Babur, Kh\u0101nz\u0101da, como esposa de Shaybani; esta pasou dez anos de horror no har\u00e9n do uzbeko.\nEmpregou tres anos en organizar un ex\u00e9rcito que fose o suficientemente forte como para permitirlle recuperar os territorios perdidos. En 1504 ti\u00f1a xa suficientes tropas. Tras cruzar o Hindu Kush, conquistou a cidade de Cabul e volveu estar \u00e1 cabeza dun importante reino.\nTras a morte de Shaybani en 1510, Babur reclamou as s\u00faas posesi\u00f3ns orixinais para o que contou coa axuda de Ismail Safavi. En 1511 realizou unha entrada triunfal en Samarcanda, mais en 1514 sufriu unha nova derrota a mans dos uzbekos e tivo que regresar a Cabul.\nPerdendo toda esperanza de recuperar Fergana, Babur concentrou os seus esforzos na India. Realizou algunhas incursi\u00f3ns previas ata que en 1521 se lle presentou a oportunidade de realizar un ataque m\u00e1is importante. Os nobres do sultanato de Delhi detestaban o seu sult\u00e1n, Ibrahim Lodi, e pediron axuda a Babur. \nCun ex\u00e9rcito de doce mil homes e unha artillar\u00eda limitada avanzou cara a Delhi. Ibrahim contaba con cen mil soldados e cen elefantes. O 21 de abril de 1526 ambos os ex\u00e9rcitos atop\u00e1ronse na chamada primeira batalla de Panipat. Ibrahim foi asasinado na batalla e Babur, que se proclamou \"Padshah Ghazi\" (emperador da India), entrou xunto ao seu fillo Humayun en Agra sen dificultades.\nCon todo, a\u00ednda tivo que enfrontarse a un inimigo m\u00e1is poderoso, Rana Sanga, que o atacou cun ex\u00e9rcito de douscentos mil homes. O ex\u00e9rcito de Babur, a pesar de estar canso e famento, conseguiu derrotar as tropas de Sanga na batalla de Khanua o 16 de marzo de 1527. Babur converteuse no se\u00f1or absoluto da India setentrional.\nPasou o resto dos seus d\u00edas organizando o seu novo imperio dende Agra, a s\u00faa capital. Morreu \u00e1 idade de 47 anos e sucedeuno o seu fillo Humayun. Est\u00e1 enterrado en Cabul."}
{"id": "465186", "revid": "1822", "url": "https://gl.wikipedia.org/wiki?curid=465186", "title": "Labirinto de Mogor", "text": ""}
{"id": "465197", "revid": "98629", "url": "https://gl.wikipedia.org/wiki?curid=465197", "title": "Aga Khan IV", "text": "Aga Khan IV, nado como Kar\u012bm al-\u1e24ussayni o 13 de decembro de 1936 en Xenebra, \u00e9 o 49\u00ba im\u00e1n dos musulm\u00e1ns ismael\u00eds nizar\u00eds dende o 11 de xullo de 1957 e como descendente do xa Fath Ali utiliza o t\u00edtulo de pr\u00edncipe , co tratamento de 'Alteza', concedido pola ra\u00ed\u00f1a Isabel II logo da morte de seu av\u00f3. O xa de Ir\u00e1n Mohammad Reza Pahlavi, concedeulle o tratamento de 'Alteza Real' en 1959 pero tras da revoluci\u00f3n de 1979 carece de forza legal en Ir\u00e1n.\nTraxectoria.\nFamilia e primeiros anos.\nFillo m\u00e1is vello do pr\u00edncipe Ali Khan (1911\u20131960) e da s\u00faa primeira dona, Joan Barbara Yarde-Buller (1908\u20131997), filla do terceiro bar\u00f3n de Churston, menos nun ano despois naceu o seu irm\u00e1n, o pr\u00edncipe Amyn . Seus pais divorci\u00e1ronse en 1949, en parte polas relaci\u00f3ns extraconxugais de seu pai, e ao pouco casou coa actriz estadounidense Rita Hayworth, coa que tivo unha filla, Yasmin Aga Khan.\nAga Khan tam\u00e9n ten un medio irm\u00e1n por parte de nai, Patrick Benjamin Guinness (1931\u20131965), froito do seu primeiro matrimonio con Loel Guinness\nPasou a s\u00faa infancia en Nairobi, primeiro recibiu clases privadas e logo, xa en Su\u00edza, escolarizouse no Institut Le Rosey, a escola m\u00e1is cara de Europa, e al\u00ed permaneceu durante nove anos ata pasar \u00e1 Universidade Harvard, onde se graduou en historia oriental\nImanato nazar\u00ed.\nEn 1957 ao morrer seu avo, Aga Khan III, Karim converteuse no novo iman dos nazar\u00eds, a principal rama do ismailismo, \u00e1 s\u00faa vez pertencente ao islamismo xi\u00edta. A s\u00faa designaci\u00f3n foi unha decisi\u00f3n persoal do anterior im\u00e1n malia a tradici\u00f3n que far\u00eda herdar a seu fillo e non a seu neto. A s\u00faa entronizaci\u00f3n foi na capital de Tanzania, Dar es-Salaam.\nDe novo participou en competici\u00f3ns de esqu\u00ed alpino e interveu nos Xogos Ol\u00edmpicos de 1964 representando a Ir\u00e1n. Casou en 1969 coa antiga modelo Sarah Frances Croker-Poole, que adoptou o nome de Salimah, coa que tivo tres fillos, Zahra Aga Khan nada en 1970, Rahim Aga Khan en 1971) e Hussain Aga Khan en 1974. A parella separouse en 1984\nAga Khan volveu casar en 1998 con Gabriele Renate Thyssen que asumiu o nome de \"Begum Inaara Aga Khan\", a uni\u00f3n durou ata 2004. A\u00ednda que o acordo de divorcio non se realizou ata 2014. Con Begum Inaara, o Aga Khan tivo un fillo: Ali Muhammad Aga Khan, nado en 2000.\nNegocios.\n\"Forbes\" estima a s\u00faa fortuna en 1 000 mill\u00f3ns de d\u00f3lares (2010). \u00c9 propietario de centos de cabalos de carreiras e numerosas propiedades ao longo do mundo, a\u00ednda que a s\u00faa residencia principal est\u00e1 en Aiglemont, no concello de Gouvieux, ao norte de Par\u00eds.\nO Aga Khan participa en numerosas iniciativas econ\u00f3micas e financeiras, \u00e1reas como as comunicaci\u00f3ns ou os hoteis de luxo. En 1959 f\u00edxose cun xornal kenyano e fundou Nation Media Group, un grupo de prensa que se converteu nun dos principais do leste de \u00c1frica. Na d\u00e9cada de 1990 f\u00edxose cun grupo de hoteis de luxo en Italia, CIGA e por medio do Aga Khan Fund for Economic Development controla o grupo Serena Hotels.\nEn 1967 estableceu a Fundaci\u00f3n Aga Khan, unha organizaci\u00f3n sen \u00e1nimo de lucro que acabou integrando na Aga Khan Development Network, unha das m\u00e1is importantes axencias privadas de desenvolvemento das condici\u00f3ns econ\u00f3micas dos pa\u00edses m\u00e1is pobres e que constit\u00faen un conxunto de instituci\u00f3ns que cobren diversos dominios: agricultura, industria, arquitectura, educaci\u00f3n ou sa\u00fade."}
{"id": "465200", "revid": "96271", "url": "https://gl.wikipedia.org/wiki?curid=465200", "title": "Maria Quit\u00e9ria", "text": "Maria Quit\u00e9ria de Jesus, co\u00f1ecida como Soldado Medeiros, nada en Feira de Santana o 27 de xullo de 1792 e finada en Salvador o 21 de agosto de 1853, foi unha tenente e hero\u00edna nacional brasileira. Serviu na Guerra de Independencia do Brasil en 1822\u201323 vestida de var\u00f3n. Foi ascendida a cadete e tenente e condecorada coa orde imperial. Alcumada a \"Xoana de Arco brasileira\", converteuse nunha figura lendaria nacional. Quit\u00e9ria foi a primeira muller que serviu nunha unidade militar do Brasil.\nTraxectoria.\nMaria Quit\u00e9ria de Jesus naceu o 27 de xu\u00f1o de 1792 en Licurizeiro, na parroquia de S\u00e3o Jos\u00e9 das Itaporocas (actualmente en Feira de Santana), Ba\u00eda. Foi a filla m\u00e1is vella do granxeiro Gon\u00e7alo Alves de Almeida e da s\u00faa esposa, Quit\u00e9ria Maria de Jesus. A\u00ednda que Maria non recibiu educaci\u00f3n formal, practicou as habilidades necesarias para a granxa, como cabalgar, cazar e usar armas de fogo, habilidades que tam\u00e9n lle serviron no ex\u00e9rcito.\nEn contra dos desexos do seu pai, Maria Quit\u00e9ria, a\u00ednda solteira, alistouse no ex\u00e9rcito brasileiro como var\u00f3n en outubro de 1822. Ata xu\u00f1o de 1823 loitou en varias batallas contra os portugueses en Ba\u00eda, onde viv\u00eda. O seu pai desvelou que era unha muller cando descubriu que o traizoara, mais permit\u00edronlle continuar na loita polas s\u00faas habilidades no combate. Foi ascendida a cadete en xullo de 1823 e a tenente en agosto, cando foi recibida e condecorada polo emperador.\nCo\u00f1\u00e9cense poucos detalles confirmados sobre a vida de Maria Quit\u00e9ria. O historiador Aristides Milton, amigo de infancia do poeta Castro Alves, neto do maior que defendeu a Maria Quit\u00e9ria pola s\u00faa habilidade coas armas e a s\u00faa reco\u00f1ecida disciplina militar, e que a incorporou nas s\u00faas tropas, considera a Maria Quiteria \"unha data tan valente como honrada\" en \"Ephemerides Cachoeiranas\". Foi mencionada brevemente pola autora inglesa de viaxes Maria Graham (m\u00e1is adiante Lady Callcott) no seu libro \"Journal of a Voyage to Brazil\":\nLogo do tempo que serviu na guerra, Quit\u00e9ria casou co seu antigo amante Gabriel Pereira Brito e tivo unha filla con el chamada Luisa. Quit\u00e9ria, xa vi\u00fava, faleceu en 1853 nunha escuridade e pobreza relativa preto de Salvador.\nLegado.\nDespois da s\u00faa morte, Maria Quit\u00e9ria foi lembrada en todo o pa\u00eds de diferentes formas. En 1953, cen anos despois da s\u00faa morte, o ex\u00e9rcito emitiu unha medalla de bronce que levaba a imaxe da militar. A denominada \"Medalla de Maria Quit\u00e9ria\" foi emitida tanto para civ\u00eds como para persoal militar por contribuci\u00f3ns de valor aos esforzos militares. Por decreto presidencial de 1996 Maria Quit\u00e9ria foi proclamada Patroa do Quadro Complementar de Oficiais do Ex\u00e9rcito Brasileiro.\nO cadro m\u00e1is co\u00f1ecido de Maria Quit\u00e9ria \u00e9 unha obra do pintor italiano Domenico Failutti de 1920. M\u00f3straa de p\u00e9, soa, sostendo un rifle e levando o uniforme de tenente brasileiro. A obra local\u00edzase no Museu Paulista da Universidade de S\u00e3o Paulo."}
{"id": "465202", "revid": "47401", "url": "https://gl.wikipedia.org/wiki?curid=465202", "title": "Maria Quit\u00e9ria de Jesus", "text": ""}
{"id": "465204", "revid": "23204", "url": "https://gl.wikipedia.org/wiki?curid=465204", "title": "Partido Laborista (Rusia)", "text": "Os Trudovik\u00ed (\"trudovik\" literalmente significa traballador; son tam\u00e9n co\u00f1ecidos como Toilers ou Laboristas, co seu nome completo de Partido Laborista de Rusia ou \"O Grupo Laborista\"; en , \"Trudov\u00e1ya gruppa\") constitu\u00edron un partido laborista moderado que fixo a s\u00faa aparici\u00f3n a principios do s\u00e9culo XX en Rusia. Os \"trudovik\u00ed\" foron unha escisi\u00f3n do Partido dos Socialistas Revolucionarios, por mor da postura deste na Primeira Duma.\nEste partido socialista agrario, foi un dos centos de c\u00edrculos de pequenos traballadores que se desenvolveron en Rusia a consecuencia da Revoluci\u00f3n rusa de 1905. Mentres que a revoluci\u00f3n de 1905 non conseguiu derrocar o tsar, si conseguiu diminu\u00edr o seu poder, a\u00ednda que non o suficiente para acadar unha sociedade liberal e democr\u00e1tica, que era o que estaban a buscar. Como resultado disto, o partido sobreviviu, mais quedou bastante reducido.\nOs \"trudovik\u00ed\" son m\u00e1is co\u00f1ecidos polos seus asentos na Duma Estatal, unha asemblea nacional creada polo tsar Nicolao II de Rusia como consecuencia da Revoluci\u00f3n de 1905. Os escanos que conseguiu o partido, f\u00f3rono principalmente na Primeira e Segunda Duma, en 1906 e 1907 momento no que obtiveron m\u00e1is de 100 escanos.\nUn dos seus dirixentes, Aleksandr Kerenskii, que tam\u00e9n foi fora elixido en 1912 para a Cuarta Duma como \"trudovik,\" m\u00e1is tarde chegou a ser primeiro ministro do Goberno Provisional en 1917."}
{"id": "465205", "revid": "23204", "url": "https://gl.wikipedia.org/wiki?curid=465205", "title": "Ingemar Stenmark", "text": "Jan Ingemar Stenmark (|\u02c8\u026a\u014b\u02d0(\u025b)mar \u00b2ste\u02d0nmark|), nado en Joesj\u00f6 o 18 de marzo de 1956, \u00e9 un exesquiador sueco. Est\u00e1 considerado un dos m\u00e1is destacados deportistas suecos da historia, e un dos maiores especialistas en sl\u00e1lom e sl\u00e1lom xigante de todos os tempos.\nTraxectoria.\nStenmark naceu en Joesj\u00f6 (Laponia), mais a s\u00faa familia mudouse a T\u00e4rnaby, preto de Noruega cando ti\u00f1a catro anos. Foi veci\u00f1o de Stig Strand (tam\u00e9n nado en 1956), que empatou con Stenmark no t\u00edtulo da Copa do Mundo de sl\u00e1lom de 1983. Stenmark comezou a esquiar aos cinco anos e ga\u00f1ou a s\u00faa primeira competici\u00f3n nacional aos oito.\nStenmark debutou na Copa do Mundo en decembro de 1973 con dezasete anos. Ga\u00f1ou m\u00e1is carreiras internacionais que ning\u00fan outro esquiador alpino na historia: 86 vitorias (46 en sl\u00e1lom xigante e 40 en sl\u00e1lom). O seu competidor masculino m\u00e1is pr\u00f3ximo \u00e9 Marcel Hirscher, con 67 vitorias. Stenmark ga\u00f1ou s\u00f3 nas d\u00faas disciplinas t\u00e9cnicas e poucas veces competiu nas outras disciplinas, xa que non estaba c\u00f3modo coas velocidades que superan os 120\u00a0km/h. Ten tam\u00e9n o r\u00e9cord de maior marxe de vitoria nunha carreira da Copa do Mundo: 4,06 segundos por diante do segundo clasificado Bojan Kri\u017eaj en Jasna, o 4 de febreiro de 1979. Stenmark foi co\u00f1ecido como o campi\u00f3n tranquilo, con curtas, mais educadas, respostas \u00e1s preguntas dos medios de comuniciaci\u00f3n.\nPolos seus tres t\u00edtulos consecutivos da Copa do Mundo (1976\u201378), Stenmark ga\u00f1ou a medalla Holmenkollen en 1979 (compartida con Erik H\u00e5ker e Raisa Smetanina). Stenmark tam\u00e9n ga\u00f1ou a Medalla de Ouro Svenska Dagbladetl d\u00faas veces (1975, 1978). A s\u00faa medalla de 1978 foi compartida co tenista Bj\u00f6rn Borg, sendo os dous \u00fanicos homes que ga\u00f1aron a medalla d\u00faas veces (a esquiadora Anja P\u00e4rson recibiuna en 2006 e 2007).\nNo campionato do mundo de 1978 en Garmisch, Stenmark ga\u00f1ou o sl\u00e1lom por dous terzos de segundo e sl\u00e1lom xigante por m\u00e1is de dous segundos, e defendou con \u00e9xito ambos os t\u00edtulos nos Xogos Ol\u00edmpicos de Inverno de 1980. Nos seguintes mundiais de 1982 en Austria, tivo unha primeira rolda por debaixo da media no sl\u00e1lom xigante, sendo superado polo estadounidense Steve Mahre e ga\u00f1ando s\u00f3 a prata. Stenmark recuperouse no sl\u00e1lom e converteuse no primeiro esquiador que ga\u00f1aba o mesmo t\u00edtulo en tres mundiais consecutivos. Con vinte e cinco anos, foi a s\u00faa derradeira medalla nunha gran competici\u00f3n.\nA Stenmark non lle permitiu participar nos Xogos Ol\u00edmpicos de Saraxevo a Federaci\u00f3n Internacional de Esqu\u00ed (FIS) por aceptar directamente pagos promocionais, en lugar de a trav\u00e9s da federaci\u00f3n nacional de esqu\u00ed. Hanni Wenzel de Liechtenstein tam\u00e9n foi vetado; ambos foran dobres campi\u00f3ns ol\u00edmpicos de 1980. Marc Girardelli, que fora o mellor no sl\u00e1lom na tempada 1983-84 tampouco puido participar, neste caso por non ter a cidadan\u00eda de Luxemburgo, pa\u00eds polo que compet\u00eda. Stenmark puido volver \u00e1s competici\u00f3ns ol\u00edmpicas en 1988, pero xa pasara o seu momento e non logrou medalla, a\u00ednda que si tivo a segunda carreira m\u00e1is r\u00e1pida na competici\u00f3n de sl\u00e1lom. Retirouse da competici\u00f3n da Copa do Mundo ao final da tempada 1989, en marzo, d\u00edas antes do seu 33 aniversario.\nVida persoal.\nStenmark estivo casado con Ann Uvhagen, azafata de Lufthansa entre 1984 e 1987. Te\u00f1en unha filla, nada en 1984.\nEn 2016 casou coa s\u00faa moza, Tarja Olli de Jakobstad, Finlandia, coa que ten unha filla, nada en 2008.\nDurante os anos 1976the years from 1976-1978, converteuse nunha icona nacional de Suecia xunto co tenista Bj\u00f6rn Borg. O status non cambiou cando se mudou a M\u00f3naco en 1980 por raz\u00f3ns de impostos. Aos corenta anos, ga\u00f1ou o campionato sueco Superstars championship de 1996. O 26 de decembro de 2004, Stenmark sobreviviu ao terremoto do oc\u00e9ano \u00cdndico mentres estaba de vacaci\u00f3ns en Tailandia. En 2015 participou no concurso para famosos Let's Dance 2015, en que formou equipo coa bailarina profesional Cecilia Ehrling."}
{"id": "465207", "revid": "15490", "url": "https://gl.wikipedia.org/wiki?curid=465207", "title": "Trudoviks", "text": ""}
{"id": "465208", "revid": "89787", "url": "https://gl.wikipedia.org/wiki?curid=465208", "title": "Arianna Huffington", "text": "Arianna Huffington (de solteira Stasinopo\u00falou, en ), nada en Atenas o 15 de xullo de 1950, \u00e9 unha escritora e columnista estadounidense de orixe grega. \u00c9 co\u00f1ecida sobre todo porque cofundou a web \"The Huffington Post\". Era unha popular comentarista conservadora que na d\u00e9cada de 1990 comezou a adoptar un ideario pol\u00edtico m\u00e1is liberal. Estivo casada co congresista republicano Michael Huffington.\nEn 2003, presentouse como candidata independente a gobernadora na elecci\u00f3n de California.\nEn 2009, foi nomeada por primeira vez como o n\u00famero 12 na lista de Forbes das mulleres m\u00e1is influentes nos medios de comunicaci\u00f3n. Alcanzou tam\u00e9n o n\u00famero 42 en \"The Guardian's Top 100\" na lista dos medios de comunicaci\u00f3n.\nEn maio de 2011, \"El Pa\u00eds\" anunciou a s\u00faa incorporaci\u00f3n ao Consello de administraci\u00f3n do diario, para axudar a \"potenciar a transformaci\u00f3n dixital do xornal... e aumentar o seu peso internacional\".\nHuffington f\u00edxose famosa na d\u00e9cada de 1990 como analista conservadora, antes de cambiar de partido e comezar co medio en Internet \"The Huffington Post\", progresista e competidor da p\u00e1xina de ligaz\u00f3ns e orientaci\u00f3n conservadora \"The Drudge Report\". Foi un \u00e9xito rotundo e en 2011, Huffington vendeu o \"Huffington\" a AOL por 315 mill\u00f3ns de d\u00f3lares.\nO modelo depend\u00eda dunha rede de blogueiros non remunerados, alg\u00fans famosos e polo tanto menos dependentes dun bo soldo que a maior\u00eda, e outros dispostos a non cobrar a cambio do prestixio de aparecer xunto a esas firmas soadas. En marzo, Huffington dixo a \"The Guardian\" que os que criticaban a s\u00faa decisi\u00f3n de non pagar a miles de blogueiros non entend\u00edan o funcionamento dos sitios de Internet.\nTraxectoria.\nPrimeiros anos.\nArianna Stasinopoulos naceu en Atenas, Grecia, filla de Konstantinos (xornalista e consultor de xesti\u00f3n) e Elli (de solteira Georgiadi) Stasinopoulos, e \u00e9 a irm\u00e1 de Agapi (escritora, locutora e actriz). Cando ti\u00f1a 11 anos os seus pais separ\u00e1ronse, quedando ao coidado da s\u00faa nai. Mudouse a Inglaterra \u00e1 idade de 16 anos, e estudou econom\u00eda no Girton College de Cambridge, onde con 21 anos chegou a ser presidenta da Cambridge Union Society, unha prestixiosa comunidade de debate que nos seus case dous s\u00e9culos de existencia s\u00f3 fora presidida por d\u00faas mulleres.\nA finais de 1980, Huffington escribiu varios artigos para National Review. En 1981, escribiu unha biograf\u00eda de Maria Callas (\"Maria Callas: The Woman Behind the Legend\"), e en 1989, unha biograf\u00eda de Pablo Picasso, \"Picasso: Creator and Destructor\".\nComezou a ser co\u00f1ecida nacionalmente nos Estados Unidos durante o intento fracasado do seu marido en 1994 de chegar ao Senado.\nParticipaci\u00f3n electoral en California.\nNos primeiros anos do s\u00e9culo XXI, Arianna xa era reco\u00f1ecida nos medios como unha brillante xeradora de opini\u00f3n incisiva e intelixente que defend\u00eda as s\u00faas ideas conservadoras en calquera debate. Nun breve prazo e para sorpresa de moitos, pasou a ser unha liberal recalcitrante, detractora das guerras de Afganist\u00e1n e Iraq e activista do Partido Dem\u00f3crata. Presentouse \u00e1s elecci\u00f3ns para gobernador de California en 2003, anunciando ao catro ventos que era \"Hybrid versus Hummer\", mais perdeu fronte a Arnold Schwarzenegger.\nPresenza nos medios.\nEn 2005 lanzou \"The Huffington Post\" e no ano 2006 xa foi inclu\u00edda na lista dos m\u00e1is influentes do mundo. \u00c9 convidada habitual de programas tan populares como os de Oprah Winfrey ou Larry King. Publicou trece libros entre biograf\u00edas, ensaios pol\u00edticos e textos de autoaxuda.\nVida persoal.\nAOL, que no seu d\u00eda chegou a comprar Warner, decantouse definitivamente en febreiro de 2011 por \"The Huffington Post\", do que Arianna era unha dos seus principais accionistas, para as\u00ed dotar o seu medio de contidos. Nestas datas no seu xornal publicaban uns 6000 blogs, cunha media de 25 mill\u00f3ns de usuarios ao mes, alcanzando a s\u00faa p\u00e1xina web o terceiro posto entre os sitios de informaci\u00f3n m\u00e1is seguidos do mundo. Finalmente en abril de 2011 pechouse a compra do medio por parte de Time Warner por un prezo de 230 mill\u00f3ns de euros, cuxos beneficios foron a parar na s\u00faa maior parte \u00e1s mans da s\u00faa fundadora.\nA venda do medio por este prezo tan elevado xerou unha revolta entre os blogueiros de \"The Huffington Post\", que presentaron unha demanda ante un tribunal federal de Manhattan cunha reclamaci\u00f3n de 105 mill\u00f3ns de d\u00f3lares, xusto unha terceira parte do que se embolsaron os propietarios coa venda, solicitando unha compensaci\u00f3n polas s\u00faas colaboraci\u00f3ns. En palabras do seu promotor, Jonathan Tassini, un co\u00f1ecido activista sindical que unha d\u00e9cada antes loitara contra \"The Times\" para protexer os dereitos dos xornalistas \"freelance\", \"\"The Huffington Post\" non ser\u00eda nada sen os blogueros que crean o contido\"."}
{"id": "465209", "revid": "1505", "url": "https://gl.wikipedia.org/wiki?curid=465209", "title": "Ljouwert", "text": ""}
{"id": "465210", "revid": "1131", "url": "https://gl.wikipedia.org/wiki?curid=465210", "title": "Estadi Ol\u00edmpic de Terrassa", "text": "O Estadi Ol\u00edmpic de Terrassa \u00e9 unha instalaci\u00f3n deportiva situada na cidade catal\u00e1 de Terrassa. Ten capacidade para 11.500 espectadores e nel xoga os seus partidos o Terrassa Futbol Club. Ten dous estadios anexos e caracter\u00edzase por estar practicamente enterrado baixo o nivel do chan.\nHistoria.\nFoi inaugurado o 21 de agosto de 1960 baixo dese\u00f1o do arquitecto Pep Bonet para albergar ao equipo de f\u00fatbol local, xa que o seu antigo estadio quedaba pequeno. O estadio constru\u00eduse integrado nunha zona deportiva no norte da cidade, con instalaci\u00f3ns como piscinas, pistas polideportivas e front\u00f3ns, xestionados polo Club Nataci\u00f3 Terrassa e o Club San Fernando de Balonm\u00e1n. Os dous estadios anexos dedic\u00e1ronse un \u00e1 pr\u00e1ctica do h\u00f3ckey sobre herba e o outro, xestionado polo Concello de Terrassa, a pista de atletismo de cinza con 300 metros de corda (lonxitude da pista).\nEn 1991 remodelouse toda a zona deportiva, inclu\u00eddo o estadio ol\u00edmpico, con motivo da celebraci\u00f3n do torneo de h\u00f3ckey sobre herba dos XXV Xogos Ol\u00edmpicos, dos cales Terrassa foi subsede ol\u00edmpica oficial. O campo de f\u00fatbol converteuse nun campo de h\u00f3ckey sobre herba, dos dous campos anexos, o que era pista de atletismo serviu como campo de adestramento e o outro, que ent\u00f3n xa era campo de h\u00f3ckey herba e era xestionado pola Federaci\u00f3n Catal\u00e1 de H\u00f3ckey, como campo auxiliar de competici\u00f3ns contando cunha bancada provisional para 4.200 espectadores.\nDespois dos Xogos Ol\u00edmpicos o conxunto volveu \u00e1 normalidade: o campo anexo que se usaba para competici\u00f3n mant\u00edvose como campo de h\u00f3ckey e actualmente \u00e9 xestionado polo Centro de Alto Rendemento de Sant Cugat e o de adestramento reconverteuse nun campo de f\u00fatbol est\u00e1ndar, con dous campos transversais de f\u00fatbol 7 e que \u00e9 xestionado polo Club Nataci\u00f3 Terrassa. O principal retomou o seu papel de campo de f\u00fatbol.\nInstalaci\u00f3ns.\nO estadio principal serve para organizar os encontros do equipo de f\u00fatbol catal\u00e1n. Conta con bancadas para 11.500 persoas e disp\u00f3n ademais do chamado TerrassaSports: dous campos anexos para a pr\u00e1ctica do f\u00fatbol 7 e o f\u00fatbol 11, un ximnasio de aer\u00f3bic e fitness, unha piscina, zona de sauna, pistas de p\u00e1del e un restaurante."}
{"id": "465211", "revid": "10599", "url": "https://gl.wikipedia.org/wiki?curid=465211", "title": "XXV Xogos Ol\u00edmpicos", "text": ""}
{"id": "465213", "revid": "27155", "url": "https://gl.wikipedia.org/wiki?curid=465213", "title": "F\u00f3cido", "text": ""}
{"id": "465214", "revid": "785", "url": "https://gl.wikipedia.org/wiki?curid=465214", "title": "San Cibr\u00e1n de Barcala", "text": ""}
{"id": "465215", "revid": "785", "url": "https://gl.wikipedia.org/wiki?curid=465215", "title": "Sergio V\u00e1zquez Rouco", "text": "Sergio V\u00e1zquez Rouco, nado o 15 de setembro de 1933 na parroquia de Salaia (Palas de Rei) e finado o 3 de abril de 2006, foi un sacerdote e historiador galego.\nTraxectoria.\nFoi ordenado presb\u00edtero en 1962 e licenciouse en teolox\u00eda pola Universidade Pontificia de Salamanca en 1966. Foi coadxutor da parroquia de San Xo\u00e1n de Poio entre 1967 e 1970 e p\u00e1rroco at\u00e9 1982.\nAp\u00f3s se trasladar a Madrid, entre os anos 1983 e 1987, doutorouse e realizou a carreira de Antropolox\u00eda relixiosa e \u00c9tica na Universidade Pontificia Comillas e no Instituto Superior de Ciencias Morais. De 1987 a 1990 foi director da igrexa de Buena Dicha.\nDe volta a Galiza, entre 1990 e 1995, foi profesor de relixi\u00f3n no instituto Eduardo Pondal de Compostela \u00e1 parte de vigairo das parroquias de San Mamede do Monte, Covas e San Cibr\u00e1n de Barcala.\nDesde o 1 de xaneiro de 1996 foi p\u00e1rroco de Curtis. Como tal, realizou numerosas obras de acondicionamento e mellora das instalaci\u00f3ns, quer nas igrexas de Santaia e Teixeiro, quer na s\u00faa contorna. Restaurou a casa reitoral de Teixeiro, participou na reconstruci\u00f3n da antiga fonte da Nosa Se\u00f1ora de Teixeiro e impulsou a figura de San Pedro de Mezonzo.\nFinou o 3 de abril de 2006, con 72 anos. Foi enterrado na s\u00faa parroquia natal o 6 de abril e o seu funeral foi celebrado polo arcebispo Juli\u00e1n Barrio na igrexa de Teixeiro o 28 de abril."}
{"id": "465217", "revid": "89787", "url": "https://gl.wikipedia.org/wiki?curid=465217", "title": "Fran del Buey", "text": "Fran del Buey \u00e9 un activista social e avogado galego, nado en Compostela e criado no bairro de Vite. \nBARRIO\nInicia a s\u00faa andaina no Barrio Compostelano de Vite con so 17 anos, nese tempo foi cofundador primeiro da Asociaci\u00f3n Xuvenil de Vite, logo da Asociaci\u00f3n preSOS galiza (xunto con Toni o Vaca, Tone e Ignacio, todos falecidos) e como consecuencia axuda a fundar no mesmo barrio a Coordenadora do Barrio de Vite. Neste per\u00edodo se iniciaran proxectos como \"Comisi\u00f3n de mozos/as contra o desemprego (1989)\" actividade de traballo de base consistente na formaci\u00f3n laboral, os dereitos e a organizaci\u00f3n horizontal. Tam\u00e9n participa na refundaci\u00f3n da Radio Kalimera onde manteria en antena dous programas durante un longo per\u00edodo de tempo (con presa e ao tolo, SOS mensaxe nunha botella), neste per\u00edodo 1989-1995, participa activamente na creaci\u00f3n do xornal do barrio \"nos os ben-ditos\" e Curriculum Vite; asemade o grupo laboral muda o seu nome e pasa a denominarse \"Formigueiro GL\" sendo o que hoxe se considerar\u00eda unha cooperativa social, realizando actividades de formaci\u00f3n en pintura, fontaner\u00eda, electricidade, persianas etc, a par que o grupo de rapaces e rapaces do barrio reciben formaci\u00f3n en dereitos , outras iniciativas etc. No barrio tam\u00e9n se desenvolven actividades de lecer e tempo libre, impulsando a creaci\u00f3n da Asociaci\u00f3n Ollomol xunto con amigos e veci\u00f1os da infancia, con este colectivo in\u00edcianse por primeira vez no barrio actividades de lecer, campamentos, entroidos etc. Colabora nesta \u00e9poca dende 1987 ate o ano 1995 na Asociaci\u00f3n Paxar\u00ed\u00f1os (traballo cos rapaces y rapazas do rual para achegalos ao mar) ep\u00f3ca que ten unha gran influencia na s\u00faa vida polo co\u00f1ecemento de persoas voluntarias procedentes de toda Galicia, neste per\u00edodo \u00e9 representante da citada Asociaci\u00f3n Paxari\u00f1os na constituci\u00f3n do Consello da Xuventude de Galicia.\nINSUBMISI\u00d3N\nCARCERES E VIH\nOKUPACI\u00d3N\nSecretario de Superando a Sida e do Comit\u00e9 Antisida de Lugo, patrono fundador da Fundaci\u00f3n Sen esquencer e un dos creadores de Nais contra a impunidade.\nAsociaci\u00f3n A Casa Encantada\nTraxectoria.\nConta cun intenso labor como asesor xur\u00eddico e activista da asociaci\u00f3n PreSOS Galiza, Red Superando el Sida, desde onde conseguiu o reco\u00f1ecemento de dereitos para presos afectados por VIH, Nais contra a impunidade, o Colexio de Educadoras e Educadores Sociais de Galicia (CEESG), e o servizo xur\u00eddico A Sensu Contrario de Santiago de Compostela.\nDesde a s\u00faa perspectiva o dereito e a educaci\u00f3n social non te\u00f1en fronteiras definidas para actuar contra a exclusi\u00f3n social. \"A sensu contrario\" nace como resposta ante a problem\u00e1tica primeiro social de persoas con risco de exclusi\u00f3n pero pouco a pouco foi abarcando m\u00e1is par\u00e1metros: a problem\u00e1tica de x\u00e9nero coa violencia contra a muller, a das persoas con problemas con discapacidade etc. fronte a un mundo perfecto que non d\u00e1 cabida a aquelas persoas que non as considera capaces. A problem\u00e1tica das persoas que ve\u00f1en doutras fronteiras, e das persoas que se senten en definitiva explotadas en todos os \u00e1mbitos. [\u2026] Moito do que facemos leva par\u00e1metros de escoita activa, de situacionismo sociol\u00f3xico, formaci\u00f3n colaborativa e intercambio de roles. Todo isto nun contexto tan complicado como \u00e9 o mundo do dereito. [\u2026] Primeiro temos as\u00a0 actuaci\u00f3ns individualizadas da\u00a0 xente que trae problemas de \u00e1mbitos espec\u00edficos, como poden ser problemas de discapacidades, de violencia contra a muller e despois tam\u00e9n temos a nosa actuaci\u00f3n como colectivo. Intentamos intervir e asesorar a outros colectivos e asociaci\u00f3ns dentro do que a s\u00faa problem\u00e1tica. Por exemplo no mundo da discapacidade intelectual aportamos estratexias e soluci\u00f3ns a estes colectivos para que por elas mesmas saiban tecer unha resposta.Estivo imputado en diversas acci\u00f3ns por mor do seu activismo contra a represi\u00f3n policial: por abuso policial, por inxurias contra a garda civil no Caso Diego Vi\u00f1a, que afectou a quince integrantes de Nais contra a impunidade. Ten impartido obradoiros de autodefensa xur\u00eddica e interv\u00e9n a mi\u00fado en xornadas e actos relacionados co activismo a prol das persoas presas. Tam\u00e9n adoita participar no activismo social en Santiago de Compostela, como a protesta polo peche da Coci\u00f1a Econ\u00f3mica no ver\u00e1n, baixo o lema: \u201cA fame non ten vacaci\u00f3ns. A coci\u00f1a econ\u00f3mica pecha no agosto\u201d, contra o peche da Casa Encantada, onde ti\u00f1an a s\u00faa sede PreSOS Galiza e a Marcha Mundial das Mulleres.\nActividades rese\u00f1ables na loita carcelaria polos dereitos das persoas presas (torturas, vih sida, menores)\n http://www.fipse.es/vtaxon/ax_remote/sHaTTvhpVc_drQ05pdPtPFewqmFHNM9eEw0FVG7OFL9EB9ZNPrNeRc_R5JtxWj8MDENpATgEhHbYEEiaF6frefIEZlPhjwJwLTEwzKvOcAB4IE008 "}
{"id": "465218", "revid": "25871", "url": "https://gl.wikipedia.org/wiki?curid=465218", "title": "Lontra felina", "text": "Lontra felina \u00e9 unha especie de londra que habita nas costas pac\u00edficas de Suram\u00e9rica. \u00c9 a especie m\u00e1is pequena e a \u00fanica mari\u00f1a do x\u00e9nero \"Lontra\", que incl\u00fae ademais varias especies fluviais americanas. En Norteam\u00e9rica vive outra londra mari\u00f1a m\u00e1is grande da especie \"Enhydra lutris\".\nDescrici\u00f3n.\nAcada de 70 a 80\u00a0cm de longo, aos que hai que sumar outros 30\u00a0cm da cola, e chega a pesar uns 5\u00a0kg. A s\u00faa cor \u00e9 parda escura cun pelame con pelos duns 20\u00a0mm que oculta uns pelos finos curtos de aproximadamente 12\u00a0mm con reflexos azulados. As patas son curtas e palmadas e con u\u00f1as fortes, e a s\u00faa palma \u00e9 a \u00fanica parte do corpo non cuberta por un pelame mesto. Ten 36 dentes e unha f\u00f3rmula dental de . Os dentes est\u00e1n especializados en cortar e non en esmagar e crebar. Non presenta dimorfismo sexual.,\nH\u00e1bitat e distribuci\u00f3n.\nHabitan maiormente en costas rochosas, moi rara vez se pode ver en praias. Na auga \u00e9 unha gran mergulladora que logra nadar tranquilamente en mar tempestuoso. Por\u00e9n, a\u00ednda sendo unha das londras mari\u00f1as, pasa gran parte do tempo f\u00f3ra da auga.\nDe forma natural enc\u00f3ntranse desde Chimbote no Per\u00fa cara ao sur, ao longo de toda a costa de Chile, ata o arquip\u00e9lago de Terra do Fogo, inclu\u00edndo o sector arxentino. Tam\u00e9n hai alg\u00fans exemplares nas illas Malvinas, onde se naturalizaron despois de que fosen introducidas con intenci\u00f3n de crialas. A\u00ednda que nunca se afastan moito da costa, poden ascender corrente arriba polos r\u00edos, e t\u00e9\u00f1ense atopado nos r\u00edos Majes e Oco\u00f1a de Arequipa.\n\u00c9 un animal escaso, con poboaci\u00f3ns moi localizadas e considerado en perigro de extinci\u00f3n.\nUn lugar de f\u00e1cil acceso onde segue sendo posible observalas \u00e9 o sector de Los Molles, un dos \"Sitios Prioritarios de Conservaci\u00f3n da Biodiversidade\" da rexi\u00f3n de Valpara\u00edso.\nAlimentaci\u00f3n.\nAlim\u00e9ntase de pequenos animais que captura mergull\u00e1ndose ata o fondo en augas pouco fondas. Come as presas pequenas sobre o seu peito mentres aboia boca arriba, a mesma postura coa que transporta ata a beira do mar as presas maiores (aves mari\u00f1as). Tam\u00e9n se pode ver \u00e1s veces consumindo os froitos das bromeli\u00e1ceas.\nReproduci\u00f3n.\nParece que habitualmente te\u00f1en un comportamento mon\u00f3gamo. As cr\u00edas nacen entre xaneiro e marzo e son coidadas por ambos os proxenitores durante uns 10 meses. Na auga, as cr\u00edas son transportadas sobre o ventre dos seus maiores, igual que os alimentos.\nConservaci\u00f3n.\nSon escasas e est\u00e1n protexidas pola lei no Per\u00fa, Chile e a Arxentina. No pasado foron intensamente cazadas pola s\u00faa pel e porque se pensaba que prexudicaban as pesquer\u00edas, polo que foron case erradicadas da Arxentina e as Malvinas. A\u00ednda segue habendo furtivismo. A IUCN consid\u00e9raa \"en perigo\" de extinci\u00f3n. Est\u00e1n na lista de CITES Appendix I desde 1976. A ONG OBC Chinchimen dedicouse \u00e1 s\u00faa protecci\u00f3n en Chile; os seus numerosos esforzos fixeron que as poboaci\u00f3ns desta especie aumentasen."}
{"id": "465220", "revid": "5863", "url": "https://gl.wikipedia.org/wiki?curid=465220", "title": "Parlamento espa\u00f1ol", "text": ""}
{"id": "465223", "revid": "55340", "url": "https://gl.wikipedia.org/wiki?curid=465223", "title": "Somos n\u00f3s", "text": ""}
{"id": "465224", "revid": "785", "url": "https://gl.wikipedia.org/wiki?curid=465224", "title": "O Penedo de Teixeiro", "text": ""}
{"id": "465228", "revid": "23204", "url": "https://gl.wikipedia.org/wiki?curid=465228", "title": "Despacito", "text": "Despacito \u00e9 unha canci\u00f3n do cantante e compositor puertorrique\u00f1o Luis Fonsi en colaboraci\u00f3n con Daddy Yankee, foi publicada o 12 de xaneiro de 2017 na discogr\u00e1fica Universal Music Latino. Foi escrita por Fonsi, Erika Ender, Gabriel Garc\u00eda e Daddy Yankee, con produci\u00f3n de Andr\u00e9s Torres e Mauricio Rengifo (Dandee).\nChegou a posto n\u00famero 1 en m\u00e1is de 40 pa\u00edses e chegando a m\u00e1is de seis mil mill\u00f3ns de reproduci\u00f3ns en YouTube (a maio de 2019)."}
{"id": "465231", "revid": "23204", "url": "https://gl.wikipedia.org/wiki?curid=465231", "title": "Ru\u00eddo de Poisson", "text": "Ru\u00eddo de Poisson ou ru\u00eddo de disparo \u00e9 o tipo de ru\u00eddo imperante nos sensores \u00f3pticos pasivos, incluso baixo unha alta iluminaci\u00f3n. Este tipo de ru\u00eddo \u00e9 model\u00e1bel baixo o proceso de Poisson dada a fluctuaci\u00f3n aleatoria discreta de fot\u00f3ns e electr\u00f3ns, e a s\u00faa natureza cu\u00e1ntica, o que provoca que a c\u00e1mara non sexa capaz de capturar fracci\u00f3ns de fot\u00f3ns.\n\u00c9 definido como a proporci\u00f3n entre a formula_1 onde formula_2 \u00e9 o nome dos electr\u00f3ns ou fot\u00f3ns medidos no experimento.\nA maior sinal, menor fracci\u00f3n do mesmo cont\u00e9n ru\u00eddo de disparo. O maior efecto disruptivo deste fen\u00f3meno ocorre en baixas iluminaci\u00f3ns e menor chegada de fot\u00f3ns ao sensor."}
{"id": "465233", "revid": "23204", "url": "https://gl.wikipedia.org/wiki?curid=465233", "title": "Manuel \u00c1ngel Rey Rodr\u00edguez", "text": "Manuel Angel Rey Rodr\u00edguez, nado en 1941, \u00e9 un pol\u00edtico e avogado galego. \nTraxectoria.\nAvogado. Foi candidato de Alianza Popular \u00e1 alcald\u00eda de Melide nas primeiras elecci\u00f3ns democr\u00e1ticas, logrando 5 concelleiros e sendo a segunda forza m\u00e1is votada tras UCD, que logrou a maior\u00eda absoluta. Non se presentou en 1983, volvendo a concorrer nas municipais de 1987 logrando 2 concelleiros, por detr\u00e1s da CPG (6) e Unidade dos Veci\u00f1os (5). Por\u00e9n, foi elixido alcalde \u00f3 contar co apoio de Unidade dos Veci\u00f1os, formando un goberno de coalici\u00f3n con esta forza. Non se presentou \u00e1 reelecci\u00f3n no 1991, retir\u00e1ndose da pol\u00edtica e sendo substitu\u00eddo como candidato por Miguel Pamp\u00edn R\u00faa, que logrou a alcald\u00eda con maior\u00eda absoluta. "}
{"id": "465234", "revid": "98629", "url": "https://gl.wikipedia.org/wiki?curid=465234", "title": "Iskra", "text": "Iskra ( en ruso, \"a fa\u00edsca\" ) foi unha publicaci\u00f3n pol\u00edtica de emigrantes socialistas rusos procedentes do POSDR. Estivo dirixido por Lenin.\nTraxectoria.\nA fundaci\u00f3n d\u00e9bese a Lenin, que tras abandonar Siberia en xaneiro de 1900, pensou que, dada a imposibilidade de publicar un xornal en Rusia, deb\u00edase facer no estranxeiro polo que a primeira edici\u00f3n foi publicada na cidade alem\u00e1 de Leipzig o 1 de decembro de 1900. As outras edici\u00f3ns public\u00e1ronse en M\u00fanic entre 1900 e 1902; a partir de xullo de 1902, durante a estancia de Lenin en Londres entre 1902 e 1903 a publicaci\u00f3n foi editada desde unha pequena oficina no n\u00famero 37 de Clerkenwell Green en Londres e, a partir, de 1903 en Xenebra.\nO comit\u00e9 editorial do peri\u00f3dico estaba formado por Lenin, P\u00e0vel Akselrod, Vera Zasulich, Julius Martov, Georgii Plekhanov, e Alexander Potresov. Posteriormente, agregouse Trotsky tras escapar do tsarismo.\nO xornal tivo un importante papel no II Congreso do POSDR pois publicou un borrador que serviu para a preparaci\u00f3n do congreso (xullo-agosto 1903). No percurso do congreso, produciuse a divisi\u00f3n entre bolxeviques e menxeviques. Lenin abandonou o xornal en novembro de 1903 e dende ent\u00f3n foi un xornal menxevique no que Plekhanov recuperou aos editores anteriores at\u00e9 1905. Lenin fundar\u00e1 outro xornal, xa enteiramente bolxevique: \"Vp\u00e9riod\" (Adiante).\nA publicaci\u00f3n chegou a ter unha tirada de 8.000 copias de media. O lema de Iskra foi \" \" (\"Dunha fa\u00edsca o lume revivir\u00e1\"), unha li\u00f1a da resposta de Aleksandr Odoievski ao poema de Aleksandr Puixkin dirixido a prisioneiros anti-tsaristas en Siberia .\nAlg\u00fans dos traballadores da publicaci\u00f3n participaron na revoluci\u00f3n de outubro de 1917 ."}
{"id": "465235", "revid": "1131", "url": "https://gl.wikipedia.org/wiki?curid=465235", "title": "O agasallo de Anya", "text": "O agasallo de Anya \u00e9 unha novela da autora, profesora e activista solidaria Sabela N\u00fa\u00f1ez Singala especialmente dirixida ao p\u00fablico infantil e xuvenil.\nPersonaxes.\nAs protagonistas, Anya e Xiana, te\u00f1en once anos. Iciar \u00e9 a profesora de ambas. Sasha \u00e9 o irm\u00e1n de Anya e Ux\u00eda a mellor amiga de Xiana. Entre as personaxes secundarias est\u00e1n a nai de Anya e os pais e o irm\u00e1n de Xiana.\nSinopse.\nD\u00faas nenas da mesma idade te\u00f1en d\u00faas historias persoais moi diferentes; Xiana vive en Galicia, Anya en Ucra\u00edna. Tam\u00e9n te\u00f1an outras cousas en com\u00fan: as d\u00faas contan a s\u00faa vida a trav\u00e9s dun diario. Xiana v\u00e1lese dun blog que escribe mediante unha tablet de \u00faltimo modelo. Anya faino nun caderno. Anya vive nunha casa-escola, lonxe de s\u00faa nai e do seu irm\u00e1n Sasha. Xiana pasa os d\u00edas confortablemente coa s\u00faa familia.\nA profesora de Anya, Iciar, ten que abandonar a casa-escola porque o Estado non a dota de fondos suficientes. Ao volver a Galicia, o azar l\u00e9vaa a traballar como profesora no colexio onde estuda Xiana. Iciar c\u00f3ntalle ao alumnado as s\u00faas vivencias en Ucra\u00edna e despois c\u00f3ntalle as condici\u00f3ns de vida das nenas e nenos que est\u00e1n al\u00ed. Todas estas historias, en principio, aburren un pouco a Xiana. Pero un d\u00eda ponse a pensar e d\u00e1se de conta de que ela ten moitas cousas en abundancia e os nenos dos que fala Iciar, en cambio, carecen de varias delas.\nIciar ti\u00f1a preparada unha viaxe a Ucra\u00edna para atoparse de novo co alumnado que deixara al\u00ed. Xiana decide, aproveitando a ocasi\u00f3n, entregarlle varias cousas que lle sobran. A s\u00faa familia e a s\u00faa mellor amiga, Ux\u00eda, \u00fanense \u00e1 iniciativa. Xiana ten a idea de celebrar un festival solidario para conseguir di\u00f1eiro e contribu\u00edr \u00e1s necesidades que encontrar\u00e1 Iciar en Ucra\u00edna. Como o pai de Xiana est\u00e1 traballando cunha persoa desa nacionalidade, preg\u00fantalle que medicamentos poden ser m\u00e1is necesarios al\u00ed.\nFinalmente a iniciativa solidaria logra non s\u00f3 enviar unha chea de cousas, sen\u00f3n contribu\u00edr a que Anya e o seu irm\u00e1n deixen a casa-escola e poidan ir para casa e unirse de novo \u00e1 s\u00faa nai.\nRepercusi\u00f3n.\nArredor d\u00b4\"O agasallo de Anya\" celebr\u00e1ronse numerosas representaci\u00f3ns teatrais. O libro, co que a autora se estreou no \u00e1mbito da literatura, xorde dunha iniciativa solidaria chamada \u201cMochilinhas de cores\u201d."}
{"id": "465236", "revid": "89787", "url": "https://gl.wikipedia.org/wiki?curid=465236", "title": "Jean-Claude Killy", "text": "Jean-Claude Killy nado en Saint-Cloud o 30 de agosto de 1943 \u00e9 un esquiador franc\u00e9s retirado que ga\u00f1ou tres medallas de ouro ol\u00edmpicas, seis campionatos do mundo, d\u00faas Xerais da Copa do Mundo e quince vitorias na Copa do Mundo de Esqu\u00ed Alpino (cun total de 21 podios).\nTraxectoria.\nKilly naceu en Saint-Cloud, suburbio de Par\u00eds durante a ocupaci\u00f3n alem\u00e1 na segunda guerra mundial, mais creceu en Val-d'Is\u00e8re nos Alpes, onde foi vivir a s\u00faa familia en 1945 despois da guerra. O seu pai, Robert, era un antigo piloto de Spitfire para a Francia libre que abriu unha tenda de esqu\u00ed na vila savoiana e que m\u00e1is adiante dirixiu un hotel. En 1950, a s\u00faa nai Madeline abandonou a familia por outro home, deixando a Robert ao cargo de Jean-Claude, de sete anos, a s\u00faa irm\u00e1 m\u00e1is vella (France) e o seu irm\u00e1n m\u00e1is novo (Mic). Jean-Claude foi enviado a un internado a Chamb\u00e9ry, 130\u00a0km abaixo do val, mais el non soportaba estar calado na clase.\nKilly volveu a s\u00faa atenci\u00f3n ao esqu\u00ed m\u00e1is que na escola. O seu pai permitiulle deixar os estudos aos quince anos e entrou no equipo nacional franc\u00e9s j\u00fanior o anos seguinte. Como corredor, Killy era r\u00e1pido, mais non adoitaba completar as s\u00faas carreiras, e os primeiros anos da d\u00e9cada de 1960 non foi un \u00e9xito completo para el.\nEn decembro de 1961, con dezaoito anos, Killy ga\u00f1ou a s\u00faa primeira carreira internacional, un sl\u00e1lom xigante. O evento tivo lugar na s\u00faa vila de Val-d'Isere. Killy comezou no posto 39, posici\u00f3n que deber\u00eda supor unha gran desvantaxe.\nKilly ga\u00f1ou a tripla coroa do esqu\u00ed alpino con tres medallas de ouro nos Xogos Ol\u00edmpicos de Inverno de 1968 en Grenoble nas modalidades de sl\u00e1lom, sl\u00e1lom xigante e descenso. Anteriormente, Killy fora o ga\u00f1ador da Copa do Mundo de esqu\u00ed alpino nos anos 1967 e 1968.\nTam\u00e9n protagonizou o filme de 1972 \"Snow Job\" en que ti\u00f1a un papel de profesor de esqu\u00ed. As estaci\u00f3ns de esqu\u00ed de Val d'Is\u00e8re e Tignes foron renomeadas como \"l'Espace Killy\" na s\u00faa honra.\nDende 1977 ata 1994 foi membro do comit\u00e9 executivo de esqu\u00ed alpino da Federaci\u00f3n Internacional de Esqu\u00ed.\nJean-Claude Killy tivo tam\u00e9n unha curta carreira como piloto de carreiras entre 1967 e 1970 participando no Rally Par\u00eds-Dakar. Killy serviu como presidente da sociedade do Tour de Francia entre 1992 e 2001, e tam\u00e9n foi copresidente dos Xogos Ol\u00edmpicos de Inverno de 1992 en Albertville. Dende 1995 \u00e9 membro do Comit\u00e9 Ol\u00edmpico Internacional.\nNo ano 2000 foille outorgada a Lexi\u00f3n de Honra, a condecoraci\u00f3n m\u00e1is importante de Francia.\nVida persoal.\nEntre 1973 e 1987, estivo casado coa actriz francesa Danielle Gaubert, ata a morte dela a causa do cancro. Xuntos tiveron unha filla, Emilie, e ademais adoptou os dous fillos que ti\u00f1a do primeiro matrimonio dela con Rhadam\u00e9s Trujillo, fillo do asasinado ditador dominicano Rafael Trujillo. Gaubert e Trujillo divorci\u00e1ranse en 1968 e ese mesmo ano co\u00f1eceu a Killy.\nKilly era co\u00f1ecido por ser amigo do presidente de Rusia, Vladimir Putin."}
{"id": "465237", "revid": "15490", "url": "https://gl.wikipedia.org/wiki?curid=465237", "title": "Pravind Jugnauth", "text": "Pravind Kumar Jugnauth, nado en Vacoas-Phoenix o 25 de decembro de 1961, \u00e9 un pol\u00edtico mauriciano que exerce como primeiro ministro de Mauricio dende o 23 de xaneiro de 2017.\nTraxectoria.\nNaceu no lugar de La Caverne no seo dunha familia hindu\u00edsta de orixe yadav e de clase alta, fillo de Anerood Jugnauth, avogado e pol\u00edtico e de Sarojini Ballah, mestra de escola procedente dunha familia acomodada. Logo de estudar nunha escola primaria local foi a unha das instituci\u00f3ns de ensino m\u00e1is antigas da illa, o Royal College Curepipe e tras rematar a secundaria marchou ao Reino Unido para estudar dereito na Universidade de Buckingham e tras graduarse realizou o mestrado na Universidade de Aix-Marseille. \nEn 1987 ingresou no Movemento Socialista Militante e foi concelleiro en Vacoas-Phoenix (1996-2000). En setembro de 2000 entrou na Asemblea Nacional e en outubro asumiu o ministerio de Agricultura. O seu partido elixiuno o seu l\u00edder en abril de 2003 e en setembro converteuse no novo viceprimeiro ministro e asemade ministro de finanzas, posici\u00f3n que ocupou ata xullo de 2005. En maio de 2010 ocupou de novo o posto de viceprimeiro ministro e ministro de finanzas ata o mes de xullo do ano seguinte.\nEn setembro de 2014, Jugnauth converteuse en xefe da oposici\u00f3n, substitu\u00edndo a Paul B\u00e9renger, e en decembro dese ano, no goberno de seu pai Anerood Jugnauth ocupou o ministerio de tecnolox\u00eda ata xullo de 2015 cando un tribunal emitiu unha condena de prisi\u00f3n por un ano por mor de conflito de intereses acontecido en 2010 mais ga\u00f1ou a apelaci\u00f3n diante o Tribunal Supremo o 25 de maio de 2016 e o d\u00eda seguinte tomou posesi\u00f3n como ministro de Finanzas.\nAo dimitir seu pai o 23 de xaneiro de 2017 xurou diante o presidente da Rep\u00fablica como o novo primeiro ministro."}
{"id": "465238", "revid": "5863", "url": "https://gl.wikipedia.org/wiki?curid=465238", "title": "Xos\u00e9 Ram\u00f3n Reboiras", "text": ""}
{"id": "465239", "revid": "5863", "url": "https://gl.wikipedia.org/wiki?curid=465239", "title": "Xos\u00e9 Humberto Baena Alonso", "text": ""}
{"id": "465241", "revid": "23204", "url": "https://gl.wikipedia.org/wiki?curid=465241", "title": "Rachel Portman", "text": "Rachel Mary Berkeley Portman, OBE, nada en Haslemere o 11 de decembro de 1960 \u00e9 unha compositora inglesa, m\u00e1is co\u00f1ecida polas s\u00faas bandas sonoras.\nTraxectoria.\nPrimeiros anos.\nPortman naceu o 11 de decembro de 1960 en Haslemere en Surrey, Inglaterra, filla de Sheila Margaret Penelope (de solteira Mowat) Portman e Berkeley Charles Berkeley Portman.\nEstudou en Charterhouse e comezou a interesarse na m\u00fasica dende nova, comezando a compo\u00f1er aos catorce anos.\nTras rematar a escola, Portman estudou m\u00fasica no Worcester College, Oxford. Al\u00ed comezou o seu interese na composici\u00f3n para filmes e comezou a experimentar coa escritura de m\u00fasica de produci\u00f3ns de filmes e obras de teatro dos estudantes.\nCarreira.\nA carreira de Portman na m\u00fasica comezou coa escritura da m\u00fasica para telefilmes dram\u00e1ticos da BBC e Channel 4 como \"Oranges Are Not the Only Fruit\", \"Four Days in July\" de Mike Leigh e a serie \"The Storyteller\" de Jim Henson.\nDende ent\u00f3n, Portman escribiu m\u00e1is de cen bandas sonoras para cinema, televisi\u00f3n e teatro, inclu\u00eddas \"The Manchurian Candidate\" (Jonathan Demme), \"Oliver Twist\" (Roman Polanski), \"A guerra de Hart\" (Gregory Hoblit), \"The Legend of Bagger Vance\" (Robert Redford), \"Beloved\" (Jonathan Demme), \"Benny e Joon\" (Jeremiah Chechik), \"Life Is Sweet\" (Mike Leigh), \"Never Let Me Go\" (Mark Romanek), \"Grey Gardens\" (Michael Sucsy), \"The Duchess\" (Saul Dibb), \"One Day\" (Lone Scherfig), \"The Vow\" (Michael Sucsy), \"Snow Flower and the Secret Fan\" (Wayne Wang), \"A casa do lago\" (Alejandro Agresti), \"Infamous\" (Douglas McGrath), \"O sorriso de Mona Lisa\" (Mike Newell) e \"The Human Stain\" (Robert Benton).\nPortman \u00e9 quizais m\u00e1is co\u00f1ecida polas bandas sonoras dos filmes \"Chocolat\" e \"As normas da casa da sidra\".\nEntre os seus outros traballos incl\u00faense unha \u00f3pera para nenos, \"The Little Prince\" (que m\u00e1is adiante foi adaptado na televisi\u00f3n) e \"Little House on the Prairie\", musical baseado nos libros de Laura Ingalls Wilder \"Little House on the Prairie\" (2008). A Portman encarg\u00e1ronlle escribir unha peza de m\u00fasica coral para a serie BBC Proms en agosto de 2007.\nRachel Portman casou en 1995 con Uberto Pasolini Dall'Onda, co que tivo tres fillas, Anna Gwendolen, Giulia Ginerva e Niky Joan Pasolini Dall'Onda.\nPremios e honras.\nO primeiro premio recibido por Portman foi como resultado de compo\u00f1er \"un gran corpo de traballo\" para \"The Storyteller\", pola que recibiu o premio Anthony Asquith do British Film Institute.\nM\u00e1is adiante, Portman converteuse na primeira muller que ga\u00f1ou un Oscar na categor\u00eda de mellor banda sonora por \"Emma\" (1996). Previamente ga\u00f1aran un Oscar as compositoras Barbra Streisand (1977), Buffy Sainte-Marie (1983) e Carly Simon (1989) na categor\u00eda de mellor canci\u00f3n orixinal. Portman tam\u00e9n foi candidata aos \u00d3scar polas bandas sonoras de \"As normas da casa da sidra\" en 1999 e de \"Chocolat\" en 2000.\nO 19 de maio de 2010, recibiu o premio Richard Kirk Award nos Premios BMI de Cinema e Televisi\u00f3n pola s\u00faa contribuci\u00f3n \u00e1 m\u00fasica de cinema e televisi\u00f3n. Portman foi a primeira muller que recibiu este honor.\nPortman foi nomeada Oficial da Orde do Imperio Brit\u00e1nico (OBE) nas honras de ano novo de 2010.\nEn 2015 Portman recibiu o Emmy \u00e1 composici\u00f3n destacada para unha miniserie, filme ou especial polo seu traballo en \"Bessie\"."}
{"id": "465243", "revid": "6939", "url": "https://gl.wikipedia.org/wiki?curid=465243", "title": "Fervenza do r\u00edo Toxa", "text": ""}
{"id": "465244", "revid": "197", "url": "https://gl.wikipedia.org/wiki?curid=465244", "title": "Torro\u00f1a", "text": ""}
{"id": "465245", "revid": "96002", "url": "https://gl.wikipedia.org/wiki?curid=465245", "title": "Premios Novela de Mulleres Progresistas", "text": ""}
{"id": "465247", "revid": "89787", "url": "https://gl.wikipedia.org/wiki?curid=465247", "title": "Micromachismo", "text": "Micromachismo \u00e9 un termo acu\u00f1ado polo psic\u00f3logo Luis Bonino M\u00e9ndez para denominar un amplo abano de manobras interpersoais que se sinalar\u00edan como a base e caldo de cultivo das demais formas da violencia de x\u00e9nero ou violencia machista: malos tratos psicol\u00f3xicos, emocionais, f\u00edsicos, sexuais e econ\u00f3micos, que estar\u00edan normalizados. Tratar\u00edanse ademais de pr\u00e1cticas lexitimadas pola contorna social, en contraste con outras formas de violencia machista denunciadas e condenadas habitualmente.\nNa parella, manifestar\u00edase como formas de presi\u00f3n de baixa intensidade, coas que as persoas tentar\u00edan deter o poder e conseguir beneficios, en todos ou nalg\u00fans \u00e1mbitos da relaci\u00f3n:\nOrixe do termo.\nO termo micromachismo foi acu\u00f1ado en 1991 polo psicoterapeuta Luis Bonino M\u00e9ndez, para dar nome a pr\u00e1cticas que outras e outros especialistas chaman \u00abpequenas tiran\u00edas\u00bb, \u00abterrorismo \u00edntimo\u00bb ou \u00abviolencia branda\u00bb, menos populares que o primeiro.\nNo termo, uniu \u00abmicro\u00bb, en referencia ao capilar, o case impercept\u00edbel, o que est\u00e1 nos l\u00edmites da evidencia; co termo \"machismo\", que designa a ideolox\u00eda da dominaci\u00f3n e alude os comportamentos de inferiorizaci\u00f3n dos homes cara \u00e1s mulleres.\nO soci\u00f3logo franc\u00e9s Pierre Bourdieu falou da \"violencia suave\" para referirse aos estereotipos xurdidos tras as conquistas en dereitos das mulleres do s\u00e9culo XX. Para el tr\u00e1tase dun \"neomachismo\", unha redefinici\u00f3n de antigos comportamentos androc\u00e9ntricos, que en certos contextos do s\u00e9culo XX en Occidente consid\u00e9ranse socialmente inacept\u00e1beis, mais que os desexan seguir practicando para afianzar ou recuperar poder. Tratar\u00edase dunha nova forma de machismo m\u00e1is sutil, nunha sociedade que o tolera menos.\nA necesidade de termos como estes v\u00e9n argumentada porque, segundo os defensores do termo, a\u00ednda que a violencia de x\u00e9nero adoita conceptualizarse desde unha perspectiva de poder e control do x\u00e9nero masculino sobre o feminino, s\u00e9guese prestando m\u00e1is atenci\u00f3n \u00e1s s\u00faas manifestaci\u00f3ns f\u00edsicas que \u00e1s psicol\u00f3xicas, a pesar de que as segundas son as m\u00e1is caracter\u00edsticas nestas relaci\u00f3ns. Isto responde en gran medida \u00e1s dificultades para operacionalizar estes comportamentos.\nAdemais, as reflexi\u00f3ns sobre violencia simb\u00f3lica e abusos coti\u00e1ns buscan p\u00f3r en debate aqueles elementos da cultura que forman a base da violencia contra as mulleres.\nCr\u00edticas ao termo.\nCrit\u00edcase tanto ao termo como a un uso inadecuado deste. En 2014, un xornal dixital espa\u00f1ol lanzou unha iniciativa para recompilar situaci\u00f3ns que consideraban como micromachismos. Con todo, varios lectores acus\u00e1ronos de clasificar como micromachismos feitos que entend\u00edan como agresi\u00f3ns graves e lanz\u00e1base o debate sobre se o termo poder\u00eda resultar unha forma de restar importancia a algunhas situaci\u00f3ns.\nDesde o antifeminismo consid\u00e9rase que os micromachismos son unha forma de vitimismo e por tanto non existen."}
{"id": "465248", "revid": "23204", "url": "https://gl.wikipedia.org/wiki?curid=465248", "title": "Mira Louen", "text": "Mira Louen, nada en Hilden o 13 de outubro de 1985, \u00e9 unha deportista alem\u00e1 que competiu en pirag\u00fcismo na modalidade de sl\u00e1lom. Ga\u00f1ou unha medalla de bronce no Campionato Mundial de Pirag\u00fcismo en Sl\u00e1lom de 2013, e d\u00faas medallas no Campionato Europeo de Pirag\u00fcismo en Sl\u00e1lom, ouro en 2012 e prata en 2011."}
{"id": "465250", "revid": "1131", "url": "https://gl.wikipedia.org/wiki?curid=465250", "title": "Dua Lipa", "text": "Dua Lipa, nada en Londres, Inglaterra, o 22 de agosto de 1995, \u00e9 unha cantante, compositora e modelo brit\u00e1nica de orixe albanokosovar. A s\u00faa carreira musical iniciouse aos 14 anos, cando comezou a versionar canci\u00f3ns doutros artistas en YouTube. En 2015 asinou coa discogr\u00e1fica Warner Music Group e aos 20 anos lanzou o seu primeiro sinxelo \u00abNew Love\u00bb, seguido polo exitoso \u00abBe the One\u00bb.\nEn xaneiro de 2017, Dua Lipa ga\u00f1ou o premio \u00e1 elecci\u00f3n p\u00fablica EBBA. O seu hom\u00f3nimo \u00e1lbum de estudio debut lanzouse o 2 de xu\u00f1o de 2017. O \u00e1lbum xerou sete sinxelos, inclu\u00eddos dous top 10 do Reino Unido \u00abBe the One\u00bb e \u00abIDGAF\u00bb e o sinxelo n\u00famero un do Reino Unido \u00abNew Rules\u00bb, que tam\u00e9n alcanzou o n\u00famero seis nos Estados Unidos.\nEn febreiro de 2018, Dua Lipa ga\u00f1ou dous premios Brit a solista brit\u00e1nica e \u00e1 maior irrupci\u00f3n musical brit\u00e1nica. En abril, o sinxelo \u00abOne Kiss\u00bb de Dua Lipa e Calvin Harris alcanzou o n\u00famero un no UK Singles Chart.\nEn febreiro do 2019, foi galardoada como \u00abmellor artista novo\u00bb polos Premios Grammy, e a s\u00faa colaboraci\u00f3n en \u00abElectricity\u00bb con Mark Ronson e Dj Diplo recibiu o galard\u00f3n de \u00abmellor gravaci\u00f3n de Dance\u00bb.\nBiograf\u00eda.\nInfancia.\nDua Lipa naceu o 22 de agosto de 1995 en Londres, sendo a primeira filla dun matrimonio de refuxiados albanokosovares, Dukagjin e Anesa Lipa (de solteira Rexha) de Pristina, quen se trasladaron ao Reino Unido e establec\u00e9ronse na capital brit\u00e1nica en 1992, pola \u00e9poca en que tiveron lugar os sucesos de Saraxevo durante a guerra de Bosnia, un territorio que constitu\u00eda a antiga Iugoslavia, do cal era orixinaria a s\u00faa avoa materna, que foi unha das causas que suscitaron a s\u00faa emigraci\u00f3n, ademais do interese dos seus pais por culminar os seus estudos.\n\u00c1 s\u00faa chegada a Inglaterra, Dukagjin conseguiu emprego nunha compa\u00f1\u00eda produtora de festivais de m\u00fasica, como o de Glastonbury e o de Reading, que lle permitiu realizar os seus estudos de m\u00e1rketing na Chartered Institute of Marketing (CIM). Pola s\u00faa banda, Anesa especializouse en turismo, e do seu matrimonio con Dukagjin, naceron dous nenos m\u00e1is: Rina, en maio de 2001, e Gjin, en decembro de 2005, quen se criaron xunto coa s\u00faa irm\u00e1 m\u00e1is vella no noroeste de Londres.\nDua Lipa herdou o seu gusto musical do seu pai, quen foi o vocalista e guitarrista da famosa banda de \"rock\" kosovar Oda, que se desfixo no ano 1998, logo da publicaci\u00f3n do seu \u00faltimo \u00e1lbum, \"1998\", a\u00ednda que, doce anos m\u00e1is tarde volveu reunirse durante un curto tempo e alcanzaron a fama novamente grazas a unha versi\u00f3n da canci\u00f3n \u00abEra\u00bb, orixinal da banda Gjurm\u00ebt, o seu maior \u00e9xito naquela \u00e9poca. Dukagjin sempre mantivo o seu interese pola m\u00fasica e adoitaba tocar en casa obras da s\u00faa autor\u00eda e canci\u00f3ns populares de artistas como David Bowie, Bob Dylan, Radiohead, Sting, The Police e Stereophonics. Nese ambiente familiar tan favorable \u00e1 m\u00fasica criouse Lipa e o seu talento musical manifestouse moi cedo. Descubriu novas fontes de inspiraci\u00f3n cando obtivo o seu primeiro material discogr\u00e1fico, o disco Whoa, Nelly! de Nelly Furtado e \u00e1 s\u00faa vez mostrou un especial interese por M!ssundaztood de Pink, outra importante inspiraci\u00f3n.\nOs estudos primarios de Lipa inclu\u00edron lecci\u00f3ns de m\u00fasica e o instrumento no que aprendeu as s\u00faas primeiras noci\u00f3ns musicais foi o violoncelo, polo que se interesou vivamente, a\u00ednda que deixou de tocalo pois se lle fac\u00eda dif\u00edcil trasladalo a casa debido \u00e1 s\u00faa baixa estatura. Cando fixo unha audici\u00f3n para ingresar no coro da escola, a s\u00faa voz era demasiado baixa para alcanzar as notas altas e o director non permitiu a s\u00faa admisi\u00f3n argumentando que as s\u00faas capacidades vocais non estaban o suficientemente desenvoltas, o que deixou a Lipa aflixida e insegura do seu talento art\u00edstico. Con todo, perseverou e pouco tempo despois comezou a recibir clases de canto os fins de semana na Escola de Teatro de Sylvia Young en Londres, e realizou grandes progresos en pouco tempo, grazas ao seu profesor Ray, baixo cuxo est\u00edmulo recobrou a confianza e foi instrumental en axudala a descubrir as s\u00faas aspiraci\u00f3ns musicais. Cando ti\u00f1a once anos, \u00e1 vez que terminou a escola primaria, mudouse xunto coa s\u00faa familia a Pristina, a capital de Kosovo, unha vez lograda a independencia.\nTraslado a Kosovo.\nO seu traslado a Kosovo foi motivado polo destino laboral do seu pai, Dukagjin, un empresario de mercadotecnia, quen pouco tempo despois de establecerse en Pristina, no barrio de Sunny Hill onde crecera, fundou a axencia de comunicaci\u00f3ns e mercadotencia Republika, na que ademais exerce como director executivo. Lipa asimilou o proceso de mudanza con optimismo e \u00e1 s\u00faa chegada a Kosovo, quedou fascinada co sentido de \u00abseguridade\u00bb e \u00abcomunidade\u00bb que percib\u00eda da capital. O proceso de adaptaci\u00f3n que desenvolveu tam\u00e9n foi magn\u00edfico e pronto conseguiu sentirse c\u00f3moda e feliz na s\u00faa nova residencia, pois contaba co apoio de varios co\u00f1ecidos dos seus pais quen \u00edan frecuentemente a visitalos a Londres xunto cos seus fillos, con quen pediu ir \u00e1 mesma escola. Lipa tampouco tivo moita dificultade para desenvolverse no idioma local, xa que desde nena falara alban\u00e9s en casa cos seus pais, a\u00ednda que non sab\u00eda escribir nin ler con fluidez.\nPola \u00e9poca en que Lipa chegou a Kosovo, coincidiu coa chegada de soados artistas de rap de Norteam\u00e9rica que visitaban a rexi\u00f3n para realizar espect\u00e1culos musicais, as\u00ed sufriu a influencia profunda neste estilo de m\u00fasica. Ademais, o seu pai estivo involucrado na produci\u00f3n de varios deses concertos por medio do seu traballo para unha axencia de telecomunicaci\u00f3ns, polo que tivo a oportunidade de asistir a m\u00faltiples presentaci\u00f3ns de rapeiros como Method Man &amp; Redman, Snoop Dog e 50 Cent, de quen se mostrou particularmente entusiasta nese ent\u00f3n e describiu a s\u00faa actuaci\u00f3n como a m\u00e1is memorable \u00e1 que asistiu. A s\u00faa estancia en Kosovo foi decisiva para que tomase conciencia da s\u00faa personalidade como cantante e pronto se fixo consciente de que non ti\u00f1a moitas oportunidades de lanzar unha carreira al\u00ed, e que a \u00fanica forma de alcanzar a fama mundialmente era se volv\u00eda a Londres. O seu desexo de regresar ao Reino Unido concretouse grazas \u00e1 filla duns co\u00f1ecidos dos seus pais, que \u00eda \u00e1 capital brit\u00e1nica a realizar os seus estudos de posgrao, o que os fixo sentir m\u00e1is confiados de deixala ir sen a s\u00faa compa\u00f1\u00eda.\nRegreso a Londres.\nNo seu regreso a Londres, aloxouse no barrio de Kilburn, onde viviu durante alg\u00fan tempo antes de mudarse ao distrito de Camden, e comezou os seus estudos de secundaria no Colexio Parliament Hill e \u00e1 s\u00faa vez ingresou novamente na Escola de Teatro de Sylvia Young a tempo parcial. Lipa ademais compaxinou a s\u00faa vocaci\u00f3n musical con diversas ocupaci\u00f3ns profesionais, traballou como camareira no restaurante mexicano La bodega Negra en Soho, como anfitrioa nun club nocturno en Mayfair e como modelo para o cat\u00e1logo virtual de ASOS Marketplace, ata que a axencia insistiu en que ti\u00f1a que perder peso para facer desfiles en pasarela, algo que rexeitou facer. Neste per\u00edodo desafortunado da s\u00faa vida inspirar\u00edase logo o seu exitoso sinxelo de 2016 \u00abBlow Your Mind (Mwah)\u00bb.\nNo seu af\u00e1n de conseguir un representante art\u00edstico e alcanzar a fama, \u00e1 idade de quince anos empezou a publicar en YouTube as s\u00faas interpretaci\u00f3ns de canci\u00f3ns como \u00abIf I Ain't Got You\u00bb de Alicia Keys e \u00abBeautiful\u00bb de Christina Aguilera, e en 2012, cando ti\u00f1a dezasete anos, escribiu a s\u00faa primeira canci\u00f3n \u00abLions, Tigers &amp; Bears\u00bb, inspirada no mago de Oz, que publicou na s\u00faa p\u00e1xina de SoundCloud. Os seus v\u00eddeos non alcanzaron gran popularidade, pero despois dalg\u00fan tempo atraeu a atenci\u00f3n de Ben Mawson, un representante de Warner Bros., quen a puxo en contacto cun gran n\u00famero de produtores, inclu\u00edndo Emile Haynie, Andrew Wyatt e Stephen Kozmeniuk, con quen aprendeu o fundamental do oficio de compositor. Ao principio, Lipa estaba m\u00e1is interesada en \u00abdescubrir\u00bb o seu son que en conseguir un contrato discogr\u00e1fico; quer\u00eda ter un son como unha mestura entre o rapeiro J. Cole e a cantante pop Nelly Furtado, pero a reacci\u00f3n dos produtores non foi precisamente positiva. A primeira canci\u00f3n que Dua Lipa escribiu e axudou a dar sentido a esa \u00abf\u00f3rmula\u00bb foi \u00abHotter Than Hell\u00bb, cuxa letra est\u00e1 \u00abinspirada nunha relaci\u00f3n t\u00f3xica que a fixo sentirse in\u00fatil\u00bb. A produci\u00f3n nese momento consist\u00eda unicamente no son do piano e o bombo, e encantoulle a \u00abescuridade\u00bb da s\u00faa melod\u00eda, combinada con \u00abrefr\u00e1ns pop\u00bb e un son \u00abnatural de rap nas estrofas\u00bb. Foi grazas a esta canci\u00f3n que obtivo o seu contrato de gravaci\u00f3n con Warner Bros., que asinou no ver\u00e1n de 2015, e o seu primeiro sinxelo, \u00abNew Love\u00bb, estreouse a finais de agosto dese mesmo ano e recibiu excelentes cr\u00edticas, como a recensi\u00f3n que escribiu Lindsey Weber para \"The Fader\" na que sostivo que \u00e9 \u00absorprendentemente pesado, cun latexado palpitante que subli\u00f1a a voz de Lipa, que \u00e9 rouca e madura, como a de Joss Stone ou Lady Gaga\u00bb. Con todo, para alcanzar o reco\u00f1ecemento p\u00fablico foi necesario esperar ao lanzamento do seu seguinte sinxelo, \u00abBe the One\u00bb.\n\"Dua Lipa\" (2015-presente).\nA\u00ednda que os seus inicios non foron os m\u00e1is alentadores con \u00abNew Love\u00bb en agosto de 2015, Lipa en outubro publicou o seu seguinte sinxelo, \u00abBe the One\u00bb, co cal saltou \u00e1 fama no estranxeiro, pois alcanzou os primeiros postos de popularidade de varios pa\u00edses europeos, inclu\u00edndo o n\u00famero 1 en B\u00e9lxica, Polonia e Eslovaquia. Tam\u00e9n tivo popularidade en Ocean\u00eda, especialmente en Australia, onde tivo un \u00e9xito enorme na lista musical, tras situarse entre as dez primeiras posici\u00f3ns e como resultado das s\u00faas vendas altas foi certificado dobre platino. Mentres que no Reino Unido foi un \u00e9xito dormente at\u00e9 principios de 2017, cando finamente ingresou na lista de sinxelos brit\u00e1nica e obtivo o posto 9, o que a converteu na s\u00faa primeira canci\u00f3n entre o dez m\u00e1is populares como artista principal. A finais de 2015, cando o seu nome foi inclu\u00eddo na lista de nomeados \u00e1 BBC Sound of 2016, sinalou un cambio na s\u00faa carreira, pois chamara a atenci\u00f3n da industria musical brit\u00e1nica. Lipa debutou nas salas de concertos da s\u00faa patria entre xaneiro e febreiro de 2016, con grande \u00e9xito de p\u00fablico e logo actuou por primeira vez nos Estados Unidos no festival SXSW que tivo lugar en abril, mes no que contou cun despregamento publicitario enorme nos medios de comunicaci\u00f3n por parte da canle de televisi\u00f3n MTV, que m\u00e1is tarde lle valeu o seu primeiro nomeamento aos MTV European Music Awards 2016 como mellor artista push.\nCon certa notoriedade no Reino Unido, a inicios de maio de 2016, lanzou \u00abHotter than Hell\u00bb e pasou a ser o seu primeiro \u00e9xito na lista de sinxelos brit\u00e1nica, onde se situou na posici\u00f3n n\u00famero 15 e figurou como unha das canci\u00f3ns m\u00e1is populares do ver\u00e1n de 2016. A obra tam\u00e9n foi un rotundo \u00e9xito comercial e recibiu a certificaci\u00f3n de ouro da BPI. Ademais, foi acollida con entusiasmo polos cr\u00edticos, como Brennan Carley, da revista \"Spin\", quen sostivo que \u00absempre hai un suspiro de alivio cada vez que unha nova estrela pop comeza a subir nas listas\u00bb e eloxiou a \u00abHotter than Hell\u00bb como \u00abun dos momentos pop m\u00e1is brillantes de 2016\u00bb. De forma similar a \u00abBe the One\u00bb, \u00abHotter than Hell\u00bb alcanzou popularidade en Europa e no continente oce\u00e1nico foi especialmente destacable na listaxe de sinxelos de Australia, no que ingresou na posici\u00f3n n\u00famero dezasete e tivo excelentes resultados comerciais, o que lle valeu a certificaci\u00f3n de ouro. Logo de realizar m\u00faltiples concertos polo seu pa\u00eds, inclu\u00edndo d\u00faas presentaci\u00f3ns no festival de Glastonbury en xu\u00f1o, levou a cabo a s\u00faa primeira xira polo territorio australiano en xullo con dous espect\u00e1culos, un en Sydney e outro en Melbourne. M\u00e1is tarde, o 8 de agosto, celebrou un concerto ben\u00e9fico en Pristina, capital de Kosovo, para recadar fondos para a s\u00faa fundaci\u00f3n, Sunny Hill, cuxo prop\u00f3sito \u00e9 promover a igualdade social e apoiar aos mozos con aspiraci\u00f3ns art\u00edsticas. O espect\u00e1culo foi un aut\u00e9ntico acontecemento nacional con m\u00e1is de dezaoito mil asistentes.\nAntes da estrea do seu quinto sinxelo, \u00abBlow Your Mind (Mwah)\u00bb, a finais de agosto de 2016, Lipa fixo o seu debut na televisi\u00f3n estadounidense cunha presentaci\u00f3n de \u00abHotter than Hell\u00bb no programa da NBC \"The Tonight Show Starring Jimmy Fallon\", descrita por Rachel Sonis de Idolator como unha \u00abactuaci\u00f3n ardente\u00bb, nada mal \u00abpara algu\u00e9n que acaba de facer o seu debut na televisi\u00f3n\u00bb, e afirmou logo que o seu sinxelo \u00abBlow Your Mind (Mwah)\u00bb ten un son \u00aben\u00e9rxico\u00bb e que era \u00abunha canci\u00f3n perfecta para servir como o seu primeiro sinxelo oficial nos Estados Unidos\u00bb. Como sinalou certeiramente Sonis na s\u00faa recensi\u00f3n, \u00abBlow Your Mind (Mwah)\u00bb converteuse na primeira canci\u00f3n de Dua Lipa que alcanzou popularidade nos Estados Unidos e ingresou na lista de \u00e9xitos musicais \"Billboard\" Hot 100, ademais de encabezar a listaxe Dance Club Songs. A canci\u00f3n, que fala sobre a autoaceptaci\u00f3n sen considerar \u00abaxustarse a certos criterios\u00bb para encaixar na sociedade, en alusi\u00f3n \u00e1 s\u00faa experiencia cando traballaba como modelo, tam\u00e9n tivo unha boa acollida polo p\u00fablico brit\u00e1nico e situouse entre as corenta primeiras posici\u00f3ns da listaxe de sinxelos. Cun enorme \u00e9xito de p\u00fablico, Lipa realizou a s\u00faa xira \u00abHotter than Hell tour\u00bb no mes de outubro por varias cidades europeas como Dubl\u00edn, Londres, \u00c1msterdam, Berl\u00edn, Mil\u00e1n e Bruxelas. O cr\u00edtico belga Sasha Van der Speeten do xornal \"De Morgen\" escribiu que, no concerto que levou a cabo nesta \u00faltima cidade, o p\u00fablico estaba tan euf\u00f3rico que parec\u00eda unha presentaci\u00f3n de Rihanna. Despois de conclu\u00edda a s\u00faa xira por Europa, marchou a Am\u00e9rica do Norte para actuar como abreconcertos de Troye Sivan na \u00abSuburbia Tour\u00bb en novembro. Para finais de 2016 o \u00e9xito das s\u00faas obras, tanto no estranxeiro como na s\u00faa patria, consagr\u00e1rana como unha das artistas novas m\u00e1is destacadas da \u00e9poca xunto con Anne-Marie e Rag'n'Bone Man, e valeulle un nomeamento \u00e1 elecci\u00f3n dos cr\u00edticos nos Premios Brit de 2017, onde resultou ga\u00f1adora deste \u00faltimo. No entanto, foi reco\u00f1ecida tam\u00e9n co premio European Border Breakers (EBBA) e o Premio do P\u00fablico, polo seu \u00e9xito nos mercados exteriores. Ademais, recibiu o galard\u00f3n a mellor artista revelaci\u00f3n da revista brit\u00e1nica \"NME\" en febreiro de 2017, nos tempos en que deu inicio \u00e1 s\u00faa primeira xira por Norteam\u00e9rica, que na s\u00faa maior\u00eda tivo unha excelente acollida do p\u00fablico. A xira continuou con actuaci\u00f3ns non menos espl\u00e9ndidas por Europa no mes de abril, antes do lanzamento do seu primeiro \u00e1lbum.\nA s\u00faa voz privilexiada e carisma captaron o interese do cantante xamaicano Sean Paul, quen a convidou a participar como vocalista na s\u00faa canci\u00f3n \u00abNo Lie\u00bb, cuxo lanzamento tivo lugar en novembro de 2016. En xeral, comezou a ga\u00f1ar popularidade na maior\u00eda das clasificaci\u00f3ns musicais de distintos pa\u00edses a principios de 2017, como suecedeu coa lista de sinxelos brit\u00e1nica, onde entrou na d\u00e9cima posici\u00f3n. A s\u00faa seguinte colaboraci\u00f3n, \u00abScared to Be Lonely\u00bb, de Martin Garrix, estreada o 27 de xaneiro de 2017, insp\u00edrase nunha relaci\u00f3n amorosa na que ambas as persoas se preocupan sinceiramente polo outro. A obra foi outro \u00e9xito rotundo en vendas e entrou nas listas de popularidades de Australia e o Reino Unido. \u00abScared to Be Lonely\u00bb tam\u00e9n tivo unha boa acollida polo p\u00fablico estadounidense e pasou a ser o seu segundo \u00e9xito na lista Hot 100 de \"Billboard\", cuxa reporteira Kat Bein, deu unha cr\u00edtica favorable na que relatou que \u00abcomeza con cordas fantasmag\u00f3ricas e electr\u00f3nicas antes de que a forte voz de Lipa che agarre da orella. A percusi\u00f3n escasa conduce lixeiramente a melod\u00eda cara ao gancho simple, pero maxestoso\u00bb. O lanzamento de \u00abScared to Be Lonely\u00bb seguiu \u00e1 posta \u00e1 venda do seu sinxelo \u00abLost in Your Light\u00bb coa participaci\u00f3n vocal de Miguel en abril, o cal tivo pouca resoancia.\nO \u00e1lbum debut e hom\u00f3nimo de Lipa, descrito como unha obra \u00abmoi diversa\u00bb, inspirado principalmente pola \u00abtristeza\u00bb e o \u00abpop escuro\u00bb, lanzouse o 2 de xu\u00f1o de 2017. Tras a s\u00faa publicaci\u00f3n, o \u00e1lbum \"Dua Lipa\" entrou no n\u00famero cinco na lista de \u00e1lbums brit\u00e1nica, ademais de alcanzar os primeiros trinta postos en B\u00e9lxica, Alema\u00f1a, os Pa\u00edses Baixos, Irlanda, Espa\u00f1a, Nova Zelandia e Australia. En xeral, recibiu cr\u00edticas favorables e o xornalista Alex Green, da revista \"Clash\", chamouno un \u00e1lbum cheo de \u00abconfianza\u00bb e destacou a \u00abcalidade emotiva das s\u00faas letras\u00bb. Lipa promocionouno a trav\u00e9s de concertos polo Reino Unido en m\u00faltiples festivais de m\u00fasica durante o ver\u00e1n a finais de ano e ademais levou a cabo unha xira de vinte presentaci\u00f3ns por nove pa\u00edses europeos. Tam\u00e9n foi abreconcertos nas actuaci\u00f3ns de Bruno Mars na s\u00faa xira de concertos \u00ab24K Magic World Tour\u00bb por varias cidades estadounidenses en setembro de 2017 e por Ocean\u00eda entre febreiro e marzo de 2018. Tam\u00e9n estivo na Arxentina como abreconcertos de Coldplay o 14 e 15 de novembro no Estadio Ciudad de La Plata e ademais tivo o seu propio espect\u00e1culo o 13 de novembro no Teatro Vorterix. Foi a encargada de abrir a final da Champions League o 26 de maio do 2018 cando se enfrontaron o equipo do Liverpool e o Real Madrid, interpretando algunhas das s\u00faas populares canci\u00f3ns como \u00abNew Rules\u00bb. O 24 de xaneiro de 2019 Lipa publicou \u00abSwan Song\u00bb producida por MNEK e Junkie XL para a BSO da pel\u00edcula de James Cameron, \"Alita: Battle Angel\".\nInfluencias musicais.\nA pesar de crecer escoitando as obras de artistas como David Bowie e Bob Dylan que o seu pai tocaba na s\u00faa casa, afirma que Nelly Furtado e Pink son algunhas das s\u00faas maiores inspiraci\u00f3ns musicais, das que se afeccionou profundamente cando era tan s\u00f3 unha nena. Whoa!, de Nelly Furtado e M!ssundaztood, de Pink foron os dous primeiros \u00e1lbums que obtivo e ao principio encant\u00e1banlle porque eran \u00abdivertidos para cantar\u00bb,a\u00ednda que recentemente, nunha entrevista que concedeu a \"RPass Live\", revelou que como un ritual, ela e a s\u00faa banda sempre escoitan a Katy Perry e Kendrick Lamar, antes de subir a un escenario, onde \u00abLast Friday Night (T.G.I.F.)\u00bb, \u00abTeenage Dream\u00bb e \u00abCalifornia Girls\u00bb son as canci\u00f3ns de Katy que frecuentemente escoita, ademais de \u00abHumble\u00bb e \u00abDNA\u00bb de Kendrick; e indicou que mentres crec\u00eda, comezou a prestar moita m\u00e1is atenci\u00f3n \u00e1s letras das canci\u00f3ns e estas comezaron a ter m\u00e1is importancia para ela.\nLogo na s\u00faa adolescencia, durante a s\u00faa estancia en Kosovo, comezou a inspirarse na m\u00fasica rap, e consid\u00e9rase unha gran entusiasta de J. Cole, Kendrick Lamar, Chance the Rapper e Schoolboy Q.\nVida persoal.\nLipa e o seu pai Dukagjin crearon en 2016 a Sunny Hill Foundation, destinada a recadar fondos para axudar a persoas con problemas econ\u00f3micos en Kosovo, con sede en Pristina.\nRelaci\u00f3ns.\nLipa mantivo unha relaci\u00f3n co coci\u00f1eiro e modelo ingl\u00e9s Isaac Carew desde 2014 at\u00e9 2016. M\u00e1is tarde en 2017 foi noiva do cantante de \"LANY\" e modelo estadounidense Paul Klein pero a s\u00faa relaci\u00f3n terminou a mediados do mesmo ano. En xaneiro de 2018, retomou a relaci\u00f3n con Carew.\nDiscograf\u00eda.\n\u00c1lbums de estudio "}
{"id": "465252", "revid": "89787", "url": "https://gl.wikipedia.org/wiki?curid=465252", "title": "David W. Panuelo", "text": "David W. Panuelo, nado en 1964, \u00e9 un pol\u00edtico micronesio que exerce como o noveno Presidente dos Estados Federados de Micronesia dende o 11 de maio de 2019.\nTraxectoria.\nAsistiu \u00e1 Universidade Internacional dos Estados Unidos en Hawai dende 1973 at\u00e9 1976 e logo \u00e1 Universidade Graceland en Iowa de 1976 a 1979.\nNas elecci\u00f3ns de 2019 foi elixido senador xeral polo Estado de Pohnpei, un dos catro senadores xerais entre os que logo o Congreso de Micronesia debe elixir presidente e vicepresidente. Nesas elecci\u00f3ns superou ao anterior presidente, Peter M. Christian, por 59 votos. O 11 de maio o Congreso elixiuno Presidente dos Estados Federados de Micronesia."}
{"id": "465253", "revid": "23204", "url": "https://gl.wikipedia.org/wiki?curid=465253", "title": "Chernobyl (miniserie)", "text": "Chernobyl \u00e9 unha miniserie de televisi\u00f3n de drama hist\u00f3rico creada e escrita por Craig Mazin e dirixida por Johan Renck para HBO. A serie c\u00e9ntrase no desastre nuclear de Chern\u00f3bil que ocorreu en abril de 1986 e os esforzos de limpeza sen precedentes que o seguiron. Producida por HBO en asociaci\u00f3n con Sky UK, conta cun elenco liderado por Jared Harris, Stellan Skarsg\u00e5rd e Emily Watson. \nA serie emitiuse en cinco partes nos Estados Unidos de Am\u00e9rica o 6 de maio de 2019 e foi aclamada pola cr\u00edtica. Nos Premios Primetime Emmy, recibiu seis nomeamentos, inclu\u00edndo a de mellor miniserie e mellores actuaci\u00f3ns para Harris, Skarsg\u00e5rd e Watson.\nSinopse.\n\"Chernobyl\" dramatiza \"a verdadeira historia dunha das peores cat\u00e1strofes provocadas polo home e fala dos valentes homes e mulleres que se sacrificaron para salvar a Europa dun desastre inimaxinable. A miniserie c\u00e9ntrase no desgarrador alcance do desastre da planta nuclear que ocorreu en Ucra\u00edna en abril de 1986, revelando c\u00f3mo e por que ocorreu, ademais contando as sorprendentes e notables historias dos heroes que loitaron e caeron\".\nProduci\u00f3n.\nDesenvolvemento.\nO 26 de xullo de 2017, anunciouse que HBO encargou a serie \"Chernobyl\", a s\u00faa primeira coproduci\u00f3n con Sky Television. A miniserie de cinco episodios foi escrita por Craig Mazin e dirixida por Johan Renck. Mazin tam\u00e9n exerceu como produtor executivo xunto con Carolyn Strauss e Jane Featherstone, con Chris Fry e Renck actuando como produtores co-executivos.\nO 11 de marzo de 2019, anunciouse que a miniserie se estrear\u00eda o 6 de maio de 2019.\nCasting.\nSimultaneamente co anuncio da serie, confirmouse que Jared Harris protagonizar\u00eda a mesma. O 19 de marzo de 2018, anunciouse que Stellan Skarsg\u00e5rd e Emily Watson se unir\u00edan ao elenco principal. En maio de 2019, anunciouse que Paul Ritter, Jessie Buckley, Adrian Rawlins e Con O'Neill tam\u00e9n se uniron ao elenco.\nRodaxe.\nA fotograf\u00eda principal comezou en abril de 2018 en Lituania."}
{"id": "465254", "revid": "88215", "url": "https://gl.wikipedia.org/wiki?curid=465254", "title": "David Panuelo", "text": ""}
{"id": "465255", "revid": "98629", "url": "https://gl.wikipedia.org/wiki?curid=465255", "title": "Chrome OS", "text": "Chrome OS \u00e9 un sistema operativo dese\u00f1ado pola compa\u00f1\u00eda Google que se basea no kernel de linux e utiliza o navegador web Google Chrome como o seu principal interface de usuario, \u00e9 un sistema operativo baseado na nube. Polo tanto, Chrome OS soportan principalmente aplicaci\u00f3ns web.\nChrome OS foi anunciado o 7 de xullo do 2009 a trav\u00e9s do blog oficial da compa\u00f1\u00eda. O sistema operativo foi orientado inicialmente para miniport\u00e1tiles, estando dispo\u00f1ible a partir de xu\u00f1o do 2011. O primeiro port\u00e1til Chrome OS, co\u00f1ecido como Chromebook, chegou en maio de 2011. Os env\u00edos iniciais de Chromebook de Samsung e Acer ocorreron en xullo de 2011. Funciona sobre microprocesadores con tecnolox\u00eda x86 ou ARM.\nChrome OS ten un reprodutor de medios e un xestor de arquivos integrados. Soporta Chrome Apps, que se asemellan \u00e1s aplicaci\u00f3ns nativas, as\u00ed como acceso remoto ao escritorio. Algunhas aplicaci\u00f3ns de Android estiveron dispo\u00f1ibles para o sistema operativo dende 2014.\nChrome OS bas\u00e9ase no proxecto de c\u00f3digo aberto Chromium OS, que, a diferenza de Chrome OS, p\u00f3dese compilar a partir do c\u00f3digo fonte descargado. Chrome OS \u00e9 a versi\u00f3n comercial privativa instalada en hardware espec\u00edfico fabricado por socios de Google como Samsung, Acer e LG Electronics, entre outros.\nAplicaci\u00f3ns compatibles.\nInicialmente, Chrome OS era case un sistema operativo web que depend\u00eda principalmente de servidores para aloxar aplicaci\u00f3ns web e almacenamento de datos relacionados. Google aos poucos comezou a animar aos desenvolvedores a crear \"aplicaci\u00f3ns empaquetadas\", e m\u00e1is tarde, as aplicaci\u00f3ns de Chrome. Este \u00faltimo emprega HTML5 , CSS, Adobe Shockwave e JavaScript para proporcionar unha experiencia de usuario m\u00e1is pr\u00f3xima a unha aplicaci\u00f3n nativa.\nMentres tanto, en setembro de 2014, Google lanzou App Runtime for Chrome (beta), que permite que certas aplicaci\u00f3ns de Android se executen en Chrome OS. Ao comezo a actualizaci\u00f3n lanzouse coa posibilidade de descargar catro aplicaci\u00f3ns para Android: Duolingo , Evernote , Sight Words e Vin. Actualmente p\u00f3dense instalar moitas m\u00e1is aplicaci\u00f3ns dende a Google Play.\nC\u00f3digo aberto.\nChrome OS desenv\u00f3lvese parcialmente baixo o proxecto de c\u00f3digo aberto: Chromium OS. Do mesmo xeito que con outros proxectos de c\u00f3digo aberto, os desenvolvedores poden modificar o c\u00f3digo de Chromium OS e crear as s\u00faas propias versi\u00f3ns, mentres que o c\u00f3digo de Chrome OS s\u00f3 \u00e9 compatible con Google e os seus socios e s\u00f3 funciona con hardware dese\u00f1ado para este prop\u00f3sito. A diferenza de Chromium OS, Chrome OS actualiza automaticamente \u00e1 \u00faltima versi\u00f3n.\nAnuncio.\nO 7 de xullo de 2009, Google anuncia un dos seus m\u00e1is grandes proxectos, o seu propio sistema operativo, o cal \u00e9 nomeado \u00abGoogle Chrome OS\u00bb (ou simplemente abreviado \"Chrome OS\"), xusto 9 meses despois de lanzar o seu navegador Google Chrome. Google explica que Chrome OS \u00e9 un sistema operativo diferente ao que se co\u00f1ece comunmente como sistema operativo de escritorio, sendo o navegador Google Chrome a s\u00faa principal ferramenta de uso.\nAs primeiras caracter\u00edsticas que destaca Google \u00e9, que o seu sistema operativo \u00e9 un proxecto de c\u00f3digo aberto e sen custo alg\u00fan. Do mesmo xeito que o navegador Google Chrome que conta co proxecto Chromium como o proxecto aberto para o seu desenvolvemento, Google Chrome OS conta con Chromium OS como proxecto de c\u00f3digo aberto para o seu desenvolvemento. Google tam\u00e9n destaca que a s\u00faa interface de usuario \u00e9 sinxela, r\u00e1pida, e segura, debido a que a s\u00faa principal ferramenta de uso \u00e9 o navegador Google Chrome. O sistema operativo est\u00e1 dese\u00f1ado de tal forma que o usuario poida conectarse a Internet en cuesti\u00f3n de segundos. Contar\u00e1 con soporte para procesadores x86 e ARM, e co soporte dunha gran lista de fabricantes de hardware e software.\nLanzamento do c\u00f3digo aberto.\nO 19 de novembro de 2009 lanzouse o proxecto aberto Chromium OS, proxecto que permite a colaboraci\u00f3n aberta do desenvolvemento do sistema operativo de Google. O n\u00facleo do sistema \u00e9 Linux, e conta con ferramentas da contorna Linux.\nChrome Notebook (Cr-48).\nO 7 de decembro de 2010, Google anunciou un programa piloto que consiste en enviar unha computadora port\u00e1til (notebook) sen custo alg\u00fan, a aquelas persoas residentes nos Estados Unidos que queiran empezar a probar, nunha etapa previa, o sistema operativo Chrome OS. O computador conta cunha conexi\u00f3n 3G, grazas ao provedor de telefon\u00eda m\u00f3bil Verizon, conexi\u00f3n wifi, unha pantalla LCD de 12,1 polgadas, c\u00e1mara integrada, touchpad multit\u00e1ctil, e un teclado modificado especialmente para Chrome OS.\nChromebook.\nO 11 de maio de 2011, no evento Google I/Ou son presentados dous Chromebooks potenciados con Chrome OS, fabricados por Samsung e Acer. Ambos Chromebooks contan con unidades SSD, sen unidade \u00f3ptica, \"touchpad\" multit\u00e1ctil, pantallas de 12,1 e 11,6 polgadas, conexi\u00f3n wifi ou 3G, e con bater\u00edas de longa duraci\u00f3n de at\u00e9 8,5 horas continuas. O 15 de xu\u00f1o de 2011 os Chromebooks l\u00e1nzanse \u00e1 venda para o p\u00fablico, con prezos dende os $349 at\u00e9 os $499 USD.\nCaracter\u00edsticas fundamentais.\nChrome OS est\u00e1 dese\u00f1ado dunha forma minimalista, debido a que a s\u00faa principal ferramenta \u00e9 o navegador web Google Chrome. Desta forma, a compa\u00f1\u00eda planea mover gran parte da interface de usuario dende unha contorna de escritorio cara a Internet. De feito, Google ref\u00edrese ao seu proxecto Chrome OS como unha \"extensi\u00f3n natural\" do navegador Chrome. Noutras declaraci\u00f3ns para unha audiencia de desenvolvedores, Google salienta que \"a web \u00e9 a plataforma\", destacando que as aplicaci\u00f3ns baseadas na web funcionar\u00e1n en Chrome e viceversa.\nAs principais caracter\u00edsticas da interface de usuario son:\nVelocidade.\nUn dos puntos que m\u00e1is destaca Google \u00e9 a velocidade do sistema, cun tempo de arranque de 8 segundos e un tempo de apagado bastante curto, ademais da rapidez con que abre as s\u00faas aplicaci\u00f3ns web.\nSincronizaci\u00f3n.\nTodos os documentos, aplicaci\u00f3ns, extensi\u00f3ns, e configuraci\u00f3ns, son apoiados en li\u00f1a baixo o concepto de computaci\u00f3n en nube. As\u00ed que se o usuario perde a s\u00faa m\u00e1quina, pode obter outra ou acceder dende outra m\u00e1quina, e obter exactamente os mesmos datos que manti\u00f1a anteriormente.\nSempre conectado.\nChrome OS soamente se pode obter por medio da compra directa dun Chromebook, contando con conexi\u00f3n 3G ou wifi para poder estar sempre en li\u00f1a. A promesa de Google \u00e9 que Chrome OS sempre estea conectado, non importa onde. Ademais, nas versi\u00f3ns de desenvolvemento de Chromium OS, xa se est\u00e1n probando as conexi\u00f3ns 4G (LTE) con outros dispositivos.\nAplicaci\u00f3ns Web.\nChrome OS non utiliza o t\u00edpico sistema de aplicaci\u00f3ns, as aplicaci\u00f3ns util\u00edzanse dentro do navegador web Google Chrome, e poden ser utilizadas en li\u00f1a ou ser instaladas para poder utilizarse sen a necesidade dunha conexi\u00f3n a Internet. O principal medio para obter estas aplicaci\u00f3ns web \u00e9 a tenda en li\u00f1a Chrome Web Store, a cal permite adquirir aplicaci\u00f3ns, extensi\u00f3ns e temas para o navegador Google Chrome nun s\u00f3 lugar. A tenda tam\u00e9n permite comprar aplicaci\u00f3ns, e que os desenvolvedores publiquen as s\u00faas aplicaci\u00f3ns baseadas en linguaxe web actual.\nSeguridade.\nTam\u00e9n contar\u00e1 cunha arquitectura de seguridade actualizada. Google salienta o feito de que os seus Chromebooks non sufrir\u00e1n de virus ou programas maliciosos. Debido a que moitos sistemas operativos actuais foron dese\u00f1ados en \u00e9pocas nas que internet non era predominante, Chrome des\u00e9\u00f1ase tendo moi en conta isto, polo tanto eliminando riscos de seguridade com\u00fans arraigados.\nOs puntos m\u00e1is importantes con respecto \u00e1 seguridade de Chrome OS son:\nCaracter\u00edsticas avanzadas.\nMultit\u00e1ctil.\nOs primeiros xestos multitactiles v\u00edronse no Chrome Notebook (Cr-48), pero con funcionamentos b\u00e1sicos, como scroll de p\u00e1xina con dous dedos. Por\u00e9n, Google dar\u00e1 soporte multit\u00e1ctil completo de at\u00e9 catro dedos en versi\u00f3ns estables.\nReprodutor multimedia.\nTodo o contido multimedia descargado, como m\u00fasica ou v\u00eddeos, poderanse reproducir grazas ao reprodutor multimedia integrado de Chrome OS.\nImpresi\u00f3n.\npara solucionar o problema de compatibilidade de controladores de hardware das diferentes impresoras dispo\u00f1ibles no mercado, Google lanza Google Cloud Print (a\u00ednda en Beta). A cal permite imprimir documentos dende calquera dispositivo e aplicaci\u00f3n, soamente \u00e9 necesario conectar a impresora a Google Cloud Print e tam\u00e9n conectarse mediante Chrome OS para mandar a orde de impresi\u00f3n.\nFabricantes de hardware e asociados.\nGoogle est\u00e1 a traballar con numerosas empresas para dese\u00f1ar e constru\u00edr dispositivos que soporten Chrome OS. Entre a lista de empresas destacan Intel, Acer, Samsung, Adobe, ASUS, Freescale, Hewlett-Packard, Lenovo, Qualcomm, Texas Instruments, Canonical, Dell e Toshiba.\nRelaci\u00f3n con Android.\nChrome OS \u00e9 un proxecto independente do sistema operativo Android, o cal foi dese\u00f1ado principalmente para o seu uso en tel\u00e9fonos intelixentes. O novo Chrome OS enf\u00f3case cara a usuarios que pasan a maior parte do seu tempo en Internet."}
{"id": "465256", "revid": "89787", "url": "https://gl.wikipedia.org/wiki?curid=465256", "title": "Leiva (cantante)", "text": "Jos\u00e9 Miguel Conejo Torres, nado en Madrid, o 30 de abril de 1980, m\u00e1is co\u00f1ecido como Leiva, \u00e9 un m\u00fasico e cantautor espa\u00f1ol de pop rock. Entre 2001 e 2011 formou parte xunto a Rub\u00e9n Pozo da banda de pop rock Pereza, coa que gravou 6 discos. Tras a disoluci\u00f3n do grupo, iniciou unha carreira en solitario na que leva 4 discos gravados.\nTraxectoria.\nNaceu en Vallecas e criouse no barrio da Alameda de Osuna, no nord\u00e9s de Madrid, onde estudou no Colexio P\u00fablico Vila de Madrid.\nA s\u00faa gran afecci\u00f3n ao f\u00fatbol unida ao seu gran parecido cando era pequeno co futbolista brasileiro Leivinha, xogador do Atl\u00e9tico de Madrid, equipo do que \u00e9 reco\u00f1ecido seguidor, val\u00e9ronlle o alcume de Leiva, que utilizar\u00eda m\u00e1is tarde como nome art\u00edstico.\n\u00c9 irm\u00e1n do tam\u00e9n m\u00fasico Juancho, cantante da banda Sidecars, da cal Leiva produciu dous discos.\nCon Pereza.\nOs seus inicios no mundo da m\u00fasica produc\u00edronse en Ol\u00edas (Toledo), o pobo do seu pai tocando para as festas no ver\u00e1n.1994. Logo comezou a formar parte da banda \"Malahierba\", na cal tocaba a bater\u00eda. En 1998 formou unha banda xunto con Rub\u00e9n Pozo e o bater\u00eda Tuli coa intenci\u00f3n de facer versi\u00f3ns do grupo Le\u00f1o, e que posteriormente evolucionar\u00eda e converter\u00edase na banda Pereza, cuxo primeiro disco, Pereza, foi publicado en 2001, a\u00ednda que sen moito \u00e9xito.\nA partir do segundo disco, \"Algo para cantar\" (2003), a formaci\u00f3n do grupo red\u00facese a dous, Leiva e Rub\u00e9n, e \u00e9 a partir de aqu\u00ed e sobre todo co seguinte disco, \"Animais\" (2005), cando acada notoriedade. Despois destes discos publicar\u00edan tres m\u00e1is: Os \"amigos dos animais\" (2006), \"Aproximaciones\" (2007) e \"Aviones\" (2009).\nCabe destacar que, o seu \u00e9xito traspasa fronteiras, especialmente na Arxentina, onde fixeron varios concertos, e cuxo broche de ouro poder\u00eda situarse na actuaci\u00f3n que Pereza ofrece xunto a Joaqu\u00edn Sabina no Estadio A Bombonera de Bos Aires.\nFinalmente, en setembro de 2011, a banda emite un comunicado onde expresa que decide separarse e seguir as s\u00faas carreiras por diferentes cami\u00f1os. A s\u00faa \u00faltima actuaci\u00f3n xuntos como banda tivo lugar en xu\u00f1o de 2012 no Palacio de Vistalegre.\nEn solitario.\nEn 2010 realiza a banda sonora da pel\u00edcula de Achero Ma\u00f1as, \"Todo lo que tu quieras\".\nO primeiro disco de Leiva en solitario foi \"Diciembre\" publicado en 2012, o cal recibiu cr\u00edticas positivas e reco\u00f1ecementos como o Premio Rolling Stone ao mellor disco do ano ou dous nomeamentos aos Grammy Latinos.\nCabe destacar que durante a s\u00faa traxectoria f\u00f3ra de Pereza, Leiva non act\u00faa s\u00f3. Rodeado de antigos membros da s\u00faa anterior banda e outros que se incorporaron ao proxecto,formarase a \"Leiband\", grupo de m\u00fasicos que o acompa\u00f1ar\u00e1n nas xiras e nos seus seguintes traballos.\nEn xaneiro de 2014 sa\u00eda \u00e1 luz o seu segundo \u00e1lbum en solitario, titulado \"P\u00f3lvora\", unha coproduci\u00f3n co m\u00fasico espa\u00f1ol Carlos Raya e Joe Blaney como encargado de son. Leiva recibe o disco de ouro con \"P\u00f3lvora\" e \"Diciembre\" despois dun mes de lanzar o disco e tras permanecer durante 2 semanas no n\u00famero 1 de \u00e1lbums m\u00e1is vendidos de Espa\u00f1a.\nEn xu\u00f1o de 2014, a banda brit\u00e1nica The Rolling Stones, chama a Leiva\u00a0e a Leiband para a apertura do seu concerto no Estadio Santiago Bernab\u00e9u de Madrid.\nEn agosto de 2016, Leiva lanza o seu terceiro disco en solitario, \"Monstruos\", producido por Carlos Raya e co enxe\u00f1eiro de son Joe Blaney. O disco conv\u00e9rtese en disco de ouro en 2017. Ademais, varios temas deste traballo, logran a primeira posici\u00f3n das listas das emisoras musicais espa\u00f1olas m\u00e1is importantes.\nNese mesmo ano, marcado por unha exitosa xira por Espa\u00f1a e Suram\u00e9rica, produce o disco de Abel Pintos,11, ademais do de Joaqu\u00edn Sabina, \"Lo niego todo\". \u00c1mbolos dous traballos ser\u00e1n \u00e9xitos, sendo positiva a cr\u00edtica e a resposta do p\u00fablico.\nPara culminar un gran 2017, comp\u00f3n a banda sonora da pel\u00edcula \"La llamada.\" A canci\u00f3n principal, que comparte nome coa obra de Javier Ambrossi e Javier Calvo, \u00e9 nomeada a diversos premios como os X Premios Gaud\u00ed ou os XXXII Premios Goya, sendo galardoado con este \u00faltimo a Mellor canci\u00f3n orixinal. M\u00e1is tarde, a canci\u00f3n foi certificada como Disco de Platino tras vender m\u00e1is de 40 000 copias.\nEn decembro de 2018 e xaneiro e febreiro de 2019, o cantante estrea catro sinxelos pertencentes a devandito \u00e1lbum \"No te preocupes por mi\", \"Nuclear\", \"Lobos\" e \"En el espacio\"; posto en venda o 22 de marzo.\nVida persoal.\nDesde sempre mantivo perfil baixo en canto \u00e1 s\u00faa vida privada. Foi parella da cantaora Alba Molina, e da actriz Michelle Jenner,e agora \u00e9 parella da tam\u00e9n actriz Macarena Garc\u00eda."}
{"id": "465257", "revid": "98629", "url": "https://gl.wikipedia.org/wiki?curid=465257", "title": "Afogado (xadrez)", "text": "En xadrez, o afogado \u00e9 unha situaci\u00f3n que se produce cando o xogador de quen \u00e9 a quenda non ten xogadas legais para realizar e o rei non se atopa en estado de xaque. \u00c9 dicir, o rei non pode moverse a outras casas porque quedar\u00eda en posici\u00f3n de xaque ou porque est\u00e1n ocupadas por pezas propias ou pezas alleas que est\u00e1n defendidas, e ademais o xogador non ten outras pezas que poidan moverse ou capturar a pezas adversarias. A isto tam\u00e9n se lle co\u00f1ece como t\u00e1boas por rei afogado.\nDurante os finais, o afogado \u00e9 un recurso que pode permitir empatar nunha posici\u00f3n inferior. En posici\u00f3ns m\u00e1is complexas onde hai moitas pezas, apenas hai situaci\u00f3ns onde o afogado poida darse.\nAs\u00ed mesmo \u00e9 un tema com\u00fan na composici\u00f3n de estudos de finais e outros problemas de xadrez.\nHistoria do regulamento do afogado.\nAs regras para o afogado foron bastante pol\u00e9micas a trav\u00e9s da historia. A\u00ednda que hoxe en d\u00eda un afogado \u00e9 aceptado universalmente como un empate, este non foi o caso en gran parte da historia do xadrez. Nos inicios do xadrez moderno, o afogado era unha vitoria para aquel xogador ao que lle tocase mover. Esta pr\u00e1ctica persistiu no xadrez ata os principios do s\u00e9culo XV. Con todo, o afogado foi considerado como unha vitoria inferior cando se xogaba por di\u00f1eiro s\u00f3 se consegu\u00eda recibir a metade do apostado, e as\u00ed continuou en Espa\u00f1a hata finais do s\u00e9culo XVI. As regras en Inglaterra desde o s\u00e9culo XVII ata o s\u00e9culo XIX consideraban ao afogado como partida perdida para aquel xogador que lle tocaba iniciar o xogo, regra de xogo que eminentes historiadores de xadrez atrib\u00faen ao xadrez ruso. Esta norma desaparece en Inglaterra antes de 1820, sendo substitu\u00edda polo regulamento franc\u00e9s e italiano, onde o afogado consid\u00e9rase un empate.\nAsumindo que o negro foi afogado ao longo da historia, un afogado foi considerado:"}
{"id": "465259", "revid": "88215", "url": "https://gl.wikipedia.org/wiki?curid=465259", "title": "Xefe de Goberno de Andorra", "text": ""}
{"id": "465260", "revid": "22570", "url": "https://gl.wikipedia.org/wiki?curid=465260", "title": "Xavier Espot Zamora", "text": " Xavier Espot Zamora, nado en Escaldes-Engordany o 30 de outubro de 1979, \u00e9 un pol\u00edtico andorrano, actual xefe de goberno do Principado de Andorra.\nTraxectoria.\nXavier Espot Zamora naceu o 30 de outubro de 1979 en Escaldes-Engordany.\nRealizou os seus estudos superiores en Barcelona, graduouse en Dereito pola Facultade da ESADE, na Universidade Ramon Llull. Tam\u00e9n completou o m\u00e1ster en Dereito na mesma facultade e ao mesmo tempo completou o t\u00edtulo de Licenciado en Humanidades tam\u00e9n na Universidade Ramon Llull.\nEntre setembro de 2004 e xu\u00f1o de 2008 foi secretario xudicial da Batllia de Andorra e, entre xullo e decembro de 2008, foi secretario do Tribunal de Xustiza de Andorra. En 2009 traballou como \"batlle\" en pr\u00e1cticas no Tribunal de \"Grande Instance\" de Tolosa e no Tribunal de Primeira Instancia de Barcelona. Antes de ingresar ao goberno, exerceu como \"batlle\" andorrano na divisi\u00f3n civil n\u00famero 2, na secci\u00f3n de menores n\u00famero 2 e na antiga secci\u00f3n de instruci\u00f3n n\u00famero 5.\nEn 2011 ingresou no Goberno de Andorra, presidido por Antoni Mart\u00ed Petit como Secretario de Estado de Xustiza e Interior, baixo o mandato ministerial de Marc Vila Amig\u00f3. En 2012 pasou a ser Ministro de Xustiza e Interior do Principado de Andorra, engadindo m\u00e1is adiante, en xaneiro de 2016, a carteira de Asuntos Sociais, sucedendo a Rosa Ferrer.\nO 16 de maio de 2019 foi proclamado xefe de goberno polo Consello Xeral de Andorra."}
{"id": "465261", "revid": "88215", "url": "https://gl.wikipedia.org/wiki?curid=465261", "title": "Xefe de goberno de Andorra", "text": ""}
{"id": "465262", "revid": "88215", "url": "https://gl.wikipedia.org/wiki?curid=465262", "title": "Xavier Espot", "text": ""}
{"id": "465263", "revid": "75439", "url": "https://gl.wikipedia.org/wiki?curid=465263", "title": "Erignathus barbatus", "text": "Erignathus barbatus, a foca barbuda, \u00e9 unha especie de pinn\u00edpede de mediano tama\u00f1o, que vive no Oc\u00e9ano Glacial \u00c1rtico e as s\u00faas proximidades. O seu nome xen\u00e9rico, procedente do grego, significa mand\u00edbula pesada, e o seu nome espec\u00edfico ref\u00edrese \u00e1 s\u00faa peculiar caracter\u00edstica de ter uns bigotes moi grandes e abondosos, aos que se debe tam\u00e9n o nome de foca barbuda ou equivalente que ten en varios idiomas.\nSon os f\u00f3cidos de maior tama\u00f1o do \u00c1rtico. Poden pesar ata 300\u00a0kg e as femias son as m\u00e1is grandes, a\u00ednda que o dimorfismo sexual non \u00e9 moi acusado.\nA especie \u00e9 o \u00fanico membro do x\u00e9nero Erignathus, con caracter\u00edsticas intermedias entre as t\u00edpicas das d\u00faas subfamilias en que se divide a familia dos f\u00f3cidos: Phocinae e Monachinae.\nCertos f\u00f3siles descritos en 2002 indican que, durante o Plistoceno, a especie chegaba moito m\u00e1is ao sur, ata as costas de Carolina do Sur.\nDescrici\u00f3n.\nAs caracter\u00edsticas distintivas desta foca son as aletas anteriores cadradas e os grosos e abondosos bigotes do seu foci\u00f1o. O adultos son de cor marr\u00f3n agrisado, m\u00e1is escuro no dorso e con algunhas manchas difuminadas no dorso ou manchas escuras nos laterais do corpo. Ocasionalmente a cara e pescozo son de cor marr\u00f3n avermellado. As cr\u00edas nacen con pelaxe marr\u00f3n agrisada con manchas espalladas de cor branca no dorso e na cabeza. A especie \u00e9 \u00fanica dentro da subfamilia Phocinae porque ten dous pares de mamilas, unha caracter\u00edstica que comparte coas focas monxe.\nChegan a medir entre 2,1 e 2,7\u00a0m do foci\u00f1o \u00e1 cola e a pesar de 200 a 430\u00a0kg. A femia \u00e9 meirande, o que significa que hai un dimorfismo sexual, pero non moi acusado. O contido en graxa corporal da foca barbuda \u00e9 do 25 a 40%.\nAs \"E. barbatus\", xunto coas \"Pusa hispida\", son a principal fonte de alimento do oso polar. Son tam\u00e9n un importante alimento para o pobo inuit (esquim\u00f3s), que denominan esta foca no seu idioma \"ugjuk\" (plural: \"ugjuit\") ou \"oogrook\" ou \"oogruk\". A\u00ednda que os inuit prefiren a \"Pusa hispida\" como alimento, a pel da \"E. barbatus\" \u00fasase para facer zapatos, botes (\"umiak\"), tendas (\"tupiq\"), l\u00e1tegos e arneses, xa que \u00e9 moi resistente.\nDistribuci\u00f3n.\nViven nas rexi\u00f3ns mar\u00edtimas \u00e1rticas e sub\u00e1rticas. Na rexi\u00f3n do Pac\u00edfico, est\u00e9ndense desde o mar de Chukchi no \u00c1rtico, cara ao sur no mar de Bering onde se atopan desde a ba\u00eda Bristol na costa de Alasca ata o mar de Okhotsk na costa rusa, e seguen ata preto da costa norte do Xap\u00f3n, pero sen inclu\u00edla. No Oc\u00e9ano Glacial \u00c1rtico, at\u00f3panse ao longo da costa norte de Rusia, Noruega, Canad\u00e1 e Alasca, inclu\u00edndo as illas Svalbard e o arquip\u00e9lago \u00e1rtico canadense. No Atl\u00e1ntico, at\u00f3panse nas costas do norte de Islandia, as costas do leste e oeste de Groenlandia e nas costas continentais do Canad\u00e1 ata o Labrador como l\u00edmite sur.\nA\u00ednda que a s\u00faa \u00e1rea de distribuci\u00f3n s\u00f3 se estende cara ao sur \u00e1s zonas sub\u00e1rticas, foron tam\u00e9n vistas no Xap\u00f3n e a China, ou mesmo tan ao sur como nas costas de Alema\u00f1a, Pa\u00edses Baixos, Reino Unido, Francia, Espa\u00f1a (Galicia inclu\u00edda) e Portugal, polo que figura na Lista dos mam\u00edferos de Galicia.\nAlimentaci\u00f3n.\nTe\u00f1en unha alimentaci\u00f3n principalmente bent\u00f3nica, e comen diversas pequenas presas que encontran no fondo do oc\u00e9ano, como ameixas, luras e peixes. Os seus bigotes s\u00e9rvenlles para tentear o terreo nos brandos sedimentos do fondo. Os adultos non adoitan mergullarse moito durante os meses de ver\u00e1n, preferindo zonas costeiras pouco profundas de non m\u00e1is de 300\u00a0m de profundidade. As cr\u00edas dun ano de idade avent\u00faranse a moita maior profundidade, mergull\u00e1ndose ata os 450\u00a0m. Nun estudo realizado durante os meses de ver\u00e1n comprobouse que se alimentaban de invertebrados como anemones, cogombros de mar e vermes poliquetos. O mesmo estudo encontrou que os peixes \"Cottoidea\" e o \"Arctogadus glacialis\" constitu\u00edan a maior parte da s\u00faa dieta de ver\u00e1n. Os cotoideos eran os peixes m\u00e1is grandes que com\u00edan. Poden comer peixes pel\u00e1xicos e demersais ademais das s\u00faas presas bent\u00f3nicas.\nReproduci\u00f3n e forma de vida.\nAs focas barbudas dan a luz na primavera. No \u00c1rtico canadense, as cr\u00edas nacen en maio. En Svalbard, chegan \u00e1 madureza sexual aos 5 ou 6 anos de idade. Paren as cr\u00edas en pequenos xeos flotantes en augas pouco profundas, as cales adoitan pesar de 30 a 40\u00a0kg. Entran na auga s\u00f3 unhas horas despois de que nacen e rapidamente se converten en h\u00e1biles mergulladores. As nais coidan as cr\u00edas durante de 18 a 24 d\u00edas, durante os cales estas aumentan uns 3,3\u00a0kg de media por d\u00eda. Durante este tempo, as c\u00edas toman unha media de 8\u00a0L de leite diarios. No momento do destete pesan uns 100\u00a0kg.\nXusto antes de que as cr\u00edas sexan destetadas, comeza nas femias un novo ciclo de apareamento. As femias ovulan ao final do seu per\u00edodo de lactaci\u00f3n, pero permanecen preto das cr\u00edas, preparadas para defendelas se for necesario. Durante a estaci\u00f3n de apareamento, os machos \"cantan\", emitindo unha nota trilante moi longa que acaba nunha especie de queixume ou salaio. Este son pode atraer as femias ou pode utilizarse para proclamar o territorio ou a dispo\u00f1ibilidade para aparearse. Os machos ocupan as mesmas \u00e1reas dun ano para outro.\nComo moitos mam\u00edferos do \u00c1rtico, empregan unha estratexia reprodutora denominada implantaci\u00f3n retardada, que consiste en que o blastocisto tarda dous meses en implantarse despois da fecundaci\u00f3n, implant\u00e1ndose xeralmente en xullo. As\u00ed, o per\u00edodo de xestaci\u00f3n total da foca \u00e9 duns once meses, a\u00ednda que a s\u00faa xestaci\u00f3n activa \u00e9 de nove meses.\nOs predadores naturais desta foca son os osos polares, para os cales estas focas son unha importante fonte de alimento. As candorcas tam\u00e9n as depredan, \u00e1s veces envorcando os xeos flotantes para acceder a elas. As morsas tam\u00e9n comen estas focas, esencialmente as cr\u00edas, pero esta depredaci\u00f3n \u00e9 rara.\nAs focas barbudas crese que viven ata os 31 anos.\nVocalizaci\u00f3ns.\nAs voalizaci\u00f3ns desta especie son moi peculiares, posiblemente porque a s\u00faa traquea \u00e9 diferente da doutros f\u00f3cidos do norte do Pac\u00edfico. A maior\u00eda dos aneis cartilaxinosos da s\u00faa traquea son incompletos e os seus dous extremos est\u00e1n unidos s\u00f3 por unha membrana. Os seus sons consisten xeralmente un longo trilo oscilante que dura un minuto ou m\u00e1is seguido dun curto e profundo xemido. Esta 'canci\u00f3n' adoita repetirse frecuentemente. O n\u00famero de tipos de chamadas dunha poboaci\u00f3n pode variar xeograficamente, e dist\u00ednguense catro tipos en Svalbard e once no \u00c1rtico do Canad\u00e1 Occidental. Os sons m\u00e1is frecuentes son trilos vibrantes, xemidos e os chamados varridos. Un destes varridos pode ser comparado a un trilo vibrante curto.\nEmiten distintos trilos desde finais de marzo a finais de xu\u00f1o, cun declive na ritmicidade a finais de maio e xu\u00f1o. Este momento coincide coa s\u00faa estaci\u00f3n de reproduci\u00f3n e crianza, que \u00e9 de abril a maio. A natureza repetitiva e transmisible dos trilos da foca barbuda fixo pensar que son utilizados para a comunicaci\u00f3n, probablemente durante o cortexo e reproduci\u00f3n. Os machos usan estes sons para establecer territorios de apareamento e comunicar o seu bo estado f\u00edsico, pero \u00e9 probable que as femias produzan estes sons tam\u00e9n.\nBaixo a auga tam\u00e9n emiten trilos vibrantes que se oen a distancias duns 30\u00a0km, e alg\u00fans tipos de sons viaxan m\u00e1is lonxe que outros. Isto fai posible que un animal se comunique con outros animais que est\u00e1n lonxe, a\u00ednda que se produce unha degradaci\u00f3n ac\u00fastica a medida que o son atravesa o medio. Unha foca debe producir un trilo cunha presi\u00f3n sonora de polo menos 100 dB a 1\u00a0m para que o son se propague 30\u00a0km, o que significa que as focas barbudas poden probablemente producir sons a ese nivel.\nStatus de conservaci\u00f3n.\nA IUCN clasifica esta especie como en situaci\u00f3n \"pouco preocupante\". Esta clasificaci\u00f3n est\u00e1 determinada por varios factores como a s\u00faa ampla distribuci\u00f3n, tama\u00f1o de poboaci\u00f3n estable, e recursos de posibles presas alternativos. A NOAA determinou que os factores que infl\u00faen en calquera posible cambio no status de conservaci\u00f3n da foca barbuda poden ser: perda de xeo mari\u00f1o por mor do cambio clim\u00e1tico, pesca accidental (\"bycatch\") en aparellos de pesca comerciais e a caza. Os seus principais depredadores son os osos polares. Debido ao cambio clim\u00e1tico, os factores como a perda de xeo mari\u00f1o ou a diminuci\u00f3n das poboaci\u00f3ns de presas poden producir resultados negativos sobre as poboaci\u00f3ns da foca barbuda no futuro. Por tanto, a monitorizaci\u00f3n da especie e as influencias das actividades humanas ser\u00e1n vitais para asegurar a estabilidade da especie.\nSubespecies.\nReco\u00f1\u00e9cense d\u00faas subespecies:\nA\u00ednda que a validez destas subespecies foi cuestionada e non est\u00e1 apoiada por datos moleculares, a an\u00e1lise das chamadas dos animais indica unha diferenciaci\u00f3n entre distintas poboaci\u00f3ns.\nHistoria evolutiva.\nAtop\u00e1ronse f\u00f3siles de foca barbuda en estratos do Plistoceno temper\u00e1n ou medio. Estes f\u00f3siles iniciais apareceron en rexi\u00f3ns como Inglaterra, Alasca e Suecia, as\u00ed como no mar do Norte e o mar de Champlain.\nAs focas barbudas pertencen \u00e1 familia dos f\u00f3cidos, que \u00e9 unha das tres familias do clado dos pinn\u00edpedes, xunto coa dos ot\u00e1ridos e a dos odob\u00e9nidos. Os pinn\u00edpedos crese que se orixinaron hai de 27 a 25 mill\u00f3ns de anos durante o Oligoceno tard\u00edo. Unha hip\u00f3tese da evoluci\u00f3n dos pinn\u00edpedes \u00e9 que son un grupo difil\u00e9tico e os ot\u00e1ridos e odob\u00e9nidos est\u00e1n m\u00e1is estreitamente relacionados cos osos, mentres que os f\u00f3cidos est\u00e1n m\u00e1is relacionados con must\u00e9lidos como as denosi\u00f1as. Outra hip\u00f3tese suxire que os pin\u00edpedes son un grupo monofil\u00e9tico que descende dun \u00fanico antepasado, o cal est\u00e1 m\u00e1is apoiado por an\u00e1lises filoxen\u00e9ticas que a hip\u00f3tese difil\u00e9tica. Un dos estudos indica que os f\u00f3cidos son un taxon irm\u00e1n do antepasado com\u00fan de ot\u00e1ridos e odob\u00e9nidos.\nAs focas barbudas pertencen \u00e1 subfamilia Phocinae. P\u00e9nsase que esta subfamilia evolucionou despois da subfamilia Monachinae. Filoxenias alternativas mostran que a foca barbuda est\u00e1 m\u00e1is relacionada coas focas \"Histriophoca fasciata\" ou \"Cystophora cristata\", a\u00ednda que as probas moleculares suxiren que as \"Cystophora cristata\" son os seus parentes m\u00e1is pr\u00f3ximos."}
{"id": "465264", "revid": "27155", "url": "https://gl.wikipedia.org/wiki?curid=465264", "title": "Erignathus", "text": ""}
{"id": "465265", "revid": "27155", "url": "https://gl.wikipedia.org/wiki?curid=465265", "title": "Foca barbuda", "text": ""}
{"id": "465266", "revid": "102564", "url": "https://gl.wikipedia.org/wiki?curid=465266", "title": "Elasmotherium sibiricum", "text": "O elasmoterio (Elasmotherium sibiricum, gr. \u2018besta da chaira siberiana\u2019) \u00e9 unha especie extinta de mam\u00edfero perisod\u00e1ctilo da familia Rhinocerotidae.\nFoi un enorme rinoceronte do continente asi\u00e1tico e alg\u00fans especialistas afirman que puido ser a orixe da lenda do m\u00edtico unicornio, pois ti\u00f1a un s\u00f3 corno de dous metros de longo, puntiagudo e excepcionalmente groso, produto da fusi\u00f3n dos dous cornos habituais nos rinocerontes. Debido a iso, tam\u00e9n se lle adoita chamar unicornio xigante ou unicornio siberiano.\nH\u00e1bitat e alimentaci\u00f3n.\nO elasmoterio viviu durante o Plistoceno nas estepas de Rusia e Asia Central, \u00f3 sur das \u00e1reas ocupadas polo seu contempor\u00e1neo o rinoceronte la\u00fado, onde se alimentaba de herbas. Os dentes, semellantes \u00f3s dun cabalo, identif\u00edcano inequivocamente como un pastador especializado.\nExtinci\u00f3n.\nOs elasmoterios desaparecen do rexistro f\u00f3sil a finais do Plistoceno, hai uns 10\u00a0000 anos, xunto con gran parte da megafauna do hemisferio norte, polo que se considera esa como a data m\u00e1is probable da s\u00faa extinci\u00f3n. Por\u00e9n, hai quen afirman que algunhas poboaci\u00f3ns puideron sobrevivir alg\u00fans milenios m\u00e1is, dando lugar a algunhas bestas do folclore das estepas de Eurasia."}
{"id": "465267", "revid": "23204", "url": "https://gl.wikipedia.org/wiki?curid=465267", "title": "Oceanotitan", "text": "Oceanotitan \u00e9 un x\u00e9nero de saur\u00f3podo titanosauriforme do Xur\u00e1sico superior descuberto no ano 2019 na formaci\u00f3n de Praia da Amoreira-Porto Novo, en Portugal. Cont\u00e9n unha especie, Oceanotitan dantasi."}
{"id": "465268", "revid": "23204", "url": "https://gl.wikipedia.org/wiki?curid=465268", "title": "Oceanotitan dantasi", "text": ""}
