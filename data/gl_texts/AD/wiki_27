{"id": "451448", "revid": "23204", "url": "https://gl.wikipedia.org/wiki?curid=451448", "title": "Macrochelys temminckii", "text": "Macrochelys temminckii\u00a0\u00e9 unha especie de tartaruga\u00a0da\u00a0familia\u00a0Chelydridae. A especie \u00e9 orixinaria dos Estados Unidos. \"M. temminckii\"\u00a0\u00e9 unha das tartarugas de auga doce m\u00e1is pesadas do mundo."}
{"id": "451449", "revid": "63181", "url": "https://gl.wikipedia.org/wiki?curid=451449", "title": "Heinola", "text": "Heinola \u00e9 unha cidade de Finlandia situada na rexi\u00f3n de P\u00e4ij\u00e4nne Tavastia. En 2018 a s\u00faa poboaci\u00f3n era de 19\u00a0060\u00a0habitantes. A superficie do termo municipal \u00e9 de 839,28\u00a0km2, dos cales 163,29\u00a0km2 son auga. O concello ten unha densidade de poboaci\u00f3n de 28,20\u00a0hab./km\u00b2.\nLimita cos concellos de Asikkala, Hartola, Lahti e Sysm\u00e4, na s\u00faa mesma rexi\u00f3n, Iitti e Kouvola na rexi\u00f3n veci\u00f1a de Kymenlaakso, e M\u00e4ntyharju e Pertunmaa, pertencentes ambas \u00e1 rexi\u00f3n de Savonia do Sur.\nO concello \u00e9 uniling\u00fce en fin\u00e9s."}
{"id": "451451", "revid": "27155", "url": "https://gl.wikipedia.org/wiki?curid=451451", "title": "Uni\u00f3n neuromuscular", "text": "Unha uni\u00f3n neuromuscular (ou uni\u00f3n mioneural) \u00e9 unha sinapse qu\u00edmica formada polo contacto entre unha motoneurona e unha fibra muscular. Na uni\u00f3n neuromuscular a motoneurona pode transmitir un sinal \u00e1 fibra muscular, causando a contracci\u00f3n muscular. Denom\u00ednase placa motora ou placa motora terminal \u00e1 zona deprimida especializada da fibra muscular correspondente \u00e1 uni\u00f3n neuromuscular ou \u00e1s veces a toda a uni\u00f3n neuromuscular ou o conxunto de arborizaci\u00f3ns finais.\nOs m\u00fasculos requiren innervaci\u00f3n para funcionar e incluso para simplemente manter o ton muscular, evitando a atrofia. A transmisi\u00f3n sin\u00e1ptica na uni\u00f3n neuromuscular empeza cando un potencial de acci\u00f3n alcanza o terminal presin\u00e1ptico dunha motoneurona, que activa as canles de calcio dependentes de voltaxe para permitir que os i\u00f3ns de calcio entren nas neuronas. Os i\u00f3ns de calcio \u00fanense a prote\u00ednas sensoras (sinaptotagmina) nas ves\u00edculas sin\u00e1pticas, desencadeando a fusi\u00f3n de ves\u00edculas coa membrana plasm\u00e1tica e a subseguinte liberaci\u00f3n de neurotransmisores desde a motoneurona na fenda sin\u00e1ptica. Nos vertebrados, as motoneuronas liberan acetilcolina (ACh), unha pequena mol\u00e9cula neurotransmisora, que difunde pola fenda sin\u00e1ptica e \u00fanese a receptores de acetilcolina nicot\u00ednicos (nAChR) na membrana plasm\u00e1tica da fibra muscular, tam\u00e9n co\u00f1ecida como sarcolema. Os nAChR son receptores ionotr\u00f3picos, o que significa que serven como canles i\u00f3nicas reguladas por ligando. A uni\u00f3n de acetilcolina co receptor pode despolarizar a fibra muscular, causando unha fervenza de reacci\u00f3ns que finalmente causa a contracci\u00f3n muscular.\nAs enfermidades da uni\u00f3n neuromuscular poden ser de orixe xen\u00e9tica ou autoinmune. Os trastornos xen\u00e9ticos, como a distrofia muscular de Duchenne, poden orixinarse por mutaci\u00f3ns en prote\u00ednas estruturais que afectan a uni\u00f3n neuromuscular, mentres que as doenzas autoinmnes, como a miastenia gravis, aparecen cando se producen anticorpos contra os receptores de acetilcolina nicot\u00ednicos no sarcolema.\nEstrutura e funci\u00f3n.\nTransmisi\u00f3n cu\u00e1ntica.\nNa uni\u00f3n neuromuscular os ax\u00f3ns das motoneuronas presin\u00e1pticas terminan a 30 nan\u00f3metros de distancia da membrana plasm\u00e1tica ou sarcolema da fibra muscular. O sarcolema na uni\u00f3n ten unhas invaxinaci\u00f3ns chamadas pregamentos postxuncionais, que incrementan a s\u00faa \u00e1rea superficial en fronte da fenda sin\u00e1ptica. Estes pregamentos postxuncionais forman a placa motora terminal, que est\u00e1 inzada de receptores de acetilcolina nicot\u00ednicos (nAChR) cunha densidade de 10\u00a0000 receptores/micr\u00f3metro2. Os ax\u00f3ns presin\u00e1pticos terminan en protuberancias chamadas bot\u00f3ns terminais (ou terminais presin\u00e1pticos) que se proxectan cara aos pregamentos postxuncionais do sarcolema. Nas ras cada nervio motor terminal cont\u00e9n unhas 300\u00a0000 ves\u00edculas, cun di\u00e1metro medio de 0,05 micr\u00f3metros. As ves\u00edculas conte\u00f1en acetilcolina. Algunhas destas ves\u00edculas est\u00e1n agrupadas en grupos de cincuenta, situados en zonas activas preto da membrana do nervio. As zonas activas est\u00e1n separadas aproximadamente 1 micr\u00f3metro. \nA fenda de 30 nan\u00f3metros entre a terminaci\u00f3n nerviosa e a placa motora terminal cont\u00e9n unha rede de acetilcolinesterase (AChE) cunha densidade de 2\u00a0600 mol\u00e9culas de encima/micr\u00f3metro2, mantidas no seu sitio polas prote\u00ednas estruturais distrofina e rapsina. Tam\u00e9n est\u00e1 presente a prote\u00edna receptor tirosina quinase MuSK, unha prote\u00edna de sinalizaci\u00f3n implicada no desenvolvemento da uni\u00f3n neuromuscular, que \u00e9 tam\u00e9n mantida no seu lugar pola prote\u00edna rapsina.\nAproximadamente unha vez cada segundo nunha uni\u00f3n en repouso por azar unha das ves\u00edculas sin\u00e1pticas fusi\u00f3nase coa membrana plasm\u00e1tica da neurona presin\u00e1ptica nun proceso mediado por prote\u00ednas SNARE. A fusi\u00f3n causa o baleirado do contido vesicular de 7\u00a0000-10\u00a0000 mol\u00e9culas de acetilcolina na fenda sin\u00e1ptica, un proceso co\u00f1ecido como exocitose. A exocitose libera acetilcolina en paquetes que se denominan cuantos. Un cuanto de acetilcolina difunde pola rede de acetilcolinesterase, na que a alta concentraci\u00f3n de transmisor local vai ocupando todos os sitios de uni\u00f3n do encima no seu cami\u00f1o. A acetilcolina que chega \u00e1 placa motora terminal activa ~2\u00a0000 receptores de acetilcolina, abrindo as s\u00faas canles i\u00f3nicas, o que permite que os i\u00f3ns sodio se movan \u00e1 placa producindo unha despolarizaci\u00f3n de ~0,5 mV chamada potencial de placa terminal miniatura (MEPP). No momento en que se libera a acetilcolina dos receptores a acetilcolinesterase xa destru\u00edu a s\u00faa acetilcolina unida, o que tarda ~0,16 ms, e, por tanto, est\u00e1 dispo\u00f1ible para destru\u00edr tam\u00e9n a acetilcolina liberada polos receptores.\nCando o nervio motor \u00e9 estimulado hai un atraso de s\u00f3 0,5 a 0,8 milisegundos entre a chegada do impulso nervioso nas terminais nerviosas motoras e a primeira resposta da placa motora terminal. A chegada do potencial de acci\u00f3n do nervio motor no terminal da neurona presin\u00e1ptica abre canles de calcio dependentes de voltaxes e fl\u00faen i\u00f3ns Ca2+ desde o flu\u00eddo extracelular ao citosol da neurona presin\u00e1ptica. Este influxo de Ca2+ causa que varios centos de ves\u00edculas que conte\u00f1en neurotransmisores se fusionen coa membrana da c\u00e9lula presin\u00e1ptica por medio de prote\u00ednas SNARE para liberar os seus cuantos de acetilcolina por exocitose. A despolarizaci\u00f3n da placa motora terminal pola acetilcolina liberada denom\u00ednase potencial de placa terminal (EPP). O potencial de placa terminal prod\u00facese cando a ACh se une aos receptores de acetilcolina nicot\u00ednicos (nAChR) na placa motora terminal, e causa un influxo de i\u00f3ns sodio. Este influxo de i\u00f3ns sodio xera o EPP (despolarizaci\u00f3n), e desencadea un potencial de acci\u00f3n que viaxa ao longo do sarcolema e na fibra muscular por medio dos t\u00fabulos transversos (t\u00fabulos T) por medio de canles de sodio regulados por voltaxe. A conduci\u00f3n de potenciais de acci\u00f3n ao longo dos t\u00fabulos transversos estimula a apertura de canles de Ca2+ dependentes de voltaxe, que est\u00e1n mecanicamente acopladas a canles de liberaci\u00f3n de Ca2+ do ret\u00edculo sarcopl\u00e1smico. O Ca2+ despois difunde f\u00f3ra do ret\u00edculo sarcopl\u00e1smico \u00e1s miofibrilas estimulando a contracci\u00f3n. O potencial de placa terminal \u00e9 as\u00ed responsable de establecer o potencial de acci\u00f3n na fibra muscular que desencadea a contracci\u00f3n muscular. A transmisi\u00f3n desde os nervios ao m\u00fasculo \u00e9 tan r\u00e1pida porque cada cuanto de acetilcolina chega \u00e1 placa terminal en concentraci\u00f3ns milimolares, o suficientemente altas para combinarse cun receptor con baixa afinidade, que despois libera rapidamente o transmisor unido.\nReceptores de acetilcolina.\nA acetilcolina \u00e9 un neurotransmisor sintetizado a partir da colina da dieta e de acetil-CoA e est\u00e1 implicada na estimulaci\u00f3n do tecido muscular en vertebrados e nalg\u00fans invertebrados. En animais vertebrados, o subtipo de receptor de acetilcolina que se encontra nas uni\u00f3ns neuromusculares do m\u00fasculo esquel\u00e9tico \u00e9 o receptor de acetilcolina nicot\u00ednico (nAChR), o cal \u00e9 unha canle i\u00f3nica regulada por ligando. Cada subunidade deste receptor ten unha caracter\u00edstica de \"bucle cys\", que est\u00e1 composta por un residuo de ciste\u00edna seguido de 13 residuos doutros amino\u00e1cidos e outro residuo de ciste\u00edna. Os dous residuos de ciste\u00edna forman unha \u00a0pontes disulfuro, o que ten como resultado que o receptor de \"bucle cys\" te\u00f1a a capacidade de unirse \u00e1 acetilcolina e outros ligandos. Estes receptores de bucle cys enc\u00f3ntranse s\u00f3 en eucariotas, pero os procariotas pos\u00faen receptores de ACh con propiedades similares. Non todas as especies usan uni\u00f3ns neuromusculares colin\u00e9rxicas; por exemplo, os cangrexos e as moscas do vinagre te\u00f1en unha uni\u00f3n neuromuscular glutamat\u00e9rxica.\nOs AChRs da uni\u00f3n muscular esquel\u00e9tica forman heteropent\u00e1meros compostos de d\u00faas subunidades \u03b1, unha \u03b2, unha \u025b, e unha \u03b4. Cando unha soa mol\u00e9cula do ligando acetilcolina se une a unha das subunidades \u03b1 do receptor de acetilcolina isto induce un cambio conformacional na interface cunha segunda subunidade \u03b1 do AChR. Este cambio conformacional ten como resultado o incremento da afinidade da segunda subunidade \u03b1 por unha segunda mol\u00e9cula do ligando acetilcolina. Os AChRs mostran unha curva de disociaci\u00f3n sigmoide debido a esta uni\u00f3n cooperativa. A presenza da estrutura do receptor intermedia inactiva cunha soa mol\u00e9cula de ligando unida ment\u00e9n a acetilcolina na sinapse, a cal doutro modo acabar\u00eda perd\u00e9ndose por hidr\u00f3lise realizada pola colinesterase ou por difusi\u00f3n. A persistencia destes ligandos de acetilcolina na sinapse pode causar unha resposta postsin\u00e1ptica prolongada.\nDesenvolvemento.\nPara o desenvolvemento das uni\u00f3ns neuromusculares c\u00f3mpre a sinalizaci\u00f3n tanto do terminal da motoneurona coma da rexi\u00f3n central do m\u00fasculo. Durante o desenvolvemento, as c\u00e9lulas musculares producen receptores de acetilcolina (AChRs) e expr\u00e9sanos nas rexi\u00f3ns centrais nun proceso chamado \"prepatterning\" (~preestampado). P\u00e9nsase que a agrina, un proteoglicano con sitios de uni\u00f3n para o hepar\u00e1n sulfato, e a quinase MuSK axudan a estabilizar a acumulaci\u00f3n de AChR nas rexi\u00f3ns centrais do miocito. MuSK \u00e9 unha receptor tirosina quinase, o que significa que induce a sinalizaci\u00f3n celular pola uni\u00f3n de mol\u00e9culas de fosfato de rexi\u00f3ns propias como as tirosinas, e noutras dianas do citoplasma. Dspois da activaci\u00f3n polo seu ligando a agrina, MuSK sinaliza a trav\u00e9s de d\u00faas prote\u00ednas chamadas \"Dok-7\" e \"rapsina\", para inducir o \"agrupamento\" dos receptores de acetilcolina. A liberaci\u00f3n de ACh por motoneuronas en desenvolvemento produce potenciais postsin\u00e1pticos na c\u00e9lula muscular que reforzan positivamente a localizaci\u00f3n e estabilizaci\u00f3n da uni\u00f3n neuromuscular en desenvolvemento.\nEstes descubrimentos poden demostrarse en parte por estudos en \"ratos knockout\". En ratos que son deficientes \u00e1 agrina ou a MuSK, non se foma a uni\u00f3n neuromuscular. Ademais, os ratos deficientes en Dok-7 non forman agrupaci\u00f3ns de receptores de acetilcolina nin sinapses neuromusculares.\nO desenvolvemento de uni\u00f3ns neuromusculares est\u00fadase principalmente en organismos modelo, como roedores. Ademais, en 2015 creouse unha uni\u00f3n muscular completamente humana in vitro usando c\u00e9lulas nai embrionarias humanas e c\u00e9lulas nai musculares som\u00e1ticas. Neste modelo as motoneuronas presin\u00e1pticas son activadas por optoxen\u00e9tica e en resposta fibras musculares conectadas sinapticamente ret\u00f3rcense por estimulaci\u00f3n luminosa.\nM\u00e9todos de investigaci\u00f3n.\nJos\u00e9 del Castillo e Bernard Katz usaron a ionoforese para determinar a localizaci\u00f3n e densidade de receptores de acetilcolina nicot\u00ednicos (nAChRs) na uni\u00f3n neuromuscular. Con esta t\u00e9cnica sit\u00faase un microel\u00e9ctrodo dentro da placa motora terminal da fibra muscular, e unha micropipeta chea de acetilcolina (ACh) directamente fronte \u00e1 placa motora na fenda sin\u00e1ptica. Aplicaron unha voltaxe positiva ao extremo da micropipeta, o cal causou a liberaci\u00f3n de mol\u00e9culas de ACh cargadas positivamente desde a micropipeta. Estes ligandos flu\u00edron no espazo que representa a fenda sin\u00e1ptica e un\u00edronse aos AChR. Os el\u00e9ctrodos intracelulares monitorizaron a amplitude da despolarizaci\u00f3n da placa motora terminal en resposta \u00e1 uni\u00f3n de ACh aos receptores nicot\u00ednicos (ionotr\u00f3picos). Katz e del Castillo mostraron que a amplitude da despolarizaci\u00f3n (potencial postsin\u00e1ptico excitatorio) depend\u00eda da proximidade da micropipeta que liberaba os i\u00f3ns de ACh na placa motora. Canto m\u00e1is lonxe estaba a micropipeta da placa motora menor era a despolarizaci\u00f3n na fibra muscular. Isto permitiu aos investigadores determinar que os receptores nicot\u00ednicos estaban localizados na placa motora terminal en altas densidades.\nAs toxinas tam\u00e9n se usan para determinar a localizaci\u00f3n de receptores de acetilcolina na uni\u00f3n neuromuscular. A \u03b1-bungarotoxina \u00e9 unha toxina que se encontra nos ofidios da especie \"Bungarus multicinctus\", que act\u00faa como un antagonista da ACh e \u00fanese aos AChR irreversiblemente. Acoplando encimas ensaiables como a peroxidase do ravo picante (HRP) ou prote\u00ednas fluorescentes como a prote\u00edna fluorescente verde (GFP) \u00e1 \u03b1-bungarotoxina, poden visibilizarse e contabilizarse os AChR.\nToxinas que afectan a uni\u00f3n neuromuscular.\nGas nervioso.\nOs gases e licores nerviosos afectan o funcionamento das uni\u00f3ns neuromusculares ao bloquearen irreversiblemente o encima acetilcolinesterase.\nToxina bot\u00falica.\nA toxina bot\u00falica (ou neurotoxina bot\u00falica, BoNT, comercializada co nome \"Botox\", entre outros) inhibe a liberaci\u00f3n de aceetilcolina na uni\u00f3n neuromuscul ao interferir coas prote\u00ednas SNARE. Esta toxina cruza o terminal nervioso por endocitose e interfire seguidamente coas prote\u00ednas SNARE, que son necesarias para a liberaci\u00f3n de ACh. Ao facelo, induce unha par\u00e1lise fl\u00e1ccida transitoria e a denervaci\u00f3n qu\u00edmica localizada no m\u00fasculo estriado que afectou. A inhibici\u00f3n da liberaci\u00f3n de ACh non se establece ata uns dous meses despois de que se fixo a inxecci\u00f3n. Tres meses despois de que ocorra a inhibici\u00f3n, a actividade neuronal empeza a recuperar parcialmente a s\u00faa funci\u00f3n, e en seis meses, recup\u00e9rase completamente a funci\u00f3n neuronal.\nToxina tet\u00e1nica.\nA toxina tet\u00e1nica ou tetanospasmina \u00e9 unha potente neurotoxina producida pola bacteria \"Clostridium tetani\" que causa a enfermidade do t\u00e9tano. A LD50 desta toxina \u00e9 de aproximadamente 1\u00a0ng/kg, polo que \u00e9 a segunda toxina m\u00e1is letal do mundo, despois da toxina bot\u00falica D. Funciona de xeito moi moi similar \u00e1 neurotoxina bot\u00falica (BoNT) ao unirse e ser endocitada na terminal nerviosa presin\u00e1ptica e interferindo cos complexos de prote\u00ednas SNARE. Difire da BoNT principalmente no seu estado final, que na tetanospasmina demostra unha par\u00e1lise esp\u00e1stica/r\u00edxida en vez da par\u00e1lise fl\u00e1ccida que mostra a BoNT.\nLatrotoxina.\nA latrotoxina (\u03b1-latrotoxina) que se encontra no veleno das ara\u00f1as vi\u00favas (\"Latrodectus\") tam\u00e9n afecta a uni\u00f3n neuromuscular causando a liberaci\u00f3n da acetilcolina desde a c\u00e9lula presin\u00e1ptica. Os mecanismos de acci\u00f3n incl\u00faen a uni\u00f3n de receptores na c\u00e9lula presin\u00e1ptica que activan a v\u00eda IP3/DAG e a liberaci\u00f3n do calcio de almac\u00e9ns intracelulares e a formaci\u00f3n de poros e como resultado causa un influxo de i\u00f3ns calcio directamente. Cada mecanismo causa un incremento de calcio nas c\u00e9lulas presin\u00e1pticas, que despois conduce \u00e1 liberaci\u00f3n de ves\u00edculas sin\u00e1pticas de acetilcolina. A latrotoxina causa dor, contracci\u00f3n muscular e se non \u00e9 tratada pode causar par\u00e1lise e a morte.\nVeleno de serpe.\nOs velenos de serpe act\u00faan como toxinas na uni\u00f3n neuromuscular e poden inducir debilidade e par\u00e1lise. Os velenos poden actuar como neurotoxinas persin\u00e1pticas e postsin\u00e1pticas.\nAs neurotoxinas presin\u00e1pticas, comunmente co\u00f1ecidas como \u03b2-neurotoxinas, afectan as rexi\u00f3ns presin\u00e1pticas da uni\u00f3n neuromuscular. A maior\u00eda destas neurotoxinas act\u00faan inhibindo a liberaci\u00f3n de neurotransmisores, como a acetilcolina, na sinapse entre neuronas. Por\u00e9n, algunhas destas toxinas s\u00e1bese que potencian a liberaci\u00f3n de neutrotransmisor. Aqueles que inhiben a liberaci\u00f3n do neurotransmisor crean un bloqueo neuromuscular que impide que as mol\u00e9culas de sinalizaci\u00f3n cheguen aos seus receptores postsin\u00e1pticos diana. Ao facelo as\u00ed, a v\u00edtima da trabada destas serpes sofre unha profunda debilidade. Tales neurotoxinas non responden ben aos antivelenos. Despois dunha hora da inoculaci\u00f3n destas toxinas, inclu\u00edndo a notexina e a taipoxina, moitos dos terminais nerviosos afectados mostran signos de dano f\u00edsico irreversible, deix\u00e1ndoas desprovistas de ves\u00edculas sin\u00e1pticas.\nAs neurotoxinas postsin\u00e1pticas, ou \u03b1-neurotoxinas, act\u00faan de forma oposta \u00e1s neurotoxinas presin\u00e1pticas ao unirse aos receptores de acetilcolina postsin\u00e1pticos. Isto impide a interacci\u00f3n entre a acetilcolina liberada polo terminal presin\u00e1ptico e os receptores da c\u00e9lula postsin\u00e1ptica. De feito, a apertura de canles de sodio asociadas con estes receptores de acetilcolina est\u00e1 impedida, tendo como resultado un bloqueo neuromuscular, similar aos efectos debidos \u00e1s neurotoxinas presin\u00e1pticas. Isto causa a par\u00e1lise nos m\u00fasculos implicados nas uni\u00f3ns afectadas. A diferenza das neurotoxinas presin\u00e1pticas, as toxinas postsin\u00e1pticas son m\u00e1is facilmente afectadas polos antivelenos, o cal acelera a disociaci\u00f3n da toxina dos receptores, causando finalmente unha reversi\u00f3n da par\u00e1lise. Estas neurotoxinas axudan experimental e cualitativamente no estudo da densidade de receptores da acetilcolina e a s\u00faa reciclaxe, as\u00ed como nos estudos que observan a direcci\u00f3n dos anticorpos cara os receptores de acetilcolina afectados en pacientes diagnosticados de miastenia gravis.\nDoenzas.\nCalquera trastorno que compromete a transmisi\u00f3n sin\u00e1ptica entre unha motonejrona e unha c\u00e9lula muscular \u00e9 clasificada baixo o termo xeral de doenza neuromuscular. Estes trastornos poden ser herdados ou adquiridos e poden variar en gravidade e mortalidade. En xeral, a maior\u00eda destes trastornos adoitan ser causados por mutaci\u00f3ns ou trastornos autoinmunes. Os trastornos autoinmunes, no caso de enfermidades neuromusculares, adoitan ser humorais, mediadas por c\u00e9lulas B, e te\u00f1en como resultado a creaci\u00f3n indebida dun anticorpo contra unha motoneurona ou prote\u00ednas da fibra muscular que interfiren coa transmisi\u00f3n ou sinalizaci\u00f3n sin\u00e1pticas.\nAutoimunes.\nMiastenia gravis.\nA miastenia gravis \u00e9 un trastorno autoinmune no que o corpo produce anticorpos contra o receptor de acetilcolina (AchR) (no 80% dos casos), ou contra a quinase espec\u00edfica do m\u00fasculo postsin\u00e1ptica (MuSK) (no 0\u201310% dos casos). Na miastenia gravis seronegativa a prote\u00edna 4 relacionada co receptor da lipoprote\u00edna de baixa densidade \u00e9 a diana de IgG1, a cal act\u00faa como un inhibidor competitivo do seu ligando, impedindo que o ligando se una ao seu receptor. Non se sabe se a miastenia gravis seronegativa responde \u00e1s terapias est\u00e1ndar.\nMiastenia gravis neonatal.\nA miastenia grave neonatal \u00e9 un trastorno autoinmune que afecta 1 de cada 8 nenos nacidos de nais que foron diagnosticadas de miastenia grave (MG). A MG pode ser transferida da nai ao feto polo movemento de anticorpos AChR a trav\u00e9s da placenta. Os signos desta doenza ao nacer incl\u00faen debilidade, que responde a medicaci\u00f3ns anticolinesterase, as\u00ed como a aquinesia fetal, ou a falta de movemento fetal. Esta forma de enfermidade \u00e9 transitoria e dura uns tres meses. Por\u00e9n, nalg\u00fans casos, a MG neonatal pode orixinar outros efectos sobre a sa\u00fade, como a artrogripose e mesmo a morte fetal. Estas condici\u00f3ns p\u00e9nsase que se iniciaron cando os anticorpos anti-AChR maternos se dirixen contrra o AChR fetal e poden durar ata a semana 33\u00aa de xestaci\u00f3n, cando a subunidade \u03b3 de AChR \u00e9 substitu\u00edda pola subunidade \u03b5.\nS\u00edndrome miast\u00e9nica de Lambert-Eaton.\nA s\u00edndrome miastenica de Lambert-Eaton (LEMS) \u00e9 unha enfermidade autoinmune que afecta \u00e1 porci\u00f3n presin\u00e1ptica da uni\u00f3n neuromuscular. Esta rara doenza pode distinguirse por unha tr\u00edada de s\u00edntomas: debilidade muscular proximal, disfunci\u00f3n auton\u00f3mica e arreflexia. A debilidade muscular proximal \u00e9 un produto de autoanticorpos patox\u00e9nicos dirixidos contra as canles de calcio reguladas por voltaxe de tipo P/Q, que \u00e1 s\u00faa vez causa unha reduci\u00f3n da liberaci\u00f3n de acetilcolina desde os terminais nerviosos motores da c\u00e9lula presin\u00e1ptica. Exemplos de disfunci\u00f3n auton\u00f3mica causados pola s\u00edndrome miast\u00e9nica de Lambert-Eaton son a disfunci\u00f3n er\u00e9ctil en homes, a estrinximento e, m\u00e1is comunmente, sequidade de boca. As disfunci\u00f3ns menos com\u00fans incl\u00faen a sequidade ocular e a alteraci\u00f3n do suoramento. A arreflexia \u00e9 unha condici\u00f3n na cal os reflexos de tend\u00f3n est\u00e1n reducidos e poden desaparecer temporalmente despois dun per\u00edodo de exercicio.\nO 50\u201360% dos pacientes que son diagnosticados desta s\u00edndrome tam\u00e9n presentan un tumor asociado, que \u00e9 tipicamente un carcinoma pulmonar de c\u00e9lulas pequenas (SCLC). Este tipo de tumor tam\u00e9n expresa canles de calcio reguladas por voltaxe. \u00c1s veces, a s\u00edndrome miast\u00e9nica de Lambert-Eaton tam\u00e9n aparece xunto con miastenia gravis.\nO tratamento da s\u00edndrome miast\u00e9nica de Lambert-Eaton consiste en usar 3,4-diaminopiridina como primeira medida, o cal serve para incrementar o potencial de acci\u00f3n muscular composta as\u00ed como a forza muscular ao alongar o tempo que as canles de calcio reguladas por voltaxe permanecen abertas despois de bloquear as canles de potasio reguladas por voltaxe. Outros tratamentos son o uso de prednisona e azatioprina no caso de que a 3,4-diaminopiridina non sirva de axuda para o tratamento.\nNeuromioton\u00eda.\nA neuromioton\u00eda (NMT), tam\u00e9n chamada s\u00edndrome de Isaac, \u00e9 distinta de moitas outras doenzas da uni\u00f3n neuromuscular. En vez de causar a debilidade muscular, a NMT orixina a hiperexcitaci\u00f3n dos nervios motores. A NMT causa esta hiperexcitaci\u00f3n ao producir despolarizaci\u00f3ns m\u00e1is longas ao regular \u00e1 baixa as canles de potasio reguladas \u00e1 voltaxe, o que causa unha maior liberaci\u00f3n de neurotransmisores e o disparo de impulsos repetitivo. Este incremento a taxa de disparo leva a unha transmisi\u00f3n m\u00e1is activa e como resultado unha maior actividade muscular no individuo afectado. A NMT tam\u00e9n se cre que ten unha orixe autoinmune debido \u00e1s s\u00faas asociaci\u00f3ns con s\u00edntomas autoinmunes no individuo afectado.\nXen\u00e9ticas.\nS\u00edndromes miast\u00e9nicas conx\u00e9nitas.\nAs s\u00edndromes miast\u00e9nicas conx\u00e9nitas (CMS) son moi similares en funcionamento \u00e1 miastenia gravis e \u00e1 s\u00edndrome miast\u00e9nica de Lambert-Eaton, pero a principal diferenza entre as s\u00edndrome miast\u00e9nica conx\u00e9nita e as outras doenzas \u00e9 que a s\u00edndrome miast\u00e9nica conx\u00e9nita \u00e9 de orixe xen\u00e9tica. Especificamente, estas s\u00edndromes son doenzas debidas a mutaci\u00f3ns recesivas, presentes en 1 de cada polos menos 10 xenes que afectan a prote\u00ednas presin\u00e1pticas, sin\u00e1pticas e postsin\u00e1pticas na uni\u00f3n neuromuscular. Tales mutaci\u00f3ns usualmente orix\u00ednanse na subunidade \u03b5 do AChR, afectando deste modo \u00e1 cin\u00e9tica e expresi\u00f3n do propio receptor. As substituci\u00f3ns de nucle\u00f3tidos simples ou deleci\u00f3ns poden causar a perda de funci\u00f3n da subunidade. Outras mutaci\u00f3ns, como as que afectan a acetilcolinesterase e acetiltransferase, poden tam\u00e9n causar a expresi\u00f3n da s\u00edndrome miast\u00e9nica conx\u00e9nita, e esta \u00faltima est\u00e1 asociada especificamente con apnea epis\u00f3dica. Estas s\u00edndromes poden presentarse en diferentes momentos da vida dun individuo. Poden orixinarse na fase fetal, causando aquinesia fetal, ou no per\u00edodo perinatal, durante a cal poden observarse certas condici\u00f3ns, como a artrogripose, ptose, hipoton\u00eda, oftalmoplexia, e dificultades de alimentaci\u00f3n ou respiraci\u00f3n. Poder\u00edan tam\u00e9n activarse durante a adolescencia ou a idade adulta, causando que o individuo desenvolva a s\u00edndrome de canles lentas.\nO tratamento de subtipos particulares de s\u00edndromes miast\u00e9nicas conx\u00e9nitas (s\u00edndrome miast\u00e9nica conx\u00e9nita de canle r\u00e1pida postsin\u00e1ptica) \u00e9 similar ao tratamento para outros trastornos neuromusculares. A 3,4-diaminopiridina, que o tratamento da primeira li\u00f1a para a s\u00edndrome miast\u00e9nica de Lambert-Eaton, est\u00e1 baixo desenvolvemento como medicamento orfo para a s\u00edndrome miast\u00e9nica conx\u00e9nita nos Estados Unidos.\nAtrofia muscular bulboespi\u00f1al.\nA atrofia muscular bulboespi\u00f1al, tam\u00e9n chamada enfermidade de Kennedy, \u00e9 un trastorno de trinucle\u00f3tido poliglutamina recesivo raro que est\u00e1 ligado ao cromosoma X. Debido a esta ligaz\u00f3n ao cromosoma X, \u00e9 tipicamente transmitida polas mulleres. Por\u00e9n, a enfermidade de Kennedy pres\u00e9ntase s\u00f3 en machos adultos e o comezo da enfermidade d\u00e1se posteriormente na vida. Esta doenza \u00e9 especificamente causada pola expansi\u00f3n da repetici\u00f3n en t\u00e1ndem CAG no ex\u00f3n 1 que se encontra no xene do receptor de andr\u00f3xenos no cromosoma Xq11-12. O xene receptor de andr\u00f3xenos expandido poli-Q acum\u00falase nos n\u00facleos das c\u00e9lulas, onde empeza a fragmentarse. Despois da fragmentaci\u00f3n, empeza a degradaci\u00f3n da c\u00e9lula, que causa unha perda de motoneuronas e de ganglios espi\u00f1ais.\nOs s\u00edntomas da enfermidade de Kennedy incl\u00faen a debilidade e desgaste do m\u00fasculo facial bulbar e os m\u00fasculos das extremidades, as\u00ed como alteraci\u00f3ns sensoriais e endocrinol\u00f3xicas, como a xinecomastia e unha reduci\u00f3n da fertilidade. Outros exemplos de sintomas son a elevaci\u00f3n da testosterona e outros nives de hormonas sexuais, o desenvolvemento de hiper-CK-emia (niveis elevados de creatina quinase), a conduci\u00f3n anormal a trav\u00e9s dos nervios motores e sensoriais, e alteraci\u00f3ns neurop\u00e1ticas ou en raros casos miop\u00e1ticas en biopsias de c\u00e9lulas musculares.\nDistrofia muscular de Duchenne.\nA distrfia muscular de Duchenne \u00e9 un trastorno xen\u00e9tico ligado ao X que se orixina pola ausencia da prote\u00edna estrutural distrofina na uni\u00f3n neuromuscular. Afecta a 1 de cada 3\u00a0600\u20136\u00a0000 homes (machos) e frecuentemente causa a morte \u00e1 idade de 30 anos. A ausencia da distrofina causa a dexeneraci\u00f3n muscular e os pacientes presentan os seguintes s\u00edntomas: un andar anormal, hipertrofia no m\u00fasculo das tenreiras e unha elevada creatina quinase. Se non se trata, os pacientes poden sufrir dificultade respiratoria, que pode conducir \u00e1 morte."}
{"id": "451452", "revid": "27155", "url": "https://gl.wikipedia.org/wiki?curid=451452", "title": "Uni\u00f3n mioneural", "text": ""}
{"id": "451453", "revid": "27155", "url": "https://gl.wikipedia.org/wiki?curid=451453", "title": "Sinapse neuromuscular", "text": ""}
{"id": "451454", "revid": "27155", "url": "https://gl.wikipedia.org/wiki?curid=451454", "title": "Placa motora", "text": ""}
{"id": "451456", "revid": "56817", "url": "https://gl.wikipedia.org/wiki?curid=451456", "title": "Rollei", "text": "Rollei \u00e9 un fabricante alem\u00e1n de c\u00e1maras fotogr\u00e1ficas. Foi fundada en 1920 co nome de \"Franke &amp; Heidecke\" por Paul Franke e Reinhold Heidecke en Braunschweig, Baixa Saxonia.\n\u00c9 co\u00f1ecida principalmente polos seus modelos de c\u00e1maras r\u00e9flex, e en especial pola serie Rolleiflex,\u200b popular durante as d\u00e9cadas de 1950 e 1960. Fabricou series de c\u00e1maras de medio formato, como a Rolleiflex e a Rolleicord, e de 35\u00a0mm, como a Rollei 35, a Rolleiflex SL35 e a Rolleimatic. Todos os seus modelos normalmente empregan lentes das marcas alem\u00e1s Carl Zeiss AG e Schneider Kreuznach."}
{"id": "451457", "revid": "65337", "url": "https://gl.wikipedia.org/wiki?curid=451457", "title": "Arte rupestre do arco mediterr\u00e1neo da Pen\u00ednsula Ib\u00e9rica", "text": "O grupo de m\u00e1is de 700 sitios de arte rupestre prehist\u00f3rica da conca do Mediterr\u00e1neo Ib\u00e9rico, tam\u00e9n co\u00f1ecido como \"arte levantino\", declar\u00e1ronse colectivamente Patrimonio da Humanidade pola UNESCO en 1998. Os sitios at\u00f3panse no leste de Espa\u00f1a e conte\u00f1en a arte rupestre que data do Paleol\u00edtico Superior ou per\u00edodo Mesol\u00edtico (m\u00e1is probable) da Idade de Pedra. A arte consiste en pequenas figuras pintadas de seres humanos e animais, que son os m\u00e1is avanzados e xeneralizados sobreviventes deste per\u00edodo, seguramente en Europa e, posiblemente, no mundo, polo menos nos primeiros traballos. Destaca polo n\u00famero de prazas inclu\u00eddas, a maior concentraci\u00f3n de tal arte en Europa. O seu nome ref\u00edrese \u00e1 Conca do Mediterr\u00e1neo; No entanto, mentres alg\u00fans sitios est\u00e1n situados preto do mar, moitos deles est\u00e1n no interior de Arag\u00f3n e Castela-A Mancha; tam\u00e9n se refire a mi\u00fado como Arte Levantine (que significa \"de Espa\u00f1a do Leste\", e non a rexi\u00f3n de Levante).\nLista de sitios protexidos.\n\u00c9 un conxunto de 758 abrigos rochosos, grutas, pequenas covas e desfiladeiros (conforme listaxe da Unesco) en que a representaci\u00f3n figurativa atopou algunhas formas xeom\u00e9tricas que van desde escenas de caza, recolecci\u00f3n, danza ou de guerra, inclu\u00edndo figuras humanas e animais.\nOs sitios distrib\u00faense xeograficamente da seguinte forma entre 16 provincias nas 6 comunidades aut\u00f3nomas xa mencionadas:\nA Comisi\u00f3n de Cultura do Parlamento de Andaluc\u00eda, aprobou o 25 de maio de 2006 solicitar a inclusi\u00f3n da arte rupestre das provincias de M\u00e1laga e de C\u00e1diz como parte da arte rupestre do arco mediterr\u00e1neo da pen\u00ednsula Ib\u00e9rica."}
{"id": "451458", "revid": "27155", "url": "https://gl.wikipedia.org/wiki?curid=451458", "title": "Placa neuromuscular", "text": ""}
{"id": "451459", "revid": "52373", "url": "https://gl.wikipedia.org/wiki?curid=451459", "title": "Constantino Longueira Morales", "text": "Constantino Longueira Morales, nado en Malpica de Berganti\u00f1os, foi un pol\u00edtico galego.\nTraxectoria.\nVeci\u00f1o de Leiloio. Na II Rep\u00fablica foi elixido concelleiro de Malpica de Berganti\u00f1os o 31 de maio de 1931. En 1933 foi nomeado alcalde de Malpica. En abril de 1936, logo da renuncia de Jos\u00e9 Sande Lois, volveu ser alcalde de Malpica. Co golpe de Estado do 18 de xullo de 1936 foi sancionado."}
{"id": "451460", "revid": "5863", "url": "https://gl.wikipedia.org/wiki?curid=451460", "title": "Atentado terrorista do 11 de marzo de 2004", "text": ""}
{"id": "451461", "revid": "5863", "url": "https://gl.wikipedia.org/wiki?curid=451461", "title": "Dialectalismo", "text": ""}
{"id": "451463", "revid": "89787", "url": "https://gl.wikipedia.org/wiki?curid=451463", "title": "Pristis pectinata", "text": "Pristis pectinata \u00e9 unha especie de peixe serra\u00a0da\u00a0familia\u00a0Pristidae. \u00c9 orixinaria das augas tropicais e subtropicais das zonas costeiras e estuarios do Atl\u00e1ntico. Os rexistros da especie noutros lugares semellan ser equivocaci\u00f3ns con outras especies de peixes serra. \u00c9 unha especie en perigo cr\u00edtico que desapareceu de gran parte do seu h\u00e1bitat hist\u00f3rico."}
{"id": "451466", "revid": "1410", "url": "https://gl.wikipedia.org/wiki?curid=451466", "title": "Campionato Portugu\u00e9s de Rugby 2015-2016", "text": "A tempada 2015-2016 do Campionato Portugu\u00e9s de Rugby foi a 58\u00aa edici\u00f3n da m\u00e1xima competici\u00f3n nacional de clubs de rugby en Portugal, organizada pola Federaci\u00f3n Portuguesa de Rugby."}
{"id": "451467", "revid": "23204", "url": "https://gl.wikipedia.org/wiki?curid=451467", "title": "Cichla ocellaris", "text": "Cichla ocellaris\u00a0\u00e9 unha especie moi grande de c\u00edclido\u00a0orixinario de\u00a0Am\u00e9rica do Sur. Acada os\u00a074\u00a0cm de lonxitude.\u00a0Habita nos r\u00edos\u00a0Marowijne e Essequibo\u00a0na G\u00fciana, e no r\u00edo\u00a0Branco do\u00a0Brasil. Tam\u00e9n foi introducido\u00a0en rexi\u00f3ns f\u00f3ra do seu h\u00e1bitat natural (como en\u00a0Florida, Hawai\u00a0e Porto Rico).\u00a0\u00c9 frecuentemente confundido con \"C. monoculus\"."}
{"id": "451469", "revid": "89787", "url": "https://gl.wikipedia.org/wiki?curid=451469", "title": "Tom\u00e1\u0161 Satoransk\u00fd", "text": "Tom\u00e1\u0161 Satoransk\u00fd, nado o 30 de outubro de 1991 en Praga, \u00e9 un xogador profesional de baloncesto checo que xoga no FC Barcelona da Liga ACB. Mide 2,01 metros e xoga nas posici\u00f3ns de base e escolta.\nTraxectoria.\nEn 2009 asinou co CB Sevilla da Liga ACB, onde xogou durante cinco tempadas. Satoransk\u00fd foi elixido na 32\u00aa posici\u00f3n do Draft da NBA de 2012 polos Washington Wizards.\nEn xullo de 2014, Satoransk\u00fd asinou un contrato de dous anos co FC Barcelona da Liga ACB.\nO 21 de xullo de 2016, Satoransk\u00fd asinou cos Washington Wizards, onde permaneceu at\u00e9 2019. Ap\u00f3s pasar por varios equipos da NBA, en 2022 regresou ao FC Barcelona."}
{"id": "451470", "revid": "7523", "url": "https://gl.wikipedia.org/wiki?curid=451470", "title": "Tomas Satoransky", "text": ""}
{"id": "451471", "revid": "56817", "url": "https://gl.wikipedia.org/wiki?curid=451471", "title": "Acanthicus hystrix", "text": "Acanthicus hystrix \u00e9 unha especie de Loricariidae orixinaria das concas dos Amazonas, Tocantins\u2013Araguaia e Orinoco. Pode atoparse a diferentes profundidades do leito rochoso no caudal principal do r\u00edo en zonas de corrente moderada e forte, malia que tam\u00e9n pode aparecer en correntes lentas. A especie \u00e9 relativamente com\u00fan nos acuarios, mais o seu tama\u00f1o de adulto e a s\u00faa agresividade territorial requiren dun espazo de auga grande."}
{"id": "451472", "revid": "72012", "url": "https://gl.wikipedia.org/wiki?curid=451472", "title": "Tetrastes bonasia", "text": ""}
{"id": "451473", "revid": "56817", "url": "https://gl.wikipedia.org/wiki?curid=451473", "title": "Brachyplatystoma filamentosum", "text": "Brachyplatystoma filamentosum \u00e9 unha especie de peixe\u00a0da familia Pimelodidae\u00a0da orde dos siluriformes. \u00c9 orixinario de Suram\u00e9rica, nas concas dos r\u00edos Amazonas e Orinoco, e principais r\u00edos das G\u00fciana e o nordeste do Brasil. Tam\u00e9n est\u00e1 presente na Arxentina. \u00c9 co\u00f1ecido en Bolivia como pira\u00edba.\nMorfolox\u00eda.\nOs machos poden acadar os 360\u00a0cm de lonxitude total e 200\u00a0kg de peso."}
{"id": "451474", "revid": "91578", "url": "https://gl.wikipedia.org/wiki?curid=451474", "title": "Andrewsarchus", "text": "Andrewsarchus\u00a0\u00e9 un x\u00e9nero\u00a0extinto de mam\u00edfero que viviu durante o\u00a0Eoceno\u00a0medio no que \u00e9 agora \u00e9\u00a0Mongolia Interior, na\u00a0China. S\u00f3 se reco\u00f1ece unha especie, \"A. mongoliensis\", co\u00f1ecida por un cranio de gran\u00a0tama\u00f1o descuberto en 1923 durante as expedici\u00f3ns a Asia central polo Museo Americano de Historia Natural (AMNH). Xeralmente clasificado como un mesoniquio dende a s\u00faa descrici\u00f3n orixinal, estudos m\u00e1is recentes clasif\u00edcano como un artiod\u00e1ctilo, e m\u00e1is especificamente, como un membro do clado dos cetancodontamorfos, estreitamente relacionado con entelodontes, hipop\u00f3tamos e cet\u00e1ceos."}
{"id": "451475", "revid": "23204", "url": "https://gl.wikipedia.org/wiki?curid=451475", "title": "Andrewsarchus mongoliensis", "text": ""}
{"id": "451476", "revid": "22795", "url": "https://gl.wikipedia.org/wiki?curid=451476", "title": "Tetrastes", "text": "Tetrastes \u00e9 un x\u00e9nero de aves sa orde dos galiformes, familia dos fasi\u00e1nidos e subfamilia dos tetraoninos.\nTaxonom\u00eda.\nDescrici\u00f3n.\nO x\u00e9nero fois descrito en 1840 polo naturalista alem\u00e1n, que traballou no imperio Ruso, Alexander von Keyserling e o ornit\u00f3logo alem\u00e1n Johann Heinrich Blasius.\nEspecies.\nO x\u00e9nero est\u00e1 constitu\u00eddo por d\u00faas especies, antigamente clasificadas dentro do x\u00e9nero \"Bonasa\"."}
{"id": "451477", "revid": "89787", "url": "https://gl.wikipedia.org/wiki?curid=451477", "title": "Xo\u00e1n III Sobieski", "text": "Xo\u00e1n III Sobieski (en polaco \"Jan III Sobieski\"), nado en Olesko o 17 de agosto de 1629 e finado en Wilan\u00f3w o 17 de xu\u00f1o de 1696, foi un dos m\u00e1is importantes reis da chamada Mancomunidade polaco-lituana, rei de Polonia e Gran Duque de Lituania dende 1674 ata a s\u00faa morte.\nFoi ademais un dos mellores militares do s\u00e9culo XVII \u00e1 altura de grandes xerais como Ambrosio Esp\u00ednola, Raimondo Montecuccoli, Enrique de la Tour d'Auvergne-Bouillon ou Carlos V de Lorena.\nTraxectoria.\nOrixes e formaci\u00f3n.\nXo\u00e1n Sobieski naceu o 17 de agosto de 1629 no castelo de Olesko. Aquel mesmo d\u00eda tivo lugar unha impo\u00f1ente tormenta en Constantinopla e un raio impactou nun dos minaretes da Mesquita Azul convertendo a media l\u00faa que coroaba a construci\u00f3n en cinzas, este feito foi tomado polos turcos otom\u00e1ns como un mal agoiro.\nOs seus pais eran Jakub Sobieski e Sof\u00eda Te\u00f3fila Danilowicz. O seu pai era considerado polos seus contempor\u00e1neos como unha persoa honorable. El foi un importante parlamentario e orador e participou en numerosas comisi\u00f3ns diplom\u00e1ticas e en expedici\u00f3ns militares como a que tivo lugar contra Moscova en 1617-18 e na batalla de Khotym onde 45\u00a0000 polacos, lituanos e cosacos derrotaron a 100\u00a0000 otom\u00e1ns.\nJakub e Sof\u00eda Teof\u00edla tiveron sete fillos pero s\u00f3 catro chegaron \u00e1 idade adulta: dous fillos (Marek Sobieski e Xo\u00e1n) e d\u00faas fillas (Katarzyna e Anna).\nMarek e Xo\u00e1n foron criados no castelo de Zolkiew e educados nas leis polacas e no co\u00f1ecemento das t\u00e1cticas militares. A s\u00faa nai conduc\u00edaos a rezar \u00e1 tumba do bisav\u00f3 dos nenos, Stanislaw Zolkiewski, Gran Hetman da Coroa, quen faleceu na batalla de Cecora en 1620. Sof\u00eda Te\u00f3fila quer\u00eda que os seus fillos lembrasen sempre a inscrici\u00f3n da tumba do seu av\u00f3:\nO mozo Xo\u00e1nn Sobieski a\u00ednda que menos atractivo que o seu irm\u00e1n Marek era un mozo animado, ardente e impetuoso cuxa gran paix\u00f3n \u00e9 a caza (aos nove anos xa cazara o seu primeiro oso).\nO ver\u00e1n de 1640 Jakub enviou os seus fillos a Cracovia para educarse. Al\u00ed estudaron filosof\u00eda, historia, matem\u00e1ticas e poes\u00eda. Os estudos along\u00e1ronse e en 1643, Xo\u00e1n Sobieski accedeu \u00e1 facultade de filosof\u00eda da Universidade Iaguel\u00f3nica, compaxinando os estudos co adestramento militar xa que recibiu lecci\u00f3ns de h\u00edpica, tiro e esgrima.\nXo\u00e1n e Marek remataron os seus estudos en febreiro de 1646 pero os seus pais envi\u00e1ronos a realizar o Grand Tour por Europa e tras pasar por Zamo\u015b\u0107, Lublin, Kazimierz Dolny, Radom, Kalisz e Poznan os irm\u00e1ns visitaron Frankfurt do Oder, cidade do Sacro Imperio Romano Xerm\u00e1nico tralo que pasaron a Berl\u00edn, capital de Brandeburgo.\nO 5 de maio de 1646 chegaron a \u00c1msterdam, capital das Provincias Unidas e despois visitaron Antuerpen nos Pa\u00edses Baixos espa\u00f1ois onde tomaron contacto coa obra de Peter Paul Rubens.\nEn xu\u00f1o de 1646 Xo\u00e1n Sobieski chegou a Par\u00eds onde os irm\u00e1ns se involucraron na vida social acudindo a festas, igrexas e palacios e Xo\u00e1n Sobieski enrolouse nos mosqueteiros da Garda. Na primavera de 1647, Xo\u00e1n Sobieski, tivo unha relaci\u00f3n cunha muller casada da que naceu un fillo chamado Brisacier. Durante a s\u00faa estancia en Francia, Xo\u00e1n Sobieski visitou outras cidades como Orle\u00e1ns, Tours, Angers, Nantes, La Rochelle, Blois, Bordeos, Marsella, Saumur e Toulon.\nEn outubro de 1647 os irm\u00e1ns viaxaron a Inglaterra e visitaron Londres pero a Segunda Guerra Civil Inglesa impediu que visitasen Escocia e os irm\u00e1ns tiveron que regresar a Amsterdam onde co\u00f1eceron a Maarten Tromp.\nTras realizar esta xira por Europa Occidental, os irm\u00e1ns Sobieski, planearon viaxar a Constantinopla e o norte de \u00c1frica pero a revolta dos cosacos zaporozhos instigada por Bohd\u00e1n Jmelnytsky e a morte do rei polaco Ladislau IV Vasa provocaron que os irm\u00e1ns tivesen que pospor a s\u00faa viaxe ao Imperio Otom\u00e1n e regresar a Polonia.\nA rebeli\u00f3n de Jmelnytsky.\nA vitoria dos cosacos na batalla de Korsun deixou o sueste da Rep\u00fablica das D\u00faas Naci\u00f3ns desprotexido e os cosacos entreg\u00e1ronse \u00e1 pillaxe. Antes da chegada de Marek e Xo\u00e1n Sobieski a Polonia as tropas polacas volveron ser derrotadas na batalla de Pliwice, mais o ex\u00e9rcito cosaco foi detido polas fortificaci\u00f3ns de Zamo\u015b\u0107 .\nCando os irm\u00e1ns Sobieski chegaron a Zamosc atoparon al\u00ed a s\u00faa nai e descubriron que o seu pai falecera. A s\u00faa nai instounos a que cumprisen co seu deber de defender a patria, advert\u00edndolles que non tivesen medo do combate.\nXo\u00e1n II Casimiro Vasa foi elixido rei de Polonia e enviou unha delegaci\u00f3n para negociar con Bohd\u00e1n Jmelnytsky mais unha forza de 100\u00a0000 cosacos puxo baixo sitio a cidade de Zbaraz onde se atopaba Marek Sobieski.\nXo\u00e1n Sobieski, quen se atopaba en Lublin, uniuse \u00e1s forzas do Starosta de Jaworow formando e comandando a s\u00faa propia bandeira de cabalar\u00eda. Xo\u00e1n Sobieski participou na batalla de Zborow, que foi a s\u00faa primeira batalla. Os polacos lograron a vitoria na batalla na que tivo unha grande importancia a cabalar\u00eda polaca e Jmelnytsky foi obrigado a asinar unha tregua.\nDespois da tregua, os irm\u00e1ns Sobieski asistiron \u00e1 voda da s\u00faa irm\u00e1 Katarzyna quen casou co Palatino de Cracovia, Wladyslaw Zaslawski-Ostrogski. Con todo, a paz durou pouco xa que Jmelnytsky buscou o apoio do sult\u00e1n Otom\u00e1n e de \u0130sl\u00e2m III Giray, khan de Crimea.\nA batalla entre o ex\u00e9rcito polaco (onde se atopaban os irm\u00e1ns Sobieski) e o ex\u00e9rcito cosaco-t\u00e1rtaro tivo lugar en Beresteczko o 28 de xu\u00f1o de 1650. O primeiro d\u00eda da batalla de Beresteczko os polacos terminaron con vantaxe grazas \u00e1 s\u00faa cabalar\u00eda. Con todo a cabalar\u00eda t\u00e1rtara recuperouse e varios escuadr\u00f3ns penetraron entre a formaci\u00f3n polaca. Xo\u00e1n Sobieski foi ferido na cabeza e feito prisioneiro pero os seus compatriotas puideron rescatalo. Os t\u00e1rtaros chegaron ata as proximidades da posici\u00f3n de Xo\u00e1n II Casimiro, mais foron finalmente rexeitados pola artillar\u00eda. Ao seguinte d\u00eda o ataque da cabalar\u00eda da \u00e1 esquerda polaca, acompa\u00f1ada por un avance do centro polaco e un forte lume da artillar\u00eda creou unha gran confusi\u00f3n entre os t\u00e1rtaros, que comezaron a fuxir deixando os cosacos nunha posici\u00f3n dif\u00edcil, defend\u00e9ndose entre as s\u00faas carruaxes. A resistencia cosaca alongouse e ata o 10 de xullo non foron finalmente derrotados. A batalla de Beresteczko foi a maior batalla terrestre do s\u00e9culo XVII, nela participaron m\u00e1is de 200\u00a0000 soldados e terminou coa morte de m\u00e1is de 20\u00a0000 cosacos, polo que Jmelnytsky foi obrigado a asinar un tratado favorable \u00e1 Rep\u00fablica das D\u00faas Naci\u00f3ns.\nDe novo Jmelnytsky non se conformou coa situaci\u00f3n e buscou apoio internacional para enfrontarse \u00e1 Mancomunidade Polaco-Lituana e aliouse co Hospodar de Moldavia pero o Gran Hetman da Coroa, Marcin Kalinowski foi enviado \u00e1 fronteira para evitar calquera intento de invasi\u00f3n. A intenci\u00f3n dos dous irm\u00e1ns era unirse a este ex\u00e9rcito pero foron frustradas porque Xo\u00e1n Sobieski viuse envolto nun duelo cun gran magnate lituano chamado Miguel Pac na que recibiu perigosas feridas que o obrigaron a permanecer na cama O seu irm\u00e1n Marek si puido participar na expedici\u00f3n.\nA expedici\u00f3n terminou en fracaso xa que na batalla de Batoh (2 de xu\u00f1o de 1652), os cosacos-t\u00e1rtaros conseguiron a vitoria e capturaron 8000 prisioneiros entre os que se atopaba Marek Sobieski, quen foron executados como vinganza pola derrota de Beresteczko.\nCando descubriu a nova, Xo\u00e1n Sobieski atopouse afundido psicoloxicamente polo tr\u00e1xico final do seu irm\u00e1n. Durante d\u00edas a s\u00faa nai non lle dirixiu a palabra xa que sempre sentira debilidade por Marek mais Xo\u00e1n Sobieski permaneceu ao seu lado tentando reconfortala.\nAo ano seguinte Xo\u00e1n Sobieski participou na campa\u00f1a militar contra os cosacos e os t\u00e1rtaros. En Zborov estalou un mot\u00edn entre o ex\u00e9rcito polaco e todos os medios de persuasi\u00f3n foran en balde. Xo\u00e1n Sobieski pediu que se lle confiase sufocar a rebeli\u00f3n e o xeneral permitiullo a\u00ednda que non confiaba gran cousa nel, que s\u00f3 contaba vinte anos. Grazas \u00e1 s\u00faa grande elocuencia e a s\u00faa ret\u00f3rica apaixonada e convincente soubo contaxiar os sublevados do seu esp\u00edrito patriota e os soldados volveron \u00e1 obediencia. Grazas a esta acci\u00f3n, Xo\u00e1n Sobieski foi recompensado co ascenso a abandeirado da coroa.\nVolveuse asinar a paz e o khan de Crimea pediu como garant\u00eda do cumprimento dos compromisos de paz a entrega de ref\u00e9ns entre os oficiais polacos. Xo\u00e1n Sobieski, que adquirira xa certo status foi un dos elixidos polo khan como ref\u00e9n. Tras pasar un tempo cos t\u00e1rtaros regresou a Polonia pero pouco despois a guerra volveu comezar. Xo\u00e1n Sobieski uniuse ao ex\u00e9rcito e foi destinado ao Palatinado de Belz, na fronteira ucra\u00edna pero tivo que retirarse a curarse dunha ferida da cabeza que recibiu dunha escaramuza. Durante tres anos m\u00e1is Xo\u00e1n Sobieski e as tropas polacas enfront\u00e1ronse cos cosacos que recibiron a axuda de Afasto I de Rusia. Se a guerra cos cosacos e cos rusos non fose suficiente unha parte dos nobres polacos descontentos convidaron a Carlos X Gustavo de Suecia a tomar o trono polaco e f\u00edxose co poder na Gran Polonia, Mazovia e Cracovia.\nXo\u00e1n II Casimiro Vasa tivo que fuxir a Silesia.\nO Diluvio.\nA invasi\u00f3n sueca de Polonia, co\u00f1ecida como o Diluvio foi un momento cr\u00edtico na historia polaca xa que gran parte do reino polaco foi controlado polos suecos e moitos nobres un\u00edronse a este ex\u00e9rcito. Xo\u00e1n Sobieski mant\u00edvose fiel a Xo\u00e1n II Casimiro. Entre Malbork e Elblag derrotou con 400 xinetes a seiscentos xinetes suecos. En 1655 Lituania pasou voluntariamente ao bando sueco, mais o Khanato de Crimea, vendo o perigo que supu\u00f1a ter preto das s\u00faas fronteiras unha potencia militar como Suecia, decidiu apoiar a Rep\u00fablica das D\u00faas Naci\u00f3ns e Sobieski p\u00faxose ao mando dos t\u00e1rtaros.\nCo apoio t\u00e1rtaro as cousas cambiaron rapidamente. Lituania foi librada dos suecos, Varsovia foi liberada. Un ex\u00e9rcito brandeburgu\u00e9s avanzaba para apoiar a Suecia e Xo\u00e1n Sobieski foi capaz de bloquear o V\u00edstula e acosar as tropas do elector de Brandeburgo Carlos X Gustavo enviou contra el a Robert Douglas, conde de Skenninge. Xo\u00e1n Sobieski deixou a infantar\u00eda bloqueando o V\u00edstula e avanzou coa cabalar\u00eda cara ao r\u00edo Pileza, cruzou o r\u00edo e sorprendeu a Douglas fac\u00e9ndoo retirarse.\nXurxo R\u00e1k\u00f3czi II, pr\u00edncipe de Transilvania, declarou a guerra \u00e1 Mancomunidade Polaca-Lituana, invadiu Polonia ao mando de 30\u00a0000 homes, uniuse a Carlos X Gustavo e ambos puxeron baixo sitio a Varsovia. Xo\u00e1n Sobieski participou na batalla de Varsovia, unha batalla de tres d\u00edas (18-20 de xullo de 1656) que finalmente se decidiu do lado sueco.\nCon todo, os dinamarqueses, alarmados polas conquistas de Carlos X Gustavo, deron comezo \u00e1 Guerra Sueco-Danesa (1657-1658) o que obrigou o rei sueco a abandonar Polonia. A paz con Suecia asinouse definitivamente en 1660 e foi co\u00f1ecida como Tratado de Oliva; a Mancomunidade Polaco-Lituana foi a gran perdedora porque ter\u00eda que ceder territorios a Suecia e reco\u00f1ecer a independencia do Ducado de Prusia que se atopaba baixo o control dos Hohenzollern de Brandeburgo. En 1657 o pr\u00edncipe Jerzy Sebastian Lubomirski e Xo\u00e1n Sobieski intern\u00e1ronse en Transilvania para tomar represalias contra Xurxo R\u00e1k\u00f3czi II quen se viu obrigado a aceptar unha paz humillante.\nOs \u00fanicos inimigos de Polonia que quedaban eran Rusia e os cosacos e Xo\u00e1n Sobieski foi enviado a atacar os cosacos, logrando unha vitoria completa. Esta vitoria desmoralizou os rusos e as tropas polacas puideron tomar Vilnius con facilidade tralo que se asinou unha paz entre os dous pa\u00edses favorable \u00e1 Rep\u00fablica das D\u00faas Naci\u00f3ns.\nRokosz de Lubomirski.\nEn 1664 Jerzy Sebastian Lubomirski, Gran Mariscal de Polonia, foi acusado por Xo\u00e1n II Casimiro de traiz\u00f3n tras oporse ao rei que pretend\u00eda elixir o seu sucesor. Lubomirski retirouse a Breslavia dende onde dirixiu un rokosz.\nXo\u00e1n Sobieski foi posto por Xo\u00e1n II Casimiro \u00e1 fronte do ex\u00e9rcito fiel ao soberano. A pesar de comandar por primeira vez un ex\u00e9rcito polaco a situaci\u00f3n foi dif\u00edcil para Xo\u00e1n Sobieski xa que loitara varias veces xunto a Lubomirski. Na batalla de M\u0105twami (13 de xullo de 1666) a vitoria sorriu a Lubomirski xa que Xo\u00e1n II Casimiro obrigou a Sobieski a cruzar un pantano para atacar as tropas de Lubomirski, a pesar de que Sobieski avisara do perigoso desta manobra. As tropas realistas non puideron despregarse e eran atacadas dende varios lados ao mesmo tempo polas tropas de Lubomirski. As tropas realistas perderon 4000 homes.\nPouco despois Xo\u00e1n II Casimiro chegou a un acordo con Jerzy Sebastian Lubomirski polo cal non volver\u00eda interferir na elecci\u00f3n do seu sucesor e revogou os cargos contra o nobre. Pola s\u00faa banda Lubomirski non tentou recuperar as s\u00faas dignidades. Tralo acordo retirouse a Breslau onde faleceu meses despois.\nBreve per\u00edodo de paz.\nTras varios anos de guerra ininterrompida, Xo\u00e1n Sobieski puido gozar por fin de algo de paz e en 1665 co\u00f1eceu a Mar\u00eda Casimira Lu\u00edsa de la Grange d'Arquien, unha dama francesa que acompa\u00f1ara a Mar\u00eda Lu\u00edsa de Gonzaga cando esta contraeu matrimonio con Ladislau IV Vasa. Con anterioridade estivera casada con Xo\u00e1n Zamoyski, con quen tivera catro fillos que non chegaron a adultos, pero quedou vi\u00fava antes de co\u00f1ecer a Sobieski. Xo\u00e1n Sobieski non tardou en namorarse de Mar\u00eda Casimira, quen correspondeu ese amor e a ra\u00ed\u00f1a descubriu aos amantes e obrigou a que o matrimonio se celebrase sen demora.\nAo ano seguinte do seu matrimonio (1667), Xo\u00e1n Sobieski foi nomeado comandante en xefe do ex\u00e9rcito polaco e Gran Mariscal polo que se converteu nunha das personaxes m\u00e1is poderosas de Polonia.\nA revolta de Doroshenko e a guerra contra Turqu\u00eda.\nEn 1666 o atam\u00e1n cosaco Petro Doroshenko rexeitou a autoridade polaca e aliouse cos t\u00e1rtaros contra a Mancomunidade Polaco-Lituana. Xo\u00e1n Sobieski, como m\u00e1ximo oficial do ex\u00e9rcito polaco, deu comezo a unha fren\u00e9tica actividade e aumentou o tama\u00f1o do ex\u00e9rcito. Enviou partidas para acabar coas incursi\u00f3ns t\u00e1rtaras e fustrigar os invasores mentres preparaba un pequeno ex\u00e9rcito para enfrontarse a Petro Doroshenko. A confrontaci\u00f3n entre Petro Doroshenko e Sobieski tivo lugar na batalla de Podhajce (6 ao 16 de outubro de 1667) onde o ex\u00e9rcito polaco, moi inferior numericamente, adoptou unha posici\u00f3n defensiva na que a artillar\u00eda e a infantar\u00eda polaca puideron deter as tropas cosacas-t\u00e1rtaras. Durante varios d\u00edas repet\u00edronse os ataques dos cosacos ata que por fin se produciu un ataque xeral dos cosaco-t\u00e1rtaros que foi respondido por Xo\u00e1n Sobieski cun ataque ao flanco esquerdo da cabalar\u00eda polaca.\nEn 1668 Xo\u00e1n II Casimiro abdicou do trono polaco e toda a atenci\u00f3n da Rep\u00fablica das D\u00faas Naci\u00f3ns centrouse na elecci\u00f3n do novo rei e a\u00ednda que hab\u00eda varios candidatos estranxeiros, impostos polas potencias que quer\u00edan controlar a Mancomunidade, principalmente o Sacro Imperio Romano Xerm\u00e1nico e Francia os condes palatinos propuxeron a Miguel Korybut Wisniowiecki quen foi finalmente elixido. O novo rei apoiouse para gobernar en Miguel Casimiro Pac e no seu sobri\u00f1o Miguel Pac, que sent\u00edan unha grande animadversi\u00f3n por Xo\u00e1n Sobieski.\nMentres tanto Juan Sobieski segu\u00eda a loitar contra Petro Doroshenko e someteu \u00e1 obediencia polaca o territorio entre o r\u00edo Bug Meridional e o Dni\u00e9ster e ao atam\u00e1n cosaco non lle quedou outra opci\u00f3n que pedir axuda a Mehmed IV, sult\u00e1n do Imperio Otom\u00e1n.\nEn decembro de 1671, o sult\u00e1n Mehmed IV e o Gran Visir Fazil Ahmed informaron a corte polaca sobre a soberan\u00eda turca sobre os cosacos e esixiron a retirada dos ex\u00e9rcitos da Mancomunidade de Ucra\u00edna. Na corte de Varsovia alg\u00fans avogaban por privar o Imperio Otom\u00e1n de todo pretexto para entrar en guerra e outros estaban indignados polas pretensi\u00f3ns turcas. Miguel Korybut Wisniowiecki decidiu enviar unha resposta ameazante mais formouse rapidamente unha liga nobiliaria para destronar o rei e coroar a Carlos V de Lorena.\nXo\u00e1n Sobieski como inimigo da familia Pac apoiou a liga nobiliaria e convenceu os l\u00edderes da liga de que era mellor opci\u00f3n coroar o Conde de Longueville pero o conde faleceu pouco despois preto do Rin na Guerra franco-holandesa. Pouco despois Miguel Korybut Wisniowiecki ofreceu unha recompensa pola cabeza de Xo\u00e1n Sobieski, o que encheu de indignaci\u00f3n os soldados polacos que xuraron defender o seu comandante.\nMentres os polacos encerell\u00e1banse nunha guerra civil, Fazil Ahmed preparara a guerra contra a Mancomunidade Polaco-Lituana. O primeiro obxectivo dos otom\u00e1ns foi a capital de Podolia, Kamianets-Podilskyi. Sobieski, co\u00f1ecedor da importancia da cidade, deixou \u00e1 parte os conflitos internos e enviou oito rexementos de infantar\u00eda para reforzar a gornici\u00f3n, mais o gobernador da cidade, fiel a Miguel Korybut Wisniowiecki negou a entrada \u00e1 cidade desas tropas por medo a algunha argucia.\nPouco despois, 150\u00a0000 soldados otom\u00e1ns, t\u00e1rtaros e cosacos sitiaron Kamianets-Podilskyi e Xo\u00e1n Sobieski, cun ex\u00e9rcito que non contaba m\u00e1is que con 30\u00a0000 homes non puido acudir en axuda da cidade sen\u00f3n que se dirixiu a territorio t\u00e1rtaro liberando decenas de miles de polacos que se atopaban cativos.\nKamianets-Podilskyi rendeuse finalmente o 29 de agosto de 1672 o rei polaco aceptou asinar o 18 de outubro dese ano o tratado de Buczacz na que perdeu Ucra\u00edna e Kamianets-Podilskyi e comprometeuse ao pago dun tributo ao sult\u00e1n.\nXo\u00e1n Sobieski, a pesar de que a\u00ednda segu\u00eda proscrito polo rei polaco, foi convidado por este a unha dieta que se \u00eda celebrar en Varsovia a principios de 1673. Moitos partidarios da Liga Nobiliaria recomend\u00e1ronlle non acudir, mais Xo\u00e1n Sobieski ocupou o seu lugar na Dieta.\nNesa Dieta, en gran parte grazas \u00e1 actuaci\u00f3n de Xo\u00e1n Sobieski o tratado declarouse nulo. O gobernador de Kamianets-Podilskyi acusou a Xo\u00e1n Sobieski de entregar a cidade pero unha comisi\u00f3n do Senado declarou a Sobieski inocente.\nXo\u00e1n Sobieski foi posto \u00e1 fronte do ex\u00e9rcito polaco e permit\u00eduselle facer uso do tesouro de Cracovia. Axi\u00f1a iniciou os preparativos da campa\u00f1a e solicitou informes sobre a situaci\u00f3n das tropas otom\u00e1s que quedaran en Podolia.\nA batalla de Chocim.\nOs ex\u00e9rcitos da Mancomunidade converxeron en Gliniank Skwarzaw preto de Le\u00f3polis. O 8 de outubro o rei Miguel Korybut Wisniowiecki pasou revista aos ex\u00e9rcitos, xa que decidira dirixir o ex\u00e9rcito. Con todo, sentiu unhas repentinas dores e os m\u00e9dicos decretaron que deber\u00eda gardar repouso. O 9 de outubro as tropas comezaron a marchar cara a Trembowli, onde se unir\u00edan co ex\u00e9rcito lituano e invadir\u00edan Moldavia.\nO plan de campa\u00f1a era simple. Kamianets-Podilskyi non pod\u00eda ser tomada nun asedio, xa que os polacos non posu\u00edan artillar\u00eda de sitio. Por iso a intenci\u00f3n de Xo\u00e1n Sobieski era ir directo cara \u00e1s forzas otom\u00e1s, golpealas, rexeitalas e colocar Kamieniec Podolski a 150 millas de calquera socorro turco. Crendo que as forzas otom\u00e1s estacionadas en Cecora ser\u00edan m\u00e1is numerosas, Sobieski decidiu dar combate aos turcos situados en Chocim.\nAs condici\u00f3ns da marcha do ex\u00e9rcito foron dif\u00edciles. O ex\u00e9rcito tivo que avanzar entre bosques baixo un clima adverso e soportando a fame. Moitos soldados protestaban e ped\u00edan volver ao seu pa\u00eds pero Xo\u00e1n Sobieski prometeu alimentos, pastos para os cabalos e o saqueo rico do campamento turco. Pouco despois uniuse aos polacos un grupo de valacos mandados polo pr\u00edncipe Stephen Petrycza\u00efko que abandonaran os turcos para loitar xunto aos cristi\u00e1ns. O 9 de novembro o ex\u00e9rcito chegou a Chocim, onde foi recibido co son dos can\u00f3ns turcos.\nO campamento de Hussein Pasha ach\u00e1base nunha meseta plana. \u00c1 dereita atop\u00e1base Chocim e a s\u00faa fortaleza. O campamento controlaba os cami\u00f1os de Jassy e Czemiowiec. Ao leste do campo serv\u00eda de defensa o Dni\u00e9ster, ao norte e sur enormes barrancos serv\u00edan de foso e s\u00f3 o lado occidental estaba algo m\u00e1is exposto, polo que se fortaleceu con fosos. Sobre o Dni\u00e9ster constru\u00eduse unha ponte de pont\u00f3ns para manter a comunicaci\u00f3n coa fortaleza de Kamieniec Podolski. O ex\u00e9rcito otom\u00e1n engadira \u00e1 fortificaci\u00f3n defensas naturais como canles e regatos. Se todo isto era pouco, unha poderosa artillar\u00eda volv\u00eda a posici\u00f3n defensiva en case inexpugnable.\nMiguel Casimiro Pac, quen se atopaba no ex\u00e9rcito como Gran Xeneral de Lituania, tentou que non se dese batalla, pois o ex\u00e9rcito polaco se atopaba en inferioridade e ameazou con retirar os seus soldados lituanos para preservalos segundo el para o servizo futuro do seu pa\u00eds. O d\u00eda 10 de novembro o ex\u00e9rcito polaco despregouse para a batalla mais Xo\u00e1n Sobieski decidiu manter os seus homes inactivos durante todo o d\u00eda e a noite. Esa noite nevou en abundancia e se as tropas polacas sufriron, m\u00e1is a\u00ednda as turcas que non estaban afeitas a un clima tan fr\u00edo. Pouco despois do amencer do d\u00eda 11 de novembro deu comezo a batalla de Chocim que finalizou coa vitoria polaca.\nOs otom\u00e1ns tiveron 40\u00a0000 mortos, entre eles moitas das s\u00faas mellores tropas, case 20\u00a0000 sipaios e 8000 xan\u00edzaros e captur\u00e1ronse m\u00e1is de vinte can\u00f3ns, numerosos estandartes, cabalos turcos, camelos, mulas, prata, ouro e numerosos prisioneiros que foron pasados a coitelo co fin de que a s\u00faa vixilancia non lles impedise continuar a campa\u00f1a.\nA vitoria nesta batalla custou aos polacos e lituanos entre 1200 e 1500 mortes, inclu\u00edndo numerosos oficiais, e tam\u00e9n moitos feridos. Trala batalla dirixiuse a Chocim que se rendeu tras un acordo de capitulaci\u00f3n xeneroso por parte de Xo\u00e1n Sobieski. Permitiu que as tropas otom\u00e1s marchasen libremente a Kamianets-Podilskyi coas s\u00faas pertenzas.\nCoroaci\u00f3n como rei.\nTrala vitoria, Xo\u00e1n Sobieski puido explotar a situaci\u00f3n e liberar Podolia de turcos, cosacos e t\u00e1rtaros, mais a noite anterior \u00e1 batalla faleceu Miguel Korybut Wisniowiecki e a expedici\u00f3n paralizouse xa que se opinou que o principal naquel momento era elixir rei. Por iso o ex\u00e9rcito volveu a territorio polaco.\nA dieta para elixir o novo rei foi fixada para o 15 de xaneiro de 1674. Exist\u00edan varios competidores como Carlos de Lorena, quen era apoiado por Miguel Casimiro Pac ou Filipe Guillerme de Neoburgo, pr\u00edncipe de Neoburgo ou Lu\u00eds II de Borb\u00f3n-Cond\u00e9 pero finalmente a proximidade da s\u00faa vitoria en Chocim e a s\u00faa fama de bo militar fixeron que o elixido fose Xo\u00e1n Sobieski.\nO 5 de xu\u00f1o de 1674 tivo lugar a cerimonia e o primeiro acto do seu goberno foi restaurar na familia Lubomirski a dignidade de Gran Mariscal tralo que correu a p\u00f3rse \u00e1 cabeza do ex\u00e9rcito para continuar coa guerra contra o Imperio Otom\u00e1n.\nO primeiro obxectivo da nova campa\u00f1a foi Ucra\u00edna e as cidades de Bar, Nemirov, Kalnic e Pavoloc caeron axi\u00f1a en poder polaco. Con todo, Xo\u00e1n Sobieski tivo que ver como Miguel Casimiro Pac levaba parte das tropas a Lituania coa escusa da falta de provisi\u00f3ns polo que tivo que deter a ofensiva.\nA batalla de Le\u00f3polis.\nPara a campa\u00f1a de 1675, Xo\u00e1n Sobieski soubo que se estaba a reunir un importante ex\u00e9rcito otom\u00e1n en Ucra\u00edna baixo o mando de Ibrahim Shyshman quen tras asediar Uman se dirixiu a Podolia e puxo baixo asedio a fortaleza de Trembowla mentres que un ex\u00e9rcito t\u00e1rtaro de 50\u00a0000 soldados baixo o mando de Nuradyn Safa Girej atacar\u00eda a Xo\u00e1n Sobieski en Le\u00f3polis.\nSobieski sab\u00eda do avance dos t\u00e1rtaros e despregou o seu ex\u00e9rcito de 6000 homes coa suficiente habilidade para facerlle crer que o seu n\u00famero era superior. A batalla de Le\u00f3polis (o 24 de agosto de 1675) terminou coa vitoria polaca. 15\u00a0000 t\u00e1rtaros pereceron e o resto fuxiu favorecido pola escuridade.\nSobieski puxo en marcha o seu pequeno ex\u00e9rcito e partiu en auxilio da fortaleza de Trembowla. A pesar da inferioridade num\u00e9rica polaca, Ibrahim Pasha levantou o asedio da praza ao decatarse do avance polaco e retirouse a Jarow coa metade do seu ex\u00e9rcito. O resto do ex\u00e9rcito otom\u00e1n foi sorprendido pola rapidez de movementos do rei polaco e v\u00edronse obrigados a aceptar un encontro no que perderon oito mil homes.\nTralo \u00e9xito da campa\u00f1a do ver\u00e1n de 1675 Xo\u00e1n Sobieski mandou as tropas a descansar aos cuarteis de inverno e marchou a Zolkiew para pasar un tempo coa s\u00faa familia. Tam\u00e9n celebrou unha dieta na que nomeou a Stanis\u0142aw Jan Jab\u0142onowski Tenente Xeneral de Polonia e recadou di\u00f1eiro para armar un ex\u00e9rcito de 40\u00a0000 homes.\nA batalla de Zurawno.\nO ex\u00e9rcito otom\u00e1n comandado por Ibrahim Szejtan contaba con 120\u00a0000 homes e uniuse no Dniester a un ex\u00e9rcito t\u00e1rtaro de 80\u00a0000 homes. Xo\u00e1n Sobieski co\u00f1ecedor dos movementos dos seus adversarios cruzou o Dniester a certa distancia e dirixiuse a Zurawno e atrincheirouse nunha posici\u00f3n forte, onde o r\u00edo Suwitz un\u00edase ao Dniester. Ibrahim Szejtan dirixiuse ata esta posici\u00f3n e deu inicio \u00e1 batalla de Zurawno na que o ex\u00e9rcito otom\u00e1n cercou durante semanas o ex\u00e9rcito polaco.\nDurante algunhas semanas houbo escaramuzas entre os dous ex\u00e9rcitos. Os turcos realizaran alg\u00fans ataques sen \u00e9xito e os polacos realizaran var\u00edas sa\u00eddas que tampouco cambiaran a situaci\u00f3n, polo que Ibrahim Szejtan decidiu render o ex\u00e9rcito polaco por fame. Alg\u00fans oficiais polacos estaban preocupados pola situaci\u00f3n e instaron a Sobieski a negociar. O rei polaco aceptou e por mediaci\u00f3n dun xefe t\u00e1rtaro presentou as s\u00faas condici\u00f3ns que parec\u00edan m\u00e1is unha provocaci\u00f3n que unhas condici\u00f3ns de paz: devoluci\u00f3n de Kamianets-Podilskyi, evacuaci\u00f3n de Ucra\u00edna e retirada da s\u00faa protecci\u00f3n sobre os cosacos.\nIbrahim Szejtan furioso polas condici\u00f3ns de paz negouse a enviar resposta.Tras varios d\u00edas m\u00e1is de espera, na que os ex\u00e9rcitos se atoparon ali\u00f1ados un fronte ao outro sen combate, Xo\u00e1n Sobieski foi consciente de que deber\u00eda tentar abrirse paso polo inimigo.\nCon todo, o d\u00eda anterior a que se realizase o ataque programado, unha delegaci\u00f3n turca chegou ao campamento ofrecendo a paz se os polacos pagaban un tributo, mais esta opci\u00f3n foi rexeitada por Xo\u00e1n Sobieski. \u00c1 ma\u00f1\u00e1 seguinte unha nova delegaci\u00f3n chegou para negociar un tratado de paz. O tratado de Zurawno acordaba a retenci\u00f3n por parte de Polonia de d\u00faas terceiras partes de Ucra\u00edna mentres que a outra parte se converter\u00eda nun protectorado cosaco dos otom\u00e1ns. Toda Podolia, ag\u00e1s Kamianets-Podilskyi e Jaslowiecz volver\u00eda, as\u00ed mesmo, a mans polacas e todos os prisioneiros de ambas as partes liberados.\nO reino en paz.\nTrala guerra polaco-turca (1672-1676) a Rep\u00fablica das D\u00faas Naci\u00f3ns viuse en paz por primeira vez en moito tempo. Xo\u00e1n Sobieski achegouse diplomaticamente a Lu\u00eds XIV de Francia, que o nomeou cabaleiro da Orde do Esp\u00edrito Santo, e baixo a influencia do rei, a corte polaca converteuse nun refuxio de homes de letras e artistas europeos. Xo\u00e1n Sobieski foi un xeneroso mecenas.\nAos poucos o marqu\u00e9s de Bethune, que estaba casado coa irm\u00e1 de Mar\u00eda Casimira de la Grange d\u00b4Arquien adquiriu unha grande influencia na corte.\nDurante eses anos Xo\u00e1n Sobieski quixo fortalecer o trono e facelo hereditario mais non o conseguiu. Tam\u00e9n quixo abolir o liberum veto para facer o parlamento m\u00e1is eficiente e fortalecer o poder central pero finalmente foi obrigado a traballar cos nobres no Sejm que controlaba os orzamentos e pod\u00eda vetar a s\u00faa pol\u00edtica.\nPara levar a cabo os seus obxectivos de reforma m\u00e1is amplos, Sobieski planeou reconquistar o ducado de Prusia que pertenc\u00eda \u00e1 casa de Hohenzollern, para despois convertelo nun ducado privado para a s\u00faa familia e utilizar a s\u00faa riqueza como unha lanzadeira para fortalecer a coroa polaco-lituana. O rei e os seus amigos adquiriron estados en Prusia para tomar vantaxe dun futuro cambio de soberan\u00eda. Sobieski negociou un tratado secreto con Francia en 1675 que proporcionaba xenerosos subsidios para a guerra contra Brandeburgo e se for necesario, contra Austria. Lu\u00eds XIV tam\u00e9n se comprometeu a financiar a guerra existente de Sobieski contra o Imperio Otom\u00e1n para levalo a unha conclusi\u00f3n negociada en 1676 que lle permitise concentrarse na rexi\u00f3n do B\u00e1ltico. Mesmo a cidade de Gdansk pagou xenerosamente a Xo\u00e1n III Sobieski para reconfirmar os seus privilexios cando chegou al\u00ed en 1677 para preparar o inicio da guerra, no que se esperaba a coordinaci\u00f3n cunha invasi\u00f3n sueca desde Livonia.\nXo\u00e1n Sobieski viuse obrigado a abandonar os seus ambiciosos plans porque os suecos fallaron ao lanzar a s\u00faa invasi\u00f3n, e a oposici\u00f3n parlamentaria, que estaba en contra dos seus obxectivos absolutistas, creceu rapidamente. Ademais, os lituanos, que tem\u00edan calquera aumento no poder de Suecia, tiveron que ser tranquilizados. Os recortes ao seu orzamento militar fix\u00e9ronlle pasar a oportunidade que xurdiu o ano seguinte (1678) cando os suecos atacaron o ducado de Prusia dende Livonia, cercando Klaipeda e tomando Tilsit. En lugar de unirse aos suecos, o que era a s\u00faa primeira intenci\u00f3n, cambiou de parecer e permitiu que Federico Guillerme I de Brandeburgo enviase tropas a trav\u00e9s da Prusia Real polaca para expulsar aos suecos da Prusia Ducal.\nA situaci\u00f3n internacional volveuse menos favorable para entrar nunha guerra; o Imperio Otom\u00e1n ameazaba con atacar polo sur e Lu\u00eds XIV asinaba acordos de paz cos seus opo\u00f1entes en Europa occidental en 1678-1679 retirando o seu apoio a Sobieski que pod\u00eda quedar illado polo que o m\u00e1is prudente era manter a paz.\nA \"liberaci\u00f3n de Viena\".\nA guerra entre o Sacro Imperio Romano Xerm\u00e1nico e o Imperio Otom\u00e1n comezou co desexo otom\u00e1n de apoiar a Em\u00e9rico Th\u00f6k\u00f6ly, conde protestante maxiar, quen se rebelou contra os Habsburgo.\nEn abril de 1683 o ex\u00e9rcito otom\u00e1n emprendeu a marcha cara a Austria comandado polo Gran Visir Kara Mustaf\u00e1. O seu obxectivo inicial era ocupar unhas fortalezas estrat\u00e9xicas que consolidasen a posici\u00f3n otom\u00e1 nos Balc\u00e1ns mais o 25 de xu\u00f1o anunciou a s\u00faa intenci\u00f3n de atacar Viena. \u00c1 altura de Belgrado un\u00edronse ao ex\u00e9rcito otom\u00e1n as forzas dos principados danubianos (Moldavia, Transilvania e Valaquia) e os continxentes t\u00e1rtaros. En total o n\u00famero de combatentes ascend\u00eda a uns 125\u00a0000 soldados.\nO 7 de xullo, Leopoldo I de Habsburgo e a familia imperial abandonaron Viena e buscaron refuxiou en Linz, deixando a cidade baixo a protecci\u00f3n do conde Ernst von de Stahremberg que contaba con 16\u00a0000 soldados. Dende que chegou informaci\u00f3n \u00e1 corte vienesa do proxecto de invasi\u00f3n otom\u00e1, as autoridades imperiais comezaron a preparar as defensas da cidade. As desfasadas murallas medievais substitu\u00edronse por un novo sistema de fortificaci\u00f3ns e basti\u00f3ns constru\u00eddo segundo o modelo italiano tralo primeiro asedio de Viena levado a cabo por Suleiman o Magn\u00edfico. Ante a perspectiva dun asedio turco, ademais derrub\u00e1ronse todas as casas particulares que se constru\u00edron ao p\u00e9 da muralla para que os turcos quedasen expostos ao lume dos defensores.\nA cidade estaba totalmente rodeada o 14 de xullo e s\u00f3 d\u00faas semanas despois de comezar o asedio comez\u00e1ronse a cavar trincheiras e t\u00faneles.A\u00ednda que as tropas otom\u00e1s non contaban con artillar\u00eda pesada tiveron grande \u00e9xito na utilizaci\u00f3n de minas e o 4 de setembro, as tropas otom\u00e1s lograron penetrar por algunhas fendas das murallas pero finalmente foron rexeitadas.\nA poboaci\u00f3n de Viena aglomer\u00e1base na catedral de santo Estevo para escoitar os serm\u00f3ns de predicadores como Abraham a Sancta Clara quen arengaban os fieis a resistir en nome da fe cristi\u00e1.\nO emperador Leopoldo I de Habsburgo, escaso de tropas, fixo un chamamento internacional para organizar unha cruzada cristi\u00e1. Coa mediaci\u00f3n do Papa Inocencio XI formouse unha Liga \u00e1 que se uniron varios pr\u00edncipes alem\u00e1ns e Xo\u00e1n III Sobieski.\nA Rep\u00fablica das D\u00faas Naci\u00f3ns aceptou de bo grado a decisi\u00f3n de Xo\u00e1n Sobieski de ir \u00e1 guerra e asinouse un tratado que sancionaba que ningunha das partes asinar\u00eda a paz co Imperio Otom\u00e1n por separado. Sancionouse ademais que Leopoldo I deb\u00eda proporcionar 60\u00a0000 homes e Xo\u00e1n Sobieski 40\u00a0000 soldados que ser\u00edan utilizados para o beneficio xeral.\nXo\u00e1n Sobieski tivo problemas para recrutar un ex\u00e9rcito en pouco tempo. O rei polaco chegara a Cracovia a finais de xu\u00f1o e permaneceu al\u00ed ata mediados de agosto.\nAxi\u00f1a comezaron a xurdir conflitos con nobres que non v\u00edan ben involucrarse na guerra. Isto deb\u00edase, segundo soubo Xo\u00e1n Sobieski pola interceptaci\u00f3n dalgunhas cartas, polo interese franc\u00e9s en que Polonia non apoiase o Sacro Imperio Romano Xerm\u00e1nico e os subornos que realizara entre membros da nobreza polaca como a familia dos Sapieha ou os Jablonowski ou o tesoureiro real Morstin. Xo\u00e1n Sobieski puxo o senado sobre aviso da conspiraci\u00f3n pero buscou o cami\u00f1o da reconciliaci\u00f3n con todos, ag\u00e1s co tesoureiro, cuxo crime era demasiado evidente ao atoparse cartas acusatorias, e preparouse para marchar a Viena. \u00c1 cidade \u00edan chegando as tropas, mais esperaban os cosacos e os lituanos para m\u00e1is adiante. Coa desesperada situaci\u00f3n da capital austr\u00edaca, Xo\u00e1n Sobieski decidiu non esperar m\u00e1is e marchou sobre Viena. Decidiu enviar 20\u00a0000 homes baixo o mando de Stanis\u0142aw Jan Jab\u0142onowski para que se unisen con Carlos de Lorena e el marchou cunha reducida garda por Silesia e Moravia.\nA batalla de Kahlenberg.\nO 31 de agosto chegaron os polacos ao norte do Danubio e reun\u00edronse coas forzas do duque de Lorena e do elector Xo\u00e1n Xurxo III de Saxonia en Tulln an der Donau a quince millas de Viena. As forzas combinadas do ex\u00e9rcito totalizaban 75\u00a0000 soldados. Tras cruzar o Danubio 35 quil\u00f3metros ao norte de Viena, Xo\u00e1n Sobieski e Carlos de Lorena tentaron facer avanzar o ex\u00e9rcito por unha zona boscosa salpicada de outeiros ao norte da cidade, coa intenci\u00f3n de tomar as alturas que bordeaban Viena e sorprender dende al\u00ed aos otom\u00e1ns. Kara Mustaf\u00e1 co\u00f1eceu a s\u00faa presenza por medio de exploradores pero esperaba que os t\u00e1rtaros e un continxente otom\u00e1n establecido no bosque detivesen os aliados tempo abondo para tomar a cidade. As forzas otom\u00e1s, postas baixo o mando do bey de Buda, contaban con 23\u00a0000 soldados de infantar\u00eda e 5000 de cabalar\u00eda.\nAs tropas aliadas divid\u00edronse en tres secci\u00f3ns: a \u00e1 esquerda estaba comandada por Carlos de Lorena e Xo\u00e1n Xurxo de Saxonia e seguir\u00eda o curso do Danubio cara \u00e1 cidade; a zona central estar\u00eda baixo o mando Maximiliano II Manuel de Baviera e de Xurxo Federico de Waldeck que avanzar\u00edan cara a Sievring e Wahring; e a \u00e1 dereita baixo o mando persoal de Xo\u00e1n Sobieski. Antes de entrar en batalla, nun acto correspondente ao ambiente da Europa da Contrarreforma, Sobieski encargouse de dar un sentido relixioso \u00e1 loita celebrando unha solemne misa antes de entrar en batalla.\nOs primeiros enfrontamentos tiveron lugar \u00e1s catro da tarde entre as tropas do duque de Lorena, quen encomendou a Lu\u00eds Guillerme de Baden-Baden o mando dos rexementos austr\u00edacos que deb\u00edan facerlles fronte e o flanco esquerdo turco. O enfrontamento xeneralizouse en toda a li\u00f1a. Xo\u00e1n Sobieski e o continxente polaco v\u00edronse atrasados pola dificultade do terreo pero cando a cabalar\u00eda se fixo paso entre os outeiros e bosques apareceu flanqueando a dereita otom\u00e1. Sobieski dirixiu persoalmente o ataque que desbaratou toda oposici\u00f3n das tropas turcas e perseguiunas ata o propio campamento turco. O papel dos h\u00fasares polacos foi determinante e ao berro de \"Deus salve a Polonia\" non pararon ata alcanzar a tenda vermella do Gran Visir e repartirse o seu bot\u00edn.\nKara Mustaf\u00e1, ao ter noticia do ataque aliado, plantouse na s\u00faa tenda disposto a resistir at\u00e9 a morte pero os artilleiros cristi\u00e1ns descargaron os seus proxect\u00eds tratando de alcanzar a s\u00faa tenda, alentados polo propio Xo\u00e1n Sobieski polo que finalmente non quedou m\u00e1is remedio que fuxir. \u00c1s cinco horas da tarde a batalla de Kahlenberg rematara.\nA batalla terminou cunha vitoria total aliada. A perda no ex\u00e9rcito otom\u00e1n ascendeu a 20\u00a0000 mortos e 5000 feridos mentres que os aliados tiveron 1500 mortos e 2500 feridos. O bot\u00edn tam\u00e9n foi inmenso fac\u00e9ndose o ex\u00e9rcito aliado con 300 pezas de artillar\u00eda, 5000 tendas, timbais, armas e bandeira. Entre os estandartes destacou o do Gran Visir que foi enviado por Xo\u00e1n Sobieski a Inocencio XI.\nNunha carta enviada \u00e1 s\u00faa muller refer\u00edndose ao bot\u00edn escribiu:\nPola noite, na tenda de campa\u00f1a que pertencera a Kara Mustaf\u00e1, Xo\u00e1n Sobieski escribiu unha carta ao papa Inocencio XI para informarlle da vitoria na que dic\u00eda:\nA ma\u00f1\u00e1 posterior, Ernst R\u00fcdiger von Starhemberg, gobernador de Viena, convidou a Xo\u00e1n Sobieski a entrar na cidade, que consentiu. A s\u00faa entrada \u00e1 cidade foi triunfal tendo que deterse constantemente porque a multitude deti\u00f1a o progreso con intenci\u00f3n de bicar os seus p\u00e9s e mans mentres os soldados, oficiais e xenerais proclamaban:\nDirixiuse \u00e1 catedral de santo Estevo para entoar o tedeum, permanecendo de xeonllos durante todo o c\u00e1ntico.\nEsta recepci\u00f3n do rei polaco en Viena parece que espertou os celos do Emperador, o que puido comprobarse na reuni\u00f3n d\u00edas despois que tiveron ambos na que reinou a frialdade. Con todo, o Emperador arrepentiuse da s\u00faa actuaci\u00f3n e mandou desculpas ao rei polaco e o seu fillo Xaime Lu\u00eds Sobieski foi obsequiado cunha espada.\nA batalla de Parkany.\nO inmenso ex\u00e9rcito otom\u00e1n fora derrotado pero non destru\u00eddo e Xo\u00e1n Sobieski decidiu que o ex\u00e9rcito deb\u00eda porse de novo en marcha contra os seus inimigos. Con todo, alg\u00fans aliados alem\u00e1ns, que estaban molestos con Leopoldo I, atrasaron a partida do ex\u00e9rcito ata cinco d\u00edas despois.\nSobieski cruzou o Danubio coas s\u00faas tropas e marchou impetuosamente contra os turcos sen esperar pola axuda dos seus aliados. A impetuosidade do rei polaco levouno a entrar nunha emboscada turca e a maior\u00eda das tropas polacas comezaron a fuxir. Sobieski estivo a piques de perder a vida nesa emboscada e cando logrou recuperarse perdeu os nervios ao crer que o seu fillo caera prisioneiro dos turcos pero pouco despois o seu propio fillo apareceu ante os seus ollos acoug\u00e1ndoo.\n\u00c1 ma\u00f1\u00e1 seguinte Xo\u00e1n Sobieski puido vingarse desa derrota parcial e puido vencer os otom\u00e1ns na batalla de Parkany na que os turcos perderon 18\u00a0000 soldados. Esta vitoria foi seguida pola toma, por parte dos aliados de varias fortalezas, o que provocou que as tropas turcas se retirasen ata Belgrado, deixando Hungr\u00eda indefensa.\nTras esta vitoria, Xo\u00e1n Sobieski quixo mediar entre o emperador e Em\u00e9rico Th\u00f6k\u00f6ly pero Leopoldo negouse a escoitar o rei polaco. Ante esta actitude Xo\u00e1n Sobieski indignouse e ordenou ao seu ex\u00e9rcito volver a Polonia, onde chegou a finais de decembro.\nA liga Santa.\nTras chegar a Cracovia, o monarca polaco licenciou o ex\u00e9rcito. Pouco despois comezaron a chegar representantes da Seren\u00edsima Rep\u00fablica de Venecia e do tsarato Ruso, que sufriran a acometida otom\u00e1 na Gran guerra turca, para formar unha Liga Santa contra os turcos. En marzo de 1684 formouse a liga Santa que encadraba o Sacro Imperio Romano Xerm\u00e1nico, Venecia, Polonia e o Gran Ducado de Toscana \u00e1 que se sumou pouco despois Rusia. Os aliados esperaban que o Imperio Otom\u00e1n, ao ser atacado por varios puntos, non se atopase en condici\u00f3ns de defenderse.\nXo\u00e1n Sobieski iniciou as hostilidades coa intenci\u00f3n de recuperar Jaslowicz. A fortaleza rendeuse tras un forte bombardeo. Tras tomar a cidade o obxectivo de Juan Sobieski foi reconquistar Kamianets-Podilskyi. Sobieski decidiu, tras co\u00f1ecer que a gornici\u00f3n que protex\u00eda a cidade era numerosa, render a cidade por fame. Para iso constru\u00edu unha ponte sobre o Dni\u00e9ster e introduciu forzas en Moldavia para que non puidesen chegar tropas a Podolia.\nEste plan veuse pronto abaixo pola chegada dun gran continxente de turcos e t\u00e1rtaros que hostigaba os polacos sen chegar \u00e1 confrontaci\u00f3n armada. Xo\u00e1n Sobieski decidiu constru\u00edr unha fortaleza fronte a Kamianets-Podilskyi que impedise a chegada de reforzos e protexese as s\u00faas tropas das tropas otom\u00e1s e t\u00e1rtaras.\nPara a campa\u00f1a de 1685 o obxectivo segu\u00eda a ser Kamianets-Podilskyi pero cando o rei \u00eda p\u00f3rse \u00e1 cabeza do ex\u00e9rcito sentiuse enfermo e obrigouno a delegar a direcci\u00f3n do ex\u00e9rcito en Stanis\u0142aw Jan Jab\u0142onowski.\nJablonowski foi atacado polos turcos en Bucovina o 9 de outubro pero puido derrotalos a\u00ednda que, a pesar da vitoria, tivo que abandonar a campa\u00f1a. Mentres Xo\u00e1n Sobieski estaba enfermo ordenou comezar as obras de construci\u00f3n, \u00e1 beira do V\u00edstula, do palacio de Wilanow.\nDurante esta doenza, as intrigas francesas, as xesti\u00f3ns otom\u00e1s e varios nobres tentaron que se chegase a unha paz co Imperio Otom\u00e1n que aceptaba entregar Kamianets-Podilskyi pero Xo\u00e1n Sobieski negouse a asinar unha paz separada aos seus aliados entre outras raz\u00f3ns porque Leopoldo prometera axudalo na conquista de Moldavia e Valaquia e que estes principados quedasen integrados no seu patrimonio familiar.\nA campa\u00f1a de 1686, polo tanto, supuxo o abandono do asedio de Kamianets-Podilskyi. A invasi\u00f3n de Moldavia e Valaquia produciuse dun xeito r\u00e1pido. Coa soa presenza do rei polaco, as cidades valacas e moldovas entreg\u00e1banse mais a conquista non foi duradeira e segundo desaparec\u00eda o ex\u00e9rcito polaco as cidades entraban en rebeld\u00eda.\nOs seguintes cinco anos pas\u00e1rono as tropas polacas tentando reafirmar o control sobre os principados danubianos a\u00ednda que non se conseguiron resultados \u00f3ptimos.\nA partir do ano 1691, Xo\u00e1n III Sobieski decidiu non volver p\u00f3rse \u00e1 cabeza do ex\u00e9rcito debido a que os seus achaques e problemas de sa\u00fade o incapacitaban para levar a cabo un mando adecuado do ex\u00e9rcito.\nO emperador Leopoldo I de Habsburgo, co af\u00e1n de reter Polonia na Santa Liga propuxo o matrimonio entre Xaime Lu\u00eds Sobieski e Eduvixes Isabel Amelia do Palatinado-Neoburgo. O fin do enlace era separar totalmente a Mancomunidade Polaco-Lituana da influencia francesa xa que a esposa era cu\u00f1ada do Emperador, de Carlos II de Espa\u00f1a, de Pedro II de Portugal e de Eduardo II Farnesio, duque de Parma.\nO marqu\u00e9s de Bethune, que se atopaba en Varsovia visitando a s\u00faa cu\u00f1ada, tentou por todos os medios que non se celebrase o enlace, mais ao final tivo lugar o 25 de marzo de 1691. Tales foron as molestias que causou o marqu\u00e9s que unha das cl\u00e1usulas da voda esix\u00eda que o marqu\u00e9s abandonase inmediatamente Polonia.\nOs \u00faltimos anos de reinado de Xo\u00e1n Sobieski foron de inestabilidade pol\u00edtica dada a impopularidade que alcanzou entre os nobres que trala vitoria en Viena sent\u00edan medo cara \u00e1s tendencias absolutistas de Xo\u00e1n Sobieski, especialmente porque parec\u00eda que quer\u00eda asegurar o trono no seu fillo Xacobo.\nAs sesi\u00f3ns parlamentarias de 1685, 1688-89 e 1692 consum\u00edronse en agres debates que tiveron o tesoureiro xudeu Jacob Bezalel no punto de mira, co \u00fanico obxectivo de desacreditar o rei. Os altos mandos do ex\u00e9rcito leais e os novos senadores nomeados por el inst\u00e1rono a dar un golpe de estado pero el declinou talvez por medo a unha guerra civil.\nNa primavera de 1696 trasladouse ao palacio de Wilan\u00f3w coa esperanza de que o aire limpo dos xard\u00edns o axudase a respirar mellor.\nO 17 de xu\u00f1o de 1696 o rei parec\u00eda algo mellor mais despois da cea caeu repentinamente da cadeira produto dun ataque de apoplex\u00eda e permaneceu alg\u00fan tempo sen co\u00f1ecemento. S\u00f3 recobrou o co\u00f1ecemento para despedirse da s\u00faa esposa e familia, morrendo pola noite.\nCoa s\u00faa morte pechouse unha \u00e9poca gloriosa para Polonia que viu como a chegada ao poder de reis estranxeiros, o ego\u00edsmo, a anarqu\u00eda e a miop\u00eda da aristocracia conduciu a unha perda da gloria militar e cultural polaca (o \u201cSarmatismo\u201d) que rematou coa s\u00faa desaparici\u00f3n a finais do s\u00e9culo XVIII.\nA \"Arte da Guerra\" de Xo\u00e1n Sobieski.\nAs t\u00e1cticas que Sobieski empregou durante a s\u00faa carreira militar depend\u00edan principalmente dunha acci\u00f3n r\u00e1pida e en batallas campais cuxo obxectivo era a destruci\u00f3n do inimigo cun m\u00ednimo de baixas, a mi\u00fado despois de audaces manobras en terreos accidentados como os outeiros de Viena. Sobieski soubo aproveitar, ademais, a dureza do soldado polaco que estaba m\u00e1is preparado para soportar situaci\u00f3ns climatol\u00f3xicas adversas e duras as\u00ed como a carest\u00eda de alimentos, como quedou demostrado na batalla de Chocim e na batalla de Le\u00f3polis. Ademais lograba conxeniar cos seus soldados pola s\u00faa elocuencia, franca confianza e intrepidez.\nEra ademais posuidor do don de saber discernir rapidamente os puntos d\u00e9biles na disposici\u00f3n do seu adversario o que lle serv\u00eda para lograr vantaxes na batalla e levar a cabo manobras audaces. Carente de recursos financeiros, Sobieski usualmente usou t\u00e1cticas dilatorias para ga\u00f1ar tempo na mobilizaci\u00f3n. As s\u00faas reformas militares serviron para \"polonizar\" o ex\u00e9rcito e darlle un car\u00e1cter m\u00e1is nacional ao introducir o polaco como lingua da oficialidade a pesar de que moitos europeos occidentais, valacos e t\u00e1rtaros serv\u00edan como mercenarios.\nMoitos dos problemas de Sobieski deb\u00edanse \u00e1s dificultades financeiras causada polo baixo nivel de impostos e o deficiente m\u00e9todo de recadaci\u00f3n. As responsabilidades recadatorias estaban en mans das dietas rexionais. Grazas ao imposto sobre os estados reais e eclesi\u00e1sticos p\u00faidose manter a cabalar\u00eda polaca en \u00f3ptimas condici\u00f3ns pero non existiron impostos que se dirixisen \u00e1 infantar\u00eda e \u00e1 artillar\u00eda polo que descendeu a s\u00faa disciplina e preparaci\u00f3n. As obxecci\u00f3ns do Sejm frustraron os seus esforzos por realizar unhas reformas m\u00e1is profundas no ex\u00e9rcito, que seguiu a depender da cabalar\u00eda a\u00ednda que tentou aumentar a potencia de fogo da infantar\u00eda. A influencia francesa fixo posible a introduci\u00f3n nos mosquetes da chave de pedernal e a baioneta a\u00ednda que a un ritmo baixo.\nFillos de Xo\u00e1n Sobieski e Mar\u00eda Casimira.\nProduto do matrimonio de Xo\u00e1n III Sobieski e Mar\u00eda Casimira de la Grange d\u00b4Arquien naceron oito fillos. Catro homes e catro mulleres:\nXo\u00e1n Sobieski e o mecenado.\nXo\u00e1n III Sobieski foi un famoso mecenas da cultura e converteu a corte polaca en referencia para os intelectuais e artistas da \u00e9poca.\nEntre os proxectos que patrocinou o m\u00e1is importante posiblemente foi a construci\u00f3n do palacio de Wilan\u00f3w, co\u00f1ecido como o Versalles polaco a\u00ednda que tam\u00e9n fundou varias igrexas en Varsovia como a igrexa dos Capuchinos ou a igrexa de san Casimiro e a Capela Real de Gdansk.\nPara estas obras contou con arquitectos como Tilman Gameren e Augustyn Locci e o escultor Andreas Schl\u00fcter.\nTam\u00e9n patrocinou pintores como Daniel Schultz , Jerzy Siemiginowski-Eleuter ou Jan Tricius.\nNon foron os artistas os \u00fanicos que gozaron do padroado do rei polaco. Xo\u00e1n III Sobieski deu o seu mecenado a persoas de varias ramas do saber como humanistas (Wespazjan Kochowski, Joachim Pastorius e Stanislaw Wojciech Chro\u015bci\u0144skim), matem\u00e1ticos e astr\u00f3nomos (Johannes Hevelius e Adam Adamandym Kochanski), concedendo a alg\u00fans deles pagas para que puidesen dedicarse plenamente aos seus estudos."}
{"id": "451481", "revid": "98629", "url": "https://gl.wikipedia.org/wiki?curid=451481", "title": "Lagopus", "text": "Lagopus \u00e9 un x\u00e9nero de aves da orde dos galiformes, familia dos fasi\u00e1nidos e subfamilia dos tetraoninos.\nComprende tres especies co\u00f1ecidas como lag\u00f3podos.\nTaxonom\u00eda.\nDescrici\u00f3n.\nO x\u00e9nero foi descrito en 1760 polo zo\u00f3logo franc\u00e9s Mathurin Jacques Brisson.\nEtimolox\u00eda.\nO nome cient\u00edfico \"Lagopus\" est\u00e1 formado pola uni\u00f3n dos elementos do lat\u00edn cient\u00edfico \"lago-\" e \"-pus\". O primeiro deriva da ra\u00edz do substantivo do grego antigo \u03bb\u03b1\u03b3\u1f60\u03c2 \"lag\u1e53s\", 'lebre'; e o segundo, de \u03c0\u03bf\u03b4\u03cc\u03c3 \"pod\u00f3s\", xenitivo de \u03c0\u03bf\u03cd\u03c2 \"po\u00fas\", 'p\u00e9'. Literalmente: 'os de p\u00e9s de lebre' (ou 'os de p\u00e9s como os da lenre').\nEspecies.\nNa actualidade reco\u00f1\u00e9cense no x\u00e9nero as tres especies seguintes:\nNota sobre os nomes vulgares.\nA Real Academia Galega, no seu \"Dicionario\", define lag\u00f3podo como \u00abZoolox\u00eda. Ave da orde dos galiformes, de tama\u00f1o mediano, coa plumaxe que var\u00eda do pardo ao branco, os tarsos e os dedos cubertos de plumas, da que existen varias especies\u00bb.\nPara usarmos un nome diferente para cada unha das especies, s\u00e9guese o criterio da Academia: \u00abAs escollas normativas deber ser harm\u00f3nicas coas das outra linguas, especialmente coas romances en xeral e coa portuguesa en particular, ...\u00bb"}
{"id": "451482", "revid": "1505", "url": "https://gl.wikipedia.org/wiki?curid=451482", "title": "Lagopus mutus", "text": ""}
{"id": "451483", "revid": "47401", "url": "https://gl.wikipedia.org/wiki?curid=451483", "title": "Xo\u00e1n III de Polonia", "text": ""}
{"id": "451484", "revid": "23204", "url": "https://gl.wikipedia.org/wiki?curid=451484", "title": "Angelina Rojas Blaquier", "text": "Angelina Rojas Blaquier, nada na Habana en 1946, \u00e9 unha historiadora cubana.\nTraxectoria.\nDoutora en Ciencias Hist\u00f3ricas, \u00e9 investigadora do Instituto de Historia de Cuba. \u00c9 profesora asistente adxunta da Facultade de Filosof\u00eda e Historia da Universidade da Habana, e membro da Comisi\u00f3n Nacional de Historia da Confederaci\u00f3n de Traballadores de Cuba.\nEst\u00e1 especializada no movemento obreiro e comunista."}
{"id": "451485", "revid": "98629", "url": "https://gl.wikipedia.org/wiki?curid=451485", "title": "Cuartel Moncada", "text": "O cuartel Moncada, hoxe Ciudad Escolar 26 de Julio, \u00e9 un edificio docente, antigo cuartel militar, situado en Santiago de Cuba.\nO cuartel Moncada adquiriu relevancia hist\u00f3rica o 26 de xullo de 1953 cando un grupo de 135 guerrilleiros antibatistianos (opositores \u00e1 ditadura de Fulgencio Batista) divididos en tres columnas comandadas por Fidel Castro, Ra\u00fal Castro e Abel Santamar\u00eda o asaltaron. Este acto, que resultou errado, foi o comezo da loita que acabar\u00eda o 1 de xaneiro de 1959 entrando triunfantes na cidade da Habana e dando comezo \u00e1 Revoluci\u00f3n cubana.\nO 9 de xaneiro de 1960, un ano despois do triunfo da Revoluci\u00f3n, empezaron as obras de demolici\u00f3n dos muros do acuartelamento militar coa finalidade de convertelo nun centro escolar. O 28 de xaneiro dese mesmo ano, Fidel Castro entregou ao Ministerio de Educaci\u00f3n as instalaci\u00f3ns para que fosen dedicadas \u00e1 ensinanza. Naceu, con todo o simbolismo da reconversi\u00f3n dun cuartel en escola, o \"Centro Escolar 26 de julio\". \nHistoria do cuartel.\nA falta de locais adecuados para o peche dos presidiarios na cidade de Santiago de Cuba a finais do s\u00e9culo XIX fai evidente a necesidade da construci\u00f3n dunhas novas instalaci\u00f3ns carcerarias. Tam\u00e9n era necesario a construci\u00f3n dalg\u00fan acuartelamento para o acubillo das tropas.\nO 6 de maio de 1854 f\u00edxose cargo do Goberno Civil e da Comandancia Xeral do Departamento Oriental da Illa de Cuba o Mariscal de campo Carlos Vargas-Machuca, co\u00f1ecido co sobrenome de \u00ab\"O construtor\"\u00bb pola gran cantidade de edificaci\u00f3ns e obras que realizou nos seus seis anos de mandato. En 1859, baixo a direcci\u00f3n de Manuel Ciria, marqu\u00e9s de Villaitre, comezaron as obras do denominado \"Cuartel do Novo Presidio.\"\nA edificaci\u00f3n, situada nos arredores da cidade no seu lado leste, cerca do cemiterio e \u00e1 beira do terreo no que se situar\u00eda o hospital militar \"Pr\u00edncipe Alfonso\", estaba dese\u00f1ada para albergar a 1001\u00a0soldados e 202\u00a0presos. Constru\u00eduse un sinxelo e robusto edificio dunha soa planta con soto.\nDe forma cuadrangular, med\u00eda 180 metros de fronte e 77 de fondo. Os lados do cuadr\u00e1ngulo estaban ocupados por edificaci\u00f3ns con galer\u00edas interiores abertas a vastos patios. Nestas instalaci\u00f3ns alox\u00e1banse, ademais da forza militar, 200 presos coa escolta e empregados necesarios para o seu mantemento. A entrada principal situ\u00e1base ao oeste, e manti\u00f1a outra entrada ao leste.\nO cuartel recibiu o nome de \"Ra\u00ed\u00f1a Mercedes\" durante o tempo da Guerra dos Dez Anos, e albergou \u00e1 cabalar\u00eda espa\u00f1ola que, naquel tempo, combat\u00eda contra os independentistas cubanos.\nXunto ao cuartel realizouse a construci\u00f3n do Hospital Militar \"Pr\u00edncipe Alfonso\", segundo planos do enxe\u00f1eiro Manuel Soriano. Este quedou finalizado en 1878. O hospital ti\u00f1a capacidade para 300 camas e a s\u00faa entrada principal abr\u00edase baixo un amplo p\u00f3rtico sostido por oito columnas. A capela foi inaugurada en 1861 por Carlos Vargas.\nDurante a guerra de independencia.\nO cuartel \u00abReina Mercedes\u00bb desempe\u00f1ou un importante papel na defensa da cidade de Santiago de Cuba nos combates que se libraron nos diferentes per\u00edodos b\u00e9licos que deron lugar \u00e1 independencia da illa de Espa\u00f1a. Foi acuartelamento de infantar\u00eda e logo serviu de sanatorio de soldados.\nDurante a Guerra dos Dez Anos aument\u00e1ronse as defensas do acuartelamento. Nese tempo constru\u00eduse a torre da homenaxe de pombas mensaxeiras, chamado \u00ab\"El palomar\"\u00bb e que serviu tam\u00e9n como torre de vixilancia, desde o que se observa toda a ba\u00eda de Santiago e a serra. Desde esta torre da homenaxe emit\u00edanse todas as informaci\u00f3ns dos movementos de naves no porto. En 1878 acab\u00e1ronse os traballos de renovaci\u00f3n do cuartel xunto co hospital adxunto.\nO 2 de xaneiro de 1894 ingresou en prisi\u00f3n no cuartel \"Reina Mercedes\" o xeneral Guillerm\u00f3n Moncada onde estivo por seis meses, xunto con outros compa\u00f1eiros de armas.\nEn 1898 o ex\u00e9rcito de Estados Unidos tomou a cidade de Santiago e con ela o cuartel \"Reina Mercedes\" e o hospital militar \"Pr\u00edncipe Alfonso\", izando neles, por primeira vez oficialmente, a bandeira estadounidense na illa. O cuartel e o hospital quedaron baixo xurisdici\u00f3n estadounidense at\u00e9 o 31 de xullo de 1902, que foi entregado ao xeneral cubano Saturnino Lora. O 18 de agosto dese ano, o cuartel \"Reina Mercedes\" convert\u00edase en sede da Garda Rural da provincia de Oriente baixo o mando de Lora. A Garda Rural ser\u00eda ratificada polo goberno de Tom\u00e1s Estrada Palma o 18 de outubro dese mesmo ano.\nLara foi substitu\u00eddo por Juan Vaillant e L\u00f3pez do Castelo o 2 de febreiro de 1909. O 21 de xaneiro dese ano inaugur\u00e1base a caseta de tel\u00e9grafo que, constru\u00edda pola empresa estadounidense Hempel, situ\u00e1base \u00e1 beira do Hospital Civil.\nCambio de nome.\nO 24 de abril de 1909, por medio da orde especial n\u00famero 56, declarouse que o acuartelamento se denominar\u00eda, con efecto a partir do 20 de maio, \"Cuartel Moncada\", como homenaxe \u00e1 memoria do maior xeral do Ex\u00e9rcito Libertador, Guillermo Moncada, que permaneceu por alg\u00fan tempo reclu\u00eddo nos calabozos de devandito cuartel, por causas motivadas polas loitas pola independencia de Cuba.\nO 7 de xullo de 1909 o xeneral Monteagudo f\u00edxose cargo do cuartel e das tropas. Creou o Terzo T\u00e1ctico da Garda Rural. Fixo diversas reformas no acuartelamento e, como agradecemento, colocouse un busto do xeneral nun lugar preferente. O busto mant\u00edvose nese mesmo lugar at\u00e9 o triunfo da Revoluci\u00f3n, momento en que foi substitu\u00eddo por outro do xeneral Antonio Maceo.\nInsurrecci\u00f3ns e represi\u00f3n.\nAlg\u00fans dos alzados en armas contra o goberno de Tom\u00e1s Estrada Palma en 1910 foron encarcerados no Moncada, como \u00e9 o caso do xeneral Vicente Miniet. O Moncada serviu de centro de operaci\u00f3ns nas acci\u00f3ns emprendidas na chamada Guerra dos Negros, alzamento realizado polo Partido Independente de Cor en maio de 1912. O alzamento foi brutalmente reprimido e pasou \u00e1 historia como \"a matanza de M\u00edcara.\" A maior\u00eda dos apresados nestas operaci\u00f3ns da Guerra dos Negros foron encarcerados no Moncada, entre eles os dirixentes insurrectos Evaristo Estenoz, Pedro Ivonet e Eugenio Lacoste.\nEn 1916 prod\u00facense os feitos co\u00f1ecidos como \"o golpe\" por parte do Partido Liberal en resposta ao \"cambiazo\" electoral realizado polos conservadores. \"O golpe\" tivo o seu inicio no cuartel \"Moncada.\" O 12 de febreiro do ano seguinte a gornici\u00f3n do Moncada subl\u00e9vase situ\u00e1ndose de parte de Jos\u00e9 Miguel G\u00f3mez. Estes feitos foron co\u00f1ecidos como \"a insurrecci\u00f3n da Chambelona\", ao celebrar os liberais a mesma ao son do canto \"La Chambelona.\" Este levantamento sufocouse coa intervenci\u00f3n de tropas dos Estados Unidos.\nO Terzo T\u00e1ctico ti\u00f1a a s\u00faa base no cuartel Moncada e foi unha das principais forzas represoras da zona de oriente cubano. Dotados de cabalos texanos, herdeiros dos que deixou o ex\u00e9rcito de EE. UU., realizaban cargas machete en man contra os manifestantes, como a realizada contra os estudantes en novembro de 1930 na alameda Michaelsen de Santiago de Cuba ou a efectuada o 9 de xu\u00f1o de 1931 contra os obreiros sen traballo.\nEn 1933 os l\u00edderes de Joven Cuba planearon a toma dos cuarteis Moncada e San Lu\u00eds (entre outros), pero os plans desbarat\u00e1ronse ao ser ocupado o aeroporto de Santiago de onde \u00eda engalar un avi\u00f3n con intenci\u00f3n de atacar desde o aire o acuartelamento.\nO incendio e a renovaci\u00f3n.\nO 11 de decembro de 1937 un incendio destru\u00edu unha importante parte das edificaci\u00f3ns que compu\u00f1an o cuartel. Insinuouse que o lume poder\u00eda ser provocado, ben para ter desculpa da reconstruci\u00f3n de cuartel cunhas instalaci\u00f3ns m\u00e1is modernas ou ben para destru\u00edr probas documentais referentes ao mal uso dos fondos p\u00fablicos destinados ao acuartelamento.\nO 4 de setembro de 1938 inaug\u00faranse as novas instalaci\u00f3ns do cuartel. Estas est\u00e1n formadas por un edificio \u00fanico en forma de peite que corr\u00eda de norte a sur. Perpendiculares ao bloque eng\u00e1dense seis corpos secundarios que dan a senllos patios abertos. No edificio principal, nun segundo nivel, \u00e1brese unha terraza que d\u00e1 sobre o pol\u00edgono de formaci\u00f3ns. A esta terraza acc\u00e9dese mediante seis escaleiras que soben aos dormitorios de soldados.\nNo extremo norte constru\u00eduse un sal\u00f3n de actos que funcionaba como cine e teatro, e ao outro extremo, separado por un pequeno patio, estaba o club de oficiais.\nO proxecto foi realizado pola direcci\u00f3n t\u00e9cnica da Secci\u00f3n de Enxe\u00f1ar\u00eda do Estado Maior do Ex\u00e9rcito. O acuartelamento ti\u00f1a unha capacidade para albergar a 2.000 homes e contaba cos seguintes servizos:\nAs r\u00faas interiores estaban debidamente pavimentadas e ti\u00f1a instalaci\u00f3n de auga potable e saneamentos. Todas as instalaci\u00f3ns estaban rodeadas por un muro ornamental dese\u00f1ado con seteiras e contaba con torres nos seus v\u00e9rtices. No eixo central levant\u00e1base a entrada principal \u00e1 que se acced\u00eda mediante un p\u00f3rtico monumental. En cada lado e ao fondo hab\u00eda senllas entradas secundarias dotadas de garitas de vixilancia.\nO Xefe do Rexemento resid\u00eda nunha casa adxunta \u00e1 beira esquerdao. \u00c1 beira dereita constru\u00edronse casas de madeira para os alistados.\nFronte ao cuartel constru\u00eduse o hospital militar \"Joaqu\u00edn Castrillo Duany\" que se converteu nunha extensi\u00f3n da fortaleza. Este edificio sanitario era de formig\u00f3n e ladrillo e constaba de d\u00faas plantas. No primeiro piso situouse a Xefatura do rexemento N\u00ba\u00a01 Maceo, ao seu lado ach\u00e1base un busto de Guillermo Moncada e na parte interior, e fronte ao pol\u00edgono estivo at\u00e9 o triunfo revolucionario, outro de Antonio Maceo. Neste mesmo lugar ti\u00f1a a s\u00faa sede o Servizo de Intelixencia Militar.\nAs tropas do Moncada v\u00edronse implicadas nos diferentes levantamentos militares que se produciron a mediados do s\u00e9culo XX en Cuba, antes do triunfo revolucionario.\nO asalto ao cuartel Moncada.\nO 26\nde xullo de 1953 un grupo de mozos guerrilleiros asaltan a fortaleza, ao mesmo tempo que o cuartel Carlos Manuel C\u00e9spedes de Bayamo. Este grupo era comandado por Fidel Castro. O propio Castro expor\u00eda na s\u00faa alegaci\u00f3n de defensa no xu\u00edzo polos feitos do ataque ao Moncada co\u00f1ecido como \"A historia absolverame\" os pormenores da operaci\u00f3n.\nUn grupo guerrilleiro formado por 21 homes e comandado por Abel Santamar\u00eda tomou o Hospital Civil. Outro de dez homes e baixo as ordes de Ra\u00fal Castro ocupou o Palacio de Xustiza e Fidel Castro \u00e1 fronte de 95 homes atacou o cuartel Moncada.\nO ataque ao cuartel produciuse pola posta N\u00ba 3. Unha vangarda de 8 homes abr\u00edan o ataque mentres que detr\u00e1s deles \u00eda un subgrupo de 45 homes, no cal se achaba Fidel, armado maioritariamente con armas curtas. O resto das forzas, que portaban armas longas, extraviouse pola cidade ao equivocarse nun cruzamento de r\u00faas.\nFronte \u00e1 posta N\u00ba 3 os asaltantes atop\u00e1ronse cunha patrulla de garda e o enfrontamento con ela deu tempo a que se organizase a defensa do cuartel. A\u00ednda as\u00ed o enfrontamento foi duro, con baixas por ambos os lados. Tras o fracaso do asalto decidiuse a retirada, que foi organizada en grupos de 8 ou 10 homes defendidos por seis francotiradores. Fidel Castro mandou a Fernando Chenard Pi\u00f1a cunha orde de retirada para os grupos de Abel Santamar\u00eda e Ra\u00fal Castro pero non a puido entregar pois foi capturado, torturado e asasinado.\nFidel relata que as perdas na loita non foron significativas e as baixas no bando atacante foron debidas, principalmente, \u00e1 crueldade e a inhumanidade do ex\u00e9rcito unha vez que o enfrontamento cesara. O testemu\u00f1o de Fidel Castro di: \"O cuartel Moncada converteuse nun taller de torturas e de morte, e uns homes indignos converteron o uniforme militar en mand\u00eds de carniceiros. Os muros salpic\u00e1ronse de sangue: nas paredes as balas quedaron incrustadas con fragmentos de pel, miolos e cabelos humanos, chamuscados polo disparo a boca de cano, e a herba quedou cuberta de escuro e pega\u00f1ento sangue. [...] eu sei que senten con desgusto o cheiro \u00e1 sangue homicida que impregna at\u00e9 a \u00faltima pedra do cuartel Moncada.\"\nDespois do asalto.\nO medo apoderouse dos soldados acuartelados no Moncada despois do ataque do 26 de xullo de 1953. Sel\u00e1ronse mediante ra\u00eds e sacos de area as entradas ao acuartelamento, que se protexeron con ni\u00f1os de metralladora, con excepci\u00f3n da posta norte. Ampliouse o muro de circunscrici\u00f3n do cuartel que se converteu nun tri\u00e1ngulo que inclu\u00eda a casa do xeneral no seu interior. Empraz\u00e1ronse armas pesadas na propia fortaleza e os seus arredores.\nO ataque ao Moncada foi percibido polos habitantes de Santiago de Cuba con sorpresa e equ\u00edvoco. Moitos pensaron que se trataba de foguetes ou fogos de artificio e mesmo alg\u00fans cidad\u00e1ns acheg\u00e1ronse \u00e1s instalaci\u00f3ns do cuartel con curiosidade. O lume das metralladoras foi o elemento que situou os acontecementos na s\u00faa xusta medida. Creuse tam\u00e9n que poder\u00eda tratarse dun ataque do militar Eleuterio Pedraza como resposta \u00e1 frustraci\u00f3n do golpe que encabezou contra Batista en 1941 e que este frustrara.\nFoi a partir das 11:00, cos servizos de comunicaci\u00f3n xa restablecidos, cando se difundiu a noticia de que o ataque ao Moncada estaba encabezado por Fidel Castro. Xunto \u00e1 mesma sab\u00edase do gran n\u00famero de baixas por parte dos asaltantes. Alg\u00fans dos fuxidos do ataque atoparon refuxio entre a poboaci\u00f3n civil, pero outros (entre eles o propio Fidel Castro) fuxiron \u00e1s monta\u00f1as pr\u00f3ximas \u00e1 zona de Gran Piedra. Finalmente, tras unha intensa campa\u00f1a liderada polo arcebispo galego de Santiago de Cuba, Enrique P\u00e9rez Serantes, Castro entregouse grazas \u00e1s garant\u00edas ofrecidas polo prelado cat\u00f3lico.\nA Revoluci\u00f3n toma o Moncada.\nO 8 de xaneiro de 1959, as columnas guerrilleiras entraron na capital de Cuba facendo que o at\u00e9 ent\u00f3n presidente abandonase o pa\u00eds. En Santiago de Cuba o ex\u00e9rcito tenta impedir a entrada das tropas revolucionarias. Ra\u00fal Castro toma por sorpresa o cuartel Moncada e insta a renderse \u00e1 tropa. O coronel Rego Rubido, xefe do Rexemento N\u00ba 1 Maceo, presenta a s\u00faa rendici\u00f3n incondicional a Fidel Castro en Loma Escantel. O cuartel Moncada e a cidade de Santiago de Cuba quedan en mans dos guerrilleiros. A tropa \u00e9 desarmada e os seus responsables arrestados.\nCiudad escolar 26 de julio.\nUn ano despois de que o cuartel pasase a mans dos revolucionarios, o 9 de xaneiro de 1960, Fidel Castro, acompa\u00f1ado de Ren\u00e9 Vallejo e Lu\u00eds Crespo, subidos o tres nun tractor, comezaron a derrubar as murallas das instalaci\u00f3ns militares para facer entrega das mesmas, o 28 de xaneiro dese mesmo ano, ao Ministerio de Educaci\u00f3n unha vez convertido o Moncada nun centro escolar con capacidade para 2.000 alumnos. Ese mesmo ano Camilo Cienfuegos fixo o propio no Campamento Militar de Columbia, sede do Estado Maior Xeneral do Ex\u00e9rcito ao longo de anos, e centro de mando do goberno de Batista, para convertelo en escola, que toma o nome de \"Ciudad Escolar Libertad\" no municipio de Marianao (A Habana).\nEstes actos estaban cheos de simbolismo e quer\u00edan mostrar o prop\u00f3sito da Revoluci\u00f3n Cubana de que a fortaleza do pobo reside na educaci\u00f3n. Fidel Castro, no discurso que pronunciou no acto de entrega das instalaci\u00f3ns ao Ministerio de Educaci\u00f3n, dixo: \"E a historia demostrar\u00e1 que se ao fin e ao cabo, todas as fortalezas cheas de seteiras e soldados sucumbiron ao impulso do noso pobo, a loita por unha causa xusta, no canto as nosas aulas, representantes do pensamento e da cultura, nunca caer\u00e1n baixo a forza de quen nolas quere quitar para convertelas en cuarteis, co fin de defender os privilexios porque esas escolas defenderanas con trincheiras de ideas e trincheiras de pedra\".\nO Moncada, convertido xa en centro escolar, veu funcionando desde ent\u00f3n como un centro escolar de primaria.\nDentro do centro escolar situouse, na Posta N\u00ba 3, lugar onde se produciu o ataque o 26 de xullo de 1953, o \"Museo de Historia 26 de Xullo\", formado por oito salas, e cuxa primeira sala est\u00e1 dedicada \u00e1 historia da construci\u00f3n da fortaleza at\u00e9 a s\u00faa conversi\u00f3n en centro educativo.\nEn 1974 reconstru\u00edronse as murallas do cuartel ao ser declarado Monumento Nacional de Cuba."}
{"id": "451486", "revid": "51526", "url": "https://gl.wikipedia.org/wiki?curid=451486", "title": "Orimattila", "text": "Orimattila \u00e9 unha cidade de Finlandia situada na rexi\u00f3n de P\u00e4ij\u00e4nne Tavastia. En 2018 a s\u00faa poboaci\u00f3n era de 16\u00a0147\u00a0habitantes. A superficie do termo municipal \u00e9 de 814,01\u00a0km2, dos cales 28,83\u00a0km2 son auga. O concello ten unha densidade de poboaci\u00f3n de 20,56\u00a0hab./km\u00b2.\nLimita cos concellos de Hollola, K\u00e4rk\u00f6l\u00e4 e Lahti, pertencentes \u00e1 s\u00faa mesma rexi\u00f3n, Iitti na rexi\u00f3n de Kymenlaakso, e Lapinj\u00e4rvi, Myrskyl\u00e4, M\u00e4nts\u00e4l\u00e4 e Pukkila, pertencentes \u00e1 rexi\u00f3n veci\u00f1a de Uusimaa.\nO concello \u00e9 uniling\u00fce en fin\u00e9s."}
{"id": "451487", "revid": "52373", "url": "https://gl.wikipedia.org/wiki?curid=451487", "title": "Jos\u00e9 Pombo Varela", "text": "Jos\u00e9 Pombo Varela, co\u00f1ecido como Rulo, nado en Malpica de Berganti\u00f1os, foi un empresario e pol\u00edtico galego.\nTraxectoria.\nArmador de Malpica de Berganti\u00f1os. Foi o primeiro patr\u00f3n maior da confrar\u00eda de pescadores de Malpica, constitu\u00edda en 1923. Na ditadura de Primo de Rivera foi nomeado concelleiro e en marzo de 1930, alcalde, tomando posesi\u00f3n a principios de abril Na II Rep\u00fablica foi elixido concelleiro mon\u00e1rquico de Malpica de Berganti\u00f1os o 12 de abril de 1931 e volveu ser alcalde o 9 de marzo de 1935."}
{"id": "451488", "revid": "72012", "url": "https://gl.wikipedia.org/wiki?curid=451488", "title": "Lag\u00f3podos", "text": ""}
{"id": "451491", "revid": "5863", "url": "https://gl.wikipedia.org/wiki?curid=451491", "title": "Santo Adri\u00e1n de Vilari\u00f1o", "text": ""}
{"id": "451492", "revid": "52373", "url": "https://gl.wikipedia.org/wiki?curid=451492", "title": "Lu\u00eds Cancela Vecino", "text": "Lu\u00eds Cancela Vecino, nado en Vilanova de Santiso (Malpica de Berganti\u00f1os) en 1947 e finado en Carballo o 17 de maio de 2022, foi un mestre e pol\u00edtico galego do BNG.\nTraxectoria.\nFoi o menor de sete irm\u00e1ns. Aos 10 anos envi\u00e1rono ao Seminario Menor de Santiago de Compostela. Despois pasou ao Seminario Maior onde rematou os estudos de Teolox\u00eda. Deixou o Seminario e fixo a carreira de Historia. Profesor do IES Monte Neme de Carballo, do que tam\u00e9n foi director. Nas primeiras elecci\u00f3ns democr\u00e1ticas encabezou a candidatura de Unidade Galega \u00e1 alcald\u00eda de Malpica de Berganti\u00f1os, obtivo maior\u00eda absoluta e foi elixido alcalde. Nas municipais de 1983 presentouse como cabeza de lista polo BNG e volveu ser elixido alcalde por maior\u00eda absoluta, \u00f3 igual que nas municipais de 1987. Nas municipais de 1991 revalidou a alcald\u00eda sen maior\u00eda absouta. En xullo dese \u00faltimo ano cando presentou a dimisi\u00f3n. Foi substitu\u00eddo de xeito provisional por Ricardo Seixo Fern\u00e1ndez. Foi condenado por prevaricaci\u00f3n pola Audiencia Provincial en 2001 a sete anos de inhabilitaci\u00f3n especial por un delito de prevaricaci\u00f3n."}
{"id": "451493", "revid": "1410", "url": "https://gl.wikipedia.org/wiki?curid=451493", "title": "Campionato Portugu\u00e9s de Rugby 2014-2015", "text": "A tempada 2014-2015 do Campionato Portugu\u00e9s de Rugby foi a 57\u00aa edici\u00f3n da m\u00e1xima competici\u00f3n nacional de clubs de rugby en Portugal, organizada pola Federaci\u00f3n Portuguesa de Rugby."}
{"id": "451494", "revid": "1410", "url": "https://gl.wikipedia.org/wiki?curid=451494", "title": "Campionato Portugu\u00e9s de Rugby 2013-2014", "text": "A tempada 2013-2014 do Campionato Portugu\u00e9s de Rugby foi a 56\u00aa edici\u00f3n da m\u00e1xima competici\u00f3n nacional de clubs de rugby en Portugal, organizada pola Federaci\u00f3n Portuguesa de Rugby."}
{"id": "451495", "revid": "85894", "url": "https://gl.wikipedia.org/wiki?curid=451495", "title": "Juan Delgado Criado", "text": "Juan Ignacio Delgado Criado, nado en Malpica de Berganti\u00f1os en 1908 e finado en Temuco (Chile) en 2010, foi un funcionario e pol\u00edtico galego.\nTraxectoria.\nFillo do secretario xudicial de Malpica e da mestra Ramona Criado Orellana, era o cuarto dunha familia de doce irm\u00e1ns. Auxiliar do secretario do xulgado de Malpica de Berganti\u00f1os e contador do P\u00f3sito. Foi presidente de Izquierda Republicana de Malpica. Co golpe de Estado do 18 de xullo de 1936 foi suspend\u00eddo polo gobernador civil o 30 de xu\u00f1o de 1937 como secretario do P\u00f3sito, xunto co secretario da corporaci\u00f3n Ram\u00f3n Astray Labarda, dous oficiais do concello e a destituci\u00f3n do alcalde Pedro Grela Viqueira. Fuxiu de Malpica en agosto de 1938 na evasi\u00f3n do Roc\u00edo. Xulgado en Ferrol por rebeli\u00f3n militar, foi declarado en rebeld\u00eda. Ingresado no Campo de concentraci\u00f3n de Argeles. Marchou a Buenos Aires no Winnipeg e de al\u00ed pasou a Valparaiso (Chile), onde entrou a traballar no Banco Espa\u00f1ol. En 1955 trasladouse a Allip\u00e9n e dedicouse ao cultivo de trigo. Desde 1992 residiu en Temuco coa s\u00faa filla, onde morreu aos 102 anos.\nVida persoal.\nCasou en 1949 con Paz Mera P\u00e9rez, e tivo dous fillos: Juan Amador e Mar\u00eda Cristina."}
{"id": "451496", "revid": "1888", "url": "https://gl.wikipedia.org/wiki?curid=451496", "title": "Juan Ignacio Delgado Criado", "text": ""}
{"id": "451497", "revid": "89787", "url": "https://gl.wikipedia.org/wiki?curid=451497", "title": "Cultura do vaso campaniforme", "text": "A cultura do vaso campaniforme \u00e9 unha etapa do calcol\u00edtico caracterizada polo uso da cer\u00e1mica atopada en enterramentos funerarios. Est\u00e1 datada entre o 2200 antes da era actual ata os arredores do 1800 antes da era actual. A cer\u00e1mica \u00e9 feita a man, sen torno e ten contorna en forma de S. Ten decoraci\u00f3ns xeom\u00e9tricas feitas con cordas, pedras, cunchas ou paus.\nOs primeiros vasos en Galicia foron atopados nas Pontes de Garc\u00eda Rodr\u00edguez por Santiago de la Iglesia Santos a finais do s\u00e9culo XIX (1893). No ano seguinte, o orteg\u00e1n Federico Maci\u00f1eira atopa na mesma zona outros exemplares deste tipo de cer\u00e1mica."}
{"id": "451499", "revid": "17467", "url": "https://gl.wikipedia.org/wiki?curid=451499", "title": "Soro G\u00f3mez de Soutomaior", "text": ""}
{"id": "451500", "revid": "17467", "url": "https://gl.wikipedia.org/wiki?curid=451500", "title": "Sueyro G\u00f3mez de Soutomaior", "text": ""}
{"id": "451501", "revid": "17467", "url": "https://gl.wikipedia.org/wiki?curid=451501", "title": "Sueyro G\u00f3mez de Soutomayor", "text": ""}
{"id": "451502", "revid": "17467", "url": "https://gl.wikipedia.org/wiki?curid=451502", "title": "Sueyro G\u00f3mez de Sotomayor", "text": ""}
{"id": "451504", "revid": "17467", "url": "https://gl.wikipedia.org/wiki?curid=451504", "title": "Sueiro G\u00f3mez de Soutomayor", "text": ""}
{"id": "451505", "revid": "17467", "url": "https://gl.wikipedia.org/wiki?curid=451505", "title": "Sueiro G\u00f3mez de Sotomayor", "text": ""}
{"id": "451506", "revid": "17467", "url": "https://gl.wikipedia.org/wiki?curid=451506", "title": "Suero G\u00f3mez de Sotomaior", "text": ""}
{"id": "451507", "revid": "72012", "url": "https://gl.wikipedia.org/wiki?curid=451507", "title": "Cando os rev\u00f3lveres mandan", "text": "Cando os rev\u00f3lveres mandan (en ) \u00e9 un\u00a0italiano de 1964 dirixido por Mario Caiano. O filme foi producido por Jolly Film paralelamente \u00f3 filme de Sergio Leone \"Por un pu\u00f1ado de d\u00f3lares\", mais cun orzamento maior e unhas expectativas de \u00e9xito maiores ca as do filme de Leone, especialmente por que daquela Rod Cameron era un actor m\u00e1is co\u00f1ecido ca Clint Eastwood.\nEstreouse en galego o 30 de xu\u00f1o de 1989 a trav\u00e9s da TVG."}
{"id": "451508", "revid": "23204", "url": "https://gl.wikipedia.org/wiki?curid=451508", "title": "Le pistole non discutono", "text": ""}
{"id": "451510", "revid": "89787", "url": "https://gl.wikipedia.org/wiki?curid=451510", "title": "Alexandria Ocasio-Cortez", "text": "Alexandria Ocasio-Cortez, nada en\u00a0Nova York\u00a0o\u00a013 de outubro de 1989,\u00a0\u00e9 unha activista e pol\u00edtica estadounidense.\nTraxectoria.\nNada nunha familia de ra\u00edces latinoamericanas, estudou cun pr\u00e9stamo e comezou traballando de camareira. Cun traballo sobre Caenorhabditis elegans, coa conclusi\u00f3n de que 'Os antioxidantes poder\u00edan axudar a previr enfermidades dexenerativas inducidas polo estr\u00e9s oxidativo', ga\u00f1ou un premio na feira de ciencia m\u00e1is importante a nivel mundial, a ISEF. A relevancia deste feito reside non tanto na s\u00faa preparaci\u00f3n cient\u00edfica como en que se viu confrontada \u00f3s intereses das farmac\u00e9uticas en contra do que ela intu\u00eda. segundo escribiu en Twitter o 1 de decembro de 2018\u02d0\n\"When I tried to find out why the compound wasn\u2019t pursued more, one of the explanations given to me was that pharma lobbyists worked against it.\"\nComezou en pol\u00edtica na campa\u00f1a de Bernie Sanders. Nas elecci\u00f3ns lexislativas celebradas o 6 de novembro de 2018, con 29 anos, ga\u00f1ou o escano do distrito 14 de Nova York ao Congreso dos EEUU por unha ampl\u00edsima maior\u00eda de voto, despois de vencer as primarias \u00f3 l\u00edder dem\u00f3crata Joseph Crowley. Ocasio-Cortez \u00e9 membro da organizaci\u00f3n Socialistas Democr\u00e1ticos de Am\u00e9rica e foi vinculada a gran variedade de plataformas pol\u00edticas progresistas estadounidenses.\n\u00c9 a muller m\u00e1is nova elixida no Congreso na historia dos Estados Unidos, superando \u00e1 republicana Elise Stefanik, que foi elixida en 2014 \u00e1 idade de 30 anos."}
{"id": "451511", "revid": "56817", "url": "https://gl.wikipedia.org/wiki?curid=451511", "title": "Oxydoras niger", "text": "O Oxydoras niger\u00a0\u00e9 unha especie de peixe Doradidae orixinario da conca do Amazonas, Essequibo e S\u00e3o Francisco en Bolivia, o Brasil, Colombia, Ecuador, G\u00fciana, o Per\u00fa e Venezuela. Esta especie medra at\u00e9 os 100\u00a0cm e pode pesar uns 13\u00a0kg. Esta especie \u00e9 importante na pesca comercial local. Conta con espi\u00f1as laterais que poden danar potenciais depredadores. Alim\u00e9ntase cribando area detectando alimentos cos receptores de sabor na parte superior e inferior da s\u00faa boca."}
{"id": "451515", "revid": "54334", "url": "https://gl.wikipedia.org/wiki?curid=451515", "title": "Jos\u00e9 Mar\u00eda Eiros", "text": "Jos\u00e9 Mar\u00eda Eiros Bouza, nado en Mondo\u00f1edo o 26 de marzo de 1959, \u00e9 un microbi\u00f3logo e doutor galego, que brevemente foi tam\u00e9n pol\u00edtico.\nTraxectoria.\nDe mozo, foi facer o bacharelato ao colexio dos xesu\u00edtas de Valladolid, e na universidade desa cidade licenciouse, e despois doutorouse en Medicina e Cirurx\u00eda. D\u00e1 clase na Universidade de Valladolid, e traballa ao mesmo tempo como microbi\u00f3logo no hospital universitario desa cidade, do que chegou a ser xerente.\nFormou parte da candidatura do Partido Popular ao Congreso dos Deputados pola provincia de Valladolid nas elecci\u00f3ns xerais de 2015, e sa\u00edu elixido. Por\u00e9n, foi unha lexislatura que non chegou a arrincar propiamente, dado que non se conseguiu formar goberno, e cesou do seu escano como deputado s\u00f3 uns meses m\u00e1is tarde, na primavera de 2016. Non repetiu como candidato nas listas do PP nos comicios que seguiron.\nAdemais ten autoeditadas unha serie de obras humor\u00edsticas en verso, ilustradas por unha compa\u00f1eira de hospital, compostas en \"letrilla castellana\", ademais de monograf\u00edas da s\u00faa especialidade m\u00e9dica.\nNotas.\n "}
{"id": "451518", "revid": "88215", "url": "https://gl.wikipedia.org/wiki?curid=451518", "title": "Movemento 26 de xullo", "text": ""}
{"id": "451519", "revid": "1131", "url": "https://gl.wikipedia.org/wiki?curid=451519", "title": "Voo 603 de Dominicana", "text": "O voo 603 de Dominicana, tam\u00e9n co\u00f1ecido como o desastre do DC-9 de Dominicana, era un servizo internacional que se esnafrou o d\u00eda 15 de febreiro de 1970. O McDonnell Douglas DC-9-32 esnafrouse pouco despois de engalar de Santo Domingo, Rep\u00fablica Dominicana, en ruta cara San Xo\u00e1n, Porto Rico, matando aos 102 pasaxeiros e tripulantes a bordo. \u00c9 o segundo peor accidente de aviaci\u00f3n ocorrido na Rep\u00fablica Dominicana tras o voo 301 de Birgenair.\nAvi\u00f3n.\nO aparello era un McDonnell Douglas DC-9-32, con rexistro HI-177, fabricado no ano anterior. Realizara o seu primeiro voo o 30 de setembro de 1969. O avi\u00f3n fora transferido a Dominicana de Aviaci\u00f3n o 16 de decembro dese mesmo ano. O DC-9 estaba equipado con dous motores Pratt &amp; Whitney JT8D-7. Levaba en servizo menos dun mes coa aeroli\u00f1a, con s\u00f3 354 horas de voo, cando se esnafrou.\nAccidente.\nO reactor realizaba un servizo internacional dende o aeroporto Las Am\u00e9ricas de Santo Domingo ata o aeroporto Luis Mu\u00f1oz Mar\u00edn de San Xo\u00e1n. Engalou sobre as 6:30 pm, pero dous minutos despois a tripulaci\u00f3n declarou unha emerxencia cando o motor dereito se parou, solicitando aos controladores de tr\u00e1fico a\u00e9reo regresar ao aeroporto inmediatamente. Por\u00e9n, mentres se preparaban para volver o motor esquerdo apagouse. Sen control o avi\u00f3n descendeu rapidamente e esnafrouse no mar Caribe unhas d\u00faas millas ao norte do aeroporto. As 102 persoas a bordo morreron."}
{"id": "451525", "revid": "1131", "url": "https://gl.wikipedia.org/wiki?curid=451525", "title": "Voo 215 de Philippine Airlines", "text": "O voo 215 de Philippine Airlines era un servizo entre o aeroporto de Cauayan e o aeroporto de Manila que o d\u00eda 21 de abril de 1970 estoupou no aire matando aos seus 36 ocupantes.\nAccidente.\nO 21 de abril de 1970 o voo 215 estaba en ruta dende o aeroporto de Cauayan ata o aeroporto de Manila cando, a 10 500 p\u00e9s, houbo un estoupido no ba\u00f1o do avi\u00f3n. A secci\u00f3n de cola separouse do aparello e o HS-748 esnafrouse.\nOs 32 pasaxeiros e 4 tripulantes morreron no incidente. Sosp\u00e9itase que a causa do estoupido foi unha bomba no ba\u00f1o."}
{"id": "451526", "revid": "5863", "url": "https://gl.wikipedia.org/wiki?curid=451526", "title": "Historia Moderna", "text": ""}
{"id": "451527", "revid": "5863", "url": "https://gl.wikipedia.org/wiki?curid=451527", "title": "Idade Medieval", "text": ""}
{"id": "451533", "revid": "98629", "url": "https://gl.wikipedia.org/wiki?curid=451533", "title": "Pulpite", "text": "A pulpite\u00a0\u00e9 a inflamaci\u00f3n da polpa dentaria provocada por est\u00edmulos nocivos de diversa \u00edndole, dentro dos cales est\u00e1n: os axentes bacterianos que poden ter unha v\u00eda de acceso coronario (carie, anomal\u00edas dentarias: como dens in dente, evaxinaci\u00f3n e invaxinaci\u00f3n) e unha v\u00eda de acceso radicular (lesi\u00f3ns endoperiodontais, carie radicular); traum\u00e1ticos: trauma agudo (fractura coronaria e radicular, luxaci\u00f3n) e cr\u00f3nico (atrici\u00f3n, abfracci\u00f3n, erosi\u00f3n); qu\u00edmicos a trav\u00e9s do uso de materiais de obturaci\u00f3n (resinas - cementos) antis\u00e9pticos, desecantes (alcol - cloroformo) e desmineralizantes; iatrox\u00e9nicos calor de fresado, pu\u00eddo e de fraguado, exposici\u00f3n pulpar, e, finalmente, idiop\u00e1ticos."}
{"id": "451534", "revid": "1131", "url": "https://gl.wikipedia.org/wiki?curid=451534", "title": "Voo 351 de Japan Airlines", "text": "O voo 351 de Japan Airlines foi secuestrado por nove membros da Liga Comunista Xaponesa-Facci\u00f3n do Ex\u00e9rcito Vermello (un predecesor do Ex\u00e9rcito Vermello Xapon\u00e9s) o d\u00eda 31 de marzo de 1970, mentres voaba de Toquio a Fukuoka, nun incidente normalmente co\u00f1ecido en xapon\u00e9s como o secuestro de Yodogo (\u3088\u3069\u53f7\u30cf\u30a4\u30b8\u30e3\u30c3\u30af\u4e8b\u4ef6 Yodog\u014d Haijakku Jiken).\nSecuestro.\nArmados con espadas samurai e bombas tubo, os secuestradores tomaron 129 ref\u00e9ns (122 pasaxeiros e 7 tripulantes), liber\u00e1ndoos posteriormente no aeroporto de Fukuoka e no aeroporto de Gimpo en Se\u00fal (despois dun intento in\u00fatil de facerlles pensar aos secuestradores que o aeroporto estaba en Corea do Norte). Despois procederon cara o aeroporto de Mirim en Pyongyang, co Ministro de Transporte xapon\u00e9s como ref\u00e9n, onde se renderon \u00e1s autoridades norcoreanas que ofreceron asilo a todo o grupo. O obxectivo dos secuestradores era desertar a Corea do Norte. Usando ese pa\u00eds como base pensaron que poder\u00edan promover a rebeli\u00f3n en Corea do Sur e noutros lugares do leste de Asia."}
{"id": "451536", "revid": "89787", "url": "https://gl.wikipedia.org/wiki?curid=451536", "title": "Conxuntivite", "text": "A conxuntivite\u00a0\u00e9 a inflamaci\u00f3n da capa conxuntiva, membrana mucosa que recobre o interior das p\u00e1lpebras e que se estende \u00e1 parte anterior do globo ocular.\nEtiolox\u00eda.\nSegundo a s\u00faa causa, a conxuntivite clasif\u00edcase en:\nCadro cl\u00ednico.\nPresentan unhas manifestaci\u00f3ns com\u00fans (avermellado, fotofobia e lagrimeo) e outras dependentes da s\u00faa causa (laga\u00f1as matutinas nas infecciosas, ganglios aumentados de tama\u00f1o nas v\u00edricas, pro\u00eddo\u00a0nas al\u00e9rxicas, etc.) cunha duraci\u00f3n entre 1 e 3 semanas.\nTratamento.\nA\u00ednda que a infecci\u00f3n bacteriana da conxuntivite \u00e1s veces non esixe antibi\u00f3ticos, os afectados deben ver un m\u00e9dico, xa que esta forma de conxuntivite est\u00e1 con frecuencia asociada con lesi\u00f3n corneal. A infecci\u00f3n viral non se cura con antibi\u00f3ticos. A de tipo al\u00e9rxico precisa usar antihistam\u00ednicos en forma de colirio. Os corpos estra\u00f1os hai que extraelos, pero \u00f3 ser o ollo un \u00f3rgano moi delicado isto s\u00f3 debe facelo un m\u00e9dico. A conxuntivite de orixe traum\u00e1tica precisa unha valoraci\u00f3n e tratamento doutras lesi\u00f3ns engadidas, especialmente a erosi\u00f3n corneal."}
{"id": "451537", "revid": "98629", "url": "https://gl.wikipedia.org/wiki?curid=451537", "title": "Accidente do CV-990 de Spantax", "text": "O accidente do CV-990 de Spantax ocorreu o d\u00eda 5 de xaneiro de 1970 cando un Convair 990 Coronado operado pola aeroli\u00f1a espa\u00f1ola Spantax esnafrouse pouco despois de engalar do aeroporto de Estocolmo-Arlanda, matando a cinco das dez persoas a bordo do avi\u00f3n.\nAntecedentes.\nO avi\u00f3n ti\u00f1a que voar esa mesma tarde m\u00e1is cedo a Mallorca con viaxeiros suecos, pero durante a engalaxe o motor n\u00famero 4 tivo un problema. A engalaxe abortouse e os pasaxeiros puideron deixar o aparello. Posteriormente decidiuse realizar un voo ferri con tres motores a Z\u00faric para realizar un cambio de motor. A bordo hab\u00eda tres tripulantes e sete pasaxeiros. Hab\u00eda fortes ventos e unha temperatura de -27\u00a0\u00b0C no aeroporto.\nAccidente.\n\u00c1s 22:24 o avi\u00f3n comezou a s\u00faa carreira de engalaxe na pista 19. Durante a carreira o nariz gui\u00f1ou cara a dereita. Este movemento corrix\u00eduse baixando a potencia do motor n\u00famero 1. O aparello rotou a 134 n\u00f3s cos flaps a 27 graos. Mentres trepaba o avi\u00f3n inclinouse 4-6 graos cara a dereita e velocidade do aire baixou de s\u00fapeto ata 10 n\u00f3s por debaixo da V2 (145 n\u00f3s). A aeronave contactou con algunhas \u00e1rbores, inclinouse 10-15 graos e esnafrouse a 1 800 metros do punto no que se levantou. O avi\u00f3n arou un longo cami\u00f1o no bosque e rompeuse en varias pezas. A cabina de mando separouse do resto da fuselaxe e quedou encaixada entre os troncos de \u00e1rbores e o duro chan conxelado inclinada uns 45 graos cara a esquerda.\nO primeiro oficial Miguel Granado estaba sentado na dereita e quedou atrapado cando o asento enpuxouno cara a adiante quedando as s\u00faas d\u00faas pernas atrapadas contra o panel de instrumentos. A s\u00faa perna dereita estaba rota e angulada. O seu p\u00e9 esquerdo estaba atrapado, as\u00ed como a s\u00faa canela esquerda e o tend\u00f3n de aquiles. Torcido baixo o piloto estaba un dos enxe\u00f1eiros de mantemento do avi\u00f3n, atrapado con varias costelas rotas. Granado mantivo, sen luvas, as s\u00faas mans nun dos tubos da fuselaxe e intentou manterse erguido para liberar a presi\u00f3n sobre o peito do seu compa\u00f1eiro. As d\u00faas mans tiveron conxelaci\u00f3ns graves.\nO capit\u00e1n escapou con contusi\u00f3ns leves e foi capaz de liberarse e sa\u00edr. Consciente do risco de quedar quieto con esas temperaturas, cami\u00f1ou e intentou manter o corpo quente e as\u00ed fuxiu con conxelaci\u00f3ns leves nas mans e nos p\u00e9s. Buscaron na escuridade e na neve o transmisor de localizaci\u00f3n de emerxencia e cando o atoparon puideron pedir axuda. O que a tripulaci\u00f3n non sab\u00eda \u00e9 que hab\u00eda unha casa a uns poucos centros de metros."}
{"id": "451538", "revid": "89787", "url": "https://gl.wikipedia.org/wiki?curid=451538", "title": "Sinusite", "text": "A sinusite \u00e9 unha resposta inflamatoria da mucosa do nariz e dos seos paranasais que pode deberse a unha infecci\u00f3n por axentes bacterianos, virais, fungos, un cadro al\u00e9rxico ou a unha combinaci\u00f3n destes factores. Case sempre est\u00e1 acompa\u00f1ada de inflamaci\u00f3n da mucosa nasal ou est\u00e1 precedida dela.\nCaracter\u00edzase por rinorrea (secreci\u00f3n polo nariz), obstruci\u00f3n nasal e dor facial; pode haber hiposmia ou anosmia, tose, febre, fatiga, dor dentaria, halitose\u00a0e malestar \u00f3tico.\nDe acordo coa duraci\u00f3n da doenza pode ser cualificada como aguda se dura menos de catro semanas, subaguda se a s\u00faa duraci\u00f3n \u00e9 de catro a doce semanas e unha forma cr\u00f3nica con m\u00e1is de doce semanas de doenza."}
{"id": "451539", "revid": "72012", "url": "https://gl.wikipedia.org/wiki?curid=451539", "title": "Lag\u00f3podo", "text": ""}
{"id": "451540", "revid": "89787", "url": "https://gl.wikipedia.org/wiki?curid=451540", "title": "Pobo rutul", "text": "Os rutul (en ; \"Myhabyr\") son un grupo \u00e9tnico nativo do sur de Daguest\u00e1n e o norte de Acerbaix\u00e1n que falan a lingua rutul."}
{"id": "451542", "revid": "839", "url": "https://gl.wikipedia.org/wiki?curid=451542", "title": "Iuri Nagibin", "text": ""}
{"id": "451545", "revid": "63181", "url": "https://gl.wikipedia.org/wiki?curid=451545", "title": "Asikkala", "text": "Asikkala \u00e9 un municipio de Finlandia situada na rexi\u00f3n de P\u00e4ij\u00e4nne Tavastia. En 2018 a s\u00faa poboaci\u00f3n era de 8\u00a0222\u00a0habitantes. A superficie do termo municipal \u00e9 de 755,55\u00a0km2, dos cales 192,25\u00a0km2 son auga. O concello ten unha densidade de poboaci\u00f3n de 14,60\u00a0hab./km\u00b2.\nLimita cos concellos de Heinola, Hollola, Lahti, Padasjoki, Sysm\u00e4 e H\u00e4meenlinna, este \u00faltimo na rexi\u00f3 veci\u00f1a de Tavastia Propia.\nO concello \u00e9 uniling\u00fce en fin\u00e9s."}
{"id": "451547", "revid": "56817", "url": "https://gl.wikipedia.org/wiki?curid=451547", "title": "Paleozoolox\u00eda", "text": "A paleozoolox\u00eda (do grego: \u03c0\u03b1\u03bb\u03b1\u03b9\u03bf\u03bd, \"paleon\" = vello e \u03b6\u03c9\u03bf\u03bd, \"zoon\" = animal), \u00e9 a especializaci\u00f3n da paleontolox\u00eda ou paleobiolox\u00eda que trata da recuperaci\u00f3n e identificaci\u00f3n dos restos de animais pluricelulares nun contexto xeol\u00f3xico ou arqueol\u00f3xico, e do emprego destes f\u00f3siles na reconstruci\u00f3n de medios ambientes prehist\u00f3ricos.\nOs restos obxecto da paleozoolox\u00eda at\u00f3panse dende o per\u00edodo Ediac\u00e1rico da era neoproterozoica, pero non son com\u00fans at\u00e9 finais do per\u00edodo Devoniano na segunda metade da era Paleozoica.\nOs dinosauros son o grupo de macrof\u00f3siles m\u00e1is co\u00f1ecidos e populares. Tam\u00e9n son moi co\u00f1ecidos os trilobites, crust\u00e1ceos, equinodermos braqui\u00f3podos, moluscos, tibur\u00f3ns e numerosos invertebrados. Isto d\u00e9bese a que as partes duras como os \u00f3sos, dentes e cunchas resisten a descomposici\u00f3n e conv\u00e9rtense en f\u00f3siles e, pola contra, os organismos con corpos brandos raramente se fosilizan."}
{"id": "451549", "revid": "1576", "url": "https://gl.wikipedia.org/wiki?curid=451549", "title": "Dev\u00f3nico", "text": ""}
{"id": "451550", "revid": "89787", "url": "https://gl.wikipedia.org/wiki?curid=451550", "title": "Jos\u00e9 Ram\u00f3n Fern\u00e1ndez \u00c1lvarez", "text": "Jos\u00e9 Ram\u00f3n Fern\u00e1ndez \u00c1lvarez, co\u00f1ecido como Gallego Fern\u00e1ndez, nado en Santiago de Cuba o 4 de novembro de 1923 e finado na Habana o 6 de xaneiro de 2019, foi un militar cubano, Heroe da Rep\u00fablica de Cuba e un dos dirixentes hist\u00f3ricos da Revoluci\u00f3n Cubana.\nTraxectoria.\nFillo de inmigrantes asturianos, naceu en Santiago de Cuba en 1923. En 1947 graduouse na Escola de Cadetes de Cuba e tam\u00e9n na Escola de Artiller\u00eda. Fixo tam\u00e9n outros cursos nos Estados Unidos e Cuba.\nA partir do golpe de Estado do 10 de marzo de 1952 participou en diversas actividades e movementos conspirativos contra a tiran\u00eda batistiana, ata que en 1956 foi detido ao ser descuberto o movemento \"Los puros\" e xulgado en consello de guerra sumar\u00edsimo. Foi condenado a prisi\u00f3n, onde permaneceu ata o triunfo da Revoluci\u00f3n cubana o 1 de xaneiro de 1959.\nFoi ascendido a capit\u00e1n en 1959, a comandante en 1961 e a xeneral de brigada na reserva en 1996. Como membro das Fuerzas Armadas Revolucionarias comandou unha das agrupaci\u00f3ns principais de tropas na loita contra a invasi\u00f3n de Ba\u00eda de Cochinos.\nLogo do triunfo da Revoluci\u00f3n ocupou postos de responsabilidade na c\u00fapula cubana. Foi deputado na Asamblea Nacional del Poder Popular dende 1976 ata a s\u00faa morte e tam\u00e9n integrante do Comit\u00e9 Central do Partido Comunista de Cuba. Foi membro do Consello de Estado durante as II e III lexislaturas e asumiu a vicepresidencia do Consello de Ministros de Cuba de 1978 a 2012, momento no que foi designado Asesor do Presidente dos Consellos de Estado e de Ministros. Representou ao Goberno de Cuba na investidura de presidentes en varios pa\u00edses latinoamericanos. Foi membro do Comit\u00e9 Executivo da Organizaci\u00f3n Deportiva Panamericana. No momento da s\u00faa morte era membro do Comit\u00e9 Ol\u00edmpico Cubano.\nReco\u00f1ecementos.\nEn 2009 conced\u00e9ronlle a Medalla de Ouro de Asturias, e en 2004, durante a s\u00faa \u00faltima viaxe a Espa\u00f1a, recibiu o t\u00edtulo de fillo predilecto de Oviedo que lle fora concedido en 2000."}
{"id": "451552", "revid": "1131", "url": "https://gl.wikipedia.org/wiki?curid=451552", "title": "Voo 330 de Swissair", "text": "O voo 330 de Swissair era un servizo regular dende o aeroporto de Z\u00faric e Hong Kong, cunha escala en Tel Aviv. O avi\u00f3n foi voado no medio do aire polo grupo terrorista palestino Fronte Popular para a Liberaci\u00f3n de Palestina-Comando Xeral, matando aos 47 pasaxeiros e tripulantes a bordo.[2]\nHistoria.\nO 21 de febreiro de 1970 un Convair CV-990 Coronado, con rexistro HB-ICD e bautizado como \"Baselland\", estaba voando a ruta con 38 pasaxeiros e 9 tripulantes. Unha bomba detonou no compartimento de carga de popa uns nove minutos despois da engalaxe, cando trepaba en direcci\u00f3n sur sobre as 12:15 UTC na \u00e1rea de Lucerna. A tripulaci\u00f3n intentou xirar e realizar unha aterraxe de emerxencia en Z\u00fcrich, pero tivo dificultades para ver os instrumentos debido ao fume na cabina. O avi\u00f3n desviouse m\u00e1is e m\u00e1is cara o oeste e esnafrouse poco despois nunha zona boscosa en W\u00fcrenlingen, preto de Z\u00fcrich, debido \u00e1 perda de pontencia el\u00e9ctrica. Todos os seus ocupantes morreron.\nUn inspector a\u00e9reo do goberno voou cara a escena en helic\u00f3ptero. Pouco despois foi seguido por un equipo de 50 investigadores. A polic\u00eda dixo que unha muller entregou unha pistola de 9\u00a0mm atopada na escena do accidente xusto despois do desastre. Alg\u00fans dos restos, inclu\u00eddos pezas de roupa, quedaron colgados nas cimas e as ramas das \u00e1rbores.\nInmediatamente sospeitouse dunha sabotaxe por mor da coraxe causada nos pa\u00edses \u00e1rabes pola sentenza o decembro anterior de tres palestinos a 12 anos de prisi\u00f3n por un tribunal su\u00edzo. Un grupo guerrilleiro \u00e1rabe, a Fronte Popular para a Liberaci\u00f3n de Palestina-Comando Xeral, dixo en Beirut que fora a responsable da explosi\u00f3n. Por\u00e9n Reuters informou posteriormente dende Am\u00e1n que un portavoz do grupo negara a s\u00faa implicaci\u00f3n.\nUs\u00e1rase unha bomba barom\u00e1trica fara facer estoupar o avi\u00f3n. O mesmo d\u00eda outra bomba estoupou a bordo dun Caravelle de Austrian Airlines que voaba de Frankfurt a Viena. O Caravelle conseguiu aterrar con seguridade."}
{"id": "451553", "revid": "5312", "url": "https://gl.wikipedia.org/wiki?curid=451553", "title": "Bonasa umbellus", "text": "Bonasa umbellus \u00e9 unha especie de ave da orde dos galiformes, familia dos fasi\u00e1nidos e subfamilia dos tetraoninos, a \u00fanica actualmente admitida como v\u00e1lida no x\u00e9nero \"Bonasa\".\nEnd\u00e9mica de Am\u00e9rica do Norte, \u00e9 a ave estatal de Pensilvania.\nCaracter\u00edsticas.\nMide ao redor de 45\u00a0cm de lonxitude, e ten un peso que var\u00eda desde os 680 aos 850 g nos machos e de 481 a 623 g nas femias.\nSemella unha pequena gali\u00f1a cunha \"crista\" de plumas na parte superior da cabeza. No pescozo ten un \"colar\" negro ou pardo avermellado. A cola dos machos despr\u00e9gase en abano cando cami\u00f1a ou voa. Unha banda subterminal parda adorna a cola. A femia \u00e9 m\u00e1is pequena, e presenta unha raia subterminal interrompida no medio do abano da cola. O macho leva tam\u00e9n d\u00faas manchas en forma de ollo nas plumas de ambos os lados do ano.\nPresenta d\u00faas coloraci\u00f3ns diferentes na cola: avermellada no sur da \u00e1rea de dispersi\u00f3n e gris no note.\nH\u00e1bitat e distribuci\u00f3n.\nH\u00e1bitat.\nO seu h\u00e1bitat son os bosques mixtos caducifolios e de con\u00edferas.\nDistribuci\u00f3n.\nDistib\u00faese polo Canad\u00e1 e o norte dos Estados Unidos, de costa a costa, estend\u00e9ndose desde o norte de Xeorxia e o nordeste de Alabama, polo sur, at\u00e9 o Labrador. E na \u00e1rea da costa oeste, est\u00e9ndese desde o noroeste de California at\u00e9 Alasca.\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi definido en 1819 polo naturalista ingl\u00e9s James Francis Stephens, en \"General zoology, or Systematic natural history, Volume 11 Aves\", pp.\u00a0198\u2013303.\nEspecie.\nEn canto a especie fora definida en 1766 por Linneo na 12\u00aa edici\u00f3n do seu \"Systema Naturae\", baixo o nome de \"Tetrao umbellus\", e posteriormente reclsificada dentro de \"Bonasa\".\nX\u00e9nero.\nO nome cient\u00edfico do x\u00e9nero, \"Bonasa\", \u00e9 probabelmente unha alteraci\u00f3n do lat\u00edn \"bonasus\", 'uro', pola similitude do caracter\u00edstico son que emiten estes animais como dun redobre de tambor que recorda ao bramido dun touro.\nEspecie.\nO ep\u00edtreto espec\u00edfico, \"umbellus\" deriva o lat\u00edn \"umbella\", 'parasol', en alusi\u00f3n \u00e1 forma da cola despregada polos machos durante a exhibici\u00f3n na \u00e9poca de celo.\nSubespecies.\nNa especie reco\u00f1\u00e9cense na actualidade as seguintes subespecies:"}
{"id": "451554", "revid": "72012", "url": "https://gl.wikipedia.org/wiki?curid=451554", "title": "Bonasa", "text": ""}
{"id": "451555", "revid": "1131", "url": "https://gl.wikipedia.org/wiki?curid=451555", "title": "Voo 1320 de Eastern Air Lines Shuttle", "text": "O voo 1320 de Eastern Air Lines Shuttle era un servizo de pasaxeiros entre Newark e Boston que foi secuestrado ao redor das 7:30 p.m. do d\u00eda 17 de marzo de 1970 por John J. Divivo, armado cun rev\u00f3lver do calibre 38. O capit\u00e1n Robert Wilbur Jr., de 35 anos e antigo piloto da forza a\u00e9rea que fora promocionado a capit\u00e1n s\u00f3 seis meses antes, foi disparado no brazo polo secuestrador. A pesar das s\u00faas feridas, voou o avi\u00f3n con seguridade ata aterralo mentres falaba coa torre, dic\u00edndolle que o copiloto fora disparado (pero non el) e necesitaba unha ambulancia. O seu copiloto, o primeiro oficial James Hartley, de 30 anos, fora disparado sen aviso por Divivo e colapsou. A pesar de resultar mortalmente ferido Hartley recuperouse o suficiente como para quitarlle a arma a Divivo e dispararlle tres veces antes de caer inconsciente e finalmente morrer. A\u00ednda que resultou ferido e caeu entre os asentos, Divivo levantouse e comezou a golpear ao capit\u00e1n Wilbur, intentando forzar un accidente. Wilbur golpeou a Divivo na cabeza coa arma que recuperara da consola central. O piloto foi capaz de aterrar o avi\u00f3n no aeroporto Logan de Boston, e o secuestrador foi arrestado inmediatamente. O d\u00eda 1 de novembro Divivo colgouse mentres agardaba o seu xu\u00edzo na cadea."}
{"id": "451557", "revid": "1131", "url": "https://gl.wikipedia.org/wiki?curid=451557", "title": "Voo 980 de ALM", "text": "O voo 980 de ALM era un servizo regular entre o Aeroporto Internacional John F. Kennedy de Nova York e aeroporto Princesa Xuliana en Sint Maarten, Antillas Neerlandesas. O d\u00eda 2 de maio de 1970, tras varios intentos de aterraxe sen \u00e9xito, o avi\u00f3n quedou sen combustible e realizou unha amaraxe de emerxencia no mar Caribe, a uns 48\u00a0km de St. Croix, con 23 mortes e 40 superviventes.\nAvi\u00f3n e tripulaci\u00f3n.\nO aparello era un bimotor Douglas DC-9-33CF operado en nome de ALM Antillean Airlines por Overseas National Airways (ONA), sendo o avi\u00f3n e a tripulaci\u00f3n de voo de ONA e a tripulaci\u00f3n de cabina de ALM. Estaba rexistrado nos Estados Unidos como N935F. O voo levaba 57 pasaxeiros e 6 tripulantes. A tripulaci\u00f3n de voo estaba formada polo capit\u00e1n de 37 anos Balsey DeWitt, o primeiro oficial de 25 Harry Evans II, e o navegador de 35 Hugh Hart. A tripulaci\u00f3n de cabina estaba formada polo sobrecargo Wilford Spencer e os asistentes de voo Tobias \"Tito\" Cordeiro e Margaret Abraham.\nAccidente.\nO voo 980 foi normal ata chegar ao Caribe. Despois de que fose autorizado a descender a 10\u00a0000 p\u00e9s (3\u00a0000\u00a0m), o control de tr\u00e1fico a\u00e9reo rexional (ATC) avisou de que o tempo en Sint Maarten estaba por debaixo dos m\u00ednimos para aterrar. O capit\u00e1n elixiu desviarse a San Xo\u00e1n, pero pouco despois a torre de Sint Maarten avisou o voo de que a meteorolox\u00eda mellorara o suficiente como para poder aterrar. O avi\u00f3n realizou unha aproximaci\u00f3n inicial a Sint Maarten, pero non foi capaz de ver a pista a tempo para ali\u00f1arse antes de aterrar e anunciou unha aproximaci\u00f3n frustrada.\nO voo 980 fixo despois un segundo intento de aterraxe, pero novamente sen \u00e9xito debido ao ali\u00f1amento coa pista. A tripulaci\u00f3n fixo un terceiro intento, pero estaba demasiado alto para aterrar con seguridade. Despois de avaliar a situaci\u00f3n do tempo e do combustible, a tripulaci\u00f3n elixiu desviarse a St. Croix, e recibiu un vector e unha autorizaci\u00f3n. Nese momento a tripulaci\u00f3n decatouse dunha posible discrepancia entre os indicadores de combustible e a cantidade que calcularan de combustible restante. O capit\u00e1n avisou o ATC da s\u00faa intenci\u00f3n de amarar e comezou unha aproximaci\u00f3n baixa sobre a auga. O voo 980 amarou no mar Caribe \u00e1s 3:49 pm hora local.\nA\u00ednda que os pilotos acenderon os sinais para abrochar os cintos de seguridade antes da amaraxe, na cabina de pasaxeiros non se chegou a entender ben que o avi\u00f3n estaba a piques de tocar. Por conseguinte, un n\u00famero desco\u00f1ecido de pasaxeiros e tripulantes estaban de p\u00e9 ou non ti\u00f1an abrochado o cinto cando o avi\u00f3n golpeou a auga.\nO avi\u00f3n quedou relativamente intacto despois da amaraxe, pero afundiuse despois do accidente a unha profundidade duns 1\u00a0500 metros, sen que nunca fose recuperado. O accidente causou 23 mortes e deixou feridos 37 dos 40 superviventes. Os dous pilotos sobreviviron. A recuperaci\u00f3n dos superviventes con helic\u00f3pteros comezou unha hora e media despois da amaraxe, e o derradeiro en ser rescatado, o primeiro oficial, foi recollido unha hora despois.\nOs esforzos de escate inclu\u00edron undades da Garda Costeira, da Armada e do Corpo de Marines estadounidenses, e varios superviventes foron rescatados por helic\u00f3ptero."}
{"id": "451558", "revid": "1410", "url": "https://gl.wikipedia.org/wiki?curid=451558", "title": "Campionato Portugu\u00e9s de Rugby 2012-2013", "text": "A tempada 2012-2013 do Campionato Portugu\u00e9s de Rugby foi a 55\u00aa edici\u00f3n da m\u00e1xima competici\u00f3n nacional de clubs de rugby en Portugal, organizada pola Federaci\u00f3n Portuguesa de Rugby."}
{"id": "451559", "revid": "52373", "url": "https://gl.wikipedia.org/wiki?curid=451559", "title": "Pedro Grela Viqueira", "text": "Pedro Grela Viqueira, nado en Malpica de Berganti\u00f1os en 1889, foi un pol\u00edtico galego.\nTraxectoria.\nFillo de Mariano Grela Fern\u00e1ndez, industrial salgador. Logo do golpe de Estado do 18 de xullo de 1936 foi nomeado alcalde de Malpica de Berganti\u00f1os. Foi destitu\u00eddo polo gobernador civil o 30 de xu\u00f1o de 1937, e ao mesmo tempo foron suspendidos o secretario da corporaci\u00f3n Ram\u00f3n Astray Labarda, dous oficiais do concello e o secretario do P\u00f3sito de Pescadores Juan Ignacio Delgado Criado. Foi sancionado cunha multa de 5000 pesetas e o confinamento durante seis meses en Medina de Rioseco xunto co seu pai Mariano Grela. Volveu ser investigado en abril de 1938. En 1942 foi sancionado pola Fiscal\u00eda de Taxas por ocultaci\u00f3n de aceite."}
{"id": "451560", "revid": "1410", "url": "https://gl.wikipedia.org/wiki?curid=451560", "title": "Campionato Portugu\u00e9s de Rugby 2011-2012", "text": "A tempada 2011-2012 do Campionato Nacional foi a edici\u00f3n n\u00famero 54 da m\u00e1xima competici\u00f3n de clubs do rugby en Portugal.\nFormato do torneo.\nO formato de competici\u00f3n contou con d\u00faas fases."}
{"id": "451561", "revid": "1410", "url": "https://gl.wikipedia.org/wiki?curid=451561", "title": "Campionato Portugu\u00e9s de Rugby 2010-2011", "text": "A tempada 2010-2011 do Campionato Nacional foi a edici\u00f3n n\u00famero 53 da m\u00e1xima competici\u00f3n de clubs do rugby en Portugal."}
{"id": "451562", "revid": "85894", "url": "https://gl.wikipedia.org/wiki?curid=451562", "title": "Santiago de la Iglesia Santos", "text": "Santiago de la Iglesia Santos, nado en Santiago de Compostela o 12 de outubro de 1851 e finado en Ferrol o 9 de novembro de 1931, foi un m\u00e9dico e naturalista galego.\nTraxectoria.\nFillo do mestre e escritor Francisco Mar\u00eda de la Iglesia. Ao pouco de nacer a s\u00faa familia trasladouse \u00e1 Coru\u00f1a onde estudou o bacharelato (1862-1868). Tendo como mestre ao profesor de Historia natural V\u00edctor L\u00f3pez Seoane. Fixo a carreira de Medicina na Universidade de Santiago de Compostela que rematou en 1873. Iniciou o traballo de m\u00e9dico na Coru\u00f1a, traballando co m\u00e9dico Ram\u00f3n P\u00e9rez Costales. En 1874 exerceu de m\u00e9dico en Serantes (actualmente parte do concello de Ferrol). Fixo o doutoramento en Santiago. En Ferrol, xunto \u00e1 consulta, impartiu clases de f\u00edsica e qu\u00edmica no colexio particular do que era titular o seu irm\u00e1n Alfredo e na Escola de Artes e Oficios.\nFoi redactor do \"Diario Ferrolano\". Sucedeu a Francisco Su\u00e1rez na xefatura republicana en Ferrol. Foi deputado a Cortes polo Partido Republicano, tenente de alcalde, mas\u00f3n, impulsor do Centro Obrero de Cultura e presidente da secci\u00f3n de Ciencias do Ateneo Ferrol\u00e1n. En 1914 accedeu \u00e1 direcci\u00f3n do Laboratorio municipal de Ferrol e deixou de exercer a medicina.\nDoou a s\u00faa biblioteca \u00e1 Universidade de Santiago de Compostela e a s\u00faa colecci\u00f3n arqueol\u00f3xica: vasos campaniformes, torques, machados de bronce, puntas de frecha de cobre etc. Foi o primeiro en atopar un vaso campaniforme en Galicia nunha escavaci\u00f3n nas Pontes de Garc\u00eda Rodr\u00edguez.\nFoi membro da Sociedade Espa\u00f1ola de Historia Natural.\nReco\u00f1ecementos.\nA cidade da Coru\u00f1a ten unha r\u00faa co seu nome, que mantivo durante o franquismo.\nVida persoal.\nOs seus irm\u00e1ns \u00c1lvaro e Alfredo foron escritores."}
{"id": "451564", "revid": "1410", "url": "https://gl.wikipedia.org/wiki?curid=451564", "title": "Campionato Portugu\u00e9s de Rugby 2009-2010", "text": "A tempada 2009-2010 do Campionato Nacional foi a edici\u00f3n n\u00famero 52 da m\u00e1xima competici\u00f3n de clubs do rugby en Portugal."}
{"id": "451565", "revid": "1410", "url": "https://gl.wikipedia.org/wiki?curid=451565", "title": "Campionato Portugu\u00e9s de Rugby 2000-2001", "text": "A tempada 2000-2001 do Campionato Nacional foi a edici\u00f3n n\u00famero 43 da m\u00e1xima competici\u00f3n de clubs do rugby en Portugal.\nFormato do torneo.\nO formato de competici\u00f3n contou con d\u00faas fases."}
{"id": "451566", "revid": "52373", "url": "https://gl.wikipedia.org/wiki?curid=451566", "title": "Alejo Centeno Soto", "text": "Alejo Centeno Soto, finado en Corme (Ponteceso) o 5 de abril de 1966, foi un pol\u00edtico galego.\nTraxectoria.\nCoa II Rep\u00fablica foi elixido concelleiro mon\u00e1rquico de Malpica de Berganti\u00f1os o 12 de abril de 1931. Logo do golpe de Estado do 18 de xullo de 1936 foi xefe de milicias de Falange Espa\u00f1ola Tradicionalista y de las JONS. Foi nomeado alcalde de Malpica en febreiro de 1938. Cesou no cargo en outubro dese ano.\nVida persoal.\nCasou con Aurelia Centeno Chans."}
{"id": "451567", "revid": "1410", "url": "https://gl.wikipedia.org/wiki?curid=451567", "title": "Campionato Portugu\u00e9s de Rugby 2001-2002", "text": "A tempada 2001-2002 do Campionato Nacional foi a edici\u00f3n n\u00famero 44 da m\u00e1xima competici\u00f3n de clubs do rugby en Portugal.\nFormato do torneo.\nO formato de competici\u00f3n contou con d\u00faas fases."}
{"id": "451568", "revid": "98629", "url": "https://gl.wikipedia.org/wiki?curid=451568", "title": "Campionato Portugu\u00e9s de Rugby 2002-2003", "text": "A tempada 2002-2003 do Campionato Nacional foi a edici\u00f3n n\u00famero 45 da m\u00e1xima competici\u00f3n de clubs do rugby en Portugal.\nFormato do torneo.\nO formato de competici\u00f3n contou con d\u00faas fases."}
{"id": "451569", "revid": "1131", "url": "https://gl.wikipedia.org/wiki?curid=451569", "title": "Voo 402 de El Al", "text": "O voo 402 de El Al era un servizo internacional de pasaxeiros entre Londres e Tel Aviv, con escalas en Viena e Istanbul. O d\u00eda 27 de xullo de 1955 o Lockheed Constellation que operaba a ruta, con rexistro 4X-AKC, perdeuse no espazo a\u00e9reo de Bulgaria e foi derrubado por dous cazas MiG-15 b\u00falgaros, esnafr\u00e1ndose preto de Petrich. Os 7 tripulantes e 51 pasaxeiros a bordo morreron. O accidente tivo lugar no medio de relaci\u00f3ns moi tensas entre o Bloque Oriental e Occidente e foi o peor dun Constellation na \u00e9poca."}
{"id": "451570", "revid": "89787", "url": "https://gl.wikipedia.org/wiki?curid=451570", "title": "Leroy Chiao", "text": "Leroy Chiao, nado en Milwaukee (Wisconsin) o 28 de agosto de 1960, \u00e9 un astronauta estadounidense, que formou parte das misi\u00f3ns STS-65, STS-72, STS-92 e Soiuz TMA-5 e da Expedici\u00f3n 10 da Estaci\u00f3n Espacial Internacional. Pasou un total de 229,36 d\u00edas no espazo.\nTraxectoria.\nChiao \u00e9 graduado en enxe\u00f1er\u00eda qu\u00edmica pola Universidade de California en Berkeley en 1983 e m\u00e1ster e dourado na mesma disciplina pola Universidade de California en Santa Barbara en 1985 e 1987.\nFoi seleccionado pola NASA en xaneiro de 1990, convert\u00e9ndose oficialmente en astronauta en xullo de 1991. Cualificouse para ser Comandante da Estaci\u00f3n Espacial, Oficial Cient\u00edfico da Estaci\u00f3n e especialista de carga do transbordador espacial. Participou nas misi\u00f3ns STS-65, STS-72, STS-92 e Soiuz TMA-5 e formou parte da Expedici\u00f3n 10 da Estaci\u00f3n Espacial Internacional como Comandante. Deixou a NASA en decembro de 2005."}
{"id": "451571", "revid": "1131", "url": "https://gl.wikipedia.org/wiki?curid=451571", "title": "Voo 845/26 de Pan Am", "text": "O voo 845/26 de Pan Am era un servizo entre o aeroporto de Seattle-Tacoma e Sydney, Australia, con escalas en Portland e Honolulu. O d\u00eda 26 de marzo de 1955 o Boeing 377 Stratocruiser que operaba a segunda parte do voo, chamado \"Clipper United States\" e con rexistro N1032V, perdeu o motor n\u00famero 3 en voo a uns 56\u00a0km da costa de Oreg\u00f3n causando a perda de control. O avi\u00f3n tivo que amarar no oc\u00e9ano Pac\u00edfico.\nO avi\u00f3n flotou durante vinte minutos antes de afundirse a 1\u00a0600 metros de profundidade. Unhas d\u00faas horas despois de que o avi\u00f3n amarase, o transporte de ataque da Armada dos Estados Unidos USS Bayfield (APA-33) chegou ao lugar e rescatou os 19 superviventes. Catro persoas morreron no accidente.\nA causa probable probable foi o fallo da h\u00e9lice do motor 3 que causou que o motor se soltase e o aparello se volvese incontrolable.\nA experiencia axudou a evitar v\u00edtimas mortais noutra amaraxe no ano seguinte, cando o voo 6 de Pan Am amarou entre Honolulu e San Francisco."}
{"id": "451572", "revid": "1505", "url": "https://gl.wikipedia.org/wiki?curid=451572", "title": "Suero G\u00f3mez de Soutomaior", "text": ""}
{"id": "451574", "revid": "89787", "url": "https://gl.wikipedia.org/wiki?curid=451574", "title": "Petro (criptomoeda)", "text": "O petro (s\u00edmbolo bolsista: PTR) \u00e9 unha criptomoeda de orixe venezolana baseada na tecnolox\u00eda da cadea de bloques e apoiada polas reservas de varios recursos naturais daquel pa\u00eds, como petr\u00f3leo, ouro, diamantes e gas. Cada petro est\u00e1 apoiado por un barril de petr\u00f3leo da cesta de cru venezolano.\nA moeda foi suxeito de cr\u00edticas, algunhas das cales soste\u00f1en que non se trata dunha verdadeira criptomoeda por non ser descentralizada e, mesmo, sitios web como ICOindex cualific\u00e1rono como unha estafa.\nCaracterizaci\u00f3n.\nEntre as caracter\u00edsticas que definen o petro c\u00f3mpre salientar as seguintes:\nHistoria.\nAntecedentes.\nO 3 de marzo de 2009 o presidente de Venezuela, Hugo Ch\u00e1vez, durante unha xira por Medio Oriente e Asia para incrementar os prezos do petr\u00f3leo, formulou a idea de crear unha moeda internacional denominada petro, que estivese sustentada principalmente polas reservas petroleiras dalg\u00fans pa\u00edses do mundo membros da OPEP, e criticou a ruptura de Estados Unidos con respecto ao padr\u00f3n ouro. En abril de 2016 emitiuse unha criptomoeda apoiada no ouro, chamada DigixDAO, e en setembro de 2017, o ministro de Agricultura e Terras de Venezuela apoiou a creaci\u00f3n de moedas dixitais estatais que se baseasen no padr\u00f3n ouro ou noutros recursos dos diversos pa\u00edses do mundo para \"preservar a integridade da humanidade\", rescatar a econom\u00eda venezolana e acabar coa hexemon\u00eda do d\u00f3lar estadounidense.\nO 4 de outubro de 2017 tivo lugar o Simposio Intensivo de Criptomoedas, logo dunha proposta feita polo presidente da Asociaci\u00f3n Nacional de Criptomoedas de Venezuela ao Comit\u00e9 de Poxas de Divisas do DICOM (Sistema de Divisas de Tipo de Cambio Complementario Flotante de Mercado). Nese foro presentouse formalmente a iniciativa de que o Estado crease o marco legal das criptomoedas.\nOpini\u00f3ns acerca do petro.\nPosici\u00f3ns cr\u00edticas.\nVarios dirixentes da oposici\u00f3n venezolana criticaron a moeda dixital, con cualificaci\u00f3ns como \u201cguiso-moeda\u201d e aducindo que ten como obxectivo distraer a poboaci\u00f3n venezolana no medio da crise que atravesa o pa\u00eds. O 9 de xaneiro de 2018, a Asemblea Nacional, organismo que segundo o poder xudicial se atopaba en situaci\u00f3n de desacato, debateu sobre o petro e declarou nula a primeira e a seguinte emisi\u00f3n da criptomoeda.\nO politic\u00f3logo Omar V\u00e1zquez Heredia cualificou o petro de \u201cneoliberal, extractivista e entreguista\u201d, ao representar unha \u201cprivatizaci\u00f3n de facto\u201d, e negou que se tratase dunha criptomoeda ao ser xestionada por un Estado. Por outra banda, Carlos Fermoso, secretario xeral da partido venezolano Bandeira Vermella, manifestou que \u00e9 posible que o petro axude a econom\u00eda do pa\u00eds, a\u00ednda que matizando que, desde unha teor\u00eda do valor-traballo, as moedas virtuais non necesitan un sost\u00e9n material, xa que o mesmo traballo de validaci\u00f3n lles proporciona valor intr\u00ednseco.\nSean Walsh, de Redwood City Ventures, unha empresa de investimento en cadea de bloques e bitcoins expresou que \"se unha administraci\u00f3n ten un historial de trato inxusto cara \u00e1 poboaci\u00f3n, ent\u00f3n usar unha palabra de moda como \"criptomoeda\" non vai cambiar esa conduta\". Marshall Swatt, fundador de Coinsetter, asegurou que en Venezuela non hai un sistema legal estable e por iso non existen aut\u00e9nticas garant\u00edas. Yazan Barghuthi, de Jibrel Network, criticou a falta de credibilidade polo feito de se tratar dun pa\u00eds onde a moeda oficial, o bol\u00edvar, colapsou. O economista venezolano Luis Vicente Le\u00f3n asegurou que para que o Goberno recupere a confianza para poder p\u00f3r en marcha o petro se require un \"cambio severo no seu modelo econ\u00f3mico\", e Ricardo Haussman, tam\u00e9n economista dese pa\u00eds, indicou que tanto a emisi\u00f3n como o uso de fondos debe ser aprobada pola Asemblea Nacional de Venezuela.\nO economista da organizaci\u00f3n Ecoanal\u00edtica Jean Paul Leidenz opina que a decisi\u00f3n de formar a s\u00faa propia cadea de bloques, de xeito diferente a outras criptomoedas, poder\u00eda infundir desconfianza entre os posibles investidores, \u00e1 parte do feito de que motivo da creaci\u00f3n desta criptomoeda sexa a evitaci\u00f3n das sanci\u00f3ns estadounidenses, e non tanto a procura das liberdades econ\u00f3micas do pobo venezolano, que ten que lidar co control cambiario.\nO petro venezolano foi catalogado como estafa polo sitio ICOindex, e o intercambio Bitfinex negou ter intenci\u00f3ns de negociar nin co petro nin con ningunha outra criptomoeda venezolana.\nPosici\u00f3ns favorables.\nO xornalista e cineasta estadounidense Max Keiser asegurou que a iniciativa do petro \u00e9 un bo xeito de loitar contra o imperialismo estadounidense e que \u00e9 \u201cunha excelente maneira de iniciar a creba desa cadea colonial\u201d e evadir sanci\u00f3ns; no entanto, asegurou que o seu \u00e9xito depende de que se dese\u00f1e e se manexe correctamente, e que se combata a hiperinflaci\u00f3n co dese\u00f1o dunha moeda deflacionaria.\nGarrick Hileman, economista e investigador da Universidade de Cambridge, considerou que o petro \u00e9 viable \"se se arma adecuadamente\" e poder\u00eda solucionar alg\u00fans dos problemas de Venezuela; no entanto, recomendou ter un custodio independente que garanta en situaci\u00f3ns de falta de pagamento que as materias primas cheguen aos acredores.\nO economista e Premio Nacional de Ciencias V\u00edctor \u00c1lvarez indicou que co petro se est\u00e1 no cami\u00f1o dunha reforma monetaria para un novo cono monetario dixital, xa que ser\u00e1 utilizado primeiro como pagamento a provedores e contratistas, as\u00ed como de n\u00f3minas p\u00fablicas e de impostos.\nPara o economista Leonardo Galindo, o petro \u00e9 unha moeda antiinflacionaria debido a que dun xeito inverso ao da circulaci\u00f3n do di\u00f1eiro tradicional, as criptomoedas xorden da poboaci\u00f3n, atinxen logo o sistema bancario e chegan finalmente aos bancos centrais.\nCotizaci\u00f3n do petro.\nA cotizaci\u00f3n diaria p\u00f3dese consultar na p\u00e1xina web oficial do Goberno de Venezuela dedicada ao petro ver en li\u00f1a ."}
{"id": "451575", "revid": "27155", "url": "https://gl.wikipedia.org/wiki?curid=451575", "title": "Peridotita", "text": "A peridotita \u00e9 unha rocha \u00edgnea plut\u00f3nica formada polo xeral de olivina (peridoto) acompa\u00f1ados de piroxenos e anf\u00edbolos. \u00c9 moi densa e de coloraci\u00f3n escura. Crese que \u00e9 a rocha maioritaria na parte superior do manto terrestre.\nAlg\u00fans tipos de peridotita son a piroxenita, composta case por completo por piroxeno; a hornblendita, variedade rara con predominio de hornblenda; a dunita, composta case exclusivamente de olivino, e a kimberlita, variedade que cont\u00e9n diamante. A peridotita \u00e9 a fonte m\u00e1is importante de cromo.\nEstudos recentes da Universidade de Columbia (Nova York) atrib\u00faen a esta rocha a capacidade de absorber di\u00f3xido de carbono."}
{"id": "451576", "revid": "56817", "url": "https://gl.wikipedia.org/wiki?curid=451576", "title": "Petro", "text": ""}
{"id": "451577", "revid": "55340", "url": "https://gl.wikipedia.org/wiki?curid=451577", "title": "Gustavo Petro", "text": "Gustavo Francisco Petro Urrego, nado en\u00a0Ci\u00e9naga de Oro, C\u00f3rdoba, o\u00a019 de abril de 1960,\u00a0\u00e9 un pol\u00edtico e economista colombiano, exmilitante do M-19, exsenador da Rep\u00fablica e actual presidente de Colombia. Derrotou a Rodolfo Hern\u00e1ndez Su\u00e1rez na segunda volta das elecci\u00f3ns presidenciais o 19 de xu\u00f1o de 2022. Petro \u00e9 o primeiro candidato que se identifica a si mesmo como esquerdista en ser elixido presidente de Colombia.\nDende mozo viviu en Zipaquir\u00e1, Cundinamarca e nesta cidade ocupou diversos cargos p\u00fablicos. Na s\u00faa mocidade foi parte do Movemento 19 de abril co cal proclamaron a Constituci\u00f3n Pol\u00edtica de Colombia 1991. Foi Senador da Rep\u00fablica polo Polo Democr\u00e1tico Alternativo (PDA), cargo \u00f3 que accedeu nas elecci\u00f3ns de 2006. En 2009 renunciou \u00f3 seu cargo para aspirar \u00e1 Presidencia de Colombia nas elecci\u00f3ns de 2010 en representaci\u00f3n da mesma colectividade. Foi Alcalde de Bogot\u00e1 entre 2012 e 2015."}
{"id": "451578", "revid": "23204", "url": "https://gl.wikipedia.org/wiki?curid=451578", "title": "Gustavo Francisco Petro Urrego", "text": ""}
{"id": "451583", "revid": "1410", "url": "https://gl.wikipedia.org/wiki?curid=451583", "title": "Campionato Portugu\u00e9s de Rugby 2003-2004", "text": "A tempada 2003-2004 do Campionato Nacional na s\u00faa Primeira Divisi\u00f3n A foi a edici\u00f3n n\u00famero 46 da m\u00e1xima competici\u00f3n de clubs do rugby en Portugal.\nFormato do torneo.\nO formato de competici\u00f3n contou con d\u00faas fases."}
{"id": "451584", "revid": "52373", "url": "https://gl.wikipedia.org/wiki?curid=451584", "title": "Modesto Ord\u00f3\u00f1ez G\u00f3mez", "text": "Modesto Ord\u00f3\u00f1ez G\u00f3mez, finado en Mens (Malpica de Berganti\u00f1os) o 13 de abril de 1979, foi un empresario e pol\u00edtico galego.\nTraxectoria.\nEmpresario da conserva. Logo do golpe de Estado do 18 de xullo de 1936 foi xefe local de Falange Espa\u00f1ola Tradicionalista y de las JONS. Foi nomeado alcalde de Malpica de Berganti\u00f1os en outubro de 1938. Permaneceu no cargo at\u00e9 marzo de 1939. Volveu ser nomeado alcalde para substitu\u00edr a Pedro Loureiro Gonz\u00e1lez. Permaneceu no cargo at\u00e9 1968. Foi patr\u00f3n maior da Confrar\u00eda de Pescadores do Porto de Malpica.\nVida persoal.\nCasou con Mar\u00eda Cousillas Su\u00e1rez."}
{"id": "451585", "revid": "1410", "url": "https://gl.wikipedia.org/wiki?curid=451585", "title": "Campionato Portugu\u00e9s de Rugby 2004-2005", "text": "A tempada 2004-2005 do Campionato Nacional na s\u00faa Primeira Divisi\u00f3n A foi a edici\u00f3n n\u00famero 47 da m\u00e1xima competici\u00f3n de clubs do rugby en Portugal.\nFormato do torneo.\nO formato de competici\u00f3n contou con d\u00faas fases."}
{"id": "451586", "revid": "89787", "url": "https://gl.wikipedia.org/wiki?curid=451586", "title": "Achatinella apexfulva", "text": "Achatinella apexfulva\u00a0\u00e9 unha especie extinta de caracol pulmonado e arbor\u00edcola da familia Achatinellidae da orde dos Stylommatophora, que outrora viviu na illa de Oahu, en Hawai. \"A. apexfulva\" era a especie tipo do x\u00e9nero \"Achatinella\". O nome espec\u00edfico, \"apexfulva\", quere dicir \"punta amarela\", en referencia \u00e1 punta amarela da cuncha do caracol.\nDistribuci\u00f3n.\nA especie era end\u00e9mica das selvas da illa de Oahu no arquip\u00e9lago hawaiano, nos Estados Unidos, mais est\u00e1 extinta en liberdade. En abril de 2011, confirmouse que a especie quedara reducida a un \u00fanico exemplar en catividade. A principal causa do esmorecemento da poboaci\u00f3n foi a depredaci\u00f3n doutro caracol da especie \"Euglandina rosea\", unha especie orixinaria de Am\u00e9rica Central que foi introducida en Hawai na d\u00e9cada de 1950 para controlar as pragas agr\u00edcolas. Foi a causa da extinci\u00f3n de polo menos 8 tipos de caracois en Hawai.\nEn xaneiro de 2019, confirmouse a morte do derradeiro membro da especie, un exemplar de 14 anos chamado George. Malia que en xaneiro de 2019 o status de conservaci\u00f3n da IUCN a\u00ednda manti\u00f1a a consideraci\u00f3n de en perigo cr\u00edtico, est\u00e1 considerado extinto."}
{"id": "451587", "revid": "85894", "url": "https://gl.wikipedia.org/wiki?curid=451587", "title": "Lu\u00eds Blanco Mart\u00ednez", "text": "Lu\u00eds Blanco Mart\u00ednez, co\u00f1ecido como Poli\u00f1o, nado en Malpica de Berganti\u00f1os o 28 de febreiro de 1903, foi un mari\u00f1eiro e sindicalista galego.\nTraxectoria.\nMari\u00f1eiro, a s\u00faa muller morreu en 1935 ao dar a luz \u00e1 s\u00faa \u00fanica filla. Co golpe de Estado do 18 de xullo de 1936 foi chamado para o ex\u00e9rcito e fuxiu de Malpica con outros 10 republicanos en xu\u00f1o de 1937 na lancha de motor Ciudad de Montevideo. Atopou acubillo e traballo nunha granxa moi preto de Douarnenez. Os seus irm\u00e1ns Jes\u00fas e Jos\u00e9 Blanco Mart\u00ednez fuxiron tam\u00e9n de Malpica en agosto de 1938 na evasi\u00f3n da motora Roc\u00edo. A invasi\u00f3n nazi de Francia sorprendeuno traballando na granxa. Despois traballou de \"botero\" no porto de Douarnenez."}
{"id": "451589", "revid": "1410", "url": "https://gl.wikipedia.org/wiki?curid=451589", "title": "Campionato Portugu\u00e9s de Rugby 1980-1981", "text": "A tempada 1980-1981 do Campionato Nacional foi a edici\u00f3n n\u00famero 23 da m\u00e1xima competici\u00f3n de clubs do rugby en Portugal."}
{"id": "451593", "revid": "56817", "url": "https://gl.wikipedia.org/wiki?curid=451593", "title": "Francisco Villamil", "text": "Francisco Villamil, nado na R\u00eda de Ribadeo en 1833 e finado en Camag\u00fcey, Cuba en agosto de 1873, foi un militar galego do s\u00e9culo XIX. Maior xeral do Ex\u00e9rcito Mamb\u00ed cubano.\nTraxectoria.\nFrancisco Villamil naceu, segundo el mesmo dixo, nalg\u00fan lugar da R\u00eda de Ribadeo no ano 1833. Posteriormente, emigrou a Cuba, que por aquel ent\u00f3n, era colonia espa\u00f1ola. Villamil vinculouse aos cubanos que conspiraban pola independencia de Cuba, na d\u00e9cada de 1860.\nO 10 de outubro de 1868 estalou a Guerra do Dez Anos (1868-1878), primeira guerra pola independencia de Cuba. Os habitantes de Las Villas levant\u00e1ronse en armas o 6 de febreiro de 1869, durante o chamado Levantamento de Las Villas. Francisco Villamil estivo entre os conspiradores de devandito alzamento.\nVillamil combateu baixo as ordes dos Maiores xerais Carlos Roloff e Federico Fern\u00e1ndez Cavada. En xullo de 1869, foi ascendido a Xeneral de Brigada (Brigadier). Posteriormente, combateu baixo as ordes do Maior xeral Salom\u00e9 Hern\u00e1ndez.\nA comezos do ano 1871, actuou como Xefe da \u201cDivisi\u00f3n de Sancti Sp\u00edritus\u201d. En Camag\u00fcey, o Brigadier Villamil combateu baixo as ordes do Maior xeral Ignacio Agramonte, xefe desa divisi\u00f3n. En xullo de 1871, Villamil foi gravemente ferido nun combate en Trindad de Olano.\nO 1 de maio de 1872, foi ascendido a Maior xeral do Ex\u00e9rcito Libertador cubano. D\u00edas despois, Agramonte nomeouno Segundo Xefe de Las Villas.\nMorte.\nO xeneral Villamil nunca logrou recuperarse adecuadamente das s\u00faas feridas sufridas en Trindad de Olano. Gravemente enfermo, como consecuencias de ditas feridas, o Maior xeral Francisco Villamil faleceu en agosto de 1873, aos 40 anos de idade."}
{"id": "451597", "revid": "1410", "url": "https://gl.wikipedia.org/wiki?curid=451597", "title": "Campionato Portugu\u00e9s de Rugby 1981-1982", "text": "A tempada 1981-1982 do Campionato Nacional foi a edici\u00f3n n\u00famero 24 da m\u00e1xima competici\u00f3n de clubs do rugby en Portugal."}
{"id": "451604", "revid": "54334", "url": "https://gl.wikipedia.org/wiki?curid=451604", "title": "Abraham Gerpe", "text": "Abraham Gerpe Mu\u00f1iz, nado en Lume de Suso (Santa Baia de Castro) en 1991, \u00e9 un pol\u00edtico galego, que chegou a ser alcalde independente de Coristanco.\nTraxectoria.\nEnxe\u00f1eiro de obras p\u00fablicas e enxe\u00f1eiro civil, ao rematar os estudos presentouse como cabeza de lista polo PSdeG \u00e1s elecci\u00f3ns municipais 2015 de Coristanco, e resultou escollido como \u00fanico concelleiro socialista.Apoiou a elecci\u00f3n como alcalde do candidato de TeGa, Amancio Lavandeira, xunto coa concelleira do BNG, pasando a formar parte do goberno ocup\u00e1ndose da conceller\u00eda de Obras e Urbanismo.\nEn xu\u00f1o de 2016 renunciou ao seu posto no goberno, aducindo \u00e1 cr\u00edtica situaci\u00f3n econ\u00f3mica pola que pasaba o concello. En agosto de 2017 presentou unha moci\u00f3n de censura apoiada polo PPdeG, polo que pasou a ser o alcalde. Gerpe e os concelleiros populares foron expulsados das s\u00faas formaci\u00f3ns pol\u00edticas e formaron grupo de goberno independente. Gerpe estivo de baixa durante varios meses do seu mandato, por accidentes de tr\u00e1fico e despois por casar. Tam\u00e9n viu como o seu equipo de goberno romp\u00eda a un ano das elecci\u00f3ns, ao dimitirlle o antigo alcalde, Antonio Pensado (expulsado do PP trala moci\u00f3n de censura).\nNas elecci\u00f3ns municipais de 2019 encabezou a candidatura de Contigo Coristanco, brazo local do partido Contigo Somos Democracia, mais tan s\u00f3 acadou 1 concelleiro e a alcald\u00eda pasou a Juan Carlos Garc\u00eda Pose do PPdeG, formando parte da oposici\u00f3n. Nas municipais de 2023 non presentou candidatura e abandonou a primeira li\u00f1a pol\u00edtica.\nNotas.\n "}
{"id": "451605", "revid": "85894", "url": "https://gl.wikipedia.org/wiki?curid=451605", "title": "Miguel D\u00edaz-Canel", "text": "Miguel Mario D\u00edaz-Canel Berm\u00fadez, nado en Placetas, Cuba, o 20 de abril de 1960, \u00e9 un pol\u00edtico, enxe\u00f1eiro e profesor universitario cubano. \u00c9 o presidente do Consello de Estado de Cuba e presidente do Consello de Ministros desde o 19 de abril de 2018. \u00c9 o primeiro dirixente cubano nado despois da Revoluci\u00f3n cubana que alcanzou devanditos postos.\nMembro do Bur\u00f3 Pol\u00edtico do Partido Comunista de Cuba (PCC) desde 1997, foi primeiro secretario do PCC nas provincias de Vila Clara (1994-2003) e Holgu\u00edn (2003-2009). Foi ademais ministro de Educaci\u00f3n Superior de 2009 a 2012 as\u00ed como vicepresidente do Consello de Ministros entre 2012 e 2013.\nTraxectoria.\nOri\u00fando da localidade de Placetas, na provincia de Vila Clara, naceu o 20 de abril de 1960. \u00c9 fillo de A\u00edda Berm\u00fadez, mestra, e Miguel D\u00edaz-Canel, traballador dunha planta mec\u00e1nica en Santa Clara e descendente dunha familia de Castropol.\nGraduado como Enxe\u00f1eiro electr\u00f3nico en 1982 pola Universidade Central \"Marta Abreu\" de Las Villas, comezou a s\u00faa carreira profesional como oficial das Forzas Armadas Revolucionarias (FAR) na Unidade Militar 3875, onde se mantivo at\u00e9 1985. En abril de devandito ano, ingresou como profesor na Universidade Marta Abreu, onde ademais se desempe\u00f1ou como cadro profesional da Uni\u00f3n de Mozos Comunistas.\nEntre 1987 e 1989 cumpriu misi\u00f3ns internacionalistas en Nicaragua, onde foi Comisario Pol\u00edtico da Secci\u00f3n UJC do MINFAR. Ao regresar, integrouse como dirixente da Uni\u00f3n de Mozos Comunistas (UJC) na provincia de Vila Clara. Elixido membro do Comit\u00e9 Nacional da UJC e posteriormente en 1991 como membro do Comit\u00e9 Central do Partido Comunista de Cuba, foi designado segundo secretario do Comit\u00e9 Nacional da UJC en 1993.\nEn 1994 foi designado primeiro secretario do Comit\u00e9 Provincial do Partido na provincia de Vila Clara. Durante a s\u00faa etapa como m\u00e1xima autoridade pol\u00edtica en devandita provincia caracterizouse por impulsar importantes reformas dentro da vida cultural na provincia, entre elas a apertura e apoio ao centro cultural \"El Mejunje\" na cidade de Santa Clara, o primeiro local en acoller espect\u00e1culos de travestismo en Cuba. En 2003 foi designado primeiro secretario do PCC en Holgu\u00edn e elixido membro do Bur\u00f3 Pol\u00edtico do Partido Comunista de Cuba a proposta de Ra\u00fal Castro.\nEn maio de 2009 foi designado polo presidente como ministro de Educaci\u00f3n Superior, onde iniciou unha serie de reformas dentro do sector universitario. En marzo de 2012 culminou as s\u00faas funci\u00f3ns como ministro e relevou ao hist\u00f3rico dirixente Jos\u00e9 Ram\u00f3n Fern\u00e1ndez \u00c1lvarez como vicepresidente do Consello de Ministros \u00e1 fronte das \u00e1reas de educaci\u00f3n, ciencia, cultura e deporte.\nPrimeiro vicepresidente.\nO 24 de febreiro de 2013 foi elixido primeiro vicepresidente dos Consellos de Estado e de Ministros de Cuba, en substituci\u00f3n de Jos\u00e9 Ram\u00f3n Machado Ventura, hist\u00f3rico dirixente partidista cubano, quen cedera o seu posto \"en favor da promoci\u00f3n da nova xeraci\u00f3n\".\nComo n\u00famero dous do goberno cubano, foi considerado durante o tempo que exerceu ese cargo como o posible sucesor de Ra\u00fal Castro.\nPresidente.\nMiguel D\u00edaz-Canel foi elixido presidente do Consello de Estado de Cuba entre o 18 e 19 de abril de 2018, cando se constitu\u00edu a IX Lexislatura da Asemblea Nacional de Cuba para o per\u00edodo 2018-2023. Castro, como anunciara anos atr\u00e1s, deixou os cargos de presidente dos Consellos de Estado e de Ministros de Cuba, pero mantivo o de primeiro secretario do Partido Comunista de Cuba.\nO proceso de elecci\u00f3n tomou dous d\u00edas. No primeiro, o 18, foi presentada e votada polos deputados unha lista para conformar o Consello de Estado encabezada por D\u00edaz-Canel como presidente e Salvador Vald\u00e9s Mesa como vicepresidente. O 19 foron anunciados os resultados e tomaron posesi\u00f3n os novos funcionarios escollidos entre os deputados elixidos nos comicios 2017-2018.\nNo seu primeiro discurso como presidente, D\u00edaz-Canel ofreceu dar continuidade \u00e1 Revoluci\u00f3n: \"A pol\u00edtica exterior cubana manterase inalterable e Cuba non far\u00e1 concesi\u00f3ns nin aceptar\u00e1 condicionamentos\" e que Ra\u00fal Castro \"encabezar\u00e1 as decisi\u00f3ns para o presente e futuro da naci\u00f3n\".\nEn 2018 promoveu o proxecto dunha nova Constituci\u00f3n cubana, que finalmente foi sometida a referendo o 24 de febreiro de 2019 e aprobada co 86,85% dos votos. Entrou en vigor en abril de 2019, substitu\u00edndo \u00e1 Constituci\u00f3n de 1976.\nVida persoal.\nD\u00edaz-Canel ten dous fillos coa s\u00faa primeira esposa, Marta Villanueva. Na actualidade est\u00e1 casado con Lis Cuesta Peraza, unha profesora universitaria e funcionaria da axencia tur\u00edstica cultural Paradiso."}
{"id": "451606", "revid": "5863", "url": "https://gl.wikipedia.org/wiki?curid=451606", "title": "Eugenio Alfredo de la Iglesia Santos", "text": ""}
{"id": "451607", "revid": "23204", "url": "https://gl.wikipedia.org/wiki?curid=451607", "title": "Impresi\u00f3n xilogr\u00e1fica", "text": ""}
{"id": "451608", "revid": "23204", "url": "https://gl.wikipedia.org/wiki?curid=451608", "title": "Pintura do Xap\u00f3n", "text": "A \u00e9 aquela que se produciu no territorio de devandito pa\u00eds, ou por artistas nados no mesmo. \u00c9 unha das m\u00e1is antigas e refinadas artes nipoas, abranguendo unha ampla variedade de x\u00e9neros e estilos. A historia en xeral da arte xaponesa, do mesmo xeito que a historia da pintura do Xap\u00f3n, \u00e9 unha s\u00edntese extensa e unha competici\u00f3n constante entre a est\u00e9tica xaponesa e a adaptaci\u00f3n de ideas importadas do estranxeiro. As primeiras referencias pict\u00f3ricas do Xap\u00f3n poden albiscarse nas cer\u00e1micas e murais pintados con dese\u00f1os xeom\u00e9tricos sinxelos do per\u00edodo prehist\u00f3rico J\u014dmon. No per\u00edodo Nara, a dinast\u00eda chinesa Tang influenciar\u00eda o estilo da pintura xaponesa relixiosa e da corte.\nPor\u00e9n, o verdadeiro desenvolvemento da pintura xaponesa ocorrer\u00eda no per\u00edodo Heian, co xurdimento do estilo tradicionalista nip\u00f3n chamado \"Yamato-e\", no cal salienta a pintura sobre rolos de pergami\u00f1o co\u00f1ecidos como (\"emaki\"), e entre as obras m\u00e1is importantes consta a lenda de Genji Monogatari. Na \u00e9poca Kamakura prolongar\u00edase a elaboraci\u00f3n dos \"emakis\", pero cun enfoque cara \u00e1 pintura relixiosa, en especial as representaci\u00f3ns de Buda Amit\u0101bha executadas pola seita Shingon. Posteriormente, na era Muromachi salientar\u00edase a pintura monocrom\u00e1tica en tinta, a cal posu\u00eda unha profunda influencia da cultura chinesa e que foi promovida principalmente polos monxes zen a trav\u00e9s do estilo \"Sumi-e.\" No per\u00edodo Azuchi-Momoyama a pintura decorativa de palacios adquirir\u00eda unha gran xerarqu\u00eda, exaltando o uso de l\u00e1minas de ouro sobre superficies a grande escala. Esta tendencia pict\u00f3rica foi patrocinada polos sh\u014dgun\u00a0e foi categorizada como a arte oficial por excelencia desta clase social. Na era Edo floreceu a escola de pintura decorativa Rinpa que se centraba en temas tradicionais e impulsou o renacemento do estilo \"Yamato-e.\" Os seus principais expo\u00f1entes foron Ogata K\u014drin, Tawaraya S\u014dtatsu e Honami K\u014detsu.\nA inicios do per\u00edodo Meiji a pintura xaponesa sufriu un cambio profundo debido a que o goberno xapon\u00e9s promulgou unha campa\u00f1a de occidentalizaci\u00f3n fomentando a pintura \"E\u014dga\" na que se promov\u00eda un enfoque na cultura europea. Esta tendencia perdeu forza a medida que xurdiu un x\u00e9nero art\u00edstico oposto que buscaba recuperar as ra\u00edces culturais xaponesas que se debilitaran e que foi chamado\u00a0\"Nihonga.\" A pesar das diferenzas estil\u00edsticas de ambos os movementos pict\u00f3ricos, a finais da era Meiji os dous x\u00e9neros iniciaron un proceso de s\u00edntese."}
{"id": "451610", "revid": "98629", "url": "https://gl.wikipedia.org/wiki?curid=451610", "title": "As cincuenta e tres estaci\u00f3ns de T\u014dkaid\u014d", "text": " son unha serie de gravados ukiyo-e creados por Utagawa Hiroshige despois da s\u00faa primeira viaxe \u00f3 longo de\u00a0T\u014dkaid\u014d en 1832. Esta estrada, que conectaba a capital do sh\u014dgun (Edo) coa capital imperial (Quioto) constitu\u00eda unha das principais arterias do antigo Xap\u00f3n. Tam\u00e9n era a m\u00e1is importante das Cinco Rutas de Edo, as cinco m\u00e1is importantes estradas do Xap\u00f3n, creadas e desenvolvidas durante o Per\u00edodo Edo co obxectivo de conceder \u00e1 administraci\u00f3n central do Shogunato un maior control sobre todo o pa\u00eds. Malia que a edici\u00f3n H\u014deid\u014d era a m\u00e1is co\u00f1ecida, \"As cincuenta e tres estaci\u00f3ns de Tokaido\" constitu\u00eda un tema tan popular que iso permitiu a Hiroshige poder crear unha serie de 30 gravados en madeira distinta da orixinal polo seu tama\u00f1o (\"\u014dban\" ou \"chuban\"), os seus dese\u00f1os ou mesmo o n\u00famero de gravados feitos (xa que algunhas series incl\u00faen s\u00f3 unhas poucas impresi\u00f3ns).\nA Edici\u00f3n H\u014deid\u014d da \"T\u014dkaid\u014d\" \u00e9 a obra mellor co\u00f1ecida de Hiroshige, e \u00e1 vez as estampas xaponesas \"ukiyo-e\" mellor vendidas. V\u00e9n xusto despois da serie\u00a0\"Trinta e seis vistas do monte Fuji\" de Katsushika Hokusai, obra que estabeleceu esta nova tem\u00e1tica principal do \"ukiyo-e\", os gravados paisax\u00edsticos, ou \"f\u016bkei-ga\", cun enfoque especial nas \"vistas famosas\" (Meisho). Estes gravados de paisaxes aproveitaron \u00f3 m\u00e1ximo as novas posibilidades ofrecidas pola representaci\u00f3n occidental da perspectiva, que para ent\u00f3n os artistasxaponeses xa asimilaran de forma importante. As series de Hiroshige atoparon pleno \u00e9xito non s\u00f3 no Xap\u00f3n, sen\u00f3n tam\u00e9n nos pa\u00edses occidentais.\n\"As cincuenta e tres estaci\u00f3ns de T\u014dkaid\u014d\" (edici\u00f3n H\u014deid\u014d).\nAdemais das cincuenta e tres estaci\u00f3ns de T\u014dkaid\u014d, a serie incl\u00fae unha primeira impresi\u00f3n da sa\u00edda,\" Nihonbashi\" (a ponte do Xap\u00f3n), e a \u00faltima impresi\u00f3n, \"Keishi\" (Quioto), a capital imperial."}
{"id": "451611", "revid": "839", "url": "https://gl.wikipedia.org/wiki?curid=451611", "title": "Institut polytechnique des sciences avanc\u00e9es", "text": ""}
{"id": "451612", "revid": "1410", "url": "https://gl.wikipedia.org/wiki?curid=451612", "title": "Campionato Portugu\u00e9s de Rugby 1982-1983", "text": "A tempada 1982-1983 do Campionato Nacional foi a edici\u00f3n n\u00famero 25 da m\u00e1xima competici\u00f3n de clubs do rugby en Portugal."}
{"id": "451613", "revid": "114292", "url": "https://gl.wikipedia.org/wiki?curid=451613", "title": "Gran Redada", "text": "A Gran Redada, tam\u00e9n co\u00f1ecida como Prisi\u00f3n xeral de ciganos, pretend\u00eda o exterminio biol\u00f3xico do pobo cigano en Espa\u00f1a. Decretado que deb\u00edan de permanecer cativos at\u00e9 a morte, constou de d\u00faas grandes operaci\u00f3ns: unha entre a noite do 30 de xullo de 1749 e a madrugada do d\u00eda seguinte e outra a partir da terceira semana de agosto (en Catalu\u00f1a e nalgunhas localidades onde non chegou a orde inicial de prisi\u00f3n, especialmente M\u00e1laga, C\u00e1diz e Almer\u00eda). Foi unha disposici\u00f3n autorizada polo rei Fernando VI e organizada en segredo polo marqu\u00e9s da Ensenada xunto co bispo de Oviedo Gaspar Jos\u00e9 V\u00e1zquez Tablada.\nAntecedentes.\nO acontecemento resulta relativamente ins\u00f3lito, a\u00ednda tendo en conta que as tensas relaci\u00f3ns da Coroa, e do poder en xeral, coa comunidade xitana xa xeraran anteriormente d\u00faas redadas importantes e outros episodios de discriminaci\u00f3n ou persecuci\u00f3n.\nA primeira gran redada produciuse durante o reinado de Filipe II, cando unha vez instaurada en 1539 a pena de galeras para os ciganos, decidiuse repor os remeiros perdidos tras a batalla de Lepanto (7 de outubro de 1571), a trav\u00e9s dunha leva xeral, na que se fixo especial incidencia na captura de todos os ciganos homes que fosen aptos para empu\u00f1ar un remo. Desenvolvida a redada no inverno de 1571/1572, ordenouse que fosen escravizados os que non estaban aveci\u00f1ados, e como remeiros libres asalariados cun pequeno soldo os que o estaban. A cantidade total de ciganos debeu alcanzar os tres centenares de persoas, a\u00ednda que s\u00f3 algo menos dun centenar foron a parar a galeras ante as d\u00fabidas de moitas autoridades municipais e das numerosas s\u00faplicas dos mesmos condenados. M\u00e1is tarde, en 1637, os bancos de galeras seguiron demandado m\u00e1is remeiros, ante as novas necesidades b\u00e9licas, polo que novamente se acordou realizar unha redada para capturar o maior n\u00famero posible de ciganos homes. Sinalado o 19 de decembro de 1639, polo menos medio milleiro deles foron presos, e enviados a galeras uns dous centenares.\nO feito de que o nuncio Enrique Enr\u00edquez permitise, mediante decreto, que fosen os bispos de cada diocese os que decidisen en casos de asilo eclesi\u00e1stico \u2014e non el mesmo, tal e como lle delegou o propio papa\u2014, permitiu un control m\u00e1is directo sobre a poboaci\u00f3n por parte do Estado absoluto. Ao mesmo tempo, a recente Guerra de Sucesi\u00f3n provocara que os campos se enchesen de delincuentes, que se sumaron \u00e1 chegada e permanencia de tropas mercenarias que v\u00edan minguada a s\u00faa mobilidade por causa da inseguridade cidad\u00e1, que se lle atribu\u00edu aos ciganos.\nEn 1717, unha pragm\u00e1tica de Filipe V, fixara a residencia forzosa dos ciganos nun n\u00famero moi determinado de cidades e poboaci\u00f3ns \u2014un total de 41 cidades\u2014, con obxecto de sedentarizalos e asimilalos. Fernando VI, en 1746 ampliou a lista en 34 cidades. Por isto, no momento da organizaci\u00f3n e execuci\u00f3n do plan, a capital, Madrid, estaba chea de ciganoos en espera de reasentamento, pois os procesos burocr\u00e1ticos eran lentos, o que provocou as queixas do propio monarca, que ordenou apurar os tr\u00e1mites para expedir canto antes os ciganos ambulantes ao seu destino e asegurar as\u00ed a s\u00faa localizaci\u00f3n posterior. Iso permitiu co\u00f1ecer con exactitude o paradoiro de 881 familias xitanas, incrementando a eficacia da operaci\u00f3n.\nOs plans foron iniciados polo bispo de Oviedo, V\u00e1zquez Tablada e continuados e executados polo marqu\u00e9s da Ensenada cando aquel caeu en desgraza, a\u00ednda que ideas parecidas foran xa suxeridas en d\u00e9cadas anteriores, sen chegar a se materializar.\nO plan.\nA organizaci\u00f3n foi levada a cabo en segredo, dentro do \u00e1mbito do Despacho de Guerra. Esta instituci\u00f3n do Estado absolutista preparou minuciosas instruci\u00f3ns para cada cidade, que deb\u00edan ser entregadas ao corrixidor por un oficial do ex\u00e9rcito enviado para o efecto. A orde era abrir esas instruci\u00f3ns nun d\u00eda determinado, estando presente o corrixidor e o oficial, para lograr a simultaneidade da operaci\u00f3n. Tam\u00e9n se prepararon instruci\u00f3ns espec\u00edficas para cada oficial, que se far\u00eda cargo das tropas que deb\u00edan levar a cabo o arresto. Nin o oficial, nin as tropas co\u00f1ec\u00edan at\u00e9 o \u00faltimo momento o obxectivo da s\u00faa misi\u00f3n. Ambas as ordes \u00edan introducidas nun sobre, ao que se engadiu unha copia do decreto do nuncio, antes mencionado, e instruci\u00f3ns para os bispos de cada diocese. Eses sobres remit\u00edronse aos capit\u00e1ns xenerais, previamente informados, que escolleron as tropas en funci\u00f3n da cidade \u00e1 que deb\u00edan dirixirse.\nAs instruci\u00f3ns estipulaban que, tras abrir os sobres, manter\u00edase unha breve reuni\u00f3n de coordinaci\u00f3n do ex\u00e9rcito e as forzas de orde p\u00fablica locais (alguacis, etc.). S\u00e1bese que en Carmona, por exemplo, estudouse a operaci\u00f3n sobre o plano da cidade, cortando as r\u00faas para evitar unha posible fuxida. Tras os arrestos, cruz\u00e1ronse os datos dos detidos cos do censo da cidade e interrogouse os detidos sobre o paradoiro dos ausentes, que foron arrestados mediante requisitoria aos poucos d\u00edas.\nTras o arresto, os ciganos deber\u00edan ser separados en dous grupos: todos os homes maiores de sete anos nun, e as mulleres e os menores de sete anos noutro. A continuaci\u00f3n, e segundo o plan, os primeiros ser\u00edan escravizados nos arsenais da Mari\u00f1a, e as segundas ingresadas en c\u00e1rceres ou f\u00e1bricas. Os arsenais elixidos foron os de Cartaxena, C\u00e1diz (La Carraca) e Ferrol, e m\u00e1is tarde as minas de Almad\u00e9n, C\u00e1diz e Alacant e algunhas penitenciar\u00edas do norte de \u00c1frica. Para as mulleres e os nenos escoll\u00e9ronse as cidades de M\u00e1laga, Valencia e Zaragoza. As mulleres tecer\u00edan e os nenos traballar\u00edan nas f\u00e1bricas, mentres os homes se empregar\u00edan nos arsenais, necesitados dunha intensa reforma para posibilitar a modernizaci\u00f3n da Armada Espa\u00f1ola, tendo en conta que as galeras foran abolidas en 1748. A separaci\u00f3n das familias (co evidente obxectivo de impedir novos nacementos) foi un dos trazos m\u00e1is crueis da persecuci\u00f3n.\nO traslado ser\u00eda inmediato, e non se deter\u00eda at\u00e9 chegar ao destino, quedando todo enfermo baixo vixilancia militar mentres se recuperaba, para as\u00ed non atrasar o grupo. A operaci\u00f3n financiar\u00edase cos bens dos detidos, que ser\u00edan inmediatamente confiscados e poxados para pagar a manutenci\u00f3n durante o traslado, o alugamento de carretas e barcos para a viaxe e calquera outro gasto que se producise. As instruci\u00f3ns, moi puntillosas nese sentido, estabelec\u00edan que \u2014de non bastar ese di\u00f1eiro\u2014 o propio rei correr\u00eda cos gastos.\nA posta en pr\u00e1ctica.\nDiversas cifras barall\u00e1ronse para computar o efecto da medida adoptada en 1749. A an\u00e1lise dos documentos existentes at\u00e9 o 4 de outubro dese ano, d\u00e1 a cifra de 7760 ciganos capturados, aos que se deben engadir todas as persoas que faleceron, lograron fuxir e as que quedaron libres antes de ser computadas, como tam\u00e9n todos aqueles que se capturaron en localidades que non foron inclu\u00eddas en primeira instancia \u2014algo m\u00e1is de mil ciganos\u2014, polo que se estima unha cifra aproximada \u00e1s 9000 persoas, cantidade que coincide coa que Campomanes deu no seu d\u00eda, seguramente por manexar esta mesma documentaci\u00f3n. A\u00ednda que, hai alg\u00fans autores que elevan esta cantidade at\u00e9 12\u00a0000 persoas implicadas, multitude que causou problemas de localizaci\u00f3n, que foron resoltos sobre a marcha. En cada lugar os feitos desenvolv\u00e9ronse de maneira particular. En Sevilla, un dos lugares m\u00e1is densamente poboados de ciganos de toda Espa\u00f1a (130 familias), creouse un certo estado de alarma cando se ordenou pechar as portas da cidade e os habitantes se decataron de que o ex\u00e9rcito rodeaba a poboaci\u00f3n. A recollida dos ciganos deu lugar a disturbios que se saldaron con polo menos tres fuxitivos mortos. Noutros lugares, os propios ciganos present\u00e1ronse voluntariamente ante os corrixidores, crendo talvez que acud\u00edan a resolver alg\u00fan asunto relacionado co seu recente reasentamento.\nA meticulosa organizaci\u00f3n dos arrestos contrasta coa imprevisi\u00f3n e o caos en que se converteu o traslado e o aloxamento, sobre todo nas etapas intermedias das viaxes. Reuniuse os ciganos en castelos e alcazabas, e mesmo se baleiraron e cercaron barrios dalgunhas cidades para aloxar os deportados (por exemplo, en M\u00e1laga). Xa no seu destino, as condici\u00f3ns de amoreamento resultaron ser especialmente terr\u00edbeis, pois polo xeral inclu\u00edan o uso de grill\u00f3ns.\nA envergadura do proxecto de exterminio mostrouse moi por encima dos medios dispo\u00f1\u00edbeis naquela \u00e9poca, xa que se carec\u00eda dos necesarios recursos econ\u00f3micos e humanos para completalo. Ademais, moitas partidas form\u00e1ronse improvisadamente, e non tiveron ben definido cal era o obxectivo, a\u00ednda cando os padr\u00f3ns de ciganos ach\u00e1banse incompletos, feito que fixo xurdir numerosas d\u00fabidas desde un primeiro momento, por non saber se hab\u00eda de procederse contra todos os ciganos en xeral, ou ben hab\u00eda que facer excepci\u00f3ns con aqueles que posu\u00edan estatutos de cristi\u00e1ns vellos ou formaban matrimonios mixtos. O Consello de Castela, desbordado pola morea de interrogantes que desde todos os recunchos da pen\u00ednsula foron chegando, tivo que dilucidar sobre todo isto e sobre o que hab\u00eda de practicarse con aqueles que se achaban noutros destinos penais, dilema que se resolveu ao ordenar mantelos presos tras cumprir a s\u00faa condena. Ademais, as protestas dos ciganos que posu\u00edan un estatuto de castellan\u00eda ou dunha veci\u00f1anza consolidada de moitos anos atr\u00e1s, conseguiron que se dispuxese a liberdade dos \u201cque antes de recollelos tivesen executorias do Consello ou outras formais declaraci\u00f3ns para non ser considerados como tales\u201d, medida que acabou fac\u00e9ndose extens\u00edbel ao resto das familias dos implicados, rompendo o car\u00e1cter universal da redada e abrindo un novo proceso que se centrou nunha reformulaci\u00f3n dirixida cara a orzamentos moi diferentes do proxecto orixinal de exterminio.\nSegundo a documentaci\u00f3n conservada, a actitude dos non ciganos foi vari\u00e1bel. Desde a colaboraci\u00f3n e a denuncia at\u00e9 a petici\u00f3n de misericordia ao Rei por parte de cidad\u00e1ns \u00abrespect\u00e1beis\u00bb (no caso de Sevilla), o que \u00e9 unha mostra do variado grao de integraci\u00f3n que ti\u00f1a a poboaci\u00f3n xitana de ent\u00f3n. Foron as mulleres xitanas as que mostraron unha maior rebeld\u00eda, especialmente na Casa de Misericordia de Zaragoza, onde se produciron grandes e repetidas evasi\u00f3ns, moitas veces con \u00e9xito. Ademais, para facer m\u00e1is gravosa a s\u00faa estancia romperon os seus vestidos at\u00e9 quedar espidas, e coa roupa, taponar os pozos negros da Casa. Mobiliario, cubertos, porcelana, etc., non se libraron da s\u00faa furia.\nA vaguidade da definici\u00f3n de \u00abcigano\u00bb.\nNas instruci\u00f3ns enviadas non se mencionaba os \u00abciganos\u00bb; a palabra estaba prohibida por pragm\u00e1ticas anteriores, en virtude dos ideais unificadores da Ilustraci\u00f3n. A pragm\u00e1tica basicamente describ\u00eda as s\u00faas actividades. Iso permitir\u00eda a alg\u00fans corrixidores ordenar que non se molestase a determinada familia por estar arraigados na veci\u00f1anza e ter oficio co\u00f1ecido. As\u00ed mesmo, non se detivo as mulleres xitanas casadas cun non cigano (a\u00ednda que houbo excepci\u00f3ns), apel\u00e1ndose ao foro do marido, o que implicaba que os ciganos casados con non xitanas si ser\u00edan deportados xunto coas s\u00faas mulleres e fillos. Disp\u00faxose a forca para os fuxidos, a\u00ednda que parece que as autoridades locais se negaron a cumprir esa orde, en parte polas decisi\u00f3ns de revisi\u00f3n de casos que veremos a continuaci\u00f3n, en parte por considerala inxustificada.\nO 7 de setembro de 1749, xa moi avanzada a operaci\u00f3n, ten lugar unha reuni\u00f3n da Xunta de Ciganos, onde o marqu\u00e9s da Ensenada declara:Na reuni\u00f3n bar\u00e1llase a deportaci\u00f3n final a Am\u00e9rica, a s\u00faa dispersi\u00f3n polos presidios ou o seu emprego nas obras p\u00fablicas. Con todo, ante as queixas desde diferentes estamentos e as constantes solicitudes de liberdade, terminouse concedendo por Real orde de 28 de outubro un indulto parcial, no que se beneficiaron aqueles que puideron demostrar unha forma de vida conforme \u00e1s pragm\u00e1ticas reais. En canto aos destinos, os homes maiores de 7 anos envi\u00e1ronse aos arsenais, e as mulleres e nenos menores desa idade a Casas de Misericordia. Ao non producirse un indulto total, os recursos e os preitos mantiv\u00e9ronse at\u00e9 o final.\nAo non existir unha noci\u00f3n clara e determinante de quen era cigano e quen non, moitos ciganos asentados desde hab\u00eda xeraci\u00f3ns viron revisados os seus casos, en ocasi\u00f3ns por iniciativa propia, outras veces ao ser defendidos polos seus veci\u00f1os, e na maior\u00eda mediante procedementos secretos, caso por caso, co fin de comprobar o seu grao de integraci\u00f3n.\nSegundo Teresa San Rom\u00e1n, en realidade o que ocorreu foi que os conselleiros do Rei descubriron que os ciganos arrestados (os sedentarizados) eran os m\u00e1is valiosos para as econom\u00edas locais, mentres que os m\u00e1is perigosos, aos seus ollos, continuaban soltos. En outubro o goberno presenta unha nova orde con m\u00e1is especificaci\u00f3ns, tratando de facer entender que estaba a se deter os ciganos equivocados. Iso explicar\u00eda que a\u00ednda en 1751 e 1755 houbese partidas de detidos enviados aos c\u00e1rceres e ao mesmo tempo se liberaban outros. En xeral, a confusi\u00f3n posterior foi total, pois se det\u00e9n aos ciganos nun sitio e son soltados noutros (por petici\u00f3n dos veci\u00f1os e procedementos secretos). Esta situaci\u00f3n provocar\u00eda, segundo a autora, a ruptura traum\u00e1tica dos v\u00ednculos entre \"castel\u00e1ns\" e ciganos, especialmente desde a perspectiva destes \u00faltimos, que viron traizoados os seus esforzos de integraci\u00f3n.\nO persoal militar encargado de custodiar os arrestados apremou tales procedementos, pois en realidade os ciganos detidos creaban crebacabezas aos seus carcereiros e apenas serv\u00edan para os traballos dos arsenais. Isto permitiu a paulatina liberaci\u00f3n de moitos presos, a\u00ednda que nun ambiente de caos (onde a similitude de apelidos e nomes deu lugar a diversas confusi\u00f3ns). A iso sumouse o feito de que os liberados deb\u00edan recuperar os seus bens agora poxados, o que converteu o proceso nun problema xur\u00eddico para moitas localidades. Doutra banda, a liberaci\u00f3n de parte do continxente dividiu os ciganos en dous grupos: os \u00abbos\u00bb e os \u00abmaos\u00bb. Desco\u00f1\u00e9cese a proporci\u00f3n existente entre un e outro tipo.\nAqueles que quedaban presos resign\u00e1ronse ou resist\u00edronse, e houbo intentos de evasi\u00f3n. Aos catro anos de internamento, moitos ciganos volveron reclamar liberdade, ampar\u00e1ndose en que esa era a pena para os vagabundos, normalmente sen obter por iso a liberdade. S\u00e1bese que en 1754, cinco anos despois da redada, hab\u00eda 470 mulleres en Valencia e 281 homes en Cartaxena. Entre tanto, as liberaci\u00f3ns acompa\u00f1\u00e1banse de novas detenci\u00f3ns.\nBasicamente, o asunto foise dilatando en Madrid, a pesar das protestas dos militares que se queixaban do custo econ\u00f3mico que supu\u00f1a ter ao seu cargo os prisioneiros, ou dos veci\u00f1os e corrixidores. Desde a Corte d\u00e9ronse instruci\u00f3ns tallantes para que non se admitisen m\u00e1is recursos nin liberaci\u00f3ns. A pesar de todo, alg\u00fans arsenais, pola s\u00faa conta, e irregularmente, puxeron en liberdade a varios continxentes en 1762 e 1763. Estes sucesos, e o balbordo que causar\u00eda entre os mandos do ex\u00e9rcito, provocaron o indulto final.\nO indulto.\nEn 1763 notific\u00f3uselles aos ciganos, por orde do rei (neste caso, Carlos III), que \u00edan ser postos en liberdade. Pero a complexa administraci\u00f3n absolutista deb\u00eda primeiro resolver o problema da s\u00faa recolocaci\u00f3n. Ademais, os conselleiros do rei decidiron que, xunto co indulto, deber\u00eda reformarse de novo toda a lexislaci\u00f3n sobre os ciganos. Isto supuxo un atasco burocr\u00e1tico de dous anos m\u00e1is, para desesperaci\u00f3n dos ciganos presos, que non cesaron de reclamar a liberdade, e inquietude dos militares, at\u00e9 tal punto que o rei ordenou acelerar os tr\u00e1mites e deu ordes de finalizar o asunto. O 6 de xullo de 1765, dezaseis anos despois da redada, a secretar\u00eda de Mari\u00f1a emite orde de liberar a todos os presos, orde que cara a mediados de mes xa se cumpriu en todo o reino. No arsenal de Cartaxena, un total de 75 ciganos foron postos en liberdade, 12 deles con destino a Alzira. Con todo, estes non foron os \u00faltimos, pois o 16 de marzo de 1767 os dous ciganos que at\u00e9 ent\u00f3n se achaban escravizados nos traballos do cami\u00f1o de Guadarrama foron postos en liberdade.\nCando en 1772 se someteu a deliberaci\u00f3n unha nova lexislaci\u00f3n sobre ciganos, no pre\u00e1mbulo menci\u00f3nase a redada de 1749. Carlos III solicitar\u00e1 que sexa retirada esa menci\u00f3n, pois \u00abfai pouca honra \u00e1 memoria do meu irm\u00e1n\u00bb (refer\u00edndose a Fernando VI).\nV\u00e9xase tam\u00e9n.\nBibliograf\u00eda.\nAs fontes directas destes sucesos at\u00f3panse dispersas nos arquivos municipais espa\u00f1ois, e en moitos casos perd\u00e9ronse, as\u00ed como noutros arquivos oficiais e epistolarios administrativos e diplom\u00e1ticos. A pesar da natureza do caso, apenas mereceu a atenci\u00f3n da historiograf\u00eda. A reconstruci\u00f3n destes episodios d\u00e9bese, fundamentalmente, a Antonio G\u00f3mez Alfaro."}
{"id": "451614", "revid": "1410", "url": "https://gl.wikipedia.org/wiki?curid=451614", "title": "Campionato Portugu\u00e9s de Rugby 1979-1980", "text": "A tempada 1979-1980 do Campionato Nacional foi a edici\u00f3n n\u00famero 22 da m\u00e1xima competici\u00f3n de clubs do rugby en Portugal."}
{"id": "451615", "revid": "23204", "url": "https://gl.wikipedia.org/wiki?curid=451615", "title": "Armeiro", "text": ""}
{"id": "451616", "revid": "1410", "url": "https://gl.wikipedia.org/wiki?curid=451616", "title": "Campionato Portugu\u00e9s de Rugby 2005-2006", "text": "A tempada 2005-2006 do Campionato Nacional foi a edici\u00f3n n\u00famero 48 da m\u00e1xima competici\u00f3n de clubs do rugby en Portugal."}
{"id": "451617", "revid": "23204", "url": "https://gl.wikipedia.org/wiki?curid=451617", "title": "Fieiro", "text": ""}
{"id": "451618", "revid": "89787", "url": "https://gl.wikipedia.org/wiki?curid=451618", "title": "O so\u00f1o da muller do pescador", "text": " \u00e9 unha xilograf\u00eda er\u00f3tica pertencente \u00f3\u00a0x\u00e9nero ukiyo-e realizada en 1814 polo artista xapon\u00e9s Hokusai Katsushika. Hokusai desenvolveu unha iconograf\u00eda durante o s\u00e9culo XVIII arredor da lenda de Taishokan.\nSeguindo o exemplo de artistas como Katsukawa Shunsh\u00f4, Katsukawa Shunch\u014d ou Kitao Shigemasa, a obra de Hokusai mostra a unha moza mergulladora \"Ama\" entrelazada sexualmente xunto a dous polbos, o m\u00e1is pequeno deles envolve cun dos seus tent\u00e1culos a mamila da rapariga e b\u00edcaa, mentres que o m\u00e1is grande practica un cunnilingus. O polbo grande ch\u00e1mase \"Oyakata\" (Xefe) e \u00e9 coach do polbo pequeno.\nHokusai creou \"O so\u00f1o da muller do pescador\" durante o per\u00edodo Edo, cando rexurd\u00eda o xinto\u00edsmo; isto tivo influencias sobre o animismo e sobre a actitude p\u00edcara ante a sexualidade na obra. \u00c9 un soado exemplo de shunga e foi recomposto por numerosos artistas xaponeses e temas similares de humanos tendo relaci\u00f3ns sexuais con animais mari\u00f1os, que se manifestaron dende o s\u00e9culo XVII nos netsuke xaponeses, pequenas estatuas esculpidas duns poucos cent\u00edmetros de alto e a mi\u00fado moi elaboradas. Igualmente, a partir de finais do s\u00e9culo XIX, grazas \u00f3 desenvolvemento do xaponismo, artistas europeos como Rodin e Picasso realizaron novas versi\u00f3ns er\u00f3ticas desta obra de Hokusai."}
{"id": "451619", "revid": "89787", "url": "https://gl.wikipedia.org/wiki?curid=451619", "title": "Centrocercus", "text": "Centrocercus \u00e9 un x\u00e9nero de aves da orde dos galiformes, familia dos fasi\u00e1nidos e subfamilia dos tetraoninos.\nComprede d\u00faas especies que habitan zonas abertas de Am\u00e9rica do Norte.\nTaxonom\u00eda.\nDescrici\u00f3n.\nO x\u00e9nero foi descrito en 1832 polo naturalista ingl\u00e9s William John Swainson, en \"FaunaBor.-Am.\" 2: 358-496.\nEspecies e subespecies.\nActualmente reco\u00f1\u00e9cense no x\u00e9nero d\u00faas especies, coas subespecies que se indican:\nNota taxon\u00f3mica.\nO x\u00e9nero tipo \u00e9 \"Centrocercus urophasianus\", que foi descrito en 1827 por Bonaparte en \"Zool .J.\" 3: 213, baixo o nome de \"Tetrao urophasianus\" , sendo m\u00e1is tarde reclasificado no x\u00e9nero \"Centrocercus\".\nH\u00e1bitat e distribuci\u00f3n.\nViven en pradar\u00edas en zonas abertas de Am\u00e9rica do Norte. A especie \"Centrocercus urophasianus\" ocupa unha ampla \u00e1rea no norte, centro e oesta dos Estados Unidos, as\u00ed como nas provincias canadenses de Alberta e Saskatchewan.\nPola contra, a \u00e1rea de dispersi\u00f3n de \"Centrocercus minimus\" est\u00e1 restrinxida a unhas pequenas zonas do oeste de Colorado e do sueste de Utah."}
{"id": "451620", "revid": "1410", "url": "https://gl.wikipedia.org/wiki?curid=451620", "title": "Campionato Portugu\u00e9s de Rugby 2006-2007", "text": "A tempada 2006-2007 do Campionato Nacional foi a edici\u00f3n n\u00famero 49 da m\u00e1xima competici\u00f3n de clubs do rugby en Portugal."}
{"id": "451621", "revid": "23204", "url": "https://gl.wikipedia.org/wiki?curid=451621", "title": "Emma Castelnuovo", "text": "Emma Castelnuovo, nada en Roma o 12 de decembro de 1913 e finada na mesma cidade o 13 de abril de 2014, foi unha profesora e matem\u00e1tica italiana, destacada polo seu traballo innovador no enfoque did\u00e1ctico desa disciplina, especialmente da xeometr\u00eda euclidiana.\nEn 2013, ano en que cumpriu cen anos, a Comisi\u00f3n Internacional para o Ensino das Matem\u00e1ticas creou un premio co seu nome para reco\u00f1ecer as s\u00faas destacadas contribuci\u00f3ns \u00e1 educaci\u00f3n matem\u00e1tica.\nTraxectoria.\nCastelnuovo naceu en Roma en 1913, filla do xe\u00f3metra Guido Castelnuovo e de Elbina Enriques. Tanto o irm\u00e1n desta, Federigo Enriques como o seu pai tiveron unha grande influencia na carreira profesional de Emma.\nEstudou matem\u00e1ticas no Instituto Matem\u00e1tico da Universidade de Roma \"La Sapienza\", na que se licenciou en 1936, cun estudo sobre xeometr\u00eda alx\u00e9brica.\nTraballou como bibliotecaria no mesmo instituto en que se graduou enter 1936 e 1938. Ese ano ga\u00f1ou unha c\u00e1tedra para ensinar no nivel secundario, mais foi destitu\u00edda polas leis contra os xudeus do goberno de Mussolini, de xeito que cando estalou a guerra en 1939 traballaba na Escola Israelita de Roma, organizada nese per\u00edodo. En 1943 a familia Castelnuovo escapou e refuxiouse en casas de amigos, hospitais e instituci\u00f3ns relixiosas onde fac\u00eda de profesora de forma clandestina.\nEn 1944, ao finalizar a guerra, obtivo a s\u00faa c\u00e1tedra nunha escola estatal de ensino secundario de primeiro ciclo e comezou a traballar no Instituto Tasso de Roma. Ese mesmo ano organizou un ciclo de conferencias sobre o ensino das matem\u00e1ticas. Permaneceu na instituci\u00f3n ata a s\u00faa xubilaci\u00f3n en 1979, pois decidiu dedicarse a ese nivel de ensino.\nDid\u00e1ctica.\nA s\u00faa m\u00e9todolox\u00eda promove a participaci\u00f3n activa na construci\u00f3n do co\u00f1ecemento como condici\u00f3n para a verdadeira aprendizaxe.\nEn 1951 foi nomeada membro da Comisi\u00f3n Internacional para o Estudo e a Mellora do Ensino das Matem\u00e1ticas (CIEAEM), creada co obxectivo de estudar as condici\u00f3ns do ensino das matem\u00e1ticas e analizar modificaci\u00f3ns para a s\u00faa mellora. Al\u00ed co\u00f1eceu e traballou con Piaget, Caleb Gattegno, Puig Adam e outros matem\u00e1ticos.\nMantivo relaci\u00f3n coa escola Decroly e co matem\u00e1tico Paul Libois da Universidade Libre de Bruxelas, que orientaron a s\u00faa idea do ensino coas s\u00faas discusi\u00f3ns e exposici\u00f3ns, relacionando a tendencia psicopedag\u00f3xica de Decroly e o car\u00e1cter antiformalista, din\u00e1mico e unificado de Federigo Enriques.\nNas d\u00e9cadas de 1970 e 1980 participou nun programa formar profesores de N\u00edxer, onde viaxou en tres ocasi\u00f3ns, convencida de que as matem\u00e1ticas son \"unha parte integrante da emancipaci\u00f3n humana\", preocupada polas desigualdades sociais e o medio natural, no momento que comezaba a espertar o interese por estes asuntos."}
{"id": "451622", "revid": "1410", "url": "https://gl.wikipedia.org/wiki?curid=451622", "title": "Campionato Portugu\u00e9s de Rugby 2007-2008", "text": "A tempada 2007-2008 do Campionato Nacional foi a edici\u00f3n n\u00famero 50 da m\u00e1xima competici\u00f3n de clubs do rugby en Portugal."}
{"id": "451624", "revid": "1410", "url": "https://gl.wikipedia.org/wiki?curid=451624", "title": "Campionato Portugu\u00e9s de Rugby 2008-2009", "text": "A tempada 2008-2009 do Campionato Nacional foi a edici\u00f3n n\u00famero 51 da m\u00e1xima competici\u00f3n de clubs do rugby en Portugal."}
{"id": "451625", "revid": "23204", "url": "https://gl.wikipedia.org/wiki?curid=451625", "title": "Centrocercus urophasianus", "text": "Centrocercus urophasianus \u00e9 unha especie de ave da orde dos galiformes, familia dos fasi\u00e1nidos e subfamilia dos tetraoninos, unha das d\u00faas que integran o x\u00e9nero \"Centrocercus\", propia das zonas abertas de Am\u00e9rica do Norte.\nH\u00e1bitat e distribuci\u00f3n.\nVive en zonas abertas con abundancia de arbustos de Am\u00e9rica do Norte, onde ocupa unha ampla \u00e1rea no norte, centro e oesta dos Estados Unidos (estados de Washington, Montana, Dakota do Norte, Dakota do Sur, Wyoming, Idaho, Oreg\u00f3n, California, Nevada, Utah e Colorado) as\u00ed como nas provincias canadenses de Alberta e Saskatchewan.\nPoboaci\u00f3n.\nA\u00ednda que o n\u00famero exacto das s\u00faas pobaci\u00f3ns \u00e9 diof\u00edcil de estimar, calc\u00falase que era duns 142 000 individuos en 1988, claramente inferior \u00e1 do seu novel hist\u00f3rico,\nA estimaci\u00f3n m\u00e1is recente (2004) est\u00edmase nuns 150 000 individuos maduros individuos.\nTaxonom\u00eda.\nDescrici\u00f3n.\nA especie foi descrita en 1827 polo naturalista e ornit\u00f3logo franc\u00e9s Charles Lucien Bonaparte en \"Zool. J.\" 3: 213, baixo o nome de \"Tetrao urophasianus\" .\nSubespecies.\nNa actualidade reco\u00f1\u00e9cense d\u00faas subespecies:"}
{"id": "451626", "revid": "89787", "url": "https://gl.wikipedia.org/wiki?curid=451626", "title": "Gavrila Derzhavin", "text": "Gavriil (Gavrila) Romanovich Derzhavin (en ), nado en Kaz\u00e1n o 14 de xullo de 1743 e finado en Zvanka o 20 de xullo de 1816, foi un dos poetas m\u00e1is reco\u00f1ecidos de Rusia antes e Alexander Pushkin, ademais de home de estado. A pesar de que os seus traballos est\u00e1n considerados dentro do clasicismo literario, os seus mellores versos est\u00e1n cheos de ant\u00edteses e sons que lembran a John Donne e outros poetas metaf\u00edsicos.\nTraxectoria.\nPrimeiros anos e familia.\nDerzhavin naceu na gobernaci\u00f3n de Kaz\u00e1n nunha familia da nobreza rusa empobrecida. O seu antergo do s\u00e9culo XV, \"Morza\" Bagrim, un t\u00e1rtaro que emigrou da Grande Horda ao Gran Ducado de Moscova, converteuse ao cristianismo e converteuse en vasalo do gran pr\u00edncipe Vasily II. Bagrim foi recompensado con terras polos seus servizos ao pr\u00edncipe, e del descend\u00edan as familias nobres de Narbekov, Akinfov e Keglev (ou Teglev).\nEra membro da famlia Narbekov, que recibiu o alcume \"Derzhava\" (en ; \"orbe\" ou \"poder\"). Os Derzhavins chegaron a ter valiosas terras no r\u00edo Myosha, a uns 25 quil\u00f3metros de Kaz\u00e1n, mais co tempo foran repartidas, vendidas ou hipotecadas. Na \u00e9poca do pai de Gavrila Derzhavin, Roman Nikolayevich Derzhavin, nado en 1706, s\u00f3 puido herdar unhas poucas leiras, ocupadas por alg\u00fans campesi\u00f1os. Roman uniuse ao ex\u00e9rcito e en 1742, aos 36 anos, casou cunha vi\u00fava familiar distante del, Fyokla Andreyevna Gorina (de solteira Kozlova). Ela vi\u00f1a dunha familia similar e tam\u00e9n pous\u00eda uns poucos terreos esparexidos. As leiras foron fonte continua de litixios, loitas e preitos cos seus veci\u00f1os, chegando \u00e1s veces \u00e1 violencia.\nDerzhavin naceu apenas nove meses despois da voda dos seus pais, pero o lugar do seu nacemento \u00e9 dubidoso. Derzhavin consider\u00e1base a el mesmo natural de Kaz\u00e1n (que se proclama cidade do seu nacemento), mais \u00e9 probable que nacese nalgunha das posesi\u00f3ns da s\u00faa familia en Sokury ou Karmachi, no condado de Laishevsky. O distrito de Laishevsky co\u00f1\u00e9cese informalmente como distrito Derzhavinsky pola s\u00faa relaci\u00f3n con Derzhavin. Foi chamado Gavriil por nacer dez d\u00edas antes da sinaxe do arcanxo Gabriel, celebrada o 13 de xullo pola ortodoxia eslava. Foi un neno enfermizo e os seus pais seguiron a pr\u00e1ctica tradicional da \u00e9poca de \"enfornar o beb\u00e9\" (), antiga cerimonia en que os beb\u00e9s enfermos ou prematuros eran colocados nunha pa de pan e metidos nun forno tres veces.\nO pai de Derzhavin foi enviado a Yaransk e despois a Stavropol. Tivo outros dous fillos, un neno e unha nena, a\u00ednda que o primeiro morreu novo.\nEducaci\u00f3n.\nComo membros da nobreza, a\u00ednda que menor, os Derzhavins estaban obrigados a educar os seus fillos, mais as opci\u00f3ns eran limitadas debido \u00e1 s\u00faa pobreza e \u00e1s poucas instituci\u00f3ns educativas de Rusia na \u00e9poca. Esper\u00e1base que os var\u00f3ns da nobreza entrasen en cargos de goberno como servidores civ\u00eds ou militares aos vinte anos. A nobreza que era incapaz de enviar os seus fillos a algunha das tres instituci\u00f3ns educativas ti\u00f1an unha dispensa para educalos na casa. Os nenos ser\u00edan examinados aos sete, doce e dezaseis anos para inspeccionar o seu progreso. Co\u00f1ecido como Ganyushka, a educaci\u00f3n de Gavrila comezou aos tres anos cando lle ensinaron a ler os eclesi\u00e1sticos locais (xa que a s\u00faa nai era esencialmente analfabeta). Cando ti\u00f1a oito anos, a familia foi enviada a Orenburg. O imperio ruso, arelando estender o seu poder, enviou convictos a Orenburg para constru\u00edr a cidade. Un alem\u00e1n chamado Joseph Rose abriu unha escola de coeducaci\u00f3n para instru\u00edr os fillos da nobreza. Rose, ademais de ser un delincuente, non ti\u00f1a educaci\u00f3n formal e s\u00f3 pod\u00eda ensinar en alem\u00e1n, que era a lingua m\u00e1is desexada entre as clases ilustradas de Rusia.\nCando Gavrila ti\u00f1a dez anos, os Derzhavins volveron \u00e1s s\u00faas terras de Kaz\u00e1n logo de dous anos en Orenburg. No outono de 1753 fixo a s\u00faa primeira viaxe a Moscova. Roman Derzhavin, que sufr\u00eda tuberculose, ti\u00f1a que solicitar formalmente a s\u00faa xubilaci\u00f3n na cidade, e logo planeou ir a San Petersburgo para rexistrar o seu fillo como requisito para un futuro alistamento. Por\u00e9n, retrasouse en Moscova ata xaneiro; para ese tempo xa recibira a licenza e non ti\u00f1a cartos para continuar a viaxe. V\u00edronse forzados a volver a Kaz\u00e1n, onde o seu pai faleceu ese mesmo ano. O seu pai era o dono da metade da terra de Sokury, que Gavrila herdou xunto con outros terreos en Laishevsky. Non obstante, produc\u00edronlle pouco beneficio e os veci\u00f1os continuaron a invadir as s\u00faas terras, aneg\u00e1ndoas ou simplemente coll\u00e9ndoas para eles. A s\u00faa nai, vi\u00fava sen di\u00f1eiro nin familiares poderosos, era incapaz de lograr ningunha compensaci\u00f3n nos xulgados e era ignorada polos xu\u00edces. Derzhavin escribiu m\u00e1is adiante que a s\u00faa \"nai est\u00e1 sufrindo da inxustiza que queda eternamente gravada no seu coraz\u00f3n\". Por\u00e9n, a nai si puido contratar dous titores para ensinar aos seus fillos xeometr\u00eda e aritm\u00e9tica.\nEn 1758, abriu unha nova escola en Kaz\u00e1n, evitando \u00e1 s\u00faa nai a dificultade de envialo a San Petersburgo. A escola de gram\u00e1tica ofreceulle educaci\u00f3n en lat\u00edn, franc\u00e9s e alem\u00e1n, ademais de aritm\u00e9tica, danza, esgrima e m\u00fasica. A calidade da educaci\u00f3n a\u00ednda as\u00ed era pobre, sen libros de texto. A escola tam\u00e9n ofrec\u00eda oportunidades aos alumnos de interpretar traxedias de Moli\u00e8re e Alexander Sumarokov. Derzhavin destacou en xeometr\u00eda e inform\u00f3uselle de que poder\u00eda unirse aos corpos de enxe\u00f1eiros de San Petersburgo. Por\u00e9n, un erro burocr\u00e1tico levouno ao rexemento Preobrazhensky, escoltas da familia real.\nCarreira.\nEn San Petersburgo, Derzhavin pasou do rango de soldado raso aos despachos m\u00e1is altos do estado durante o reinado de Catarina a Grande. Impresionou por primeira vez aos seus superiores durante a rebeli\u00f3n de Pugachev. Astuto politicamente, a s\u00faa carreira avanzou cando abandonou o servizo militar polo servizo civil. Logrou os postos de gobernador de Olonets (1784) e Tambov (1785), secretario persoal da emperatriz (1791), presidente do colexio de comercio (1794) e ministro de xustiza (1802).\nFoi deposto do seu cargo en 1803 e pasou gran parte do resto da s\u00faa vida en Zvanka, preto de Novgorod, escribindo idilios e obras anacre\u00f3nticas. Na s\u00faa casa de San Petersburgo manti\u00f1a reuni\u00f3ns mensuais coa sociedade conservadora \"Amigos da palabra rusa\". Faleceu en 1816 e foi enterrado no mosteiro de Khutyn, preto de Zvanka, reenterrado polos sovi\u00e9ticos no Kremlin de Novgorod e finalmente volto a enterrar en Khutyn."}
{"id": "451627", "revid": "72012", "url": "https://gl.wikipedia.org/wiki?curid=451627", "title": "Tetra\u00f3nido", "text": ""}
{"id": "451629", "revid": "56817", "url": "https://gl.wikipedia.org/wiki?curid=451629", "title": "P\u00e1ramo (xeomorfolox\u00eda)", "text": "En xeomorfolox\u00eda denom\u00ednase p\u00e1ramo a unha grande extensi\u00f3n de terreo ermo e plano situado a certa altitude, moitas veces superior a 1000\u00a0msnm. \u00c1s rexi\u00f3ns onde abundan os p\u00e1ramos denom\u00ednanse parameiras.\nDistribuci\u00f3n xeogr\u00e1fica.\nOs h\u00e1bitats de parameiras abundan na \u00c1frica tropical, Europa setentrional e occidental, norte de Australia, Norteam\u00e9rica, Asia Central e no subcontinente indio.\nCaracter\u00edsticas.\nO p\u00e1ramo constit\u00fae a superficie estrutural dun relevo tabular, e caracter\u00edzase por asentarse sobre solos calcarios, cunha escasa vexetaci\u00f3n baseada xeralmente en breixos e matogueiras, con prevalencia de cultivos de seca\u00f1o, unha forte amplitude t\u00e9rmica, ventos constantes e unha hidrograf\u00eda escasa, a\u00ednda que en moitas ocasi\u00f3ns aparecen grandes cortes do terreo polos r\u00edos, dando lugar a can\u00f3s.\nDebido \u00e1 s\u00faa altitude adoitan seren frecuentes as n\u00e9boas en \u00e9pocas chuviosas. Adoitan apareceren en zonas de media monta\u00f1a e en zonas de transici\u00f3n entre as serras e as campi\u00f1as."}
{"id": "451633", "revid": "1131", "url": "https://gl.wikipedia.org/wiki?curid=451633", "title": "Voo 629 de United Airlines", "text": "O voo 629 de United Airlines foi un Douglas DC-6B, con rexistro N37559 e bautizado como \"Mainliner Denver\", que foi voado cunha bomba de dinamita situada na equipaxe facturada o d\u00eda 1 de novembro de 1955. O estoupido ocorreu sobre Longmont, Colorado ao redor das 7:03 p.m. hora local, mentres o aparello estaba en ruta dende Denver, Colorado, cara Portland, Oreg\u00f3n, e Seattle, Washington. Os 39 pasaxeiros e 5 tripulantes a bordo morreron no estoupido e accidente.\nOs investigadores determinaron que Jack Gilbert Graham foi o responsable de po\u00f1er a bomba para matar a s\u00faa nai como vinganza pola s\u00faa infancia e para cobrar un suculento seguro de vida. Tras 15 meses, Graham, que xa ti\u00f1a un amplo historial criminal, foi xulgado, condenado e executado polo crime."}
{"id": "451636", "revid": "1131", "url": "https://gl.wikipedia.org/wiki?curid=451636", "title": "Voo 409 de United Airlines", "text": "O voo 409 de United Airlines era un servizo regular entre Nova York e San Francisco, con escalas en Chicago, Denver e Salt Lake City. O d\u00eda 6 de outubro de 1955 o Douglas DC-4 que operaba a ruta, con rexistro N30062, esnafrouse no Medicine Bow Peak, preto de Laramie (Wyoming), matando as 66 persoas a bordo (63 pasaxeiros e 3 tripulantes). Entre as v\u00edtimas hab\u00eda cinco mulleres membros do Mormon Tabernacle Choir e persoal militar. Na \u00e9poca foi o accidente a\u00e9reo con m\u00e1is v\u00edtimas mortais na historia da aviaci\u00f3n comercial estadounidense. A principios dese ano, o 22 de marzo, perd\u00e9ranse outras 66 vidas en Hawai no accidente dun transporte militar Douglas R6D-1 Liftmaster da Armada, e tam\u00e9n morreron outras 66 persoas na colisi\u00f3n no aire de dous Fairchild C-119 Flying Boxcar da Forza A\u00e9rea dos Estados Unidos na Rep\u00fablica Federal Alem\u00e1 o 11 de agosto, sendo os tres peores accidentes de aviaci\u00f3n do ano 1955."}
{"id": "451637", "revid": "35560", "url": "https://gl.wikipedia.org/wiki?curid=451637", "title": "Illa de San Paulo", "text": ""}
{"id": "451639", "revid": "89787", "url": "https://gl.wikipedia.org/wiki?curid=451639", "title": "Donatella Di Pietrantonio", "text": "Donatella Di Pietrantonio, nada en Arsita (provincia de Teramo) o 5 de xaneiro de 1962, \u00e9 unha escritora italiana.\nTraxectoria.\nEstudou Odontolox\u00eda na Universit\u00e0 degli studi dell'Aquila, onde se licenciou en 1986. Despois exerceu como dentista pedri\u00e1tica en Penne, na provincia de Pescara.\nEn 2011 publicou a s\u00faa primeira novela, \"Mia madre \u00e8 un fiume\", ambientada na s\u00faa terra natal. Tam\u00e9n nese ano publicou o relato \"Lo sfregio\" na revista \"Granta Italia\" de Rizzoli. En 2013 publicou a s\u00faa segunda novela, \"Bella mia\". Ambientada en L'Aquila e influenciada pola terremoto de L'Aquila de 2009, c\u00e9ntrase na perda e a elaboraci\u00f3n do loito. A obra foi candidata ao Premio Strega e ga\u00f1ou o Premio Brancati en 2014.\nEn 2017 publicou a s\u00faa terceira novela, \"L'Arminuta\" (\"A Retornada\" no dialecto abruzo), ambientada tam\u00e9n nos Abruzos. O libro explora o tema da relaci\u00f3n nai-filla nos seus aspectos m\u00e1is an\u00f3malos e patol\u00f3xicos.."}
{"id": "451640", "revid": "89787", "url": "https://gl.wikipedia.org/wiki?curid=451640", "title": "L'Arminuta", "text": "L'Arminuta (\"A Retornada\" no dialecto abruzo) \u00e9 unha novela en lingua italiana da escritora Donatella Di Pietrantonio, publicada en 2017 por Giulio Einaudi Editore. Foi vencedora do Premio Campiello nese mesmo ano.\nTrama.\nO t\u00edtulo ref\u00edrese \u00e1 protagonista, unha rapaza de trece anos sen saber o motivo, volve vivir coa s\u00faa familia biol\u00f3xica despois de estar toda a s\u00faa infancia cunha familia diferente que tomara pola propia. Enfr\u00f3ntase a unha vida dura nun contorno pobre, alleo e hostil. S\u00f3 establece contacto coa irm\u00e1 Adriana, pouco faladora, o irm\u00e1n m\u00e1is vello Vincenzo e o beb\u00e9 Giuseppe. Especialmente dif\u00edcil \u00e9 o trato coa nai.\nAo cabo dun tempo sabe que fora adoptada por Adalgisa porque esta non fora nai. M\u00e1is tarde Adalgisa fica embarazada con outra persoa, e ante a chegada dun beb\u00e9, a nena marcha da cidade costeira \u00e1 aldea coa nai biol\u00f3xica.\nAo tempo, a rapaza prosegue os seus estudos na escola, onde destaca polas s\u00faas competencias.\nNarraci\u00f3n.\nA obra est\u00e1 narrada en primeira persoa, seguindo unha orde cronol\u00f3xica en cap\u00edtulos curtos. A linguaxe \u00e9 sinxela e expresiva."}
{"id": "451642", "revid": "839", "url": "https://gl.wikipedia.org/wiki?curid=451642", "title": "Matt LaFleur", "text": "Matthew LaFleur, nado o 14 de novembro de 1979 en Mount Pleasant, M\u00edchigan, \u00e9 un adestrador de f\u00fatbol americano estadounidense, que actualmente exerce o posto nos Green Bay Packers da National Football League. Antes de adestrar aos Packers, foi coordinador ofensivo nos Los Angeles Rams e nos Tennessee Titans."}
{"id": "451643", "revid": "1131", "url": "https://gl.wikipedia.org/wiki?curid=451643", "title": "Voo 1 de American Airlines", "text": "O voo 1 de American Airlines era un servizo regular dom\u00e9stico de pasaxeiros entre o aeroporto Idlewild en Nova York e o aeroporto dos \u00c1nxeles. O d\u00eda 1 de marzo de 1962 o Boeing 707 deuse a volta e esnafrouse na Jamaica Bay dous minutos despois da engalaxe, matando os 87 pasaxeiros e 8 tripulantes a bordo. Unha investigaci\u00f3n da Xunta de Aeron\u00e1utica Civil (CAB) determinou que un defecto de fabricaci\u00f3n no sistema do piloto autom\u00e1tico levou a unha entrada no sistema de control do tim\u00f3n non comandada, causando o accidente, no que morreron bastantes personalidades notables. Foi o quinto accidente fatal dun Boeing 707 e, no seu momento, o que m\u00e1is v\u00edtimas tivo.\nAvi\u00f3n.\nO aparello era un Boeing 707-123B con rexistro N7506A. Fora entregado a American Airlines o 12 de febreiro de 1959. No momento do accidente o avi\u00f3n acumulaba 8 147 horas de voo. A s\u00faa derradeira inspecci\u00f3n peri\u00f3dica fora o 18 de xaneiro, con 7 922 horas de voo."}
{"id": "451645", "revid": "1131", "url": "https://gl.wikipedia.org/wiki?curid=451645", "title": "Voo 153 de Caledonian Airways", "text": "O voo 153 de Caledonian Airways era un servizo ch\u00e1rter multi-traxecto de pasaxeiros dende Luxemburgo, con paradas en Khart\u00fan, Louren\u00e7o Marques (hoxe Maputo), Douala e Lisboa, antes de regresar a Luxemburgo. O d\u00eda 4 de marzo de 1962 o Douglas DC-7C que operaba a ruta, con rexistro G-ARUD, esnafrouse pouco despois de engalar do aeroporto de Douala, no Camer\u00fan, nun pantano na beira dunha selva a 2,4 quil\u00f3metros do aeroporto. Tr\u00e1tase do peor accidente dun DC-7.\nAvi\u00f3n.\nO avi\u00f3n fora alugado a Sabena en novembro de 1961 e fora bautizado como \"Star of Robbie Burns\". O aparello ti\u00f1a m\u00e1is de 14 000 horas de voo antes do accidente."}
{"id": "451647", "revid": "89787", "url": "https://gl.wikipedia.org/wiki?curid=451647", "title": "Lamadarcos, Ver\u00edn", "text": "Santa Mar\u00eda de Lamadarcos, tam\u00e9n co\u00f1ecida coma Lama de Arcos, foi unha parroquia galega de 5,25 km\u00b2 que se localizaba no sur do concello de Ver\u00edn, na Raia con Portugal. Eclesiasticamente pertenc\u00eda \u00e1 diocese de Ourense.\nEstaba formada por un \u00fanico lugar hom\u00f3nimo, que era considerado \u2015canda Cambedo e Souteli\u00f1o\u2015 unha das tres \"aldeas promiscuas\", por estar situado na propia fronteira, entre Galiza e Portugal, pertencendo a parte portuguesa \u00e1 fregues\u00eda tam\u00e9n hom\u00f3nima. Foi anexada a Portugal en 1868 coa entrada en vigor do Tratado de Lisboa de 1864 e absorbida pola fregues\u00eda hom\u00f3nima portuguesa.\nLamadarcos era a \u00fanica parroquia constitu\u00edda en Galiza a partir dunha das \"aldeas promiscuas\". En Portugal, ademais da outra Lamadarcos, formaba fregues\u00eda de seu Souteli\u00f1o da Raia, mentres Cambedo s\u00f3 era un lugar \u00f3s dous lados da fronteira.\nHistoria.\nA parroquia de Lamadarcos, co seu lugar do mesmo nome, era unha poboaci\u00f3n dividida en d\u00faas partes pola fronteira galego-portuguesa. Mais non s\u00f3 era dividido o lugar en si, sen\u00f3n que a li\u00f1a fronteiriza atravesaba as propias casas, pertencendo cada parte a un pa\u00eds. Ademais, as d\u00faas partes adoitaban ter cadans\u00faa porta. Isto pod\u00eda favorecer o contrabando e a burla das autoridades. A primeira referencia co\u00f1ecida desta situaci\u00f3n \u00e1chase nun documento de 1526, a\u00ednda que se ignora a s\u00faa orixe.\nEn 1864, Espa\u00f1a e Portugal, ap\u00f3s anos de negociaci\u00f3ns, asinaron o Tratado de L\u00edmites de Lisboa, polo cal Lamadarcos, xuntamente con Cambedo e Souteli\u00f1o, ser\u00eda anexado a Portugal. En troques das denominadas \"aldeas promiscuas\", o Couto Mixto, un microestado independente entre Galiza e Portugal, ser\u00eda incorporado a Espa\u00f1a \u2015e por tanto a Galiza\u2015. Este tratado xustificado pra dificultar o contrabando ti\u00f1a como albo a \u00abanomal\u00eda\u00bb do Couto Mixto, un territorio soberano desligado da autoridade de \u00e1mbolos estados e cuxa desaparici\u00f3n era de interese com\u00fan para eles. Ademais, as desprez\u00e1beis hect\u00e1reas de boa calidade atribu\u00eddas \u00f3 lugar de Lamadarcos (7 de 805), tam\u00e9n a Cambedo e Souteli\u00f1o, puido ser unha maneira de xustificar en Espa\u00f1a a perda das \"aldeas promiscuas\".\nDeste xeito, o 28 de xu\u00f1o de 1868 realizouse en Lamadarcos o acto oficial de entrega a Portugal. Igualmente se fixo en Cambedo e, xa o d\u00eda anterior, en Souteli\u00f1o. Algunhas autoridades a\u00ednda se mantiveron alg\u00fan tempo, polo que tras dunha queixa do goberno portugu\u00e9s, o 9 de abril do ano seguinte, o Gobernador de Ourense tivo que ordenar \u00e1s \u00abautoridades espa\u00f1olas\u00bb que ficaban al\u00ed que abandonasen os lugares.\nPor outra banda, a parroquia eclesi\u00e1stica pertenc\u00eda \u00e1 Dignidade de Baroncelle da diocese de Ourense. A mudanza dos l\u00edmites administrativos en 1868 non modificou os eclesi\u00e1sticos, polo que seguiu a pertencer \u00f3 bispado ourens\u00e1n at\u00e9 1882. Ese ano, co obxectivo de facer coincidir os l\u00edmites civ\u00eds cos relixiosos, executouse unha bula do ano anterior pola cal foi incorporada \u00e1 arquidiocese de Braga. En 1922, Lamadarcos pasou a formar parte da nova diocese de Vila Real, igual c\u00e1s demais fregues\u00edas do distrito hom\u00f3nimo.\nDemograf\u00eda.\nNo reconto de 1571, levado a cabo para o repartimento pola Coroa de Castela dos mouriscos expulsados de Granada, consta que ti\u00f1a 26 veci\u00f1os. No \"Censo dos Bispos\" de 1587, a parroquia figura con 30 veci\u00f1os, mentres no \"Censo do Sal\" de 1631 aparece con 8."}
{"id": "451648", "revid": "785", "url": "https://gl.wikipedia.org/wiki?curid=451648", "title": "Lama de Arcos, Ver\u00edn", "text": ""}
{"id": "451650", "revid": "63181", "url": "https://gl.wikipedia.org/wiki?curid=451650", "title": "Hartola", "text": "Hartola (en sueco \"Gustav Adolfs\") \u00e9 un municipio de Finlandia situada na rexi\u00f3n de P\u00e4ij\u00e4nne Tavastia. En 2018 a s\u00faa poboaci\u00f3n era de 2\u00a0855\u00a0habitantes. A superficie do termo municipal \u00e9 de 675,38\u00a0km2, dos cales 132,67\u00a0km2 son auga. O concello ten unha densidade de poboaci\u00f3n de 5,26\u00a0hab./km\u00b2.\nLimita cos concellos de Heinola e Sysm\u00e4 pertencentes \u00e1 s\u00faa mesma rexi\u00f3n, Joutsa e Luhanka na rexi\u00f3n veci\u00f1a de Finlandia Central, e Pertunmaa, pertencente \u00e1 rexi\u00f3n de Savonia do Sur.\nO concello \u00e9 uniling\u00fce en fin\u00e9s."}
{"id": "451651", "revid": "5863", "url": "https://gl.wikipedia.org/wiki?curid=451651", "title": "Marco Lucchesi", "text": "Marco Lucchesi, nado en R\u00edo de Xaneiro o 9 de decembro de 1963, \u00e9 un poeta, novelista, ensa\u00edsta, editor e tradutor. Ga\u00f1ou o Premio Jabuti, a Pantera d'Ouro da cidade de Lucca e o Premio George Bacovia de Bucarest en Roman\u00eda. \u00c9 o actual presidente da Academia Brasileira de Letras.\nObras publicadas.\nPublicou, entre outras obras:"}
{"id": "451652", "revid": "89787", "url": "https://gl.wikipedia.org/wiki?curid=451652", "title": "Hilemorfismo", "text": "O hilemorfismo (do grego \u1f55\u03bb\u03b7 \u2018materia\u2019, \u03bc\u03bf\u03c1\u03c6\u03ae \u2018forma\u2019, e -ismo) \u00e9 a teor\u00eda filos\u00f3fica ideada por Arist\u00f3teles e seguida pola maior\u00eda dos escol\u00e1sticos, segundo a cal todo corpo est\u00e1 constitu\u00eddo por dous principios esenciais, que son a materia e a forma. Como calquera obxecto material ten unha forma, a materia prima \u00e9 o substrato b\u00e1sico de toda a realidade. No mundo material, a materia non pode darse sen forma e a forma non pode darse sen materia. Mentres que a materia pura non ten m\u00e1is que unha existencia te\u00f3rica, a forma pura existe realmente: \u00e9 a divindade, o primeiro motor inm\u00f3bil. \n Materia: Aquilo do que a cousa est\u00e1 feita.\n Ex: Cadeira de madeira---&gt; a madeira \u00e9 a materia.\n Forma: O que fai que unha cousa sexa o que \u00e9.\n Ex: O que fai que a cadeira sexa cadeira e non mesa."}
{"id": "451655", "revid": "54334", "url": "https://gl.wikipedia.org/wiki?curid=451655", "title": "Xos\u00e9 Lu\u00eds Torrado", "text": "Xos\u00e9 Lu\u00eds Torrado Casal ou Jos\u00e9 Luis Torrado, chamado O Bruxo, nado en Mugardos en 1935 e finado en Pontevedra o 15 de xullo de 2023, foi un masaxista, preparador f\u00edsico e curandeiro galego.\nTraxectoria.\nPasou parte da infancia en Lugo, por causa do traslado profesional do pai, que era contable, e despois marchou a Pontevedra porque quer\u00eda practicar o atletismo. Sen formaci\u00f3n en medicina, o seu primeiro contacto con t\u00e9cnicas terap\u00e9uticas t\u00edvoo co pai, que padec\u00eda unha enfermidade que o ti\u00f1a inmobilizado.\nVinculado por afecci\u00f3n ao atletismo, proclamouse campi\u00f3n de Espa\u00f1a de 400 metros lisos en 1957. Ademais proclamouse cinco veces campi\u00f3n de Galicia, catro delas en 400 metros (1954, 1957, 1958 e 1960), e unha en 200 m (1958). Comezou a ga\u00f1ar sona como masaxista e recuperador deportivo nesta actividade. De feito, Torrado foi recuperador deportivo da selecci\u00f3n espa\u00f1ola de atletismo nos Xogos Ol\u00edmpicos de M\u00e9xico 1968, e despois en catro citas ol\u00edmpicas m\u00e1is: M\u00fanic 72, Se\u00fal 88, Barcelona 92 e Atlanta en 1996.\nTam\u00e9n foi recuperador deportivo da selecci\u00f3n espa\u00f1ola de baloncesto, onde coincidiu con Antonio D\u00edaz-Miguel, e mais da de boxeo. En clubs, traballou como recuperador deportivo en distintas entidades de baloncesto nos anos oitenta e noventa, como o OAR de Ferrol, o CAI Zaragoza, o Clesa de Vilagarc\u00eda e mailo Breog\u00e1n de Lugo. Tam\u00e9n foi o masaxista do triatleta Iv\u00e1n Ra\u00f1a.\nNa s\u00faa consulta persoal de Pontevedra tratou outras personalidades, e foi o masaxista do presidente da Xunta Manuel Fraga durante quince anos.\nNotas.\n "}
{"id": "451656", "revid": "89787", "url": "https://gl.wikipedia.org/wiki?curid=451656", "title": "Nieves Delgado", "text": "Nieves Delgado, nada en Ferrol o 5 de agosto de 1968, \u00e9 unha escritora galega de ciencia ficci\u00f3n ga\u00f1adora dun Premio Ignotus polo seu relato curto \"Casas Rojas.\" Escribiu d\u00faas novelas curtas, multitude de relatos e varios artigos. \u00c9 editora das Visi\u00f3ns 2018 (AEFCFT, 2018). Ademais, compaxina a s\u00faa faceta de escritora coa de profesora de f\u00edsica en educaci\u00f3n secundaria.\nTraxectoria.\nEstudou F\u00edsica na Universidade de Santiago de Compostela para especializarse m\u00e1is tarde en Astrof\u00edsica na Universidade de La Laguna, Tenerife.\nOs seus co\u00f1ecementos de ciencia unidos \u00e1 s\u00faa paix\u00f3n polos x\u00e9neros de ciencia ficci\u00f3n e terror fixeron que a s\u00faa obra vire cara \u00e1 tecnolox\u00eda e a intelixencia artificial, case sempre cun claro compo\u00f1ente de reflexi\u00f3n filos\u00f3fica. Empezou a publicar no ano 2012 (\"La condena\") e en breve recibiu o seu primeiro nomeamento \u00f3s Premios Ignotus polo seu relato \"Dariya\" (2014).\u00a0O\u00a0ano seguinte, volveu estar nomeada polo seu relato \"Casas Rojas\" e esta vez si que obtivo a vitoria na categor\u00eda de mellor conto.\nEn 2016, presenta a s\u00faa colecci\u00f3n de relatos \"Dieciocho engranajes\". \"Relatos de futuro\" (Adaliz Edici\u00f3ns, 2016) e en 2017 a s\u00faa primeira novela curta \"36\" (Editorial Cerbero, marzo de 2017).\nEn 2018 recibiu dous nomeamentos \u00f3s Premios Ignotus: Premio Ignotus \u00e1 Mellor novela curta por \"36\" (Editorial C\u00e9rbero, 2017) e Premio Ignotus \u00f3 mellor artigo pola segunda divisi\u00f3n da literatura, en Editorial Cerbero (xullo de 2017). A s\u00faa \u00faltima novela at\u00e9 o momento \u00e9 \"UNO\" (Editorial Cerbero, xaneiro 2018)."}
{"id": "451657", "revid": "54334", "url": "https://gl.wikipedia.org/wiki?curid=451657", "title": "\u00c1gueda G\u00f3mez Su\u00e1rez", "text": "\u00c1gueda G\u00f3mez Su\u00e1rez, nada no Rosal o 10 de outubro de 1971, \u00e9 unha soci\u00f3loga, escritora e profesora galega especializada na diversidade, a etnicidade e na prostituci\u00f3n.\nTraxectoria.\n\u00c1gueda G\u00f3mez licenciouse en Sociolox\u00eda en 1994 pola Universidade Complutense de Madrid e doutorouse en Sociolox\u00eda pola Universidade de Santiago de Compostela en 2001 coa tese \"Indigenismo y mobilizaci\u00f3n pol\u00edtica en Am\u00e9rica Latina: los Tawahka\", pobo orixinario da selva centroamericana da Mosquitia hondure\u00f1a.\n\u00c9 profesora titular na facultade de Ciencias da Educaci\u00f3n da Universidade de Vigo.\nGran parte das s\u00faas investigaci\u00f3ns desenvolv\u00e9ronse en Am\u00e9rica Latina en temas como a igualdade de x\u00e9nero en distintos grupos \u00e9tnicos do mundo, a prostituci\u00f3n ou os movementos \u00e9tnicos en Centroam\u00e9rica.\nA prostituci\u00f3n tam\u00e9n centrou as s\u00faas investigaci\u00f3ns e en 2008 publicou o monogr\u00e1fico \"Perfil sociol\u00f3gico de los clientes de prostituci\u00f3n en Galicia\", en Edici\u00f3ns Xerais.\nEn 2015 publicou \"El putero espa\u00f1ol: qui\u00e9nes son y qu\u00e9 buscan los clientes de prostituci\u00f3n en Espa\u00f1a\", unha investigaci\u00f3n sobre as motivaci\u00f3ns que levan \u00f3s homes a pagar por sexo, un estudo realizado xunto \u00e1 profesora Rosa Mar\u00eda Verdugo e a investigadora Silvia P\u00e9rez.\nDende 2018 dirixe a Unidade de Igualdade da Universidade de Vigo."}
{"id": "451659", "revid": "89787", "url": "https://gl.wikipedia.org/wiki?curid=451659", "title": "Yballa", "text": "Yballa foi unha aborixe gomera, amante do se\u00f1or territorial da Gomera Hern\u00e1n Peraza \"o Mozo\", e unha das protagonistas do episodio hist\u00f3rico co\u00f1ecido como \u00abrebeli\u00f3n dos gomeros\u00bb de 1488, durante o cal os aborixes dan morte a Peraza.\nO termo Yballa, de procedencia guanche, foi traducido por diferentes autores como 'amante', aludindo o fil\u00f3logo Ignacio Reyes a que se trataba dun apelativo m\u00e1is que dun nome propio. Outros relaci\u00f3nano co termo tuareg \"bela\" ou \"ibella\" aplicado entre os pobos b\u00e9rberes \u00f3s escravos que viven libremente sen ser horros. Tam\u00e9n aparece modernamente coa graf\u00eda Iballa.\nTraxectoria.\nYballa pertenc\u00eda \u00f3 bando aborixe de Ipalan, un dos catro en que se divid\u00eda a illa da Gomera, sendo de clase social nobre e tendo a s\u00faa residencia nas covas de Guahedun. Alg\u00fans autores consid\u00e9rana unha especie de sacerdotisa aborixe.\nDebido \u00e1 s\u00faa beleza atraeu a atenci\u00f3n de Hern\u00e1n Peraza, quen a tomou como amante. Por\u00e9n, en base \u00f3 denominado \u00abpacto de Guahedun\u00bb que forxara Peraza cos xefes cantonais da illa, ambos convert\u00e9ronse en \u00abirm\u00e1ns\u00bb. Este feito foi utilizado por tres dos catro xefes aborixes para dar comezo \u00e1 co\u00f1ecida como rebeli\u00f3n dos gomeros en 1488.\nEstando Peraza con Yballa na cova habitaci\u00f3n da rapaza, \u00e9 atacado polos gomeros rebeldes. A tradici\u00f3n hist\u00f3rica conservou a frase que en lingua guanche dirixiu Yballa a Peraza neste momento: \"Ajeliles juxaques aventamares\", e que \u00e9 traducida como 'Foxe, estes ve\u00f1en por ti'. Por\u00e9n, Peraza cae morto \u00e1 entrada da cova asasinado dun lanzazo polo guerreiro Hautacuperche, curm\u00e1n de Yballa. Os gomeros cercaron logo \u00f3s castel\u00e1ns na torre de San Sebasti\u00e1n, alz\u00e1ndose despois en rebeld\u00eda nos cumes da illa. A rebeli\u00f3n ser\u00eda aplacada m\u00e1is tarde polo gobernador de Gran Canaria Pedro de Vera, que acudira en auxilio da vi\u00fava de Peraza Beatriz de Bobadilla.\nEsta intervenci\u00f3n de Vera na Gomera est\u00e1 considerada polos historiadores como a conquista efectiva e definitiva da illa."}
{"id": "451661", "revid": "23204", "url": "https://gl.wikipedia.org/wiki?curid=451661", "title": "Iballa", "text": ""}
{"id": "451662", "revid": "54334", "url": "https://gl.wikipedia.org/wiki?curid=451662", "title": "Juan Jos\u00e9 Garc\u00eda Cota", "text": "Juan Jos\u00e9 Garc\u00eda Cota, nado na Estrada o 16 de xu\u00f1o de 1966, \u00e9 un m\u00e9dico galego, especializado en medicina deportiva.\nTraxectoria.\nFillo dun garda civil, licenciouse en Medicina e Cirurx\u00eda e posteriormente especializouse en medicina deportiva. Traballa como traumat\u00f3logo na medicina privada.\nAdemais \u00e9 m\u00e9dico do Celta de Vigo e foino da selecci\u00f3n espa\u00f1ola masculina de f\u00fatbol durante vinte e tres anos. Foino primeiro nas categor\u00edas inferiores, e logo desde os Mundiais de Sur\u00e1frica en 2010 da selecci\u00f3n absoluta, cando o combinado espa\u00f1ol se proclamou campi\u00f3n do mundo. Continuou a selo de maneira continuada durante outras competici\u00f3ns internacionais, inclu\u00edndo os mundiais de Brasil 2014, Rusia 2018 e Qatar 2022. Ao pouco de rematar o mundial de Qatar, e despois da destituci\u00f3n do seleccionador Luis Enrique, a finais de decembro Cota tam\u00e9n foi apartado das responsabilidades como m\u00e9dico da selecci\u00f3n masculina.\nNotas.\n "}
{"id": "451663", "revid": "89787", "url": "https://gl.wikipedia.org/wiki?curid=451663", "title": "Hautacuperche", "text": "Hautacuperche foi un guerreiro aborixe gomero, protagonista da co\u00f1ecida como \u00abrebeli\u00f3n dos gomeros\u00bb de 1488, as\u00ed como executor de Hern\u00e1n Peraza \"o Mozo\", se\u00f1or territorial da illa.\nBautizado como Pedro Hautacuperche, o seu nome aborixe foi traducido por diversos autores como 'o que leva consigo a felicidade', 'nado con bo presaxio', 'o ditoso' ou 'o afortunado'.\nTraxectoria.\nHautacuperche era parente pr\u00f3ximo da aborixe Yballa, amante de Hern\u00e1n Peraza. As\u00ed, en 1488 os gomeros deciden acabar co seu se\u00f1or \u00f3 entender que este violara o pacto que fixera con eles mantendo relaci\u00f3ns con Yballa. Chegados os rebeldes preto da cova onde se atopaba Peraza no termo de Guahedun ach\u00e1ronse a Hautacuperche coidando dos seus gandos, e este \u00fanese a eles axi\u00f1a que co\u00f1ece as s\u00faas intenci\u00f3ns. Cando Peraza sa\u00edu da cova \u00f3 encontro dos gomeros, Hautacuperche atravesouno cunha lanza, mat\u00e1ndoo. Os gomeros mataron as\u00ed mesmo ao paxe que acompa\u00f1aba a Peraza, e iniciaron a persecuci\u00f3n do seu escudeiro at\u00e9 a torre de San Sebasti\u00e1n, que cercaron, d\u00e1ndose as\u00ed inicio \u00e1 rebeli\u00f3n dos gomeros.\nAt\u00e9 tres veces asaltaron os rebeldes a torre dirixidos por Hautacuperche sen conseguir romper as s\u00faas defensas. Nas refregas o guerreiro gomero fac\u00eda alarde da s\u00faa axilidade, pois coll\u00eda ao voo as saetas e pedras que lle lanzaban dende a torre e devolv\u00edaas. Apercibidos os castel\u00e1ns, Antonio da Pena amagou un disparo contra Hautacuperche para distraelo mentres Alonso de Ocampo lle disparaba coa s\u00faa b\u00e9sta dende a seteira da torre, acabando as\u00ed co caudillo rebelde.\nA morte de Hautacuperche debilitou o \u00e1nimo dos rebeldes, que deixaron o sitio e se alzaron nos cumes da illa."}
{"id": "451664", "revid": "89787", "url": "https://gl.wikipedia.org/wiki?curid=451664", "title": "Mar\u00eda de Jes\u00fas de Le\u00f3n y Delgado", "text": "Mar\u00eda de Le\u00f3n y Delgado, nada en\u00a0El Sauzal\u00a0o\u00a023 de marzo de 1643\u00a0e finada en\u00a0San Crist\u00f3bal de La Laguna\u00a0o\u00a015 de febreiro de 1731, foi unha irm\u00e1 leiga e m\u00edstica pertencente \u00e1 Orde de Predicadores (dominicos) e popularmente co\u00f1ecida nas Illas Canarias como \"La\u00a0Siervita\" e \"Sor Mar\u00eda de Jes\u00fas\", nome este \u00faltimo que adoptou cando recibiu os h\u00e1bitos.\nA s\u00faa vida relixiosa foi austera, sinxela e chea de milagres, de feito, \u00e9 un dos maiores casos de portentos sobrenaturais e milagrosos arredor dunha persoa, onde salientan xa non s\u00f3 a\u00a0incorruptibilidade do seu corpo, sen\u00f3n todos os prodixios e milagres que rodearon a s\u00faa vida, entre os que destacan: estigmas, \u00e9xtases, levitaci\u00f3n, hipertermia, clarividencia e bilocaci\u00f3n, entre outros.\nEsta relixiosa morreu en cheiro a santidade, a\u00ednda que esta fama devocional t\u00edvoa mesmo dende antes da s\u00faa morte. Hoxe en d\u00eda, \u00e9 unha das figuras hist\u00f3ricas de orixe canaria m\u00e1is veneradas do arquip\u00e9lago, conxuntamente con Pedro de Betancur e Jos\u00e9 de Anchieta. Igualmente a devoci\u00f3n cara a \"La\"\u00a0Siervita\"\" \u00e9 unha das m\u00e1is importantes da illa de Tenerife en particular e das Illas Canarias en xeral. Actualmente estase tramitando o proceso para a s\u00faa\u00a0beatificaci\u00f3n."}
{"id": "451665", "revid": "23204", "url": "https://gl.wikipedia.org/wiki?curid=451665", "title": "Mar\u00eda de Le\u00f3n Bello y Delgado", "text": ""}
{"id": "451668", "revid": "98629", "url": "https://gl.wikipedia.org/wiki?curid=451668", "title": "Mar\u00eda Justa de Jes\u00fas", "text": "Mar\u00eda Justa de Jes\u00fas, nada o\u00a06 de xaneiro de 1667\u00a0en\u00a0La Victoria de Acentejo e finada en\u00a01723\u00a0en\u00a0La Orotava, Tenerife,\u00a0foi unha relixiosa fanciscana e m\u00edstica espa\u00f1ola.\nTraxectoria.\nNada en La Victoria de Acentejo no norte da illa de Tenerife, profesou como relixiosa franciscana no \"Convento de San Jos\u00e9\" da Vila de La Orotava. A s\u00faa vida estivo rodeada no misticismo, pero tam\u00e9n na pol\u00e9mica, debido \u00e1s intrigas conventuais xeradas polas rivalidades entre ordes relixiosas e o papel que xogaban nelas dende f\u00f3ra as clases altas da cidade.\nDe Mar\u00eda Justa de Jes\u00fas chegouse a dicir que a Inquisici\u00f3n\u00a0lle abrira un proceso por farsante e, mesmo, bruxa. Foi acusada de practicar doutrinas molinistas. Chegouse a insinuar que a relaci\u00f3n co seu confesor non era abondo axeitada para unha relixiosa como o era ela. O seu bi\u00f3grafo e confesor, Frei Andr\u00e9s de Abreu, guindou \u00f3 lume a biograf\u00eda que escribira sobre esta monxa, o cal provocou que actualmente pouco se saiba da vida desta.\nPor\u00e9n, o frade dominico Jos\u00e9 Herrera refer\u00edase que entre as s\u00faas virtudes estaba o dar vista \u00f3s cegos, facer ouvir \u00f3s xordos e que os mudos falasen. Igualmente curar \u00f3s tolleitos, manetos e coxos, sandar todo tipo de doenzas e expulsar demos, entre outros milagres.\nMar\u00eda Justa morreu en 1723. Segundo as cr\u00f3nicas da \u00e9poca o seu corpo mostrou indicios de santidade, como flexibilidade, agradables fragrancias e fluidez do seu sangue. Mar\u00eda Justa de Jes\u00fas tivo moitos detractores que a acusaban de farsante, pero tam\u00e9n moitos defensores que cr\u00edan na s\u00faa santidade e trala s\u00faa morte, a Orde Franciscana nas Canarias abriulle un proceso de canonizaci\u00f3n envolto na pol\u00e9mica que tivo que ser paralizado."}
{"id": "451669", "revid": "23204", "url": "https://gl.wikipedia.org/wiki?curid=451669", "title": "Sor Mar\u00eda Justa de Jes\u00fas", "text": ""}
{"id": "451670", "revid": "22570", "url": "https://gl.wikipedia.org/wiki?curid=451670", "title": "Sebastiana de S\u00e1a", "text": "Sebastiana de S\u00e1a, nada en\u00a0San Crist\u00f3bal de La Laguna\u00a0en 1689 e finada en Montevideo o 25 de abril de 1775, foi unha das primeiras poboadoras de Montevideo.\nTraxectoria.\nOri\u00fanda da illa de Tenerife, formou parte do segundo continxente da colonizaci\u00f3n canaria (1729) no Uruguai.\nO seu primeiro marido, Domingo de Chaves faleceu nas Canarias e ela viaxou a Montevideo cos seus 3 fillos menores: Vitcoria, Eugenio e Luis. O\u00a0ano seguinte, 1730, casa por segunda vez en Montevideo con Juan de Morales, tam\u00e9n poboador canario, con quen non tivo fillos. \u00d3\u00a0chegar recibe como merc\u00e9 un patrucial dun cuarto dun quinteiro na esquina das hoxe r\u00faas Cerrito e Sol\u00eds, onde actualmente se atopa a Igrexa de San Francisco.\nUnha r\u00faa en Montevideo leva o seu nome."}
{"id": "451671", "revid": "89787", "url": "https://gl.wikipedia.org/wiki?curid=451671", "title": "Eva Le\u00f3n", "text": "Eva Le\u00f3n \u00e9 unha violinista espa\u00f1ola nada nas Palmas e radicada en Nova York.\nTraxectoria.\nEva Le\u00f3n naceu e criouse nas\u00a0Palmas de Gran Canaria, Illas Canarias, Espa\u00f1a. Asistiu \u00f3 seu primeiro concerto\u00a0con tres anos e comezou a tocar o viol\u00edn\u00a0con oito.\n\u00d3s trece anos mudouse soa a Barcelona para continuar cos seus estudos de viol\u00edn baixo a tutela de Xavier Turull. Tam\u00e9n estudou cos mestres Ruggiero Ricci (Salzburgo), Jos\u00e9 Lu\u00eds Garc\u00eda Asensio (Londres), e Oleg Krysa (EEUU). Foi bolseira para ampliar os seus estudos pola Fundaci\u00f3n G\u00fcell, Fundaci\u00f3n Musical La Caixa e a Asociaci\u00f3n Sof\u00eda Puche. No ano 2000 instalouse na cidade de Nova York para proseguir a s\u00faa educaci\u00f3n con Neil Weintrob e obter un mestrado en Interpretaci\u00f3n Musical na Manhattan School of Music (Escola de M\u00fasica de Manhattan).\nDiscograf\u00eda.\nO seu primeiro CD, con obras de Grieg, Sarasate, Turull e Toldra, foi gravado en 1996 baixo o selo Moraleda Records. En 2009 editou o primeiro CD para a discogr\u00e1fica Naxos con m\u00fasica de Joaqu\u00edn Turina, o que a converteu na primeira violinista espa\u00f1ola en gravar repertorio de viol\u00edn para este selo.\nEn 2011, Le\u00f3n colaborou no CD de Klassic Cat Records coa obra de Consuelo Colomer."}
{"id": "451672", "revid": "98629", "url": "https://gl.wikipedia.org/wiki?curid=451672", "title": "Olga Cerpa", "text": "Olga Cerpa Garc\u00eda, co\u00f1ecida como Olga Cerpa, nada nas Palmas de Gran Canaria, \u00e9 unha int\u00e9rprete musical canaria, voz solista do grupo de m\u00fasica popular Mestisay. Foi nomeada \u00f3\u00a0Grammy Latino\u00a0\u00f3 Mellor \u00e1lbum folcl\u00f3rico.\nTraxectoria.\nEn 1986, entra a formar parte de Mestisay, convert\u00e9ndose na s\u00faa voz solista e editando en 1988 o seu primeiro \u00e1lbum co grupo baixo o t\u00edtulo \"Canciones de las dos orillas.\" A este s\u00e9guenlle \"M\u00e1s al Sur\" (1989) e \"El cantar viene de viejo\" (1992), todos eles con claras influencias canarias.\nA finais da d\u00e9cada dos 80 ten unha experiencia televisiva como presentadora dun programa sobre a m\u00fasica de ra\u00edz das s\u00faas illas natais titulado \"Redivivo\", emitido por TVE Canarias.\nEn 1995, xunto a Mestisay estrea \"Querido N\u00e9stor I\", que se converte no maior \u00e9xito da historia teatral nas Canarias.\nOs seguintes \u00e1lbums \"La Rosa de los Vientos\" (1996), \"Viento de la Isla\" (1998) e \"Mestisay\" (2000) supo\u00f1en un gran salto na proxecci\u00f3n nacional e internacional do grupo."}
{"id": "451673", "revid": "23204", "url": "https://gl.wikipedia.org/wiki?curid=451673", "title": "Olga Cerpa Garc\u00eda", "text": ""}
{"id": "451674", "revid": "89787", "url": "https://gl.wikipedia.org/wiki?curid=451674", "title": "Marta Tejedor", "text": "Marta Tejedor Munuera, nada nas Palmas de Gran Canaria o 28 de decembro de 1968, \u00e9 unha exfutbolista e adestradora de f\u00fatbol espa\u00f1ola. Entre 2007 e 2011 foi adestradora da selecci\u00f3n feminina de f\u00fatbol de Chile. Tam\u00e9n dirixiu a selecci\u00f3n feminina de f\u00fatbol do Per\u00fa,\u00a0e no presente forma parte da direcci\u00f3n do equipo de f\u00fatbol feminino espa\u00f1ol CD Tac\u00f3n.\nTraxectoria.\nComezou a practicar o f\u00fatbol a temper\u00e1 idade. Aos 17 anos realizou o seu \u00faltimo curso no Pomona High School en Denver, Estados Unidos, escola onde integrou a selecci\u00f3n feminina de f\u00fatbol. \u00d3 seu regreso a Espa\u00f1a estudou Educaci\u00f3n F\u00edsica na Universidade Polit\u00e9cnica de Madrid, \u00f3 mesmo tempo que realizou a preparaci\u00f3n para ser adestradora, da que egresou en 2000 como a mellor da s\u00faa promoci\u00f3n.\nDirixiu o Club Atl\u00e9tico de Madrid Feminino nas tempadas 2002-2003 e 2003-2004. O 14 de xu\u00f1o de 2007 foi presentada como adestradora da Selecci\u00f3n feminina de f\u00fatbol de Chile polo presidente da Asociaci\u00f3n Nacional de F\u00fatbol Profesional Harold Mayne-Nicholls. Tralos Xogos Panamericanos de 2011, onde a selecci\u00f3n foi eliminada na fase de grupos, Tejedor foi sacada do cargo pola ANFP.\nPosteriormente, e na s\u00faa calidade de instrutora de f\u00fatbol feminino pola FIFA foi asesora en pa\u00edses como Guinea Ecuatorial, Rusia e Israel."}
{"id": "451675", "revid": "23204", "url": "https://gl.wikipedia.org/wiki?curid=451675", "title": "Marta Tejedor Munuera", "text": ""}
{"id": "451676", "revid": "23204", "url": "https://gl.wikipedia.org/wiki?curid=451676", "title": "Marta Moll de Alba", "text": "Marta Moll de Alba, nada nas Palmas de Gran Canaria (Gran Canaria), \u00e9 unha pianista espa\u00f1ola.\nTraxectoria.\nObt\u00e9n o T\u00edtulo Superior de Piano en Espa\u00f1a e trasl\u00e1dase a Alema\u00f1a. Obt\u00e9n o K\u00fcnstlerische Ausbildung na Staatliche Hochschule f\u00fcr Musik K\u00f6ln. Bolseira pola Alexander von Humboldt Stiftung e pola Staatliche Hochschule K\u00f6ln. Tam\u00e9n estudou na Rubinstein Akademie.\nEspecial\u00edzase no repertorio espa\u00f1ol comezando no ano 2003 un mestrado de M\u00fasica Espa\u00f1ola dirixido por Alicia de Larrocha. Estudou piano con Margarita Guerra, Cecilio Tieles, Tibor Szasz Leontina Margulis\nActuou como solista en Espa\u00f1a, Portugal, Italia, Francia, Israel, Exipto, Xordania, o Canad\u00e1, Marrocos e Suram\u00e9rica. Foi ga\u00f1adora de concursos de piano en Barcelona, Porto, Bilbao e Mannheim. A Real Sociedade Econ\u00f3mica do Pa\u00eds de Gran Canaria out\u00f3rgoulle o \"Premio Gran Canaria 2006\".\nDesde o ano 2000 forma o D\u00fao Cassad\u00f3 co violoncelista Dami\u00e1n Mart\u00ednez Marco. Ta\u00e9n desenvolve unha actividade tanto de solista como en m\u00fasica de c\u00e1mara. Colabora como pianista na Escola Superior de M\u00fasica de Catalu\u00f1a, na Academia Superior do Liceo e \u00e9 profesora en Musikene, Escola Superior de M\u00fasica do Pa\u00eds Vasco."}
{"id": "451677", "revid": "88215", "url": "https://gl.wikipedia.org/wiki?curid=451677", "title": "Iris Junio", "text": "Iris Junio Mbulito, nada o 26 de marzo de 1999 nas Palmas de Gran Canaria,\u00a0\u00e9 unha xogadora de baloncesto espa\u00f1ola.\nTraxectoria.\nCon 1,82 metros de estatura, xoga na posici\u00f3n de base. \u00c9 filla da exbaloncestista ecuatoguineana Purificaci\u00f3n Mbulito. O 10 de outubro do ano 2013 fixo o seu debut na liga Feminina de Baloncesto de Espa\u00f1a, convert\u00e9ndose na baloncestista m\u00e1is nova da historia en xogar un partido profesional de calquera competici\u00f3n de baloncesto."}
{"id": "451678", "revid": "23204", "url": "https://gl.wikipedia.org/wiki?curid=451678", "title": "Iris Junio Mbulito", "text": ""}
{"id": "451679", "revid": "89787", "url": "https://gl.wikipedia.org/wiki?curid=451679", "title": "Guajara", "text": "Guajara ou Guaxara \u00e9 o nome dunha muller guanche, personaxe do poema \u00e9pico \"Antig\u00fcedades de las Islas Afortunadas\" de Antonio de Viana.\nTraxectoria.\nA \u00fanica referencia da existencia deste personaxe d\u00e9beselle \u00f3 poeta tinerfe\u00f1o Antonio de Viana, quen publica a s\u00faa obra en 1604. Neste relato, Guajara \u00e9 retratada ao principio como amante de Tinguaro, irm\u00e1n do rei ou \"mencey\" Bencomo de Taoro, e como unha das amigas da infanta D\u00e1cil. As\u00ed mesmo, o autor indica que Guajara pos\u00fae dereitos \u00e1 herdanza do reino de Anaga.\n\u00c1 chegada dos conquistadores castel\u00e1ns en 1494 \u00f3 mando do capit\u00e1n Alonso Fern\u00e1ndez de Lugo, o \"mencey\" de Anaga Beneharo promete a Tinguaro a man da s\u00faa filla Guacimara e a herdanza do seu reino se sae vitorioso na batalla. Celosa polo interese de Tinguaro en alcanzar a recompensa, Guajara manipula a Ruym\u00e1n, sobri\u00f1o de Tinguaro e amante de Guacimara, para que evite o matrimonio prometido. Finalmente, despois da fuxida de Ruym\u00e1n e Guacimara, Bencomo obriga a Tinguaro a casar con Guajara, entreg\u00e1ndolles tam\u00e9n o goberno de Anaga. Por\u00e9n, Tinguaro morre pouco despois na batalla de La Laguna, deixando \u00e1 s\u00faa muller desconsolada.\nAutores posteriores complementan a lenda de Guajara fac\u00e9ndoa tolear pola perda do seu amante ou por crelo en brazos de Guacimara, e optando por vagar pola illa ata que decide acabar coa s\u00faa vida bot\u00e1ndose dende o alto dunha monta\u00f1a, que por ela tomou o nome. Por\u00e9n, os historiadores modernos consideran que foi ao rev\u00e9s, sendo Viana quen utilizou o top\u00f3nimo dunha das monta\u00f1as da contorna das Ca\u00f1adas do Teide \u2014Monta\u00f1a Guajara\u2014 para nomear \u00f3 seu personaxe.\nPara o m\u00e9dico-historiador Juan Bethencourt Alfonso, Guajara e Tinguaro tiveron cinco fillos que \u00f3 bautizarse tomaron os nomes de Ana Hern\u00e1ndez P\u00e9rez, Pedro Hern\u00e1ndez, Francisca P\u00e9rez, In\u00e9s P\u00e9rez e Juana P\u00e9rez."}
{"id": "451680", "revid": "23204", "url": "https://gl.wikipedia.org/wiki?curid=451680", "title": "Guaxara", "text": ""}
{"id": "451687", "revid": "89787", "url": "https://gl.wikipedia.org/wiki?curid=451687", "title": "Guacimara", "text": "Guacimara \u00e9 o nome dunha muller guanche, filla do rei ou \"mencey\" de Anaga \u00e1 chegada dos conquistadores europeos a finais do s\u00e9culo xv.\nAparece por primeira vez como personaxe do poema \u00e9pico \"Antig\u00fcedades de las Islas Afortunadas\" de Antonio de Viana, publicado en 1604, de quen o copian autores posteriores como Tom\u00e1s Arias Mar\u00edn de Cubas ou Jos\u00e9 de Viera y Clavijo, polo que a s\u00faa existencia hist\u00f3rica non est\u00e1 confirmada.\nPolo que respecta \u00f3 nome Guacimara, os historiadores modernos opinan que \u00e9 outra das invenci\u00f3ns de Viana para nomear \u00f3s seus personaxes aborixes. Por\u00e9n, tam\u00e9n indican que o termo si poder\u00eda ser de procedencia guanche, sendo traducido por alg\u00fans autores como 'o forte, poderoso, capaz'."}
{"id": "451688", "revid": "89787", "url": "https://gl.wikipedia.org/wiki?curid=451688", "title": "D\u00e1cil", "text": "D\u00e1cil ou Dacila \u00e9 o nome dunha aborixe guanche da illa de Tenerife, filla do rei ou \"mencey\" Bencomo durante a conquista europea das illas Canarias no s\u00e9culo XX.\nTr\u00e1tase dunha das protagonistas do poema \u00e9pico \"Antig\u00fcedades de las Islas Afortunadas\" de Antonio de Viana, publicado en 1604, estando considerada por alg\u00fans historiadores modernos como unha personaxe ficticia.\nSegundo outros investigadores a personaxe existiu pero a lenda \u00e9 falsa, xa que D\u00e1cil, filla de Bencomo e bautizada como Dona Mencia Bencomo, casar\u00eda con Adjo\u00f1a, antigo mencey de Abona bautizado como Gaspar Hern\u00e1ndez. Mentres que a outra filla de Bencomo casou con Juan Doramas, fillo do heroe de Gran Canaria Doramas.\nAlg\u00fans autores traducen o nome de D\u00e1cil como 'pegada, paso'."}
{"id": "451689", "revid": "23204", "url": "https://gl.wikipedia.org/wiki?curid=451689", "title": "Dacila", "text": ""}
{"id": "451690", "revid": "56817", "url": "https://gl.wikipedia.org/wiki?curid=451690", "title": "Antonio de Viana", "text": "Antonio de Viana, nada en\u00a0La Laguna, Tenerife\u00a0en\u00a01578\u00a0e finado en 1650?, foi un historiador, m\u00e9dico e poeta canario. Estudou en Sevilla a Licenciatura de Medicina, que rematou en 1606. \u00c9 posiblemente nesta cidade onde co\u00f1eceu a Lope de Vega.\nTraxectoria.\nDende 1607 prestou os seus servizos \u00f3\u00a0Cabido de Tenerife para levar a cabo a atenci\u00f3n dos doentes do hospital. Tam\u00e9n en Sevilla ocupou a praza de m\u00e9dico cirurxi\u00e1n do Hospital do Cardeal. En 1630, ante o notable aumento da s\u00faa fama, os seus contempor\u00e1neos tinerfe\u00f1os conseguiron convencelo e levalo novamente \u00e1 illa, co seu antigo cargo. En 1633, trasladouse \u00e1s Palmas, onde exerceu gran parte da s\u00faa profesi\u00f3n. Foi m\u00e9dico do bispo Charangas, elevando a\u00ednda m\u00e1is a s\u00faa reputaci\u00f3n entre membros de tribunais e altas personalidades doutros \u00f3rganos que daquela resid\u00edan na cidade grancanaria.\nEn canto \u00e1 s\u00faa faceta de historiador e poeta ach\u00e1caselle que nos seus escritos inventara parte dos nomes guanches que aparecen. Viera y Clavijo tam\u00e9n se baseou nalg\u00fans dos escritos do poeta Viana para parte da \"Historia de Canarias\", co consecuente erro na denominaci\u00f3n dos nomes aborixes que perduraron at\u00e9 o noso tempo."}
{"id": "451691", "revid": "7596", "url": "https://gl.wikipedia.org/wiki?curid=451691", "title": "Alonso Fern\u00e1ndez de Lugo", "text": "Alonso Fern\u00e1ndez de Lugo, nado en\u00a0Sanl\u00facar de Barrameda, c. 1456 e finado en\u00a0San Crist\u00f3bal de la Laguna\u00a0o\u00a020 de maio de 1525, foi un fidalgo e conquistador castel\u00e1n-andaluz responsable da incorporaci\u00f3n definitiva das Illas Canarias \u00e1 Coroa de Castela no s\u00e9culo XV.\nParticipou na conquista de Gran Canaria e capitaneou as da Palma e Tenerife, das que ser\u00eda gobernador. Tam\u00e9n foi nomeado polos Reis Cat\u00f3licos capit\u00e1n xeneral de Berber\u00eda \u00abdende o cabo de Aguer at\u00e9 o de Bojador\u00bb e Adiantado das illas Canarias."}
{"id": "451692", "revid": "98629", "url": "https://gl.wikipedia.org/wiki?curid=451692", "title": "Voo 739 de Flying Tiger Line", "text": "O voo 739 de Flying Tiger Line foi un Lockheed L-1049 Super Constellation fretado polos militares dos Estados Unidos que desapareceu o d\u00eda 16 de marzo de 1962 sobre o oc\u00e9ano Pac\u00edfico occidental. O avi\u00f3n transportaba 93 soldados estadounidenses e 3 survietnamitas dende a base da forza a\u00e9rea de Travis, en California, ata Saig\u00f3n. Despois de repostar na base da forza a\u00e9rea de Andersen, en Guam, o Super Constellation atop\u00e1base en ruta cara \u00e1 base a\u00e9rea de Clark en Filipinas cando desapareceu. Os 107 ocupantes foron declarados desaparecidos e supostamente mortos.\nA desaparici\u00f3n do avi\u00f3n provocou unha das maiores buscas a\u00e9reas e mar\u00edtimas na historia do Pac\u00edfico. Avi\u00f3ns e barcos das catro ramas das forzas armadas estadounidenses buscaron en m\u00e1is de 520\u00a0000 km\u00b2 durante oito d\u00edas. Un petroleiro civil observou o que poder\u00eda ser un estoupido no aire que se cre que poder\u00eda ser o desaparecido Super Constellation, a\u00ednda que non se recuperou ning\u00fan anaco do avi\u00f3n. A Xunta de Aeron\u00e1utica Civil (CAB) determinou que, base\u00e1ndose nas observaci\u00f3ns do petroleiro, o voo 739 probablemente estoupou no aire, a\u00ednda que non se puido determinar unha causa exacta sen examinar os restos do aparello. Ata a data \u00e9 o peor accidente dun Lockheed Constellation.\nVoo.\nO avi\u00f3n era un Lockheed L-1049H Super Constellation de 5 anos de idade con 17\u00a0224 horas de voo. Levaba 11 tripulantes estadounidenses e 96 pasaxeiros militares. O voo estaba operado por Flying Tiger Line como un servizo de transporte a\u00e9reo militar ch\u00e1rter.\nO Super Constellation transportaba 93 especialistas de comunicaci\u00f3ns en ruta a Vietnam do Sur. As s\u00faas ordes eran relevar a soldados en Saig\u00f3n que estiveran adestrando tropas vietnamitas para loitar contra a guerrilla do Viet Cong. A bordo tam\u00e9n hab\u00eda tres membros do ex\u00e9rcito vietnamita. A tripulaci\u00f3n estaba formada por once civ\u00eds baseados en California. O piloto era o capit\u00e1n Gregory P. Thomas.\nO voo orixinouse na base da forza a\u00e9rea de Travis, California, e dirix\u00edase cara a Saig\u00f3n. Na ruta hab\u00eda catro paradas para repostar: Honolulu, Hawai; Illa Wake; Guam; e base a\u00e9rea de Clark, Filipinas. O voo chegou a Guam \u00e1s 11:14 GMT despois de atrasarse para realizar traballos menores de mantemento nos motores 1 e 3 en Honolulu, e despois na Illa Wake. O avi\u00f3n engalou de Guam \u00e1s 12:57 GMT estim\u00e1ndose a s\u00faa chegada a Filipinas \u00e1s 19:16 GMT. O Super Constellation levaba nove horas de combustible para un voo de oito horas de 2\u00a0600\u00a0km.\n80 minutos despois da s\u00faa sa\u00edda, \u00e1s 14:22 GMT, o piloto radiou unha mensaxe de rutina e deu a s\u00faa posici\u00f3n a 450\u00a0km ao oeste de Guam nas coordenadas 13\u00b040\u2032N 140\u00b00\u2032E. O avi\u00f3n deber\u00eda chegar a 14\u00b00\u2032N 135\u00b00\u2032E \u00e1s 15:30. Nesa hora Guam experimentou dificultades temporais nas comunicaci\u00f3ns con forte est\u00e1tica de radio. \u00c1s 15:39 o operador de radio de Guam intentou contactar co avi\u00f3n para un informe de posici\u00f3n pero foi incapaz de restablecer o contacto novamente.\nInvestigaci\u00f3n.\nO Centro de Coordinaci\u00f3n de Rescate do aer\u00f3dromo de Clark declarou ao avi\u00f3n desaparecido na ma\u00f1\u00e1 do 16 de marzo. Oficiais da Armada informaron que cr\u00edan que o aparello se esnafrara m\u00e1is preto de Guam que de Filipinas. No momento da desaparici\u00f3n o tempo era bo e o mar estaba calmo. A Armada, a Forza A\u00e9rea, a Garda Costeira e o Corpo de Marines enviaron avi\u00f3ns e barcos \u00e1 zona.\nO primeiro d\u00eda de busca continuou durante a noite. Durante os dous primeiros d\u00edas os buques entrecruzaron 190 000\u00a0km2 de oc\u00e9ano. O Secretario do Ex\u00e9rcito Elvis Stahr dixo aos xornalistas que \"non perdimos a esperanza de que vai ser atopado e os que estaban a bordo est\u00e1n a salvo\", e que se far\u00e1 un \"esforzo m\u00e1ximo\". Despois de catro d\u00edas de busca, o Maior Xeneral Theodore R. Milton da 13\u00aa Forza A\u00e9rea dixo aos xornalistas que a\u00ednda que a posibilidade de atopar superviventes era dubidosa, far\u00edanse todos os esforzos \"sempre que exista algunha esperanza\".\nOs esforzos de busca inclu\u00edron avi\u00f3ns de Guam, do aer\u00f3dromo de Clark Field, da 7\u00aa Frota, e da Forza A\u00e9rea en Okinawa. Ademais tam\u00e9n contribu\u00edron numerosos barcos e avi\u00f3ns de distintas bases estadounidenses do Pac\u00edfico occidental.\nDespois de oito d\u00edas os traballos de busca suspend\u00e9ronse. A busca, que na \u00e9poca foi unha das maiores realizadas no Pac\u00edfico, cubriu m\u00e1is de 520 000\u00a0km2 de oc\u00e9ano."}
{"id": "451693", "revid": "23204", "url": "https://gl.wikipedia.org/wiki?curid=451693", "title": "Hipertricose", "text": "A hipertricose, ou s\u00edndrome do lobishome, \u00e9 unha doenza\u00a0moi pouco frecuente, que salienta pola existencia dun exceso de peluxe en todo o corpo. As persoas que a padecen est\u00e1n cubertas completamente, f\u00f3ra das palmas das mans e dos p\u00e9s, por unha peluxe\u00a0longa, que pode chegar at\u00e9 os 25 cent\u00edmetros.\nOrixe.\nO lanugo \u00e9 o cabelo esbrancuxado e fino, parecido \u00e1 pelusa, que aparece nos acabados de nacer, e que desaparece nos primeiros meses de vida. Por\u00e9n, nos que padecen esta doenza o lanugo contin\u00faa, e medra durante toda a s\u00faa vida.\nS\u00e1bese que esta doenza se debe a unha mutaci\u00f3n xen\u00e9tica, e a maior\u00eda das veces adqu\u00edrese por herdanza familiar, polo que moitos membros dunha familia poden ter esta s\u00edndrome.\nA causa xen\u00e9tica da hipertricose var\u00eda segundo o seu tipo: Se \u00e9 hipertricose universal conx\u00e9nita, \u00e9 autos\u00f3mico dominante, pero cando \u00e9 hipertricose xeneralizada conx\u00e9nita \u00e9 autos\u00f3mico dominante ou recesivo e ligado \u00f3 cromosoma X."}
{"id": "451694", "revid": "1131", "url": "https://gl.wikipedia.org/wiki?curid=451694", "title": "Voo 117 de Air France", "text": "O voo 117 de Air France era un servizo regular multitraxecto dende o aeroporto de Par\u00eds-Orly ata Santiago de Chile, con escalas en Lisboa, os Azores, Pointe-\u00e0-Pitre, Caracas e Lima, que se esnafrou o d\u00eda 22 de xu\u00f1o de 1962. O Boeing 707-328 implicado no accidente ti\u00f1a tan s\u00f3 catro meses de idade.\nO voo foi normal ata a aproximaci\u00f3n a Pointe-\u00e0-Pitre. O aeroporto est\u00e1 rodeado por monta\u00f1as e precisa un descenso abrupto. O tempo era malo, hab\u00eda violentas tormentas e nubes baixas. A baliza de navegaci\u00f3n VOR estaba f\u00f3ra de servizo. A tripulaci\u00f3n informou estar sobre a baliza non direccional a 5\u00a0000 p\u00e9s (1 524 m) e virou cara ao leste para iniciar a aproximaci\u00f3n final. Debido a lecturas incorrectas do buscador autom\u00e1tico de direcci\u00f3n (ADF) causadas pola tormenta, o avi\u00f3n desviouse 15\u00a0km ao oeste da senda de planeo. O avi\u00f3n esnafrouse nun bosque nun outeiro chamado Dos D'Ane, a uns 427\u00a0m e estoupou. Non houbo superviventes. Entre os mortos estaba o pol\u00edtico da G\u00fciana Francesa e heroe de guerra Justin Catay\u00e9e e o poeta e activista negro Paul Niger.\nOs investigadores non puideron determinar a raz\u00f3n exacta do accidente, pero sospeitaron da informaci\u00f3n meteorol\u00f3xica insuficiente proporcionada \u00e1 tripulaci\u00f3n, do fallo no equipamento de terra, e os efectos atmosf\u00e9ricos no indicador ADF. Despois do accidente os pilotos de Air France criticaron os aeroportos subdesenvolvidos con pobres instalaci\u00f3ns para operar reactores, como o aeroporto de Guadalupe. Este foi o segundo accidente en menos de tres semanas dun Boeing 707 de Air France despois do voo 007 o 3 de xu\u00f1o. Tex Johnston, piloto xefe de probas de Boeing Aircraft Co. escribiu na s\u00faa autobiograf\u00eda sobre os eventos que levaron ao accidente. \"As tripulaci\u00f3ns de Air France adoitaban chegar tarde (para a formaci\u00f3n da tripulaci\u00f3n por Boeing), e \u00e1s veces o avi\u00f3n non estaba disposto para o servizo. ... Despu\u00e9s de moito tempo extra, e na mi\u00f1a opini\u00f3n, adestramento de voo excesivo, o piloto xefe suspendeu a cualificaci\u00f3n\". Johnston informou o director de Air France escribindo \"Non creo que o capit\u00e1n sexa capaz de cualificarse no 707\". Despois \"... un instructor de Air France cualificou o piloto xefe. No seu segundo voo como capit\u00e1n, fallou nunha aproximaci\u00f3n con mal tempo... e esnafrouse contra unha monta\u00f1a\".\nAlg\u00fans restos a\u00ednda est\u00e1n no lugar, onde se situou un monumento memorial en 2002 para celebrar o 40 aniversario do accidente. A estrada que leva ao sitio \u00e9 chamada Route du Boeing en memoria do sinistro.\nNo presente Air France usa ese n\u00famero de voo na ruta entre Shanghai-Pudong e Par\u00eds-Charles de Gaulle operado por un Boeing 777."}
{"id": "451695", "revid": "23204", "url": "https://gl.wikipedia.org/wiki?curid=451695", "title": "Umo Diallo Dieng", "text": "Umo Diallo Dieng, nada en\u00a0Lanzarote\u00a0o\u00a012 de xaneiro de 1998,\u00a0\u00e9 unha xogadora profesional de baloncesto, que xoga en Liga Feminina no club Araski AES.\nTraxectoria.\nUmo Diallo Dieng naceu en Arrecife (Lanzarote) en 1998. Tras descubrir o baloncesto \u00f3s 12 anos e xogar en varios equipos locais, \u00f3s 14 anos comezou a xogar no Segle XXI en cadete. Na tempada 2015-2016 alcanzou a final da liga Feminina 2 con Femen\u00ed Sant Adri\u00e0. Na tempada 2016-2017 estivo en Logro\u00f1o co Club Promete e na tempada 2017-2018 no club Araski AES de Vitoria-Gasteiz.\nSelecci\u00f3n nacional.\nDisputou diferentes campionatos de Espa\u00f1a de selecci\u00f3ns e de clubs e foi xogadora das categor\u00edas inferiores da selecci\u00f3n espa\u00f1ola en varias competici\u00f3ns."}
{"id": "451696", "revid": "56817", "url": "https://gl.wikipedia.org/wiki?curid=451696", "title": "Sandra Hern\u00e1ndez Rodr\u00edguez", "text": "Sandra Hern\u00e1ndez Rodr\u00edguez, nada na\u00a0Palma, Santa Cruz de Tenerife, Canarias\u00a0o\u00a025 de maio de 1997,\u00a0\u00e9 unha futbolista espa\u00f1ola. Xoga como centrocampista e o seu equipo actual \u00e9 a Valencia F\u00e9minas CF\u00a0da Primeira Divisi\u00f3n Feminina de Espa\u00f1a."}
{"id": "451697", "revid": "839", "url": "https://gl.wikipedia.org/wiki?curid=451697", "title": "Andrea S\u00e1nchez Falc\u00f3n", "text": "Andrea S\u00e1nchez Falc\u00f3n, nada en\u00a0Arucas, As Palmas\u00a0o\u00a028 de febreiro de 1997,\u00a0\u00e9 unha futbolista espa\u00f1ola. Xoga como extremo e o seu equipo actual \u00e9 o Atl\u00e9tico de Madrid da Primeira Divisi\u00f3n Feminina de Espa\u00f1a."}
{"id": "451698", "revid": "23204", "url": "https://gl.wikipedia.org/wiki?curid=451698", "title": "Alexandra Rodr\u00edguez Long", "text": "Alexandra Rodr\u00edguez Long, nada o\u00a030 de xaneiro de 1997\u00a0nas\u00a0Palmas de Gran Canaria,\u00a0\u00e9 unha deportista espa\u00f1ola que compite en patinaxe art\u00edstica sobre xeo na modalidade de patinaxe en parella, xunto con Aritz Maestu. Foron os Campi\u00f3ns de Espa\u00f1a na tempada 2012-13.\nTraxectoria.\nAlexandra pertence \u00e1 Federaci\u00f3n de Arag\u00f3n de deportes de inverno e adestra co CETDI (Centro especializado en Tecnificaci\u00f3n de Deportes de Inverno) para o Aram\u00f3n Club Xeo Jaca. Os seus adestradores son Miguel Alegre e Emmaly Baxter e as s\u00faas coreograf\u00edas prep\u00e1raas Emmaly Baxter.\nParticipou no Campionato Mundial J\u00fanior, e d\u00faas competici\u00f3ns do Grand Prix J\u00fanior organizados pola Uni\u00f3n Internacional de Patinaxe sobre Xeo na categor\u00eda de Parellas Libre J\u00fanior.\nNa tempada 2011-12 foron vixesimo s\u00e9timos na Clasificaci\u00f3n Mundial J\u00fanior. En abril de 2012 sufriu un grave accidente \u00f3 caer de cabeza sobre a pista. Tras iso, o seu compa\u00f1eiro Arizt Maeztu decidiu cambiar de parella."}
{"id": "451699", "revid": "89787", "url": "https://gl.wikipedia.org/wiki?curid=451699", "title": "Julia Dom\u00ednguez", "text": "Julia Dom\u00ednguez, nada nas\u00a0Palmas de Gran Canaria\u00a0o\u00a0 4 de xullo de 1995, \u00e9 unha deportista espa\u00f1ola que compite nas d\u00faas modalidades de grappling. Tivo como adestradores a Juan Francisco Espino e Cristian Garc\u00eda, do club Jet Canarias.\nTraxectoria.\nFoi medalla de ouro (na categor\u00eda de 53 Kg) na modalidade de grappling gi e non gi, no Campionato Mundial de Grappling 2014, celebrado en Moscova. Conseguiu o dobrete (medalla de bronce) no Campionato Europeo de Grappling de 2015, celebrado na localidade de Sassari (Sarde\u00f1a), Italia.\nEn febreiro de 2014 \u2014no Campionato de Espa\u00f1a de Grappling, celebrado en Madrid\u2014, conseguiu as medallas de ouro en ambas as modalidades de grappling. En xu\u00f1o dese mesmo ano, na Copa de Espa\u00f1a S\u00e9nior de Grappling - Grappling Gi, obtivo a medalla de prata e ouro, respectivamente. En 2015, no Campionato de Espa\u00f1a de Grappling, alzouse coa medalla de prata na modalidade de grappling gi e coa medalla de ouro na modalidade de grappling non gi. En abril dese mesmo ano conseguiu tam\u00e9n a medalla de ouro na Copa de Espa\u00f1a de Grappling."}
{"id": "451700", "revid": "98629", "url": "https://gl.wikipedia.org/wiki?curid=451700", "title": "Leticia Romero", "text": "Leticia Romero Gonz\u00e1lez, nada en\u00a0Ag\u00fcimes\u00a0o\u00a028 de maio de 1995, \u00e9 unha xogadora de baloncesto espa\u00f1ola, que xoga na posici\u00f3n de base. \u00c9 internacional coa selecci\u00f3n absoluta espa\u00f1ola coa cal obtivo medalla de prata no Mundial 2014 e nos Xogos Ol\u00edmpicos de R\u00edo de Xaneiro 2016 e a de Bronce no Eurobasket 2015, ademais de numerosas medallas e reco\u00f1ecementos nas categor\u00edas inferiores.\nTraxectoria.\nCon 15 anos, 4 meses e 21 d\u00edas, debutou en Liga Feminina co seu equipo, o C.B. Islas Canarias. Tras tres tempadas en Espa\u00f1a en 2013 \u00e9 recrutada pola Universidade de Kansas State.\u00a0Tras un primeiro ano en Kansas solicita o \"tranfer exception\" para marchar aos Seminoles da Universidade Estatal de Florida, onde pasa tres anos de \u00e9xitos.\nEn abril de 2017 foi elixida no posto 16 na segunda rolda do Draft da WNBA por Connecticut Sun. A\u00ednda que rexeitou xogar na WNBA por centrarse na selecci\u00f3n e ficha polo ZVVZ USK Praha, tras conseguir o ouro no Eurobasket 2017 disputado na Rep\u00fablica Checa.\nTras unha tempada en Praga, incorp\u00f3rase \u00e1 WNBA fichando polos Dallas Wings."}
{"id": "451701", "revid": "23204", "url": "https://gl.wikipedia.org/wiki?curid=451701", "title": "Leticia Romero Gonz\u00e1lez", "text": ""}
{"id": "451702", "revid": "89787", "url": "https://gl.wikipedia.org/wiki?curid=451702", "title": "Michelle Alonso Morales", "text": "Michelle Alonso Morales, nada en\u00a0Santa Cruz de Tenerife\u00a0o\u00a029 de marzo de 1994,\u00a0\u00e9 unha deportista con discapacidade que compite en nataci\u00f3n adaptada. Ga\u00f1ou d\u00faas medallas de ouro nos Xogos Paral\u00edmpicos de Ver\u00e1n nos anos 2012, 2016 e 2020."}
{"id": "451703", "revid": "1093", "url": "https://gl.wikipedia.org/wiki?curid=451703", "title": "Xos\u00e9 Soto Rodr\u00edguez", "text": ""}
{"id": "451704", "revid": "55340", "url": "https://gl.wikipedia.org/wiki?curid=451704", "title": "Ana Matnadze", "text": "Ana Matnadze (en ), nada en Telavi, Xeorxia o 20 de febreiro de 1983,\u00a0\u00e9\u00a0unha xogadora de xadrez xeorxiana que representa a Espa\u00f1a. Alcanzou a categor\u00eda de mestra internacional e Gran Mestra.\nTraxectoria.\nA s\u00faa nai ensinoulle a xogar \u00f3s catro anos e empezou a viaxar \u00f3s seis; pouco despois xa ti\u00f1a como adestradora \u00e1 ex-campioa do mundo Nona Gaprindashvili, unha das grandes \u00eddolos dos xeorxianos. Sufriu ent\u00f3n un adestramento intensivo de dez horas diarias. Xogou o Mundial sub 10 en Bratislava (Checoslovaquia) e ga\u00f1ouno. Seguiron outros \u00e9xitos: pentacampiona de Europa (dous sub 12, un sub 14, dous sub 16) e campioa do mundo sub 14. Xa na adolescencia empezou a desenvolver outra das s\u00faas paix\u00f3ns, a aviaci\u00f3n. Matnadze converteuse en Mestra Internacional Feminina (WIM) en 1999, en Gran Mestra Feminina (WGM) en 2002, e en Mestra Internacional (IM) en 2006. Empezou a frecuentar Espa\u00f1a e xogaba a liga Catal\u00e1 os fins de semanas durante tres meses combin\u00e1ndoa con outros torneos ata que, en 2004, decidiu vivir en Barcelona. Licenciada en filolox\u00eda xerm\u00e1nica en Tiblisi, domina a linguas castel\u00e1, xeorxiana, rusa, alem\u00e1, inglesa, portuguesa e catal\u00e1. Participou en numerosas sociedades e actividades ben\u00e9ficas e, fascinada polos vampiros, \u00e9 a personaxe protagonista dun libro de Miguel \u00c1lvarez Morales, \"AnnA La Vampiresa\" (2012)."}
{"id": "451706", "revid": "89787", "url": "https://gl.wikipedia.org/wiki?curid=451706", "title": "Mar\u00eda Bonet", "text": "Mar\u00eda Bonet, nada en\u00a0Reus, Tarragona\u00a0o\u00a01 de maio de 1985,\u00a0\u00e9 unha actriz e modelo catal\u00e1.\nTraxectoria.\nNo eido publicitario, interveu nos anuncios de La Casera, Telef\u00f3nica e Repsol -neste \u00faltimo xunto \u00f3 piloto italiano de moto GP Max Biaggi-. En televisi\u00f3n, participou nun dos cap\u00edtulos da serie de TV3 \"Temps de silenci.\" Por\u00e9n, a s\u00faa consagraci\u00f3n na pequena pantalla chegou da man do seu papel de Helena, nunha das series m\u00e1is importantes da d\u00e9cada de 2000 en Espa\u00f1a; \"Los Serrano\" de Telecinco.\nEn febreiro de 2006, foi portada da revista \"FHM\"."}
{"id": "451707", "revid": "89787", "url": "https://gl.wikipedia.org/wiki?curid=451707", "title": "So\u00f1an os androides con ovellas el\u00e9ctricas?", "text": "So\u00f1an os androides con ovellas el\u00e9ctricas? (en ; retitulado como \"Blade Runner: Do Androids Dream of Electric Sheep?\" nalgunhas edici\u00f3ns) \u00e9 unha novela de ciencia ficci\u00f3n do escritor estadounidense Philip K. Dick, publicada por vez primeira en 1968. A novela est\u00e1 ambientada nun San Francisco postapocal\u00edptico, onde a vida na Terra foi seriamente danada por unha guerra mundial nuclear. A maior\u00eda das especies animais est\u00e1n ameazadas ou extintas por mor da radiaci\u00f3n, polo que posu\u00edr un animal \u00e9 un sinal de status e empat\u00eda, unha actituda alentada cara \u00f3s animais. O libro serviu como base para o filme de 1982 \"Blade Runner\", e moitos elementos e temas tam\u00e9n foron usados para a secuela de 2017 \"Blade Runner 2049\".\nO argumento principal conta a historia de Rick Deckard, un cazarrecompensas que ten a misi\u00f3n de \"retirar\" (asasinar) seis androides modelo Nexus-6, \u00f3 tempo que unha trama secundaria segue a historia de Isidore, un home de categor\u00eda inferior que axuda os androides fuxitivos. Arredor da misi\u00f3n de Deckard, a novela explora os temas sobre o que quere dicir ser humano e se a empat\u00eda \u00e9 unha habilidade exclusivamente humana.\nFoi traducido \u00f3 galego por Fernando Moreiras e foi publicado pola Editorial Kalandraka no ano 2019."}
{"id": "451713", "revid": "98629", "url": "https://gl.wikipedia.org/wiki?curid=451713", "title": "Ivana Mi\u00f1o", "text": "Ivana Mi\u00f1o \u00e9 unha actriz catal\u00e1 de cinema, teatro e televisi\u00f3n.\nTraxectoria.\nEstudou no Liceo Franc\u00e9s de Barcelona, onde descubriu a s\u00faa paix\u00f3n polo baile e o teatro, a\u00ednda que \u00f3 rematar o colexio, ingresou na Universidade de Biolox\u00eda ata que se licenciou, deixando de lado as s\u00faas ganas de actuar. Mentres tanto, seguiu tomando clases de danza e perfeccionando o seu dominio do ingl\u00e9s, obtendo o Proficiency \u00e1 idade de 17 anos.\nDurante alg\u00fans anos combinou o seu traballo como profesora de danza en varias escolas coa de tradutora cient\u00edfica da Universidade de Barcelona. Despois pasou unha tempada en Londres, onde volveu espertar o seu interese polo mundo do teatro.\nAo terminar en 2007, fixo a s\u00faa primeira pel\u00edcula en M\u00e9xico, \"Guadalupe\", compartindo cartel con Ang\u00e9lica Arag\u00f3n, Jos\u00e9 Carlos Ruiz e Pedro Armend\u00e1riz Jr. Xusto despois entrou a formar parte dunha serie de grande \u00e9xito da televisi\u00f3n catal\u00e1, \"Ventdelpl\u00e0\", onde interpretou durante varias tempadas a Nicole, unha granxeira australiana. Foi o seu primeiro papel como estranxeira. O\u00a0ano seguinte, foi escollida para a obra de teatro \"Carta dunha desco\u00f1ecida\", de Stefan Zweig, dirixida por Fernando Bernu\u00e9s.\nA partir de 2008, realizou varias pel\u00edculas de fala inglesa, traballando da man de directores como Rodrigo Cort\u00e9s (\"Buried\"), a car\u00f3n de actores como Timothy Hutton (\"Reflections\"), Robert Englund (\"The night of the sinner\") e Michael Ironside (\"Transgression\").\nDesde ent\u00f3n, seguiu form\u00e1ndose en diversos \u00e1mbitos art\u00edsticos como a loita esc\u00e9nica (Rosa Nicol\u00e1s), teatro de Shakespeare (Will Keen), teatro f\u00edsico (Thomas Prattki), t\u00e9cnica Meisner (Javier Galit\u00f3) e investigaci\u00f3n teatral (Andr\u00e9s Lima e Sol Picou), entre outros."}
{"id": "451714", "revid": "23204", "url": "https://gl.wikipedia.org/wiki?curid=451714", "title": "Centrocercus minimus", "text": "Centrocercus minimus \u00e9 unha especie de ave da orde dos galiformes, familia dos fasi\u00e1nidos e subfamilia dos tetraoninos, unha das d\u00faas que integran o x\u00e9nero \"Centrocercus\", end\u00e9mica dos Estados Unidos de Am\u00e9rica, onde habita en zonas abertas con vexetaci\u00f3n arbustiva nunhas poucas rexi\u00f3ns do oeste do pa\u00eds.\nTaxonom\u00eda.\nA especie foi descrita no ano 2000 pola investigadora Jessica R. Young e os seus colaboradores, na publicaci\u00f3n:\nCaracter\u00edsticas.\n\u00c9 moi similar na s\u00faa aparencia \u00e1 s\u00faa estreitamente relacionada especie \"Centrocercus urophasianus\", pero cun tama\u00f1o un terzo inferior ao dela, e adornada con moita plumas grosas ao redos da cabeza; tam\u00e9n se direrencia polo seu menos elaborado cortexo nupcial.\nOs machos miden de 44 a 51\u00a0cm de lonxitude, e as femiaa, entre os 32 e os 38\u00a0cm. \u00c9 unha \"pita do monte\" pequena, de plumaxe agrisda e abigarrada. A cor da plumaxe do ventre \u00e9 negra, e presenta largas e r\u00edxidas plumas rematadas en punta. O macho ten a garganta e a parte superior do pescozo negra, separada do resto por unha li\u00f1aa branca en forma de V; presenta unha gran gorgueira branca no peito e algunhas bandas brancas na cola.\nBiolox\u00eda.\nH\u00e1bitat e distribuci\u00f3n.\nViven en zonas abertas con vexetaci\u00f3n arbustiva en pequenos enclaves do oeste dos Estados Unidos, xa que a s\u00faa \u00e1rea de dispersi\u00f3n est\u00e1 restrinxida a unhas pequenas zonas do oeste de Colorado e do sueste de Utah, estando concentrada a maior parte da s\u00faa poboaci\u00f3n na rexi\u00f3n do Gunnison Basin, en Colorado.\nHistoricamente, presumibelmente viviu tam\u00e9n en Arizona, Oklahoma e Novo M\u00e9xico, pero a \u00e1rea ocupada na actualidade \u00e9 inferior aos 500\u00a0km2.\nReproduci\u00f3n.\nOs machos re\u00fanense nos \"leks\", pequenas zonas abertas onde fan as exhibici\u00f3ns do cortexo nupcial diante das femias, e se reproducen, desde finais de febreiro at\u00e9 abril, tan pronto como o \"lek\" estea relativamente libre de neve. S\u00f3 uns poucos machos dominantes, xeralmente dous, se reproducen. Despois do apareamento, as gali\u00f1as deixan o \"lek\" para constru\u00edren os ni\u00f1os, que fan no solo. O tama\u00f1o da posta var\u00eda de seis a oito ovos; o per\u00edodo de incubaci\u00f3n \u00e9 de 25 a 27 d\u00edas. A especie, aparentemente, ten altas taxas de deserci\u00f3n de ni\u00f1os e de depredaci\u00f3n dos ovos.\nPoboaci\u00f3n.\nA poboaci\u00f3n reprodutora actual \u00e9 inferior aos 3000 individuos. Rexistr\u00e1ronse diminuci\u00f3ns nos \"leks\", do n\u00famero de machos nos \"leks\", e no de cr\u00edas.\nPredadores.\nOs principais predadores desta especies son: a aguia real \"Aquila chrysaetos\", o coiote (\"Canis latrans\"), os raposos (\"Vulpes\" sp.), o teixugo americano (\"Taxidea taxus\"), a pega do Hudson (\"Pica hudsonia\"), varios must\u00e9lidos \"(Mustela\" sp.), o corvo carnazal (\"Corvus corax\") e os mi\u00f1atos americanos \"Buteo jamaicensis\" e \"Buteo regalis\".\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o seu status como \"EN\" (en perigo de extrinci\u00f3n) porque a s\u00faa \u00e1rea de distribuci\u00f3n \u00e9 moi pequena e, ademais, est\u00e1 moi fragmentada, e a s\u00faa poboaci\u00f3n est\u00e1 declinando. A fragmentaci\u00f3n do seu h\u00e1bitat \u00e9 particularmente preocupante dado que a especie require dunha variedade de h\u00e1bitats adxacentes.\nEstratexias para a s\u00faa conservaci\u00f3n.\nPara paliar estes inconvenientes estanse a implantar estratexias de xesti\u00f3n que te\u00f1en como obxectivo reverter as diminuci\u00f3ns da poboaci\u00f3n actual nos pr\u00f3ximos 15 anos."}
{"id": "451715", "revid": "1131", "url": "https://gl.wikipedia.org/wiki?curid=451715", "title": "Voo 3 de Aeroflot", "text": "O voo 3 de Aeroflot era un servizo de pasaxeiros dende o aeroporto de Khabarovsk ata o aeroporto de Petropavlovsk-Kamchatsky. O d\u00eda 3 de setembro de 1962 o Tupolev Tu-104 que operaba o voo perdeu o control despois de que a fuselaxe comezase a vibrar, facendo que o avi\u00f3n comezase a dar voltas a unha altura de 4 500 metros antes de esnafrarse. O aparello caeu nun pantano a uns 90 quil\u00f3metros de Khabarovsk. No seu momento foi o accidente con m\u00e1is v\u00edtimas mortais da historia da aviaci\u00f3n sovi\u00e9tica."}
{"id": "451716", "revid": "1131", "url": "https://gl.wikipedia.org/wiki?curid=451716", "title": "Voo 415 de Aeroflot", "text": "O voo 415 de Aeroflot era un servizo dom\u00e9stico regular de pasaxeiros dende Lviv ata Sochi cunha escala en Simferopol. O d\u00eda 28 de xullo de 1962 o Antonov An-10 que operaba a ruta esnafrouse preto de Gagra, na Rep\u00fablica Socialista Sovi\u00e9tica de Xeorxia, matando aos 81 pasaxeiros e tripulantes a bordo."}
{"id": "451718", "revid": "23204", "url": "https://gl.wikipedia.org/wiki?curid=451718", "title": "Francesc Boix i Campo", "text": "Francesc Boix i Campo, nado no Poble-sec, Barcelona, o 31 de agosto de 1920 e finado en Par\u00eds, o 7 de xullo de 1951, foi un fot\u00f3grafo catal\u00e1n. Pasou \u00e1 historia como o \"fot\u00f3grafo de Mauthausen\" por realizar e ocultar milleiros de fotograf\u00edas sobre as circunstancias do campo de concentraci\u00f3n de Mathausen que serviron para incriminar e condenar a varios dirixentes nazis nos Xu\u00edzos de N\u00faremberg.\nTraxectoria.\nSeu pai, que de novo pertencera \u00e1 CNT, era xastre no Poble-sec e ti\u00f1a no patio onde viv\u00eda un pequeno estudo fotogr\u00e1fico que serviu para espertar a curiosidade de Francesc. \u00c1 idade de catorce anos, ingresou ao aprendiz da casa de fotograf\u00eda Romagosa. Dous anos m\u00e1is tarde traballou na revista \"Juliol\" (\"Xullo\", en galego) editada polas Xuventudes Socialistas Unificadas.\nA finais de 1937, durante a Guerra Civil espa\u00f1ola ingresou na 30\u00aa Divisi\u00f3n do bando republicano, e marchou \u00e1s \u00e1reas da fronte de Arag\u00f3n e Segre onde documentou os principais feitos b\u00e9licos. Os negativos das fotograf\u00edas que realizou durante este per\u00edodo foron dixitalizadas e documentadas por un equipo de profesionais da Asociaci\u00f3n Fotoconnexi\u00f3 e, posteriormente, a Comisi\u00f3 de Dignidade, que pos\u00fae o fondo fotogr\u00e1fico, entregounas ao Arquivo Nacional de Catalu\u00f1a o 14 de setembro de 2016. \nFrancia.\nDespois de remata-la guerra, con 19 anos, tivo que se exiliar. En Francia, pasou polos campos internamento de Vernet d'Ari\u00e8ge e S\u00e8tfonts. Desde este \u00faltimo, sa\u00edu en setembro de 1939, cara ao norte xunto con antigos ex-combatentes republicanos na 28\u00aa Compa\u00f1\u00eda de Traballadores Estranxeiros, integrada no ex\u00e9rcito franc\u00e9s para participar na Segunda guerra mundial, e tam\u00e9n formou parte da Resistencia francesa.\nMathausen.\nEn maio de 1940, as li\u00f1as defensivas francesas foron destru\u00eddas pola Wehrmacht, e Boix foi capturado polos alem\u00e1ns. Pasou polo campo de prisioneiros Stalag XI-B, en Bad Fallingbostel, onde aprendeu alem\u00e1n,\u200b e o 27 de xaneiro de 1941, foi levado ao campo austr\u00edaco de Mauthausen, xunto con m\u00e1is de 7.000 republicanos espa\u00f1ois dos que morrer\u00edan m\u00e1is de dous terzos. Boix recibiu o n\u00famero 5.185.\nNo campo, grazas ao seu co\u00f1ecemento da fotograf\u00eda e do alem\u00e1n e a petici\u00f3n doutro fot\u00f3grafo catal\u00e1n Antoni Garc\u00eda (natural de Tortosa), foi destinado ao \"Erkennungsdienst\" (Servizo de identificaci\u00f3n de campo) en 1942. Oficialmente era un laboratorio fotogr\u00e1fico dirixido aos retratos policiais para a identificaci\u00f3n dos prisioneiros, a\u00ednda que na pr\u00e1ctica, coa c\u00e1mara Leica do laboratorio, capturou en instant\u00e1neas a barbarie diaria. Tirou fotograf\u00edas dos mortos por armas de fogo, suicidios, accidentes, asuntos m\u00e9dicos e outros eventos de campo, como visitas das altas xerarqu\u00edas (por exemplo, as de Himmler e altos mandos das SS). Coa axuda de Antoni Garc\u00eda e doutro preso, artellaron un plan para ocultar en segredo, no propio campo de concentraci\u00f3n, unhas 20.000 fotograf\u00edas e negativos. Para iso, contactaron con espa\u00f1ois que traballaban no chamado \"Bahnhofkommando\", un grupo de traballo que part\u00eda diariamente do campo ata a estaci\u00f3n de Mauthausen. Jacint Cort\u00e9s, natural do Prat de Llobregat e outros prisioneiros deste \"kommando\" fixeron unha certa amizade cunha familia do pobo e foi Jacint quen pediu a Anna Pointner que ocultase o paquete de fotograf\u00edas e negativos que roubaran \u00e1s SS no campo.\nNa posguerra.\nCando Mauthausen foi liberado, Boix marchou a Par\u00eds e traballou como xornalista gr\u00e1fico en varias publicaci\u00f3ns pr\u00f3ximas ao Partido Comunista Franc\u00e9s, como \"Ce Soir\", \"Regards\" e tam\u00e9n \"L'Humanit\u00e9\" , o \u00f3rgano oficial. Segundo algunhas fontes, neses medios comezou a revelar fotograf\u00edas do campo de concentraci\u00f3n; mais outras fontes indican que tivo problemas co Partido comunista, que controlado por stalinistas, consideraban aos prisioneiros dos campos de concentraci\u00f3n como perdedores, polo que non ti\u00f1an demasiado interese na s\u00faa publicaci\u00f3n. Finalmente, foi Francesc quen as publicou directamente pola s\u00faa conta na revista \"Regards\", causando un enorme impacto.\nXu\u00edzos de Nuremberg.\nRapidamente, public\u00e1ronse varios libros e as autoridades francesas interes\u00e1ronse polo que poder\u00eda ser un testemu\u00f1o de gran valor nas probas que se estaban a preparar contra os criminais de guerra. Boix foi a \u00fanica testemu\u00f1a espa\u00f1ola nos xu\u00edzos de Nuremberg e Dachau. As fotograf\u00edas de Boix foron probas gr\u00e1ficas que se usaron para probar os delitos do xenocidio nazi . \nMorte.\nMorreu en Par\u00eds en 1951 de tuberculose, unha enfermidade que arrastraba desde a s\u00faa estancia no campo de concentraci\u00f3n e foi soterrado no cemiterio de Thiais. Por\u00e9n, o 16 de xu\u00f1o de 2017, os seus restos mortais foron exhumados da humilde e remota tumba do camposanto de Thiais e foron enterrados con honores no cemiterio do P\u00e8re Lachaise, principal cemiterio de Par\u00eds, nunha cerimonia presidida pola alcaldesa, de orixe espa\u00f1ola, Anne Hidalgo e na que tam\u00e9n estivo presente Ra\u00fcl Romeva, conselleiro da Generalitat de Catalu\u00f1a,\u200b entre outros. No acto, Marina Rossell cantou L'Emigrant e El Cant dels ocells.\nNa placa que marca a tumba, est\u00e1 escrito o seguinte:\nFondo fotogr\u00e1fico.\nEn 2010, a casa de poxas Soler i Llach lanzou un fondo de autor\u00eda desco\u00f1ecido que atribu\u00edu ao fot\u00f3grafo Joan Andreu Puig Farran, cun importante n\u00famero de negativos da Guerra Civil e da Segunda Rep\u00fablica, pero a poxa quedou baleira. O conxunto estaba composto por un n\u00famero impreciso de negativos, superando os miles, instalados en tres caixas, d\u00faas de metal e unha de madeira.\nEn 2013, unha p\u00e1xina de compra e venda a trav\u00e9s de Internet poxou o mesmo fondo fotogr\u00e1fico. O Arquivo Nacional de Catalu\u00f1a foi informado, descuberto por diferentes colaboradores e, unha vez valorado o seu interese, o Departamento de Cultura intentou adquirilo. Mentres tanto, os membros da Asociaci\u00f3n Fotoconnexi\u00f3, que co\u00f1ec\u00edan ao vendedor persoalmente, informaron \u00e1 Comisi\u00f3n Dignidade o valor de testemu\u00f1o do fondo fotogr\u00e1fico. Esta asociaci\u00f3n adquiriu o conxunto e a suspensi\u00f3n da poxa. A adquisici\u00f3n realizouse co obxectivo de proporcionar o fondo ao Arquivo Nacional de Catalu\u00f1a.\nA Comisi\u00f3n de Dignidade adquiriu en Perpi\u00f1\u00e1n e presentou a principios de 2013 tres caixas con preto de 1.400 fotograf\u00edas e negativos da Guerra Civil e de Barcelona nos anos trinta. Tras d\u00faas probas testemu\u00f1as e un estudo grafol\u00f3xico, confirmouse a autor\u00eda de Francesc Boix e o seu pai Bartomeu (as fotograf\u00edas da Cidade Condal). Este fondo fotogr\u00e1fico, chamado Fons d'Argelers e con gran valor documental, foi revelado, dixitalizado e cedido ao Arquivo Nacional de Catalu\u00f1a.\nO fondo est\u00e1 rexistrado no Arquivo Nacional de Catalu\u00f1a como \"Boix (Fot\u00f3grafos)\" co c\u00f3digo 1-1058. A descrici\u00f3n e imaxes dixitalizadas das 709 fotograf\u00edas atribu\u00eddas a Francesc Boix p\u00f3dese atopar no buscador en li\u00f1a do ANC.\nObra.\nEscribiu un libro sobre a s\u00faa estad\u00eda en Mauthausen, titulado \"Spaniaker\", que era a forma despectiva coa que alg\u00fans \"SS\" se refer\u00edan aos espa\u00f1ois e enviou o manuscrito ao escritor Andr\u00e9 Wurmser. Cando na d\u00e9cada dos setenta a escritora catal\u00e1 Montserrat Roig se interesou polo texto, Wurmser d\u00edxolle que llo emprestara a Pierre Courtade, que morreu uns poucos anos despois de Boix. Hoxe desco\u00f1\u00e9cese o paradeiro deste libro."}
{"id": "451719", "revid": "89787", "url": "https://gl.wikipedia.org/wiki?curid=451719", "title": "Dendragapus", "text": "Dendragapus \u00e9 un x\u00e9nero de aves da orde dos galiformes, familia dos fasi\u00e1nidos e subfamilia dos tetraoninos.\nPara a maior\u00eda dos autores comprende d\u00faas especies que habitan en Am\u00e9rica do Norte. Por\u00e9n, outros autores reducen o seu n\u00famero a unha, e outros elevan a tres ou catro o n\u00famero das s\u00faas especies.\nTaxonom\u00eda.\nDescrici\u00f3n.\nO x\u00e9nero foi descrito en 1823 polo zo\u00f3logo estadounidense Daniel Giraud Elliot,\nen \"Proc. Acad. Nat. Sci. Philadelphia 16: 23.\nEtimolox\u00eda.\nO nome cient\u00edfico do x\u00e9nero, \"Dendragapus\", est\u00e1 formado polos elementos do lat\u00edn cient\u00edfico \"dendr-\" e \"-agapus\". O primeiro est\u00e1 tirado da ra\u00edz do substantivo do grego antigo \u03b4\u03ad\u03bd\u03b4\u03bf\u03bd \"d\u00e9ndron\", '\u00e1rbore', e o segundo de \u1f00\u03b3\u03b1\u03c0\u03cc \"agap\u00f3\", 'amante', derivado do verbo \u1f00\u03b3\u03b1\u03c0\u03ac\u03c9 \"agap\u00e1\u014d\", 'amar', 'querer', 'desexar'. Literalmente: 'os amantes das \u00e1rbores'.\nEspecies.\nComo quedou dito, a maior\u00eda dos autores reco\u00f1ecen no x\u00e9nero d\u00faas especies:\nControversia taxon\u00f3mica.\nDadas as similitudes entre moitas das especies dos tetraoninos, non hai acordo un\u00e1nime sobre a taxonom\u00eda do x\u00e9nero \"Dengragapus\".\nAs\u00ed, por exemplo, o Sistema Integrado de Informaci\u00f3n Taxon\u00f3mica (ITIS), s\u00f3 considera como v\u00e1lida a especie \"Dengragapus obscurus\", considerando a \"Dendragapus fuliginosus\" como unha subespecie desta, \"Dendragapus obscurus fuliginosus\" , utilizando como fonte a Zoonomen - Zoological Nomenclature Resource, 2005.05.23.\nOutros consideran a especie \"Dendragapus falcipennis\", que a maior\u00eda clasifican como \"Falcipennis falcipennis\".\nFinalmente, outros consideran a \"Dendragapus canadensis\", especie definida por Linneo como \"Tetrao canadensis\" Linnaeus, 1758, que a maior\u00eda dos autores clasifican tam\u00e9n dentro do x\u00e9nero \"Falcipennis\", como \"Falcipennis canadensis\"."}
{"id": "451721", "revid": "89787", "url": "https://gl.wikipedia.org/wiki?curid=451721", "title": "Anouk Aim\u00e9e", "text": "Nicole Fran\u00e7oise Florence Dreyfus, nada en Par\u00eds o 27 de abril de 1932 \u00e9 unha actriz francesa co\u00f1ecida como Anouk Aim\u00e9e.\nTraxectoria.\nAim\u00e9e naceu como en Par\u00eds, filla do actor Henri Murray (nado Henry Dreyfus) e da actriz Genevi\u00e8ve Sorya (nada Durand). O seu pai era xudeu, mentres que a s\u00faa nai era cat\u00f3lica. A\u00ednda que se criou como cat\u00f3lica, converteuse ao xuda\u00edsmo sendo adulta.\nA s\u00faa educaci\u00f3n comezou na \u00c9cole de la rue Milton, en Par\u00eds, na \u00c9cole de Barbezieux, no Pensionnat de Bandol e na Institution de Meg\u00e8ve. Estudou danza na \u00f3pera de Marsella e teatro en Inglaterra, tralo que pasou a estudar arte dram\u00e1tica e danza con Andr\u00e9e Bauer-Th\u00e9rond.\nAim\u00e9e (daquela co\u00f1ecida como Fran\u00e7oise Dreyfus) debutou no cinema en 1946, con catorce anos, no papel de \"Anouk\" en \"La Maison sous la mer\", e mantivo ese nome art\u00edstico. Jacques Pr\u00e9vert, mentres escrib\u00eda \"Les amants de V\u00e9rone\" (1949) especificamente para ela, suxeriulle que adoptase o apelido simb\u00f3lico de Aim\u00e9e (en franc\u00e9s, \"Amada\"), \"que a asociar\u00eda para sempre co poder afectivo dos seus papeis na pantalla\".\nApareceu en \"La dolce vita\", de Federico Fellini, e en \"Lola\", de Jacques Demy. Foi candidata ao Oscar \u00e1 mellor actriz en 1966 polo seu papel en \"Un homme et une femme\", que lle deu fama internacional.\nEn 2002, recibiu un premio C\u00e9sar de Honra e en 2003 recibiu o Oso de Ouro honor\u00edfico do Festival Internacional de Cinema de Berl\u00edn, que lle dedicou ese mesmo ano unha retrospectiva.\nVida privada.\nAim\u00e9e estivo casada en catro ocasi\u00f3ns: con Edouard Zimmermann (1949-1950), co director Nico Papatakis (1951-1955), co actor e produtor musical Pierre Barouh (1966-1969) e co actor brit\u00e1nico Albert Finney (1970-1978). Tivo unha filla, Manuela Papatakis (nada en 1951), do seu segundo matrimonio.\nEn 1995 foi escollida pola revista \"Empire\" no posto 56 das 100 estrelas de cinema m\u00e1is sexys da historia."}
{"id": "451723", "revid": "785", "url": "https://gl.wikipedia.org/wiki?curid=451723", "title": "Soutelinho da Raia", "text": "O top\u00f3nimo Soutelinho da Raia ou Souteli\u00f1o da Raia p\u00f3dese referir a:"}
{"id": "451724", "revid": "785", "url": "https://gl.wikipedia.org/wiki?curid=451724", "title": "Souteli\u00f1o da Raia", "text": ""}
{"id": "451725", "revid": "23204", "url": "https://gl.wikipedia.org/wiki?curid=451725", "title": "Hollola", "text": "Hollola \u00e9 un municipio de Finlandia situada na rexi\u00f3n de P\u00e4ij\u00e4nne Tavastia. En 2018 a s\u00faa poboaci\u00f3n era de 23\u00a0755\u00a0habitantes. A superficie do termo municipal \u00e9 de 727,47\u00a0km2, dos cales 76,30\u00a0km2 son auga. O concello ten unha densidade de poboaci\u00f3n de 36,48\u00a0hab./km\u00b2.\nLimita cos concellos de Asikkala, Lahti, K\u00e4rk\u00f6l\u00e4, Orimattila, Hausj\u00e4rvi e H\u00e4meenlinna, estes dous \u00faltimos pertencentes \u00e1 rexi\u00f3n de Tavastia Propia.\nO concello \u00e9 uniling\u00fce en fin\u00e9s."}
{"id": "451726", "revid": "1131", "url": "https://gl.wikipedia.org/wiki?curid=451726", "title": "Voo 902 de Aeroflot", "text": "O voo 902 de Aeroflot/Far East era un servizo regular dom\u00e9stico entre Khabarovsk e Moscova, con paradas en Irkutsk e Omsk. O d\u00eda 30 de xu\u00f1o de 1962 o servizo estaba operado cun Tupolev Tu-104A, con 76 pasaxeiros e 8 tripulantes a bordo. O voo engalou de Irkutsk \u00e1 s\u00faa hora e realizou un informe programado a 50 quil\u00f3metros de Krasnoyarsk. Uns poucos minutos despois, unha voz axitada identificada despois como a do copiloto fixo unha incoherente chamada de emerxencia cun ru\u00eddo pouco com\u00fan de fondo. Os restos do avi\u00f3n atop\u00e1ronse a 28 quil\u00f3metros ao leste do aeroporto de Krasnoyarsk en terreo chan con pequenas \u00e1reas de bosque. Os investigadores determinaron que o avi\u00f3n impactara o chan boca abaixo nun \u00e1ngulo de 40 graos. Non houbo superviventes.\nNo tempo do accidente a causa oficial do desastre foi anunciada como unha entrada en perda, cunha perda de orientaci\u00f3n espacial ou unha perda de control debido a un lume na cabina de pasaxeiros ou a outras raz\u00f3ns desco\u00f1ecidas. Por\u00e9n, atopouse dano na parte de popa da fuselaxe (en concreto un burato de entrada con signos de dano por lume no lado da fuselaxe) que era consistente co que poder\u00eda ser causado por un m\u00edsil antia\u00e9reo, e houbo unha confirmaci\u00f3n non oficial de que un m\u00edsil antia\u00e9reo se extraviara durante un exercicio de defensa a\u00e9rea na zona."}
{"id": "451727", "revid": "89787", "url": "https://gl.wikipedia.org/wiki?curid=451727", "title": "Criptomoeda", "text": "Unha criptomoeda, criptodivisa ou criptoactivo \u00e9 un medio dixital de intercambio que utiliza criptograf\u00eda forte para asegurar as transacci\u00f3ns financeiras, controlar a creaci\u00f3n de unidades adicionais e verificar a transferencia de activos; \u00e9 un tipo de moeda complementaria e de moeda dixital. As criptomoedas te\u00f1en un control descentralizado, en contraposici\u00f3n \u00e1s moedas centralizadas e aos bancos centrais.\nO control de cada moeda funciona a trav\u00e9s dunha base de datos descentralizada, habitualmente unha cadea de bloques, que serve como unha base de datos de transacci\u00f3ns financeiras p\u00fablica.\nA primeira criptomoeda que empezou a operar foi o bitcoin en 2009 e, desde ent\u00f3n, apareceron moitas outras con diferentes caracter\u00edsticas e protocolos como litecoin, namecoin, peercoin, ripple, dogecoin, petro etc.\nA comezos de 2019 mesmo alg\u00fans bancos traballan xa con criptomoedas.\nHistoria.\nEn 1983, o cript\u00f3grafo estadounidense David Chaum concibiu un sistema criptogr\u00e1fico monetario electr\u00f3nico chamado \"ecash\". Xa en 1995, puxo en marcha o DigiCash, que utilizaba a criptograf\u00eda para volver an\u00f3nimas as transacci\u00f3ns de di\u00f1eiro, a\u00ednda que cunha emisi\u00f3n e unha liquidaci\u00f3n (pagamento) centralizadas. Este sistema requir\u00eda un software para retirar di\u00f1eiro dun banco e designar claves cifradas espec\u00edficas antes de que se puidesen enviar a un destinatario, o que permitiu que a moeda dixital non fose rastrexable polo banco emisor, o Goberno nin ning\u00fan axente.\nEn 1996, a NSA publicou unha investigaci\u00f3n titulada \"How to make a Mint: the Cryptography of Anonymous Electronic Cash\". Esta investigaci\u00f3n describ\u00eda un sistema de criptodivisa e foi publicada nunha lista de correo do MIT. M\u00e1is tarde, en 1997 publicouse tam\u00e9n en \"The American Law Review\".\nA idea de criptomoeda foi descrita por primeira vez por Wei Dai en 1998, quen propuxo a creaci\u00f3n dun novo tipo de di\u00f1eiro descentralizado que usase a criptograf\u00eda como medio de control. Con todo, a primeira criptomoeda en aparecer foi o bitcoin, creada en 2009 polo desenvolvedor de pseud\u00f3nimo Satoshi Nakamoto, que usa o conxunto de funci\u00f3ns criptogr\u00e1ficas SHA-2 (exactamente o SHA-256) como o seu esquema PoW (proba de traballo). \nPosteriormente, apareceron outras criptomoedas, como namecoin (un intento de descentralizar o sistema de nomes de dominio, o que far\u00eda moi dif\u00edcil a censura de internet), litecoin (que utiliza \"scrypt\" como esquema PoW e para ter unha confirmaci\u00f3n de transacci\u00f3n m\u00e1is r\u00e1pida), peercoin (que utiliza un esquema h\u00edbrido PoW/PoS -proba de traballo/proba de participaci\u00f3n- e ten unha taxa de inflaci\u00f3n do arredor do 1 %) e freicoin (que levou \u00e1 pr\u00e1ctica o concepto de Silvio Gesell agregando depreciaci\u00f3n no tempo). \nNa s\u00faa primeira d\u00e9cada de existencia, as criptomoedas foron ga\u00f1ando paseni\u00f1o a atenci\u00f3n do p\u00fablico xeral e dos medios de comunicaci\u00f3n. Desde 2011, o interese aumentou axi\u00f1a, en especial coincidindo co ascenso vertixinoso de bitcoin, en abril de 2013.\nO tope do mercado de criptomoedas estimouse entre un e dous mil mill\u00f3ns de d\u00f3lares en 2018.\nO 6 de agosto de 2014, o Reino Unido anunciou a encarga ao Tesouro dun estudo acerca das criptomoedas, no que deber\u00eda figurar o papel que poder\u00eda xogar este tipo de moedas na econom\u00eda do pa\u00eds, as\u00ed como as regulaci\u00f3ns que deber\u00edan ser consideradas.\nCaracterizaci\u00f3n.\nNos sistemas de criptomoedas gar\u00e1ntese a seguridade, a integridade e o equilibrio dos seus estados de contas (contabilidade) por medio dunha armaz\u00f3n de axentes (transferencia de arquivo segmentada ou transferencia de arquivo multifuente) que se verifican mutuamente, co\u00f1ecidos como \"mineiros\", que son maioritariamente p\u00fablico en xeral e que protexen activamente a rede ao manter unha alta taxa de procesamento de algoritmos, coa finalidade de teren a oportunidade de recibir unha pequena propina, que se reparte de xeito aleatorio.\nRomper a seguridade existente nunha criptomoeda \u00e9 matematicamente posible, pero o custo para o lograr ser\u00eda inasumiblemente alto. Por exemplo, un atacante que intentase crebar o sistema de proba de traballo de bitcoin necesitar\u00eda unha potencia computacional maior que a de toda a rede de todos os mineiros do sistema e, mesmo as\u00ed, s\u00f3 ter\u00eda unha probabilidade de \u00e9xito do 50 %. \u00c9 dicir, romper a seguridade de bitcoin esixir\u00eda unha capacidade superior \u00e1 de empresas tecnol\u00f3xicas do tama\u00f1o de Google.\nEst\u00e1 previsto que no futuro a computaci\u00f3n cu\u00e1ntica poida chegar a ser unha realidade, o que romper\u00eda o equilibrio no caso de que os desenvolvedores non puidesen p\u00f3r en pr\u00e1ctica a tempo o sistema para usar algoritmos poscu\u00e1nticos, por se tratar dunha tecnolox\u00eda privativa.\nAs criptomoedas fan posible o chamado \"internet do valor\" ou \"internet do di\u00f1eiro\", tam\u00e9n co\u00f1ecido polas siglas IoV (do ingl\u00e9s \"internet of value\"). Tr\u00e1tase de aplicaci\u00f3ns de internet que permiten o intercambio de valor, que pode ser en forma de contratos, acci\u00f3ns, propiedade intelectual ou calquera propiedade. As cousas de valor xa se pod\u00edan intercambiar antes usando sistemas de pagamento como PayPal. No entanto, a diferenza entre pagar con algo como Paypal e pagar cunha criptomoeda consiste en que facelo con Paypal require que o pagamento se faga a trav\u00e9s de redes privadas como as das tarxetas de cr\u00e9dito e os bancos, mentres que o pagamento usando criptomoedas non ten intermediarios: vai directamente do comprador ao vendedor. Deste xeito, tense un sistema de transferencia universal de valor, libre de intermediaci\u00f3ns.\nEste sistema:\nDefinici\u00f3n t\u00e9cnica.\nSegundo Jan Lansky, unha criptomoeda \u00e9 un sistema que cumpre as seguintes seis condici\u00f3ns:\nArquitectura.\nAs criptomoedas descentralizadas son producidas colectivamente por todo o sistema, a unha proporci\u00f3n publicamente co\u00f1ecida que \u00e9 especificada cando ese sistema se crea. Nos bancos centrais e nos sistemas econ\u00f3micos tradicionais, os gobernos controlan a cantidade de moedas no mercado (por exemplo, cu\u00f1ando moeda ou esixindo adici\u00f3ns aos libros de contabilidade). No caso das criptomoedas descentralizadas, nin as empresas nin os gobernos poden producir novas unidades. As criptomoedas tampouco te\u00f1en un activo detr\u00e1s que apoie o seu valor, ao contrario das moedas tradicionais.\nEn maio de 2018 exist\u00edan preto de 1.800 criptomoedas. Nun sistema de criptodivisas, a integridade, a seguridade e o balance das contas est\u00e1n mantidos por unha comunidade co\u00f1ecida como os mineiros, que usa os seus computadores ou outro hardware especializado para validar e datar as transacci\u00f3ns, engad\u00edndoas a unha base de datos colectiva.\nMoitas criptomoedas est\u00e1n dese\u00f1adas para iren diminu\u00edndo a produci\u00f3n de unidades gradualmente, impondo un l\u00edmite na cantidade total de unidades que pode haber en circulaci\u00f3n. Comparado cos sistemas monetarios tradicionais, as criptomoedas son m\u00e1is dif\u00edciles de lexislar debido \u00e1 criptograf\u00eda usada no sistema.\nCadea de bloques.\nA validez de cada unha das unidades est\u00e1 na cadea de bloques, que \u00e9 unha lista en constante crecemento de rexistros, chamados bloques, que se enlazan e se aseguran usando criptograf\u00eda. Cada bloque cont\u00e9n un apuntador hash ligando a un bloque previo unha data e datos de transacci\u00f3ns. Por dese\u00f1o, as cadeas de bloques son inherentemente resistentes \u00e1 modificaci\u00f3n dos datos.\nA cadea de bloques \u00e9 un \"libro aberto, p\u00fablico e distribu\u00eddo que rexistra todas as transacci\u00f3ns efectuadas entre dous usuarios dun xeito permanente e verificable\". A cadea de bloques usualmente \u00e9 administrada por unha \"rede de punto a punto\" colectiva cun protocolo com\u00fan para engadir e validar novos bloques. Logo de rexistrados, os datos de calquera bloque non poden ser modificados sen alterar todos os seguintes bloques.\nAs cadeas de bloques son seguras por dese\u00f1o e son un exemplo de sistema distribu\u00eddo cun alta tolerancia a faltas bizantinas. Ademais, resolven o problema de dobre gasto sen a necesidade dunha autoridade certificada ou un servidor central, asumindo que non se vai dar o ataque do 51% (que funcionou con varias criptomoedas).\nDataci\u00f3n.\nAs criptomoedas usan varios sistemas de dataci\u00f3n para \"probar\" a validez das transacci\u00f3ns engadidas \u00e1 cadea de bloques sen necesidade dun terceiro actor autorizado.\nO primeiro sistema inventado foi o de proba de traballo. Os sistemas m\u00e1is utilizados est\u00e1n baseados no algoritmo SHA-256 e scrypt. Outros algoritmos que se usaron son CryptoNight, Blake, SHA-3 e X11.\nOutro sistema, o de proba de participaci\u00f3n, \u00e9 un m\u00e9todo para asegurar a rede atinxindo un consenso distribu\u00eddo, ped\u00edndolles aos usuarios a propiedade dunha pequena parte das unidades. Difer\u00e9nciase do sistema de proba de traballo en que non te\u00f1en que executar algoritmos de hashing moi complicados para validar as transacci\u00f3ns. O sistema cambia moito dependendo da moeda e actualmente non hai un est\u00e1ndar. Algunhas criptomoedas usan un sistema combinado entre os dous.\nMinar\u00eda.\nNas redes de criptomoedas, a minar\u00eda leva consigo unha validaci\u00f3n das transacci\u00f3ns. Por este esforzo, os mineiros obte\u00f1en unidades como recompensa. Esta recompensa dimin\u00fae as tarfias e constit\u00fae un incentivo complementario para contribu\u00edr ao poder de procesamiento da rede. A proporci\u00f3n de xerar novas funci\u00f3ns hash que validan calquera transacci\u00f3n foi aumentada polo uso de m\u00e1quinas especializadas como FPGA e ASIC. Esta carreira por m\u00e1quinas baratas e eficientes existiu desde os d\u00edas da primeira criptomoeda, bitcoin, que foi introducida en 2009. Cantas m\u00e1is persoas se foron aventurando no mundo das criptomoedas, a complexidade da xeraci\u00f3n hashes foi aumentando, facendo que os mineiros te\u00f1an que investir grandes cantidades de di\u00f1eiro en m\u00e1quinas especializadas. Algunhas veces, o valor das unidades obtidas non xustificaba o investimento en m\u00e1quinas, na s\u00faa refrixeraci\u00f3n e na enerx\u00eda consumida para as facer funcionar.\nAlg\u00fans fondos de minar\u00eda comparten a s\u00faa capacidade de procesamento na rede para repartir a recompensa equitativamente, consonte a cantidade de traballo que contribu\u00edran pola probabilidade de atopar un bloque.\nEn febreiro de 2018, o Goberno chin\u00e9s detivo o comercio con criptomoedas e prohibiu a minar\u00eda; alg\u00fans mineiros mud\u00e1ronse ao Canad\u00e1. Hai empresas que est\u00e1n a usar centros de datos para a minar\u00eda preto de estaci\u00f3ns de gas canadenses, debido aos baixos prezos. En xu\u00f1o de 2018, Hydro Quebec prop\u00faxolle ao goberno rexional subministrar 500 megawatts de potencia a compa\u00f1\u00edas de minar\u00eda. Segundo unha noticia de febreiro de 2018, Islandia converteuse no \"ceo\" para os mineiros, en parte polos prezos da electricidade, moi baratos. Os prezos son estables debido a que est\u00e1n preto de plantas enerx\u00e9ticas de enerx\u00edas renovables, o que incita m\u00e1is compa\u00f1\u00edas de minar\u00eda a consideraren o traslado das s\u00faas operaci\u00f3ns a Islandia. A compa\u00f1\u00eda local de enerx\u00eda di que a minar\u00eda est\u00e1 a se volver tan popular que o pa\u00eds usar\u00e1 m\u00e1is electricidade para este labor que para a subministraci\u00f3n de enerx\u00eda aos fogares nos pr\u00f3ximos anos. En outubro de 2018, Rusia converteuse no anfitri\u00f3n dunha das maiores granxas de minado no mundo, localizada en Siberia. En marzo de 2018, unha cidade estadounidense do estado de Nova York puxo unha moratoria de 18 meses a toda a minar\u00eda de criptomoedas, nun esforzo por preservar os recursos naturais e o \"car\u00e1cter\" da cidade.\nAumento do prezo das GPU.\nO incremento da minar\u00eda aumentou a demanda de tarxetas gr\u00e1ficas en 2017. As preferidas polos mineiros foron a GTX1060 e a GTX1070 de NVIDIA, e as RX570 e RX580 de AMD, que duplicaron ou mesmo triplicaron o seu prezo.\nNVIDIA pediulles aos distribuidores que fixesen o que puidesen para lles vender as tarxetas aos xogadores antes que aos mineiros: \"os xogadores son a nosa prioridade\", dixo Boris B\u00f6hles.\nCarteiras.\nAs carteiras, tam\u00e9n co\u00f1ecidas pola s\u00faa forma inglesa \"wallet\", gardan as claves p\u00fablicas e privadas (enderezos) que se poden usar para recibir ou enviar unidades. Coa clave privada \u00e9 posible escribir na cadea de bloques, gastando a cantidade desexada. A clave p\u00fablica fai posible que outros usuarios poidan enviar di\u00f1eiro \u00e1 carteira.\nAnonimato.\nBitcoin \u00e9 pseud\u00f3nimo no canto de an\u00f3nimo, xa que a criptomoeda dentro dunha carteira non est\u00e1 vinculada \u00e1s persoas, sen\u00f3n a unha ou a m\u00e1is claves espec\u00edficas. Xa que logo, os usuarios dos bitcoin non son identificables, pero todas as transacci\u00f3ns est\u00e1n publicamente na cadea de bloques. Por\u00e9n, a lei esixe adoito que os intercambios de criptomoedas recollan informaci\u00f3n persoal dos seus usuarios.\nEconom\u00eda.\nAs criptomoedas util\u00edzanse principalmente \u00e1 marxe das instituci\u00f3ns bancarias e son intercambiadas a trav\u00e9s de internet.\nTarifas de transacci\u00f3n.\nAs tarifas nas criptomoedas dependen principalmente da oferta de capacidade de c\u00e1lculo da rede no momento e da demanda do usuario dunha transacci\u00f3n r\u00e1pida. O usuario pode escoller unha tarifa espec\u00edfica, mentres que os mineiros procesan as transacci\u00f3ns en orde decrecente. P\u00f3dese simplificar o proceso para o usuario ofrecendo prioridades alternativas e determinando o tempo que poder\u00eda tardar cada unha.\nPara Ethereum, as tarifas ve\u00f1en dadas pola complexidade computacional, o uso da rede e as necesidades de almacenamento. En bitcoin, as tarifas cambian segundo o tama\u00f1o da transacci\u00f3n e de se se usa Seg Wit. En setembro de 2018, a tarifa media correspond\u00eda a 0,017 d\u00f3lares, mentres que para bitcoin correspond\u00eda a 0,55 d\u00f3lares.\nIntercambios.\nOs intercambios permiten aos usuarios comerciaren coa moeda por outros bens, como moeda tradicional ou outras criptomoedas.\nIntercambios at\u00f3micos.\nOs intercambios at\u00f3micos son un mecanismo polo que unha criptomoeda pode ser intercambiada directamente por outra criptomoeda, sen a necesidade dun terceiro actor certificado nese intercambio.\"\nCaixeiros autom\u00e1ticos.\nJordan Kelley, fundador de Robocoin, estableceu o primeiro caixeiro autom\u00e1tico de bitcoin nos Estados Unidos o 20 de febreiro de 2014. O expendedor instalado en Austin, Texas, \u00e9 similar aos caixeiros bancarios pero conta con esc\u00e1ners para ler a identificaci\u00f3n expedida polo Goberno para confirmar a identidade dos usuarios.\nOferta inicial.\nA ofertas inicial de moeda (ICO, en ingl\u00e9s) \u00e9 un medio controvertido para recadar fondos para unha criptomoeda. As empresas novas poden utilizar unha ICO coa intenci\u00f3n de evitaren a regulaci\u00f3n. Con todo, os reguladores de valores en moitas xurisdici\u00f3ns, mesmo nos Estados Unidos e no Canad\u00e1, indicaron que se unha moeda ou unha ficha son un \"contrato de investimento\" (por exemplo, baixo a proba de Howey; \u00e9 dicir, un investimento de di\u00f1eiro cunha expectativa razoable de ganancias), est\u00e1n suxeitas \u00e1 regulaci\u00f3n de valores. Nunha campa\u00f1a de ICO, unha porcentaxe da criptomoeda (xeralmente en forma de \"fichas\") v\u00e9ndeselles aos primeiros patrocinadores do proxecto a cambio de moeda legal ou outras criptomoedas, adoito bitcoin ou ether.\nSegundo Pricewaterhouse Coopers, catro das dez ofertas iniciais de moedas m\u00e1is grandes propostas utilizaron Su\u00edza como base, onde con frecuencia se rexistran como fundaci\u00f3ns sen fins de lucro. A axencia reguladora su\u00edza FINMA declarou que adoptar\u00eda un \"enfoque equilibrado\" para os proxectos da ICO e permitir\u00eda aos \"innovadores lex\u00edtimos navegaren polo panorama regulatorio e as\u00ed lanzar os seus proxectos de xeito compatible coas leis nacionais que protexen os investidores e a integridade do sistema financeiro\u201d. En resposta a numerosas solicitudes de representantes da industria, un grupo de traballo lexislativo da ICO comezou a emitir directrices legais en 2018, co obxectivo de eliminar a incerteza das ofertas da criptomoeda e establecer pr\u00e1cticas comerciais sustentables.\nLegalidade.\nO uso destas criptomoedas en actividades ilegais, as\u00ed como a imposibilidade por parte dos gobernos de establecer pol\u00edticas impositivas sobre transacci\u00f3ns realizadas a trav\u00e9s do devandito medio, son motivo de controversias.\nComercio na rede escura.\nAs caracter\u00edsticas das criptomoedas ach\u00e9ganlles moita popularidade en aplicaci\u00f3ns como refuxio en crises bancarias, o que tam\u00e9n favoreceu o seu uso en \u00e1mbitos controvertidos como os dos mercados negros en li\u00f1a. Un exemplo \u00e9 Silk Road, pechado inicialmente en 2013 polo FBI, a\u00ednda que se mantiveron en uso outras versi\u00f3ns posteriormente. O ano seguinte ao seu pechamento, o n\u00famero de mercados negros aumentou de catro a doce, mentres que a cantidade de listaxes de medicamentos aumentou de 18.000 a 32.000.\nCriptomoedas por capitalizaci\u00f3n de mercado.\nA t\u00e1boa seguinte amosa as cinco principais criptomoedas por capitalizaci\u00f3n de mercado."}
{"id": "451736", "revid": "82922", "url": "https://gl.wikipedia.org/wiki?curid=451736", "title": "Froila Verm\u00fadez", "text": ""}
{"id": "451737", "revid": "82922", "url": "https://gl.wikipedia.org/wiki?curid=451737", "title": "Froila Verm\u00fadez de Trasancos", "text": ""}
{"id": "451738", "revid": "82922", "url": "https://gl.wikipedia.org/wiki?curid=451738", "title": "Vermudo Froilaz", "text": ""}
{"id": "451739", "revid": "23204", "url": "https://gl.wikipedia.org/wiki?curid=451739", "title": "Padaung", "text": ""}
{"id": "451747", "revid": "5863", "url": "https://gl.wikipedia.org/wiki?curid=451747", "title": "Abelardo L\u00f3pez Leira", "text": ""}
{"id": "451748", "revid": "98629", "url": "https://gl.wikipedia.org/wiki?curid=451748", "title": "Falcipennis", "text": "Falicpennis \u00e9 un x\u00e9nero de aves da orde dos galiformes, familia dos fasi\u00e1nidos e subfamilia dos tetraoninos.\nO x\u00e9nero, segundo os autores, comprende d\u00faas ou tres especies.\nTaxonom\u00eda.\nDescrici\u00f3n.\nO x\u00e9nero \"Falcipennis\" foi descrito en 1864 polo zo\u00f3logo estadouniodense Daniel Giraud Elliot. \nEtimolox\u00eda.\nO nome do x\u00e9nero (e do espec\u00edfico dunha das especies) est\u00e1 formado pola uni\u00f3n dos elementos do lat\u00edn cient\u00edfico \"falci-\" e \"-pennis\". O primeiro \u00e9 a ra\u00edz do xenitivo do nome latino \"falx, falcis\", 'fuoce'; e o segundo deriva do nome latino \"penna, pennae\", 'pluma', e tam\u00e9n '\u00e1' (de ave). Literalmente: \"os de \u00e1s en forma de fouce\". \nEspecies.\nSegundo o Congreso Ornitol\u00f3xico Internacional (IOC) e o ITIS:\nSegundo a Uni\u00f3n Internacional para a Conservaci\u00f3n da Natureza: \nPara o IOC e m\u00e1is o ITIS, \"Falcipennis franklinii\" ser\u00eda unha subespecie de \"Falcipennis canadensis\", a \"Falcipennis canadensis franklinii\"."}
{"id": "451749", "revid": "75439", "url": "https://gl.wikipedia.org/wiki?curid=451749", "title": "Julio Trigo", "text": "Julio Trigo L\u00f3pez, nado na Habana en 1925 e finado no mesmo lugar en 1953, foi un combatente revolucionario cubano, de orixe galega. Fundador do Partido Ortodoxo en Calabazar, integrou o Movemento 26 de xullo e participou do asalto ao Cuartel Moncada xunto a Fidel Castro.\nTraxectoria.\nOrixe familiar.\nNaceu o 27 de maio de 1925 na cl\u00ednica \"La Balear\", de San Miguel del Padr\u00f3n, na Habana. Fillo de Servando Trigo Rouco e Francisca L\u00f3pez S\u00e1nchez, inmigrantes galegos, do lugar de Mi\u00f1otos, unha pequena aldea do concello de Ourol, na Mari\u00f1a lucense. En Cuba formaron un modesto fogar na r\u00faa Escobar, na Habana, que pronto foi completado co nacemento de dous fillos homes: Julio, o maior, e Pedro tres anos despois. Foi unha familia de escasos recursos econ\u00f3micos, o pai traballou inicialmente como chofer de alugueiro e a nai como serventa de familias adi\u00f1eiradas.\nInfancia e xuventude.\nA sa\u00fade da s\u00faa nai quedou seriamente afectada como consecuencia do seu segundo parto. Os m\u00e9dicos recomendaron o regreso temporal a Galicia co fin de lograr o seu restablecemento. Servando Trigo Rouco logrou en 1930, \u00e1 conta de grandes sacrificios, reunir o suficiente para enviar \u00e1 s\u00faa esposa e fillos un a tempo a Mi\u00f1otos.\nPor raz\u00f3ns tam\u00e9n econ\u00f3micas, a estancia debeu prolongarse. En Galicia a nai tivo que dedicarse a faenas agr\u00edcolas. Julio asistiu al\u00ed por primeira vez \u00e1 escola pero a pesar da s\u00faa curta idade, tivo que compartir algunhas das tarefas do campo que garant\u00edan a subsistencia familiar. En Cuba, por outra banda, o pai, mas\u00f3n da loxa \"Uni\u00f3n Ib\u00e9rica\" estaba sinalado politicamente, por salvar dun atentado a Salvador Men\u00e9ndez Villoch, quen logo foi figura pol\u00edtica do autenticismo e Ministro de Defensa pero que nese momento se atopaba entre os colaboradores do dirixente revolucionario Antonio Guiteras na s\u00faa loita contra a tiran\u00eda de Gerardo Machado.\nTodo iso propiciou que a permanencia de Julio Trigo xunto \u00e1 s\u00faa nai e irm\u00e1ns se estendera a seis anos e o regreso non puidese efectuarse at\u00e9 fins do ano 1936. Xa declarada a guerra civil espa\u00f1ola lograron regresar a Cuba dende o porto da Coru\u00f1a, grazas \u00e1 mediaci\u00f3n de Men\u00e9ndez Villoch. Unha vez reunidos comezou un per\u00edodo de intensa vinculaci\u00f3n dos fillos co seu pai; ademais de fortalecerse as relaci\u00f3ns afectivas, Julio e o seu irm\u00e1n Pedro participaron das inquietudes pol\u00edticas daquel. Co pai tomaron parte en colectas a favor da Rep\u00fablica espa\u00f1ola, a trav\u00e9s da Casa de Cultura Espa\u00f1ola da Habana e da Gran Loxa de Cuba; de quen o\u00edron, desde moi pequenos, cualificar de sanguinario a Fulgencio Batista e acusalo de ser o asasino de Guiteras.\nA familia resid\u00eda por aquel ent\u00f3n na leira El Molino, en Calabazar, onde ambos os irm\u00e1ns asistiron \u00e1 escola p\u00fablica. Julio destacouse como estudante. En 1938, a menos de dous anos do regreso de Espa\u00f1a, o pai perdeu a vida corneado por un touro, cando tentaba salvar a dun compa\u00f1eiro na vaquer\u00eda na que traballaba. A partir de ent\u00f3n, a nai loitou soa pola supervivencia e educaci\u00f3n dos seus fillos. Pediu axuda a Men\u00e9ndez Villoch, quen conseguiu unha bolsa para Pedro. A s\u00faa nai, considerou que deb\u00eda ser Julio quen deb\u00eda encabezar no seu momento a familia.\nNa Escola Nacional Mas\u00f3nica, na chamada Casa dos Nenos, sita na antiga Calzada de Bejucal, Julio terminou o ensino medio at\u00e9 oitavo grao. Non puido estudar bacharelato como quer\u00eda para despois cursar a carreira de Farmacia, pois tivo que comezar a traballar para facer fronte \u00e1s necesidades do fogar. Inicialmente Julio traballou como mensaxeiro na farmacia de Calabazar, e pouco despois foi dependente. As funci\u00f3ns inherentes a esa praza naqueles tempos, inclu\u00eda preparar f\u00f3rmulas e p\u00f3r inxecci\u00f3ns. Aproximadamente dous anos m\u00e1is tarde puido colocarse nunha f\u00e1brica de tecidos da capital , onde se lle presentou por primeira vez aos 17 anos, unha hemoptise que provocou o seu ingreso no antigo sanatorio \"La Esperanza\", centro hospitalario que actualmente leva o seu nome.\nInici\u00f3uselle tratamento antituberculoso pero despois foi detectado que unha afecci\u00f3n bronquial conx\u00e9nita era a que lle produc\u00eda a hemoptise. Era operable, pero ao exp\u00f3rselle que corr\u00eda un alto risco de perder a voz, desistiu da operaci\u00f3n. Durante o tempo que permaneceu no sanatorio, onde os pacientes carec\u00edan de recursos elementais como alimentaci\u00f3n adecuada e medicamentos, Julio puido identificarse coas necesidades dos enfermos, moi pobres na s\u00faa absoluta maior\u00eda, e tomou decisi\u00f3ns que afectar\u00edan o curso posterior da s\u00faa vida.\nCando foi dado de alta, utilizou relaci\u00f3ns que conservaba desde a s\u00faa \u00e9poca na farmacia de Calabazar e conseguiu a prezos de custo nalg\u00fans laboratorios, medicamentos que o Estado deb\u00eda facer chegar pero non fornec\u00eda aos pacientes. Obtivo a autorizaci\u00f3n para vendelas dentro do propio sanatorio a prezos extremadamente baixos. En moitas oportunidades f\u00edxoas chegar gratuitamente aos carentes de recursos. Foi durante esta etapa de visitas ao sanatorio que co\u00f1eceu a unha moza, Clara Rosa Herrera, ingresada al\u00ed, con quen iniciou un noivado que a morte de Julio truncou.\nActivismo e pol\u00edtica.\nTanto Julio como seu irm\u00e1n militaban no Partido Ortodoxo, do que fundaron as s\u00faas xuventudes. En 1951, nun mitin en Santiago de las Vegas, denunciaron que o presidente Pr\u00edo Socarr\u00e1s se apropiara de cinco leiras e expulsara pola forza aos campesi\u00f1os que as cultivaban. Ao rematar o discurso, acheg\u00f3uselles Fidel Castro, quen lles propuxo denunciar o caso no xornal revolucionario Alerta e invitounos a organizar en Calabazar a que foi unha das primeiras c\u00e9dulas do despois chamado Movemento 26 de xullo. A partir de a\u00ed o contacto entre Castro e os irm\u00e1ns Trigo foi constante.\nO asalto ao Moncada.\nEn 1952, o antigo sarxento Fulgencio Batista deu un golpe de estado contra o goberno democr\u00e1tico de Pr\u00edo Socarr\u00e1s e instaurou unha ditadura. Fidel Castro decidiu asaltar o cuartel Moncada para conseguir armas coas que loitar contra o r\u00e9xime. Os irm\u00e1ns Trigo estaban entre os 135 \"moncadistas\", que iniciaron o asalto o 26 de xullo de 1953. Un d\u00eda antes, Julio sufrira un ataque agudo de hemoptise e Fidel deix\u00e1rao f\u00f3ra da caravana pero el chegou a p\u00e9 ao cuartel. A operaci\u00f3n foi un fracaso, 6 asaltantes morreron durante o tiroteo, e outros 55 foron apresados, torturados e asasinados, entre eles Julio Trigo. Ti\u00f1a 28 anos.\nA pesar de non ser exitoso, o asalto ao Moncada marcou un fito, deu a co\u00f1ecer a todo o pa\u00eds ao avogado Fidel Castro e as s\u00faas reivindicaci\u00f3ns, e supuxo o inicio da Revoluci\u00f3n cubana.\nLegado.\nA Facultade de Ciencias M\u00e9dicas da Habana leva o seu nome, as\u00ed como outros centros integrados nela como o Hospital Cl\u00ednico Cir\u00farxico Julio Trigo (antigo sanatorio \"La Esperanza\"), situado en Arroyo Naranjo (A Habana) e reinaugurado por Fidel Castro en 1987.\nEn 2010, o seu irm\u00e1n Pedro Trigo, presentou un libro sobre a s\u00faa vida titulado \"Julio Trigo L\u00f3pez, un m\u00e1rtir galego no Moncada\"."}
{"id": "451750", "revid": "89787", "url": "https://gl.wikipedia.org/wiki?curid=451750", "title": "Tympanuchus", "text": "Tympanuchus \u00e9 un x\u00e9nero de aves da orde dos galiformes, familia dos fasi\u00e1nidos e subfamilia dos tetraoninos.\nO x\u00e9nero comprende tres especies, na \"Lista vermella\" da UICN. que viven en Am\u00e9rica do Norte, econtr\u00e1ndose en diferentes tipos de pradar\u00edas.\nCaracter\u00edsticas.\nAs tres especies, estreitamente relacionadas filoxeneticamente, son moi similares. De rexa constituci\u00f3n corporal, igual que as doutros galiformes, como as gali\u00f1as, son os tetraoninos de menor tama\u00f1o, xa que miden entre os 40 e 43\u00a0cm de lonxitude. Os machos son maiores que as femias. Te\u00f1en plumas nos orificios nasais. As patas est\u00e1n tam\u00e9n emplumadas at\u00e9 as dedas, e te\u00f1en plumas ou pequenas escamas nos lados, unha adaptaci\u00f3n para cami\u00f1ar sobre a neve e enterrarse nela como refuxio. A diferenza doutros galiformes, non te\u00f1en espor\u00f3ns. Na exhibici\u00f3n de cortexo nos \"leks\", pequenos territorios abertos nos que os machos, na \u00e9poca de celo, intentan desprazar aos seus competidores, a chamar a atenci\u00f3n das femias, emiten sons e bailan coa cabeza estendida cara a adiante, coa cola despregada e cos rechamantes \"sacos\" do pescozo inflados (como se ve na foto adxunta).\nTaxonom\u00eda.\nDescrici\u00f3n.\nO x\u00e9nero foi descrito en 1841 polo zo\u00f3logo alem\u00e1n, especializado en ornitolox\u00eda, Constantin Wilhelm Lambert Gloger.\nEtimolox\u00eda.\nO termo \"Tympanuchus\" est\u00e1 formado polos elementos do lat\u00edn cient\u00edfico \"tymmphan-\" e \"-uchus\", ambos os dous derivdos de voces do grego antigo. O primeiro de \u03c4\u03cd\u03bc\u03c0\u03b1\u03bd\u03bf\u03bd \"t\u00fdmpanon\", 'tambor', 'timbal' (derivado do verbo \u03c4\u03cd\u03c0\u03c9 \"t\u00fdmp\u014d\", 'golpexar'\u200b). E o segundo do verbo \u1f27\u03c7\u03bf\u03c2 \"\u1ec3chos\", 'ru\u00eddo', 'estrondo', en referencia aos sacos membranosos do pescozo dos machos, e ao ru\u00eddo que poducen.\nSin\u00f3nimo.\nAdemais do nome actual, v\u00e1lido, o x\u00e9nero co\u00f1eceuse tam\u00e9n polo sin\u00f3nimo:"}
{"id": "451751", "revid": "51526", "url": "https://gl.wikipedia.org/wiki?curid=451751", "title": "Narciso Nores Salgado", "text": "Narciso Nores Salgado, finado en C\u00f3rdoba (Arxentina) o 2 de maio de 1947, foi un empresario e pol\u00edtico galego.\nTraxectoria.\nEmigrante na Arxentina. Foi elixido alcalde de Mar\u00edn en 1920. Permaneceu no cargo at\u00e9 1922. En 1926, durante a ditadura de Primo de Rivera, como testamenteiro do benfeitor de Mar\u00edn Narciso Orelo, doou un edificio no Campo da Feria (actual Parque Eguren) e unha terreo en Chan do Monte para asentar a Congregaci\u00f3n da Misi\u00f3n de San Vicente Pa\u00fal e crear un colexio, o colexio San Narciso. Ao rematar a ditadura volveu ser nomeado alcalde de Mar\u00edn en 1930."}
{"id": "451752", "revid": "4817", "url": "https://gl.wikipedia.org/wiki?curid=451752", "title": "Kevin P. Chilton", "text": "Kevin P. Chilton, nado en Os \u00c1nxeles (California) o 3 de novembro de 1954, \u00e9 un astronauta estadounidense que formou parte das misi\u00f3ns STS-59, STS-49 e STS-76. Pasou un total de 29,35 d\u00edas no espazo.\nTraxectoria.\nChilton \u00e9 graduado en enxe\u00f1er\u00eda pola Academia da USAF en 1976 e m\u00e1ster en enxe\u00f1er\u00eda mec\u00e1nica Universidade de Columbia en 1977.\nFoi seleccionado pola NASA en xu\u00f1o de 1987, convert\u00e9ndose oficialmente en astronauta en agosto de 1988. Participou nas misi\u00f3ns STS-59, STS-49 como piloto e na STS-76 como comandante. Deixou a NASA en 1998."}
{"id": "451753", "revid": "72012", "url": "https://gl.wikipedia.org/wiki?curid=451753", "title": "Kevin Chilton", "text": ""}
{"id": "451754", "revid": "88215", "url": "https://gl.wikipedia.org/wiki?curid=451754", "title": "Gast\u00f3n Gaudio", "text": "Gast\u00f3n Norberto Gaudio, nado en Adrogu\u00e9, Arxentina o 9 de decembro de 1978, \u00e9 un ex tenista profesional arxentino de orixe galega.\nConverteuse en profesional da man do capit\u00e1n de capit\u00e1ns Juan Andrushow no club ECA en 1996. Ao ga\u00f1ar o torneo de Roland Garros en 2004, ante o seu compatriota Guillermo Coria, transformouse no terceiro tenista arxentino en obter un Grand Slam individual, despois de Guillermo Vilas e Gabriela Sabatini. Ademais ga\u00f1ou outros 7 torneos ATP, dous deles ATP 500, todos en terra batida, superficie na cal era un especialista. A s\u00faa mellor posici\u00f3n na clasificaci\u00f3n foi o n\u00famero 5, en abril de 2005. Retirouse oficialmente en agosto de 2011 a\u00ednda que a s\u00faa actividade foi moi escasa no tour ATP desde mediados de 2007 en diante.\nTraxectoria.\nGast\u00f3n Gaudio naceu o 9 de decembro de 1978 na localidade de Adrogu\u00e9 na contorna da cidade de Buenos Aires. S\u00faa nai, Marisa Canosa Insua, naceu en Fisterra e marchou para a Arxentina aos 7 anos. Al\u00ed casou con Norberto Gaudio, descendente de italianos, co que tivo tres fillos: Diego, Julieta e Gast\u00f3n. Este \u00faltimo comezou a xogar ao tenis \u00e1 idade de 4 anos.\nAos oito anos de idade federouse, e empezou a participar en torneos entre clubs, Metropolitanos e Nacionais, onde soamente participaban os dous mellores de cada provincia. Gast\u00f3n sempre estivo nos primeiros postos da clasificaci\u00f3n nacional. \u00c1 s\u00faa vez, combinaba a pr\u00e1ctica de tenis xunto co f\u00fatbol. Aos 14 anos, participou no Mundial de Menores no Xap\u00f3n, con Mariano Puerta como compa\u00f1eiro de equipo. Un ano m\u00e1is tarde, \u00e1 idade de 15 tivo que tomar unha dif\u00edcil decisi\u00f3n, ou tenis ou seguir estudando, xa que levar adiante as d\u00faas cousas con \u00e9xito era imposible. Tras longas e reiteradas charlas cos seus pais, decidiron darlle a oportunidade de seguir coa s\u00faa carreira ten\u00edstica.\nAs\u00ed \u00e9 que con 16 anos recentemente cumpridos, comezou a tomar o tenis como un traballo. Despois de converterse no xogador j\u00fanior N\u00ba2 da Arxentina f\u00edxose profesional no ano 1996.\nEn 1998 conseguiu o seu primeiro t\u00edtulo no Future N\u00ba2 de Espa\u00f1a e ga\u00f1ou os seus dous primeiros challengers en Santa Cruz de la Sierra e Santiago de Chile. En 1999 obtivo consecutivamente os challengers de Niza e Espinho e xogou un bo partido ante o espa\u00f1ol \u00c0lex Corretja en Roland Garros. Ao longo do ano 2000 comezou a destacarse no circu\u00edto do ATP. Alcanzou a s\u00faa primeira final en Stuttgart e chegou \u00e1s semifinais do Masters de Montecarlo. Ademais conseguiu o challenger de Braunschweig en Alema\u00f1a. Durante 2001 axudou a Arxentina no seu ascenso ao Grupo mundial da Copa Davis cunha marca de 5-0. No circu\u00edto os seus mellores resultados foron a final de Vi\u00f1a del Mar e os cuartos de final do Masters de Miami en superficie dura.\nEn 2002 ga\u00f1ou os seus dous primeiros t\u00edtulos ATP en Barcelona, o famoso Conde de God\u00f3 onde venceu ao n\u00famero 1 do mundo Lleyton Hewitt e en Mallorca. En Copa Davis liderou ao equipo arxentino at\u00e9 as semifinais cunha marca de 4-1, perdendo un pol\u00e9mico encontro ante Yevgeny Kafelnikov en Moscova. En 2003 alcanzou por primeira vez o Top 20 da clasificaci\u00f3n mundial, xogando 4 semifinais e 3 cuartos de final. Superou ao n\u00famero 2 do mundo Juan Carlos Ferrero en Cincinnati.\nEn setembro dese ano viviu un dos momentos m\u00e1is dif\u00edciles da s\u00faa carreira cando perdeu categoricamente ante Juan Carlos Ferrero e Carlos Moy\u00e1 na Copa Davis, sendo acusado moi duramente pola prensa pola s\u00faa presunta falta de actitude. O mesmo presidente da Asociaci\u00f3n Arxentina de Tenis, Enrique Morea, declarou: \"As\u00ed non se pode xogar ao tenis\".\nNo Roland Garros de 2004, a pesar de que o favorito era Guillermo Coria, converteuse no terceiro arxentino na historia en ga\u00f1ar un torneo de Grand Slam en individuais, sum\u00e1ndose a Guillermo Vilas e Gabriela Sabatini. Despois da faza\u00f1a, alcanzou tres finais consecutivas en B\u00e5stad, Stuttgart e Kitzb\u00fchel, que lle permitiron terminar o ano no posto n\u00famero 10 da clasificaci\u00f3n mundial participando da Tennis Masters Cup pero perdendo o seu tres partidos. En 2005 clasificouse por segunda vez consecutiva \u00e1 Tennis Masters Cup, finalizou novamente no posto n\u00famero 10 da clasificaci\u00f3n mundial, e chegou a ocupar a quinta posici\u00f3n a mediados de ano. Durante ese per\u00edodo obtivo 5 t\u00edtulos: Vi\u00f1a del Mar, Buenos Aires, Estoril, Gstaad e Kitzb\u00fchel. Ademais chegou \u00e1 final de Stuttgart, aos cuartos de final dos Masters Series de Montecarlo, Montreal e Par\u00eds, e \u00e1s semifinais da Tennis Masters Cup. Na s\u00faa defensa do t\u00edtulo en Roland Garros chegou at\u00e9 os oitavos de final.\nEn 2006, mant\u00edvose at\u00e9 metade de tempada dentro dos dez primeiros da clasificaci\u00f3n mundial e os seus mellores resultados foron semifinais en Acapulco e no Masters Series de Montecarlo. Na segunda metade do ano estivo lonxe do seu mellor rendemento. Durante todo o 2007 falouse sobre un posible retiro debido aos constantes malos resultados e a falta de confianza. O seu mellor resultado foi unha semifinal no challenger de Todi, en Italia. Finalizou a tempada no posto 182 da clasificaci\u00f3n mundial.\nEn 2008 presentouse nun challenger en Miami e no ATP de Vi\u00f1a del Mar, quedando eliminado en senllas primeiras roldas. O 22 de setembro deixou de aparecer na clasificaci\u00f3n mundial. Volveu \u00e1 competici\u00f3n cunha derrota no Masters da Copa Petrobras, en Santiago de Chile. Xogou a Copa Peugeot Arxentina onde lle ga\u00f1ou a Jos\u00e9 Acasuso, en cuartos de final, en dous sets. En semifinais ga\u00f1oulle a Feliciano L\u00f3pez. Perdeu a final con Juan M\u00f3naco nun axustado 7-6, 7-6.\nO 21 de xaneiro de 2009 logo de 16 meses sen vitorias, pola primeira roda do Challenger de Iquique (po de ladrillo), Gast\u00f3n derrotou ao italiano Alessio Dei Mauro, por 6-0, 5-7 e 6-2.\nO campi\u00f3n de Roland Garros 2004, no seu momento atrasado no posto 762\u00b0 da clasificaci\u00f3n mundial, coa s\u00faa vitoria no Challenger de Tunes logrou escalar ao posto 400\u00b0. Participou na primeira rolda do ATP de Estoril caendo 6-3 e 6-4 ante o italiano Fabio Fognini. Gaudio chegou aos cuartos de final do Challenger de Bordeus logo de deixar no cami\u00f1o a xogadores como Fabrice Santoro pero caeu ante o local Laurent Recouderc por 2-6, 6-4 e 6-4. Tam\u00e9n chegou aos cuartos de final do Challenger de Iquique e a Oitavos de Final no Challenger de Santiago.\nA principios de maio recibiu unha invitaci\u00f3n para participar en Roland Garros o 24 de maio de 2009 onde foi vencido polo Radek Stepanek, n\u00famero 19 do mundo por 6-3, 6-4 e 6-1.\nEn setembro de 2009 volveu \u00e1s pistas e estivo presente na Copa Petrobras que se disputou no Club Vilas de Buenos Aires con moi boas actuaci\u00f3ns chegando \u00e1 final do torneo, o que lle permitiu escalar 68 lugares e acceder ao posto 228\u00ba o 5 de outubro de 2009. No seguinte torneo da Copa Petrobras (en Montevideo), alcanzou a semifinal, fase na que perdeu co uruguaio Pablo Cuevas. Isto elevouno ao posto 201\u00ba.\nEn 2010, ga\u00f1ou o Challenger de San Remo, vencendo ao arxentino Martin Vassallo Arg\u00fcello. Ese mesmo ano obtivo o Premio Konex - Diploma ao M\u00e9rito como un dos 5 mellores tenistas da d\u00e9cada na Arxentina.\nAnunciou oficialmente o seu retiro do tenis profesional o 30 de agosto de 2011, a\u00ednda que non xogaba desde o 2 de agosto do 2010 no ATP de Kitzbuhel ante o espa\u00f1ol Pablo And\u00fajar.\nTerminou a s\u00faa carreira o 18 de decembro de 2011 nun partido de exhibici\u00f3n fronte ao seu amigo e compatriota Mariano Zabaleta, logo de derrotalo 7-6 nun \u00fanico set."}
{"id": "451755", "revid": "27155", "url": "https://gl.wikipedia.org/wiki?curid=451755", "title": "Trombospondina", "text": "As trombospondinas son unha familia de glicoprote\u00ednas segregadas con funci\u00f3ns antianxiox\u00e9nicas. Debido ao seu papel din\u00e1mico na matriz extracelular son consideradas prote\u00ednas matricelulares. O primeiro membro da familia, a trombospondina 1, descubriuno en 1971 Nancy L. Baenziger.\nTipos.\nAs trombospondinas (TSP) son unha familia de prote\u00ednas multifuncionais. A familia consta das trombospondinas 1 \u00e1 5 e pode dividirse en dous subgrupos: A, que cont\u00e9n TSP-1 e TSP-2, e B, que cont\u00e9n TSP-3, -4 e -5 (tam\u00e9n designada prote\u00edna oligom\u00e9rica da cartilaxe ou COMP). A TSP-1 e -2 son homotr\u00edmeros, que constan de tres subunidades id\u00e9nticas, mentres que TSP-3, -4 e -5 son homopent\u00e1meros.\nA TSP-1 e a TSP-2 prod\u00facenas os astrocitos inmaturos durante o desenvolvemento cerebral, o cal promove o desenvolvemento de novas sinapses.\nTrombospondina 1.\nA trombospondina 1 (TSP-1) est\u00e1 codificada polo xene THBS1 (ou TSP-1). Foi illada por primeira vez de plaquetas que foran estimuladas con trombina, polo que foi designada 'prote\u00edna sensible \u00e1 trombina'. Desde o seu primeiro reco\u00f1ecemento, atop\u00e1ronse funci\u00f3ns da TSP-1 en moitos procesos biol\u00f3xicos, como a anxiox\u00e9nese, apoptose, activaci\u00f3n do TGF-beta e regulaci\u00f3n inmune. Por tanto, a TSP-1 consid\u00e9rase unha prote\u00edna multifuncional.\nO TSP-1 ten m\u00faltiples receptores, entre os que hai que salientar CD36, CD47 e as integrinas.\nO TSP-1 \u00e9 un antianxiox\u00e9nico, que inhibe a proliferaci\u00f3n e migraci\u00f3n de c\u00e9lulas endoteliais por interacci\u00f3ns co CD36 expresado na superficie destas c\u00e9lulas. Os p\u00e9ptidos inhibitorios e fragmentos de TSP-1 \u00fanense a CD36, o que causa a expresi\u00f3n do ligando de FAS (FasL), que activa o seu receptor espec\u00edfico e moi com\u00fan, Fas. Isto orixina a activaci\u00f3n de caspases e a apoptose da c\u00e9lula. Como os tumores que sobreexpresan TSP-1 crecen normalmente lentamente, mostran menos anxiox\u00e9nese e te\u00f1en poucas met\u00e1stases, a TSP-1 \u00e9 unha diana atractiva para o tratamento do cancro. Como a TSP-1 \u00e9 extremadamente grande (~120 kDa por mon\u00f3mero), e non \u00e9 moi abondosa nin exerce m\u00faltiples acci\u00f3ns, a s\u00faa utilidade cl\u00ednica \u00e9 cuestionable. Por\u00e9n, est\u00e1n sendo comprobadas mol\u00e9culas pequenas baseadas nunha secuencia de p\u00e9ptido que se une a CD36 desde a TSP-1. Un an\u00e1logo, ABT-510, mostra unha actividade proapopt\u00f3tica potente en c\u00e9lulas cultivadas, mentres que clinicamente \u00e9 ben tolerada con beneficios terap\u00e9uticos contra varios cancros. ABT-510 est\u00e1 sendo avaliada en ensaios cl\u00ednicos en fase II para o tratamento de varios tipos de cancro.\nProte\u00ednas humanas que conte\u00f1en este dominio.\nADAMTS1; ADAMTS10; ADAMTS12; ADAMTS13; ADAMTS14; ADAMTS15; ADAMTS16; ADAMTS17;\nADAMTS18; ADAMTS19; ADAMTS2; ADAMTS20; ADAMTS3; ADAMTS4; ADAMTS5; ADAMTS6;\nADAMTS7; ADAMTS8; ADAMTS9; ADAMTSL1; ADAMTSL2; ADAMTSL3; ADAMTSL4; ADAMTSL5;\nBAI1; BAI2; BAI3; C6; C7; C8A; C8B; C9;\nC9orf8; C9orf94; CFP; CILP; CILP2; CTGF; CYR61; HMCN1;\nLIBC; NOV; PAPLN; RSPO1; RSPO3; SEMA5A; SEMA5B; SPON1;\nSPON2; SSPO; THBS1; THBS2; THSD1; THSD3; THSD7A; THSD7B;\nUNC5A; UNC5B; UNC5C; UNC5D; WISP1; WISP2; WISP3;"}
{"id": "451756", "revid": "85894", "url": "https://gl.wikipedia.org/wiki?curid=451756", "title": "Francisco P\u00e9rez Crespo", "text": "Francisco P\u00e9rez Crespo, nado en Mar\u00edn e finado en Ar\u00e9valo o 4 de xu\u00f1o de 1970, foi un empresario e pol\u00edtico galego.\nTraxectoria.\nFundador das industrias pesqueiras Safricope e Pesmar. No franquismo foi nomeado alcalde de Mar\u00edn en 1943. Permaneceu no cargo at\u00e9 1957. Foi procurador en Cortes como representante da Organizaci\u00f3n Sindical (1946-1949) e deputado provincial. Finou en Ar\u00e9valo en xu\u00f1o de 1970 a consecuencia dun accidente de tr\u00e1fico no que tam\u00e9n morreu o conselleiro de Presmar Jos\u00e9 Lu\u00eds Presas Garc\u00eda."}
{"id": "451757", "revid": "89787", "url": "https://gl.wikipedia.org/wiki?curid=451757", "title": "\u0110\u1eb7ng Th\u1ecb Ng\u1ecdc Th\u1ecbnh", "text": "\u0110\u1eb7ng Th\u1ecb Ng\u1ecdc Th\u1ecbnh, nada en Qu\u1ea3ng Nam o 25 de decembro de 1959, \u00e9 unha pol\u00edtica vietnamita que exerceu como presidenta interina de Vietnam en 2018 tras a morte de Tr\u1ea7n \u0110\u1ea1i Quang.\n\u0110\u1eb7ng Th\u1ecb Ng\u1ecdc Th\u1ecbnh converteuse en membro do Partido Comunista de Vietnam o 19 de novembro de 1979. Foi vicepresidenta de Vietnam desde o 8 de abril de 2016 at\u00e9 2018. Foi elixida vicepresidenta de Vietnam despois de ga\u00f1ar o 91,09% dos votos (450 votos) na Asemblea Nacional, convert\u00e9ndose na primeira muller na historia vietnamita en ser elixida para o cargo de vicepresidente de Vietnam. Foi membro das Asembleas Nacionais 11 e 13.\nTras a morte de Quang, converteuse na primeira muller na historia vietnamita en converterse en presidenta de Vietnam. Foi a primeira muller xefa de estado dun pa\u00eds comunista desde Soong Ching-ling de China."}
{"id": "451758", "revid": "1131", "url": "https://gl.wikipedia.org/wiki?curid=451758", "title": "Voo 301 de Canadian Pacific Air Lines", "text": "O voo 301 de Canadian Pacific Air Lines era un servizo regular dende Honolulu, Hawai ata Nadi, Fidxi. O 22 de xullo de 1962 a ruta estaba sendo operada por un Bristol Britannia 314 con rexistro CF-CZB. Cando engalaba do aeroporto de Honolulu o avi\u00f3n tivo problemas nun motor e regresou para aterrar con tres motores cando durante o intento dun go-around esnafrouse no aeroporto, morrendo 27 dos seus 40 ocupantes.\nAvi\u00f3n.\nO aparello, un cuadrimotor turboh\u00e9lice Bristol Britannia 314, fora fabricado no Reino Unido e voara por primeira vez o 14 de abril de 1958. Fora entregado novo a Canadian Pacific Air Lines o 29 de abril dese ano. Foi bautizado inicialmente \"Empress of Vancouver\" e posteriormente pasou a chamarse \"Empress of Lima\".\nAccidente.\nO Britannia \"Empress of Lima\" estaba facendo un voo regular dende o aeroporto de Honolulu , Hawai, ata o aeroporto de Nadi, Fidxi. Pouco despois da engalaxe a tripulaci\u00f3n tivo un aviso de lume nun motor, puxo en bandeira o motor 1 e expulsaron combustible antes de regresar a Honolulu 40 minutos despois. A aproximaci\u00f3n con tres motores semellaba normal pero no \u00faltimo momento a tripulaci\u00f3n decidiu facer un go-around e intentar outra aproximaci\u00f3n. O avi\u00f3n inclinouse e desviouse cara a esquerda,golpeando a \u00e1 de babor o chan a uns 550 p\u00e9s do centro da pista. O avi\u00f3n desintegrouse cando atraveou o aer\u00f3dromo antes de golpear contra alg\u00fan equipamento de terra. Ag\u00e1s a fuselaxe traseira e a cola, o avi\u00f3n foi consumido polo lume. 13 persoas conseguiron escapar, pero 7 tripulantes e 20 pasaxeiros morreron.\nCausa probable.\nA xunta de investigaci\u00f3n do accidente conclu\u00edu que a causa probable foi \"o intento de go-around con tres motores, cando o avi\u00f3n estaba en configuraci\u00f3n total de aterraxe, a velocidade e altitude insuficiente para manter o control\"."}
{"id": "451759", "revid": "63181", "url": "https://gl.wikipedia.org/wiki?curid=451759", "title": "K\u00e4rk\u00f6l\u00e4", "text": "K\u00e4rk\u00f6l\u00e4 \u00e9 un municipio de Finlandia situada na rexi\u00f3n de P\u00e4ij\u00e4nne Tavastia. En 2018 a s\u00faa poboaci\u00f3n era de 4\u00a0496\u00a0habitantes. A superficie do termo municipal \u00e9 de 259,30\u00a0km2, dos cales 2,81\u00a0km2 son auga. O concello ten unha densidade de poboaci\u00f3n de 17,53\u00a0hab./km\u00b2.\nLimita cos concellos de Hollola e Orimattila na s\u00faa mesma rexi\u00f3n, M\u00e4nts\u00e4l\u00e4, na rexi\u00f3n veci\u00f1a de Uusimaa, e Hausj\u00e4rvi e H\u00e4meenlinna na rexi\u00f3n de Tavastia Propia.\nO concello \u00e9 uniling\u00fce en fin\u00e9s."}
{"id": "451760", "revid": "1131", "url": "https://gl.wikipedia.org/wiki?curid=451760", "title": "Voo 810 de Varig", "text": "O voo 810 de Varig era un servizo regular internacional de pasaxeiros dende R\u00edo de Xaneiro ata Os \u00c1nxeles con escalas en Lima, Bogot\u00e1, Cidade de Panam\u00e1 e Cidade de M\u00e9xico. O 27 de novembro de 1962 o Boeing 707-441 que operaba a ruta esnafrouse nunha monta\u00f1a na aproximaci\u00f3n a Lima, matando aos 97 pasaxeiros e tripulantes. Na \u00e9poca foi o accidente a\u00e9reo con m\u00e1is v\u00edtimas mortais no Per\u00fa.\nAvi\u00f3n.\nO aparello involucrado no accidente era un Boeing 707-441 equipado con catro motores Rolls-Royce Conway 508, con rexistro PP-VJB. No momento do accidente o avi\u00f3n ti\u00f1a dous anos e acumulaba 6 326 horas de voo. O seu certificado de aeronavegabilidade fora emitido o 12 de setembro de 1962 e expiraba o 22 de maio de 1963."}
{"id": "451762", "revid": "89787", "url": "https://gl.wikipedia.org/wiki?curid=451762", "title": "Trombospondina 1", "text": "A trombospondina 1, abreviada como THBS1 (ou TSP1), \u00e9 unha prote\u00edna que nos humanos est\u00e1 codificada no xene \"THBS1\" do cromosoma 15.\nA trombospondina 1 \u00e9 unha subunidade dunha prote\u00edna homotrim\u00e9rica ligada por ponte disulfuro. Esta prote\u00edna \u00e9 unha glicoprote\u00edna adhesiva que media as interacci\u00f3ns c\u00e9lula-c\u00e9lula e c\u00e9lula-matriz extracelular. Pode unirse ao fibrin\u00f3xeno, fibronectina, laminina, col\u00e1xeno tipo V e integrinas alfa-V/beta-1. Interv\u00e9n na agregaci\u00f3n plaquetaria, anxiox\u00e9nese e tumorox\u00e9nese.\nFunci\u00f3n.\nA prote\u00edna trombospondina 1 \u00e9 un dos membros da familia das trombospondinas. \u00c9 unha glicoprote\u00edna de matriz multidominio que \u00e9 un inhibidor natural da neovascularizaci\u00f3n e a tumorox\u00e9nese en tecidos sans. A esta prote\u00edna atribu\u00eduselle unha modulaci\u00f3n positiva e negativa da adhesi\u00f3n das c\u00e9lulas endoteliais, motilidade e crecemento, o cal non deber\u00eda ser sorprendente tendo en conta que interacciona con polo menos 12 receptores de adhesi\u00f3n celular, como o CD36, as integrinas \u03b1v e \u03b21, o sindecano e a prote\u00edna asociada \u00e1 integrina (IAP ou CD47). Tam\u00e9n interacciona con numerosas proteases implicadas na anxiox\u00e9nese, como o plasmin\u00f3xeno, uroquinase, metaloproteinase de matriz, trombina, catepsina e elastase.\nA trombospondina 1 \u00fanese aos receptores de reelina, ApoER2 e VLDLR, afectando a migraci\u00f3n neuronal na corrente migratoria rostral.\nAs diversas funci\u00f3ns das TSP foron atribu\u00eddas a varios motivos de reco\u00f1ecemento. A caracterizaci\u00f3n destes motivos levou ao uso de prote\u00ednas recombinantes que conte\u00f1en estes motivos; estas prote\u00ednas recombinantes consid\u00e9ranse \u00fatiles na terapia do cancro. A TSP-1 3TSR \u00e9 unha versi\u00f3n recombinante do dominio antianxiox\u00e9nico THBS1 cont\u00e9n os tres dominios de repetici\u00f3ns de trombosopondina 1 tipo 1 (TSR), que pode activar o factor de crecemento transformante beta 1 (TGF\u03b21) e inhibir a migraci\u00f3n de c\u00e9lulas endoteliais, a anxiox\u00e9nese e o crecemento tumoral.\nEstrutura.\nA actividade de trombospondina foi mapeada en varios dominios, en especial o dominio de uni\u00f3n \u00e1 heparina amino terminal, o dominio procol\u00e1xeno, as repetici\u00f3ns similares \u00e1 properdina tipo 1, e o dominio globular carboxilo terminal. A prote\u00edna tam\u00e9n cont\u00e9n repetici\u00f3ns de tipo II con homolox\u00eda similar ao factor de crecemento epid\u00e9rmico e repetici\u00f3ns de tipo III que conte\u00f1en unha secuencia RGD.\nN-terminal.\nO dominio de uni\u00f3n \u00e1 heparina N-terminal da TSP1, cando \u00e9 illado como un fragmento de 25\u00a0kDa, \u00e9 un potente indutor da migraci\u00f3n celular a altas concentraci\u00f3ns. Por\u00e9n, cando este dominio \u00e9 clivado, os restantes dominios anti-anxiox\u00e9nicos fan diminu\u00edr a actividade anti-anxiox\u00e9nica a baixas concentraci\u00f3ns onde ocorre un incremento da migraci\u00f3n das c\u00e9lulas endoteliais. Isto pode explicarse en parte pola capacidade do dominio de uni\u00f3n \u00e1 heparina de mediar a uni\u00f3n da TSP1 \u00e1s c\u00e9lulas, permitindo que os outros dominios exerzan os seus efectos. As diferentes funci\u00f3ns que desempe\u00f1a a rexi\u00f3n de uni\u00f3n \u00e1 heparina da TSP1 a altas concentraci\u00f3ns comparadas coas que exerce a baixas concentraci\u00f3ns poden ser en parte responsables de regular a dobre natureza do TSP1 e consid\u00e9rase un regulador tanto positivo coma negativo da anxiox\u00e9nese.\nDominio de procol\u00e1xeno.\nTanto o dominio de procol\u00e1xeno coma as repetici\u00f3ns de tipo I da TSP1 inhiben a neovascularizaci\u00f3n e a migraci\u00f3n de c\u00e9lulas endoteliais. Por\u00e9n, \u00e9 improbable que o mecanismo de acci\u00f3n destes dous fragmentos sexa o mesmo. As repetici\u00f3ns de tipo I da TSP1 poden inhibir a migraci\u00f3n de c\u00e9lulas endoteliais nun ensaio en c\u00e1mara de Boyden despois dunha exposici\u00f3n de 3-4 horas, mentres que c\u00f3mpre un per\u00edodo de exposici\u00f3n de 36 a 48 horas para a inhibici\u00f3n da migraci\u00f3n de c\u00e9lulas endoteliais co dominio de procol\u00e1xeno. Mentres que os ensaios de membrana corioalantoica (CAM) indican que as repetici\u00f3ns de tipo I da TSP1 son anxiox\u00e9nicas, tam\u00e9n indican que a secuencia de procol\u00e1xeno carece de actividade antianxiox\u00e9nica. Isto pode deberse en parte a que o extremo animo terminal da TSP1 difire m\u00e1is que o carboxilo terminal entre especies, pero pode tam\u00e9n suxerir diferentes mecanismos de acci\u00f3n.\nA TSP1 cont\u00e9n tres repetici\u00f3ns de tipo I, e s\u00f3 se observou que as d\u00faas \u00faltimas inhiban a anxiox\u00e9nese. O motivo de repetici\u00f3n de tipo I \u00e9 m\u00e1is efectivo que a prote\u00edna completa na inhibici\u00f3n da anxiox\u00e9nese e cont\u00e9n non s\u00f3 unha sen\u00f3n d\u00faas rexi\u00f3ns de actividade. O extremo amino terminal cont\u00e9n un motivo rico en tript\u00f3fano que bloquea un factor de crecemento de fibroblastos (FGF-2 ou bFGF) que impulsa a anxiox\u00e9nese. Tam\u00e9n se encontrou que esta rexi\u00f3n impide a uni\u00f3n de FGF-2 a c\u00e9lulas endoteliais, suxerindo que o seu mecanismo de acci\u00f3n pode ser secuestrar FGF-2. A segunda rexi\u00f3n de actividade, a rexi\u00f3n de uni\u00f3n a CD36 da TSP1, pode encontrarse na metade carboxilo terminal das repetici\u00f3ns de tipo I. Suxeriuse que a activaci\u00f3n do receptor de CD36 causa un incremento na sensibilidade das c\u00e9lulas endoteliais aos sinais apopt\u00f3ticos. As repetici\u00f3ns de tipo I \u00fanense \u00e1 heparina, fibronectina, TGF-\u03b2 e outros, antagonizando potencialmente os efectos destas mol\u00e9culas sobre as c\u00e9lulas endoteliais. Por\u00e9n, o CD36 xeralmente consid\u00e9rase que \u00e9 o receptor para a TSP1 de sinalizaci\u00f3n inhibitoria dominante, e a expresi\u00f3n de CD36 nas c\u00e9lulas endoteliais est\u00e1 restrinxida \u00e1s c\u00e9lulas endoteliais microvasculares.\nAs repetici\u00f3ns de tipo I solubles dimin\u00faen a cantidade de c\u00e9lulas endoteliais ao inhibir a proliferaci\u00f3n e promover a apoptose. A uni\u00f3n de c\u00e9lulas endoteliais \u00e1 fibronectina inverte parcialmente este fen\u00f3meno. Os fragmentos proteicos de repetici\u00f3ns de tipo I unidos serven como factores de adhesi\u00f3n das c\u00e9lulas endoteliais e de melanoma.\nC-terminal.\nO dominio carboxilo terminal da TSP1 crese que media a uni\u00f3n celular e \u00fanese a outro importante receptor para a TSP1, o IAP (ou CD47). Ese receptor \u00e9 considerado necesario para as respostas das c\u00e9lulas vasculares mediadas pola TSP1 estimuladas polo \u00f3xido n\u00edtrico e a sinalizaci\u00f3n por GMP c\u00edclico. Varios dominios e receptores da TSP1 te\u00f1en actividades proadhesivas e quimiot\u00e1cticas para as c\u00e9lulas cancerosas, o que suxire que esta mol\u00e9cula pode ter un efecto directo sobre a biolox\u00eda do cancro independentemente das s\u00faas propiedades antianxiox\u00e9nicas.\nTratamento do cancro.\nBloquear a uni\u00f3n de TSP1 ao seu receptor da superficie celular (CD47) fai que o tecido normal se volva case inmune \u00e1 terapia de radiaci\u00f3n contra o cancro e axuda \u00e1 morte do tumor.\nInteracci\u00f3ns.\nA trombospondina 1 interacciona con:"}
{"id": "451763", "revid": "27155", "url": "https://gl.wikipedia.org/wiki?curid=451763", "title": "THBS1", "text": ""}
{"id": "451764", "revid": "27155", "url": "https://gl.wikipedia.org/wiki?curid=451764", "title": "TSP1", "text": ""}
{"id": "451765", "revid": "1131", "url": "https://gl.wikipedia.org/wiki?curid=451765", "title": "Voo 771 de Alitalia", "text": "O voo 771 de Alitalia era un servizo internacional multitraxecto dende Sydney ata Roma, con escalas en Darwin, Bangkok, Bombai, Karachi e Teher\u00e1n. O d\u00eda 8 de xullo de 1962 (\u00e1s 00:10 hora local) o Douglas DC-8-43 que operaba a ruta, con 94 persoas a bordo, esnafrouse nun outeiro a uns 84\u00a0km ao nord\u00e9s de Bombai mentres se aproximaba ao aeroporto.\nAvi\u00f3n.\nO aparello implicado no accidente era un Douglas DC-8-43 constru\u00eddo en 1962 e con rexistro I-DIWD. No momento do accidente o avi\u00f3n ti\u00f1a 964 horas de voo. Tanto o rexistro como o certificado de aeronavegabilidade eran v\u00e1lidos. O capit\u00e1n do voo asinara o certificado de mantemento o d\u00eda 6 de xullo, horas antes do accidente. O avi\u00f3n estaba equipado cun receptor de navegaci\u00f3n VHF, receptor de senda de planeo, receptor de baliza marcadora, receptor ADF, receptor Loran, radar doppler e un transpondedor; a\u00ednda que o avi\u00f3n non dispo\u00f1\u00eda de caixas negras.\nNon se informou de problemas mec\u00e1nicos e o centro de gravidade e peso do DC-8 estaban dentro dos par\u00e1metros permitidos.\nTripulaci\u00f3n.\nHab\u00eda nove tripulantes a bordo do avi\u00f3n. A tripulaci\u00f3n de voo estaba formada por:\nOs outros seis tripulantes eran asistentes de voo. Tanto o capit\u00e1n como o copiloto ti\u00f1an adestramento como navegadores, a\u00ednda que non hab\u00eda un navegador no avi\u00f3n.\nAccidente.\nTras iniciarse con 45 pasaxeiros en Sydney e recoller m\u00e1is persoas nas s\u00faas paradas en Darwin e Singapur, o voo 771 engalou de Bangkok \u00e1s 15:16 UTC con 94 persoas a bordo como indicaba a folla de carga, a\u00ednda que o plan de voo oficial dic\u00eda que hab\u00eda 98 persoas. O plan de voo non foi asinado polo piloto ao mando, violando o manual de operaci\u00f3ns de Alitalia.\nO voo 771 comunicouse por primeira vez co centro de informaci\u00f3n de voo de Bombai \u00e1s 17:20, e solicitou un informe meteorol\u00f3xico para a aterraxe, ademais de dicir que estimaba chegar \u00e1s 18:45 e que a s\u00faa altitude era de 36\u00a0000 p\u00e9s. Entre as 17:30 e as 17:47 foron informados do tempo local. Varios informe de Bombai no momento do accidente indicaban que hab\u00eda chuvia lixeira pero non tormentas ou outras condici\u00f3ns perigosas.\n\u00c1s 18:20 o voo cambiou \u00e1 frecuencia de aproximaci\u00f3n de Bombai e solicitou iniciar o descenso cando se atopaba sobre o punto de Aurangabad a unha altitude de 20\u00a0000 p\u00e9s. Aprobouse o descenso e a informaci\u00f3n meteorol\u00f3xica proporcionada foi recibida.\nO voo iniciou o descenso \u00e1s 18:24:36 UTC, baixando de 35\u00a0000 a 20\u00a0000 p\u00e9s, uns vinte minutos antes da aterraxe en Bombai. \u00c1s 18:25 o voo foi autorizado a tomar un nivel de transici\u00f3n de 4\u00a0000 p\u00e9s. \u00c1s 18:28:04 transmitiuse novamente informaci\u00f3n meteorol\u00f3xica. \u00c1s 18:29 o ATC foi informado da preferencia da tripulaci\u00f3n de aterrar na pista 27. \u00c1s 18:38:34 pregunt\u00f3uselle ao voo se far\u00eda un xiro de 360\u00b0 sobre a baliza ou aterrar\u00eda directamente. \u00c1s 18:38:49 a tripulaci\u00f3n s\u00f3 respostou \"OK\" levando a algunha confusi\u00f3n sobre como se abordar\u00eda a aproximaci\u00f3n. A tripulaci\u00f3n aclarou pouco despois que realizar\u00eda un xiro de 360\u00b0 sobre a baliza exterior.\n\u00c1s 18:38:54 o DC-8 chegou a unha altura de 5\u00a0000 p\u00e9s; o plan de voo proporcionado por Alitalia prescrib\u00eda un descenso de 100 millas a Bombai en 13 minutos. O avi\u00f3n continuou descendendo ata os 3\u00a0600 p\u00e9s, bastante por debaixo da altura m\u00ednima de seguridade de 9\u00a0000 p\u00e9s ademais de debaixo da altitude inicial de aproximaci\u00f3n de 4\u00a0000 p\u00e9s.\nA derradeira comunicaci\u00f3n do avi\u00f3n foi \u00e1s 18:39:58, confirmando novamente o xiro de 360\u00b0 sobre a baliza. O DC-8 esnafrouse no outeiro Davandyachi nun rumbo de 240\u00b0. Os restos do avi\u00f3n atop\u00e1ronse espallados entre \u00e1rbores no outeiro co alt\u00edmetro indicando unha altura de 3\u00a0600 p\u00e9s, s\u00f3 5 p\u00e9s por debaixo do cumio. O DC-8 quedou completamente esnaquizado e todas as persoas a bordo morreron no accidente."}
{"id": "451766", "revid": "27155", "url": "https://gl.wikipedia.org/wiki?curid=451766", "title": "TSP-1", "text": ""}
{"id": "451767", "revid": "27155", "url": "https://gl.wikipedia.org/wiki?curid=451767", "title": "Trombospondina-1", "text": ""}
{"id": "451768", "revid": "85894", "url": "https://gl.wikipedia.org/wiki?curid=451768", "title": "Ra\u00fal Santiago Taracido", "text": "Ra\u00fal Santiago Taracido, nado en Mar\u00edn e finado no mesmo concello a principios de xullo de 1991, foi un empresario e pol\u00edtico galego.\nTraxectoria.\nNo franquismo foi xefe local do Movimiento, delegado do Frente de Juventudes, delegado de Sindicatos e Ex-combatentes, concelleiro e primeiro tenente de alcalde durante m\u00e1is de seis anos. Foi nomeado alcalde de Mar\u00edn en 1962. Renunciou ao cargo en xullo de 1968. Foi presidente de Safricope e formou parte do consello de Pesquer\u00edas Mar\u00edn.\nVida persoal.\nCasou con Josefa Fern\u00e1ndez e foi pai de Francisco Antonio Santiago Fern\u00e1ndez."}
{"id": "451771", "revid": "85894", "url": "https://gl.wikipedia.org/wiki?curid=451771", "title": "Jos\u00e9 Manuel Pierres Mart\u00ednez", "text": "Jos\u00e9 Manuel Pierres Mart\u00ednez, nado en Priegue (Nigr\u00e1n) en 1934 e finado en Mar\u00edn o 11 de setembro de 2007, foi un pol\u00edtico galego.\nTraxectoria.\nFillo do mestre Jos\u00e9 Pierres Castellanos, que estaba destinado en Priegue no momento do seu nacemento. En Arbo recibiu formaci\u00f3n de lat\u00edn por parte do p\u00e1rroco e formaci\u00f3n integral da man do seu pai. De mozo comezou estudos de dereito, pero axi\u00f1a se decantou pola enxe\u00f1ar\u00eda industrial. Traballou como empregado de banca.\nNas primeiras elecci\u00f3ns democr\u00e1ticas foi elixido alcalde de Mar\u00edn polo PSdeG-PSOE. Foi substitu\u00eddo en 1981 por Jos\u00e9 Emilio Esper\u00f3n Rodr\u00edguez. Nas municipais de 1987 volveu ser elixido alcalde. Despois foi concelleiro de Urbanismo, Obras, Parques e Xard\u00edns. Entre os logros da s\u00faa administraci\u00f3n at\u00f3panse os edificios dos Xulgados e a Comisar\u00eda, o Museo Manuel Torres, a Residencia da Terceira Idade, vivendas sociais, a reforma do estadio de San Pedro, e a rehabilitaci\u00f3n da Granxa de Briz.\nVida persoal.\nCasou con Mar\u00eda Luisa L\u00f3pez Paz, e foi pai de Iv\u00e1n e Mar\u00eda Luisa Pierres L\u00f3pez."}
{"id": "451772", "revid": "54334", "url": "https://gl.wikipedia.org/wiki?curid=451772", "title": "Jean-Loup Chr\u00e9tien", "text": "Jean-Loup Chr\u00e9tien, nado en La Rochelle (Francia) o 20 de agosto de 1938, \u00e9 un astronauta franc\u00e9s que formou parte das misi\u00f3ns Soiuz TM-6, Soiuz T-6, Soiuz TM-7 e STS-86. Pasou un total de 43,47 d\u00edas no espazo.\nTraxectoria.\nChr\u00e9tien \u00e9 graduado en enxe\u00f1er\u00eda aeron\u00e1utica pola L'Ecole de l' Air en 1959. Acadou a s\u00faa formaci\u00f3n como piloto e ascendido a tenente en 1962, despois dun ano adestrando en avi\u00f3ns modelo Mystere-4S. En setembro de 1979, como resposta a un ofrecemento da Uni\u00f3n Sovi\u00e9tica feito en abril dese mesmo ano, Francia comezou un proceso de selecci\u00f3n dun astronauta nacional para voar nunha misi\u00f3n sovi\u00e9tica. O 12 de xu\u00f1o de 1980 anunciouse que Chr\u00e9tien era un dos dous finalistas, comezando a adestrar no Centro de Adestramento Cosmonauta Iuri Gagarin en setembro dese ano e voando na misi\u00f3n Soiuz T-6 dous anos m\u00e1is tarde. Voar\u00eda m\u00e1is tarde nas misi\u00f3ns Soiuz TM-6, Soiuz TM-7 e finalmente no transbordador espacial Atlantis na misi\u00f3n STS-86, tras comezar a adestrar para a NASA en 1995."}
{"id": "451773", "revid": "4817", "url": "https://gl.wikipedia.org/wiki?curid=451773", "title": "Mary L. Cleave", "text": "Mary L. Cleave, nada en Southampton (Nova York) o 5 de febreiro de 1947 e finada o 27 de novembro de 2023, foi unha astronauta estadounidense que formou parte das misi\u00f3ns STS-61-B e STS-30. Pasou un total de 10,92 d\u00edas no espazo.\nTraxectoria.\nCleave era graduada en Ciencias Biol\u00f3xicas pola Universidade do Estado de Colorado en 1969 e m\u00e1ster en Ecolox\u00eda Microbial e doutoramento en Enxe\u00f1er\u00eda Civil e Medioambiental pola Universidade do Estado de Utah en 1975 e 1979 respectivamente.\nFoi seleccionada pola NASA en maio de 1980 e participou nos voos STS-61-B e STS-30 como especialista de misi\u00f3n. Deixou a NASA en febreiro de 2007."}
{"id": "451774", "revid": "72012", "url": "https://gl.wikipedia.org/wiki?curid=451774", "title": "Mary Cleave", "text": ""}
{"id": "451775", "revid": "6", "url": "https://gl.wikipedia.org/wiki?curid=451775", "title": "Noelia G\u00f3mez", "text": "Noelia G\u00f3mez Calvo, nada en Rianxo o 6 de xaneiro de 1995, \u00e9 unha xornalista e escritora galega.\nTraxectoria.\nCursou o Bacharelato de Artes Esc\u00e9nicas e Musicais no IES Salvador de Madariaga da Coru\u00f1a, e o grao de Xornalismo na Universidade de Santiago de Compostela. Fixo un mestrado en Estudos Comparativos de Literatura, Arte e Pensamento pola Universidade Pompeu Fabra.\nPublicou nas revistas \"Madrygal\", \"Dorna\" e \"A Voz de Barbantia\"."}
{"id": "451776", "revid": "1131", "url": "https://gl.wikipedia.org/wiki?curid=451776", "title": "Noelia G\u00f3mez Calvo", "text": ""}
{"id": "451778", "revid": "1131", "url": "https://gl.wikipedia.org/wiki?curid=451778", "title": "Michael Atiyah", "text": "Michael Francis Atiyah, OM, FRS, nado en Londres o 22 de abril de 1929 e finado o 11 de xaneiro de 2019, foi un matem\u00e1tico brit\u00e1nico de ascendencia libanesa.\nAtiyah foi un dos creadores, xunto a Friedrich Hirzebruch, da teor\u00eda K topol\u00f3xica, unha parte da topolox\u00eda alx\u00e9brica. Colaborou con moitos outros matem\u00e1ticos, entre outros Raoul Bott e Isadore Singer. Con este \u00faltimo formulou o teorema do \u00edndice de Atiyah-Singer. Isto levouno a estudar a teor\u00eda da representaci\u00f3n e as ecuaci\u00f3ns da calor sobre as variedades. Sucesivamente interesouse pola teor\u00eda de campo de gauge.\nAtiyah recibiu a Medalla Fields en 1966, a Medalla Copley en 1988 e o Premio Abel en 2004. Foi condecorado coa Orde do M\u00e9rito do Reino Unido. En 1981, a Accademia dei Lincei outorgoulle o Premio Feltrinelli. Gran Medalla da Academia Francesa de Ciencias en 2010.\nXeometr\u00eda alx\u00e9brica (1952\u20131958).\nOs primeiros traballos de Atiyah sobre xeometr\u00eda alx\u00e9brica (e alg\u00fans traballos xerais) est\u00e1n reimpresos no primeiro volume dos seus traballos.\nComo pregraduado, estivo interesado na xeometr\u00eda proxectiva cl\u00e1sica, e escribiu o seu primeiro traballo: unha nota curta sobre c\u00fabicos retortos. Comezou a investigar baixo a direcci\u00f3n de W. V. D. Hodge e ganou o premio Smith de 1954 por un enfoque te\u00f3rico sobre superficies arroladas, que animou a Atiyah a continuar traballando en matem\u00e1ticas, no canto de cambiar aos seus outros intereses: a arquitectura e a arqueolox\u00eda.\nA s\u00faa tese de doutoramento con Hodge foi un enfoque te\u00f3rico de teor\u00eda de Solomon Lefschetz das integrais do segundo tipo sobre variedades alx\u00e9bricas e deu lugar a unha invitaci\u00f3n a visitar o Instituto de Estudos Avanzados en Princeton durante un ano. Mentres estaba en Princeton, clasificou paquetes de vectores nunha curva el\u00edptica (estendendo a clasificaci\u00f3n de vectores de follas de Alexander Grothendieck nunha curva de x\u00e9nero 0), mostrando que calquera paquete vectorial \u00e9 unha suma -esencialmente \u00fanica- de paquetes de vectores non descompo\u00f1ibles, e despois mostra que o espazo de paquetes de vectores non descompo\u00f1ibles de determinado grao e dimensi\u00f3n positiva pode identificarse coa curva el\u00edptica. Tam\u00e9n estudou puntos dobres nas superficies, dando o primeiro exemplo dun flop, unha transformaci\u00f3n birracional especial de 3 dobreces que m\u00e1is tarde foi utilizada na obra de Shigefumi Mori en modelos m\u00ednimos para 3 dobreces. O flop de Atiyah tam\u00e9n se pode usar para mostrar que a familia marcada universal de superficies K3 \u00e9 non Hausdorff."}
{"id": "451782", "revid": "27155", "url": "https://gl.wikipedia.org/wiki?curid=451782", "title": "Sindecano", "text": "Os sindecanos son prote\u00ednas de membrana cun s\u00f3 dominio transmembrana, que se pensa que act\u00faan como correceptores, especialmente para receptores acoplados \u00e1 prote\u00edna G. Forman o n\u00facleo central de prote\u00edna dun proteoglicano que leva unidas cinco cadeas de hepar\u00e1n sulfato e condroit\u00edn sulfato, que permite a interacci\u00f3n cunha gran variedade de ligandos, como factores de crecemento de fibroblastos, factor de crecemento endotelial vascular, factor de crecemento transformante-beta, fibronectina e antitrombina-1. As interacci\u00f3ns entre a fibronectina e alg\u00fans sindecanos pode ser modulada pola prote\u00edna da matriz extracelular tenascina C.\nMembros da familia e estrutura.\nA familia proteica dos sindecanos ten catro membros. Os sindecanos 1 e 3 e os 2 e 4, forman subfamilias separadas, orixinadas por duplicaci\u00f3n x\u00e9nica e evoluci\u00f3n diverxente a partir dun s\u00f3 xene ancestral. \nO n\u00famero asignado a cada sindecano indica a orde na cal foron clonados os ADNc de cada membro da familia. Todos os sindecanos te\u00f1en un p\u00e9ptido sinal N-terminal, un ectodominio, un s\u00f3 dominio transmembrana hidr\u00f3fobo, e un curto dominio citoplasm\u00e1tico C-terminal. Todos os sindecanos est\u00e1n ancorados \u00e1 membrana plasm\u00e1tica por medio dun dominio transmembrana hidr\u00f3fobo longo de 24 a 25 amino\u00e1cidos, o que contrasta con outros tipos de proteoglicanos da superficie celular, que se unen \u00e1 membrana celular usando un enlace glicosil-fosfatidil-inositol. As diferenzas m\u00e1is obvias entre os sindecanos son (xunto coas diferenzas na distribuci\u00f3n) a subclasificaci\u00f3n da familia dependendo da existencia de sitios de uni\u00f3n a glicosaminoglicanos (GAG) tanto en ambos os extremos do ectodominio (como no sindecano-1 e no -\n3) ou s\u00f3 na parte distal (como no sindecano-2 e no -4) coma \u00e1 \u00e1rea relativamente longa rica en Thr-Ser-Pro situada no medio do ectodominio do sindecano-3. Os ectodominios mostran a menor cantidade de secuencia de amino\u00e1cidos conservada, de non m\u00e1is do 10\u201320%; en contraste, os dominios transmembrana e citoplasm\u00e1tico comparten aproximadamente o 60\u201370% de identidade na secuencia de amino\u00e1cidos.\nOs dominios transmembrana conte\u00f1en un motivo de secuencia pouco com\u00fan alanina/glicina, mentres que o dominio citoplasm\u00e1tico est\u00e1 esencialmente composto por d\u00faas rexi\u00f3ns de secuencias de amino\u00e1cidos conservadas (C1 e C2), separadas por unha secuencia variable central de amino\u00e1cidos que \u00e9 distinta para cada membro da familia (V).\nEn c\u00e9lulas de mam\u00edfero os sindecanos expr\u00e9sanse a partir de xenes \u00fanicos localizados en diferentes cromosomas. Non hai evidencias de empalme alternativo na expresi\u00f3n dos xenes de sindecanos. Todos os membros da familia dos sindecanos te\u00f1en xenes con 5 ex\u00f3ns. As diferenzas en tama\u00f1os dos sindecanos expl\u00edcanse pola lonxitude variable do ex\u00f3n 3, que codifica un dominio espazador. Nos humanos, a lonxitude en amino\u00e1cidos dos sindecanos 1, 2, 3 e 4 \u00e9 de 310, 201, 346 e 198, respectivamente. As cadeas de glicosaminoglicanos do grupo dos hepar\u00e1n sulfatos son un importante compo\u00f1ente dos sindecanos e son responsables de varias das s\u00faas funci\u00f3ns. A adici\u00f3n de glicosaminoglicanos aos sindecanos est\u00e1 controlada por unha serie de eventos postraducionais. O sitio preferente para a adici\u00f3n de glicosaminoglicanos \u00e9 un residuo de serina seguido dun residuo de glicina, onde a \u03b1-N-acetilglicosaminiltransferase I une o \"linker\" para a elongaci\u00f3n dos glicosaminoglicanos. O \"linker\" est\u00e1 composto de catro sac\u00e1ridos, o primeiro \u00e9 a xilosa, que \u00e9 un azucre pouco com\u00fan nun lugar \u00fanico, unido \u00e1 serina do n\u00facleo central da prote\u00edna e seguido secuencialmente de d\u00faas galactosas e un \u00e1cido \u03b2-D-glicur\u00f3nico.\nExpresi\u00f3n.\nOs sindecanos expr\u00e9sanse na superficie celular de modo espec\u00edfico do tipo de c\u00e9lula. Por exemplo, nas c\u00e9lulas e tecidos de rato, o sindecano 1 ten unha elevada expresi\u00f3n en c\u00e9lulas de fibroblastos e epiteliais. \u00c9 especialmente alta en queratinocitos, mentres que \u00e9 baixa en c\u00e9lulas endoteliais e neurais. Enc\u00f3ntrase nos tecidos da pel, f\u00edgado, riles e pulm\u00f3ns. O sindecano-2 expr\u00e9sase fortemente en c\u00e9lulas endoteliais, neurais e fibrobl\u00e1sticas, mentres que ten un baixo nivel de expresi\u00f3n en c\u00e9lulas epiteliais. \u00c9 espec\u00edfico de tecidos como os do f\u00edgado, endotelios e fibroblastos. O sindecano-3 \u00e9 altamente expresado en c\u00e9lulas neurais, pero aparece en cantidades baixas ou indetectables en c\u00e9lulas epiteliais. En tecidos, \u00e9 espec\u00edfico do cerebro e expr\u00e9sase a baixo nivel no f\u00edgado, riles, piulm\u00f3ns e intestino delgado. O sindecano-4 presenta unha expresi\u00f3n alta en c\u00e9lulas epiteliais e fibrobl\u00e1sticas, pero ten unha baixa expresi\u00f3n en c\u00e9lulas neurais e endoteliais. En tecidos, expr\u00e9sase preferentemente no figado e pulm\u00f3ns.\nFunci\u00f3ns.\nA funcionalidade dos sindecanos depende dos glicosaminoglicanos, que interve\u00f1en na interacci\u00f3n con diferentes ligandos extracelulares. Dependendo da localizaci\u00f3n celular do sindecano, os glicosaminoglicanos te\u00f1en diferentes estruturas para acomodarse \u00e1s necesidades funcionais da rexi\u00f3n. Os sindecanos s\u00e1bese que forman olig\u00f3meros hom\u00f3logos que poden ser importantes para as s\u00faas funci\u00f3ns.\nAs funci\u00f3ns dos sindecanos poden caracterizarse de dous xeitos. A primeira \u00e9 a activaci\u00f3n do receptor do factor de crecemento. Os glicosaminoglicanos unidos ao sindecano axudan \u00e1 uni\u00f3n dos diversos factores de crecemento para a activaci\u00f3n de importantes mecanismos de sinalizaci\u00f3n celular. Factores de crecemento como FGF2, HGF, EGF, VEGF, neurregulinas e outros interaccionan cos sindecanos. Por exemplo, no sitio onde se produciu unha lesi\u00f3n nos tecidos, os ectodominios de sindecano-1 soluble son clivados por heparanases, producindo fragmentos similares a heparina que activan bFGF. Mentres que a maior\u00eda dos factores interaccionan con sindecanos por medio de cadeas de hepar\u00e1n sulfato, o mit\u00f3xeno prosecretorio lacritina require heparanase para expo\u00f1er e crear un sitio de uni\u00f3n no N-terminal do sindecano-1.\nA segunda maneira de caracterizalos \u00e9 pola adhesi\u00f3n \u00e1 matriz. Os sindecanos \u00fanense a mol\u00e9culas estruturais da matriz extracelular como os col\u00e1xenos I, III, V, fibronectina, trombospondina e tenascina para proporcionar soporte estrutural para a adhesi\u00f3n.\nUnha terceira funci\u00f3n \u00e9 a adhesi\u00f3n c\u00e9lula-c\u00e9lula. As probas do papel dos sindecanos na adhesi\u00f3n c\u00e9lula-c\u00e9lula proceden do estudo de li\u00f1as celulares de mieloma humano. Estas c\u00e9lulas de mieloma presentabn unha deficiencia na capacidade de adherirse entre elas nunha matriz de agregaci\u00f3n mediada por rotaci\u00f3n. Esta deficiencia atrib\u00faese \u00e1 falta de expresi\u00f3n de sindecano-1. O sindecano-4 tam\u00e9n interacciona con prote\u00ednas integrinas para a adhesi\u00f3n c\u00e9lula-c\u00e9lula.\nUn papel final ex\u00e9rceno na supresi\u00f3n e progresi\u00f3n de tumores. Os sindecanos act\u00faan como inhibidores de tumores ao impediren a proliferaci\u00f3n celular de li\u00f1as celulares tumorais. Por exemplo, na li\u00f1a celular tumoral derivada de epitelios S115, o ectodominio de sindecano-1 suprime o crecemento das c\u00e9lulas S115 sen afectar ao crecemento de c\u00e9lulas epiteliais normais. Por\u00e9n, a expresi\u00f3n de sindecano-1 tam\u00e9n ten un papel na progresi\u00f3n tumoral no mieloma e outros cancros.\nDominios proteicos.\nAs prote\u00ednas sindecanos poden conter os seguintes dominios proteicos:\nImportancia cl\u00ednica.\nOsteoartrite.\nO sindecano-4 est\u00e1 regulado \u00e1 alza na osteoartrite e a inhibici\u00f3n do sindecano-4 reduce a destruci\u00f3n das cartilaxes en modelos de ratos de osteoartrite.\nRegulaci\u00f3n metab\u00f3lica e composici\u00f3n corporal.\nO hom\u00f3logo de \"Drosophila\" dSdc e o sindecano-4 humano (SDC4) foron implicados na homeostase enerx\u00e9tica.\nMieloma m\u00faltiple.\nO sindecano-1 est\u00e1 regulado \u00e1 alza no mieloma m\u00faltiple. Altos niveis de sindecano-1 desprendidos presentes no soro dun paciente est\u00e1n relacionados cun peor progn\u00f3stico.\nO sindecano-1 \u00e9 o m\u00e1is estudado de todos os sindecanos na investigaci\u00f3n do cancro. En moitos estudos mostrouse que o sindecano-1 desempe\u00f1a un importante papel na progresi\u00f3n do cancro e tam\u00e9n pode utilizarse como biomarcador do cancro. Por exemplo, a expresi\u00f3n do sindecano-1 \u00e9 maior na medula \u00f3sea dos pacientes que padecen mieloma m\u00faltiple. Nun estudo publicado, as c\u00e9lulas que expresaban o ectodominio de sindecano-1 soluble promov\u00edan o crecemento e a met\u00e1stase de tumores linfoides de c\u00e9lulas B m\u00e1is amplamente que as c\u00e9lulas que levaban na s\u00faa superficie o sindecano-1 ou carec\u00edan de expresi\u00f3n de sindecano-1. De xeito similar, a expresi\u00f3n de sindecano-1 foi ligada cunha baixa diferenciaci\u00f3n no carcinoma de c\u00e9lulas escamosas de cabeza e pescozo.\nO sindecano-1 tam\u00e9n foi ligado coa progresi\u00f3n do cancro ao mediar os efectos dos factores de crecemento nas c\u00e9lulas. Por exemplo, a expresi\u00f3n de sindecano-1 increm\u00e9ntase nos carcinomas de mama ductais e est\u00e1 asociada con factores de anxiox\u00e9nese e linfanxiox\u00e9nese. Estudos feitos en pacientes con cancro de endometrio mostraron que ditos pacientes incrementaran a expresi\u00f3n de sindecano-1 e tam\u00e9n que a expresi\u00f3n desta prote\u00edna regula positivamente a hiperplasia endometrial que pode progresar a un cancro endometrial."}
{"id": "451783", "revid": "72012", "url": "https://gl.wikipedia.org/wiki?curid=451783", "title": "Fasianinos", "text": ""}
{"id": "451785", "revid": "1131", "url": "https://gl.wikipedia.org/wiki?curid=451785", "title": "Cemiterio vello de Mondo\u00f1edo", "text": "O cemiterio vello de Mondo\u00f1edo \u00e9 o vello camposanto municipal do concello de Mondo\u00f1edo. Nel repousan as tumbas de Manuel Leiras Pulpeiro, \u00c1lvaro Cunqueiro ou Pascual Veiga, entre outros.\nCaracter\u00edsticas.\nO recinto est\u00e1 cerrado por chacotar\u00eda de lousa e granito. Ten varios niveis, que no seu tempo serv\u00edan como diferenciaci\u00f3n para os diferentes estratos sociais da cidade. Nun dos lateriais fac\u00edanse os enterramentos civ\u00eds, para os proclamados ateos.\nHoxe est\u00e1 recuperado como espazo natural e xard\u00edn p\u00fablico con \u00e1reas para paseo, entretemento etc."}
{"id": "451786", "revid": "1131", "url": "https://gl.wikipedia.org/wiki?curid=451786", "title": "Enxameado", "text": "O top\u00f3nimo galego Enxameado p\u00f3dese referir a:"}
{"id": "451787", "revid": "98629", "url": "https://gl.wikipedia.org/wiki?curid=451787", "title": "Arte rupestre do Val Camonica", "text": "As esculturas en pedra do Val Camonica est\u00e1n situadas na Provincia de Brescia, Italia, e constit\u00faen a maior colecci\u00f3n de petr\u00f3glifos prehist\u00f3ricos do mundo. A colecci\u00f3n foi reco\u00f1ecida como Patrimonio da Humanidade pola Unesco en 1979 e foi o primeiro sitio reco\u00f1ecido en Italia. A Unesco reco\u00f1eceu formalmente m\u00e1is de 140.000 figuras e s\u00edmbolos, pero os novos descubrimentos aumentaron o n\u00famero de incisi\u00f3ns catalogadas entre 200.000 e 300.000. Os petr\u00f3glifos est\u00e1n espallados por todas as superficies do val, pero conc\u00e9ntranse nas \u00e1reas de Darfo Boario Terme, Capo di Ponte, Nadro, Cimbergo e Paspardo.\nCaracter\u00edsticas.\nMoitas das incisi\u00f3ns fix\u00e9ronse durante un per\u00edodo de oito mil anos antes da Idade do Ferro (1\u00ba milenio a. C.), mentres que os petr\u00f3glifos do \u00faltimo per\u00edodo atrib\u00faense aos Camuni, mencionados por fontes latinas. A tradici\u00f3n dos petr\u00f3glifos non remata abruptamente. Se identificaron gravados (a\u00ednda que en n\u00famero moi pequeno, non comparables coa grande actividade prehist\u00f3rica) do per\u00edodo romano, o per\u00edodo medieval e posiblemente da \u00e9poca contempor\u00e1nea, ata o s\u00e9culo XIX. A maior\u00eda dos cortes realiz\u00e1ronse coa t\u00e9cnica \"martellina\" e en n\u00famero m\u00e1is pequeno a trav\u00e9s de graffiti.\nAs figuras son \u00e1s veces simplemente superpostas sen orde aparente. Outros parecen ter unha relaci\u00f3n l\u00f3xica entre eles, por exemplo, unha foto dun rito relixioso ou unha escena de caza ou loita. Este enfoque explica o esquema das imaxes, cada unha das cales \u00e9 un ideograma que non \u00e9 o obxecto real, sen\u00f3n a s\u00faa \"idea\". A s\u00faa funci\u00f3n pertence a rituais de celebraci\u00f3n, conmemorativa, iniciativa e propiciatoria, primeiro no campo da relixi\u00f3n, despois incluso secular, que se celebraban en ocasi\u00f3ns especiais, \u00fanicas ou recorrentes. Entre os m\u00e1is famosos s\u00edmbolos atopados en Valcamonica est\u00e1 a chamada \"Rosa camuna\", que adoptouse como o s\u00edmbolo oficial da rexi\u00f3n da Lombard\u00eda.\nO ciclo historiado: temas e periodizaci\u00f3n.\nNa d\u00e9cada de 1960, o arque\u00f3logo Emmanuel Anati, un dos primeiros en estudar sistematicamente a \u00e1rea, elaborou unha cronolox\u00eda de esculturas na rocha. Comparou o estilo e os tipos de s\u00edmbolos para identificar posibles correlaci\u00f3ns coa periodizaci\u00f3n hist\u00f3rica tradicional, desde a Prehistoria ata a Idade Media.\nEpipaleol\u00edtico.\nAs primeiras esculturas de rochas datan do epipaleol\u00edtico (ou Mesol\u00edtico, do oitavo ao sexto milenio aC), varios milenios despois da retirada do glaciar que cubr\u00eda o Val Camonica (Glaciaci\u00f3n de W\u00fcrm). Esas esculturas foron obra cazadores n\u00f3mades que pasaban, seguindo as migraci\u00f3ns das s\u00faas presas. As figuras representadas de feito representan grandes animais, como cervos e alces, que eran a presa t\u00edpica dese per\u00edodo. Representaci\u00f3ns similares est\u00e1n presentes no parque de esculturas de pedra da cidade de Luine (comune de Darfo Boario Terme).\nNeol\u00edtico.\nDurante o per\u00edodo neol\u00edtico (dos s\u00e9culos V ao I do IV milenio a.C. aproximadamente), as pr\u00e1cticas agr\u00edcolas difund\u00edronse no Val Camonica, correlacionadas coa formaci\u00f3n dos primeiros asentamentos sedentarios. No campo da arte rupestre, figuras humanas e conxuntos de elementos xeom\u00e9tricos, como rect\u00e1ngulos, c\u00edrculos e puntos, constit\u00faen os elementos principais das composici\u00f3ns e completan o significado simb\u00f3lico dos petr\u00f3glifos antropomorfos. Esculturas similares est\u00e1n presentes na Reserva Rexional de Gravados en Rocha de Ceto, Cimbergo, e Paspardo. \u00c9 cuestionado a pertenenza ao Neol\u00edtico das figuras antropomorfas esquem\u00e1ticas, chamadas \"oranti\" (\"figuras oradoras\"), e alg\u00fans estudosos d\u00e1tanas na Idade de Bronce. De acordo con esta interpretaci\u00f3n, o \u00fanico conxunto de figuras relativas ao Neol\u00edtico, ou ao Neol\u00edtico na primeira fase da Idade do Cobre (4\u00ba milenio a.C.), est\u00e1 constitu\u00edda polos patr\u00f3ns xeom\u00e9tricos, que son interpretados como representaci\u00f3n topogr\u00e1fica dunha terra arada e cultivada.\nIdade do cobre.\nDurante a Idade do cobre (ou o per\u00edodo Chalcolithic, o 3\u00ba milenio aC aproximadamente) apareceron novos s\u00edmbolos, documentando o xurdimento da roda, o vag\u00f3n e as primeiras formas de metalurxia. As rochas estaban manchadas de s\u00edmbolos celestes, animais, armas, representaci\u00f3ns de arado, cadeas de seres humanos e outros signos. Estes monumentos, conservados principalmente no Parque Arqueol\u00f3xico Nacional de Massi Cemmo e no do Asinino-Anv\u00f2ia (Ossimo), indican unha funci\u00f3n ritual ligada \u00e1 veneraci\u00f3n dos antepasados.\nIdade de Bronce.\nDurante a Idade de Bronce (segundo milenio a. C., aproximadamente), os gravados sobre afloramentos de rochas abordaron o tema das armas, reflectindo a maior importancia dos guerreiros na sociedade cam\u00fanica da \u00e9poca. Deuse \u00e9nfase continuada as formas xeom\u00e9tricas (c\u00edrculos e variantes), en continuidade cos gravados de eras anteriores.\nIdade do Ferro.\nOs gravados da Idade do Ferro (1\u00ba milenio a. C.) son atribu\u00eddos aos Camuni e representan aproximadamente o 70-80% de todas as figuras do censo. Estas obras manifestan os seus ideais de masculinidade heroica e superioridade. Os temas dominantes incl\u00faen representaci\u00f3ns de duelos e figuras humanas, incluso grandes, facendo uso das s\u00faas armas, os seus m\u00fasculos e os seus xenitais. Tam\u00e9n hai figuras de cabanas, labirintos, pegadas, escenas de caza e outros s\u00edmbolos.. Os patr\u00f3ns topogr\u00e1ficos tam\u00e9n est\u00e1n presentes, principalmente na parte central da Idade do Ferro (s\u00e9culo VI-IV a.C.), como no famoso Mapa de Bedolina, estudado por primeira vez por Miguel Beltr\u00e1n Llor\u00eds e m\u00e1is recentemente por Cristina Turconi para a Universidade de Mil\u00e1n, unha das superficies gravadas m\u00e1is co\u00f1ecidas do Val Camonica.\nIdade romana.\nDurante a dominaci\u00f3n romana do Val Camonica (~ 100 AC - ~ 500 AD) a actividade de petr\u00f3glifos sufriu unha forte contracci\u00f3n, entrando nunha fase de latencia.\nIdade Media.\nA Idade Media no Val Camonica marcou a continuaci\u00f3n dos gravados nas rochas, a partir da primeira fase da Idade Media. Moitas das inscrici\u00f3ns durante este per\u00edodo son s\u00edmbolos cristi\u00e1ns, como cruces e chaves, que se xuntaron e se solapan cos considerados s\u00edmbolos pag\u00e1ns, no fondo, no intento de sacralizar estes lugares.\nParques.\nExisten diversas estruturas cient\u00edficas e tur\u00edsticas que acollen e protexen este patrimonio:"}
{"id": "451788", "revid": "785", "url": "https://gl.wikipedia.org/wiki?curid=451788", "title": "Enxame (hom\u00f3nimos)", "text": "O termo Enxame p\u00f3dese referir a:\nComo top\u00f3nimo galego, Enxame p\u00f3dese referir a:"}
{"id": "451790", "revid": "785", "url": "https://gl.wikipedia.org/wiki?curid=451790", "title": "O Bocelo", "text": ""}
{"id": "451792", "revid": "98629", "url": "https://gl.wikipedia.org/wiki?curid=451792", "title": "Chogha Zanbil", "text": "Chogha Zanbil (; Elamita: Dur Untash) \u00e9 un antigo complexo Elamita na provincia de Khuzestan de Ir\u00e1n. \u00c9 un dos poucos ziggurat existentes f\u00f3ra de Mesopotamia. At\u00f3pase aproximadamente a 30 km. ao sueste de Susa e 80 km. ao norte de Ahvaz.\nHistoria e etimolox\u00eda.\nO nome elamita desta estrutura \u00e9 Cigurat D\u016br Untash, (/\u02c8z\u026a\u0261\u0259r\u00e6t/ ZIG-\u0259r-at; da palabra Sem\u00edtico Acadio ziqqurat, baseada na D-stem de zaq\u0101ru \"para constru\u00edr nunha \u00e1rea elevada\" e \"Dur Untash\" \u00e9 a combinaci\u00f3n do Elamita Dur (Lugar / residente / cidade) como o \u00e1rabe \"Dur / Dar\" co mesmo significado e \"Untash\" o rei elamita que o constru\u00edu. No entanto, esta estrutura \u00e9 co\u00f1ecida polo seu novo mome persa actual \"Chogha Zanbil\" que lle deu Chogha en Bakhtiari significa \"outeiro\" . Foi constru\u00eddo sobre o 1250 a.C. polo rei Untash-Napirisha, principalmente para honrar ao gran deus Inshushinak. O seu nome orixinal era \"Dur Untash\", que significa \"cidade de Untash\", pero \u00e9 improbable que moitas persoas, ademais de sacerdotes e servos, vivisen al\u00ed. O complexo est\u00e1 protexido por tres muros conc\u00e9ntricos que definen as \u00e1reas principais da \"cidade\". A \u00e1rea interior est\u00e1 totalmente ocupada por un gran ziggurat dedicado ao deus principal, que foi constru\u00eddo sobre un templo cadrado anterior con compartimentos tam\u00e9n constru\u00eddos por Untash-Napirisha.\nA \u00e1rea media ten once templos para deuses menores. Crese que orixinariamente plane\u00e1ronse vinte e dous templos, pero o rei morreu antes de que puidesesen rematar e os seus sucesores deixaron de constru\u00edr. Na zona exterior at\u00f3panse palacios reais, un palacio funerario que cont\u00e9n cinco tumbas reais subterr\u00e1neas.\nA\u00ednda que a construci\u00f3n da cidade terminou abruptamente despois da morte de Untash-Napirisha, o sitio non foi abandonado, pero continuou sendo ocupado ata que foi destru\u00eddo polo asirio Ashurbanipal no 640. Alg\u00fans estudosos especulan, base\u00e1ndose na gran cantidade de templos e santuarios en Chogha Zanbil, que Untash-Napirisha intentou crear un novo centro relixioso (posiblemente destinado a substitu\u00edr a Susa) que unir\u00eda aos deuses das terras altas e aos das terras baixas de Elam nun s\u00f3 sitio.\nO cigurat med\u00eda orixinariamente 105.2 m. en cada lado e preto de 53 m. de altura, en cinco niveis, coroado cun templo. O ladrillo de barro era o material b\u00e1sico de todo o conxunto. O cigurat recibiu un revestimento de ladrillos cocidos, alg\u00fans dos cales te\u00f1en personaxes cuneiformes que dan nome a deidades nas linguas elamita e acadia. A\u00ednda que o cigurat agora ten s\u00f3 24.75 m. de alto, menos da metade da altura orixinal estimada, o seu estado de conservaci\u00f3n \u00e9 insuperable.\nOs principais materiais de construci\u00f3n en Chogha Zanbil eran ladrillos de barro e ladrillos cocidos ocasionalmente. Os monumentos estaban decorados con ladrillos cocidos, xeso e adornos de faia e vidro. Adornando os edificios m\u00e1is importantes atp\u00e1banse miles de ladrillos cocidos que conte\u00f1en inscrici\u00f3ns con caracteres cuneiformes elam\u00edticos inscritos a man. As estatuas de terracota vidreada como os touros e os grif\u00f3ns alados custodian as entradas ao cigurat. Preto dos templos de Kiririsha e Hishmitik-Ruhuratir, atop\u00e1ronse fornos que probablemente foron usados \u200b\u200bpara a produci\u00f3n de ladrillos cocidos e materiais decorativos. Crese que o cigurat foi constru\u00eddo en d\u00faas etapas. Tomou a s\u00faa forma multi-capas na segunda fase.\nO cigurat consid\u00e9rase o mellor exemplo preservado de monumento piramidal escalonado por parte da UNESCO.. En 1979, Chogha Zanbil converteuse no primeiro sitio iraniano en inscribirse na lista do Patrimonio da Humanidade da UNESCO.\nArqueolox\u00eda.\nChoga Zanbil excavouse en seis tempadas entre 1951 e 1961 por Roman Ghirshman. \nAmeazas.\nA exploraci\u00f3n petrol\u00edfera debido ao aumento da demanda global ameaza as bases do sitio, xa que se realizaron varias probas s\u00edsmicas para explorar as reservas de petr\u00f3leo. A busca de petr\u00f3leo realizouse a tan s\u00f3 300 m do cigurat."}
{"id": "451793", "revid": "1131", "url": "https://gl.wikipedia.org/wiki?curid=451793", "title": "Voo 11 de Air Bagan", "text": "O voo 11 de Air Bagan era un servizo regular dom\u00e9stico en Myanmar, dende Yangon ata Heho. O d\u00eda 25 de decembro de 2012 o Fokker 100 que operaba a ruta estaba intentando aterrar no aeroporto de Heho cando golpeou paus da luz e esnafrouse nunha estrada, acabando nun campo de arroz onde se incendiou. \u00c1rbores nos dous lados da estrada fixeron que as \u00e1s se separasen. O avi\u00f3n levaba 65 pasaxeiros, dos cales un morreu e nove resultaron feridos. Un motorista foi golpeado polo avi\u00f3n e morreu e outra persoa en terra resultou ferida. A causa do accidente a\u00ednda non est\u00e1 clara; informouse de que os pilotos intentaran aterrar o avi\u00f3n na estrada por un erro, pero unha testemu\u00f1a dixo que o avi\u00f3n xa estaba ardendo antes de esnafrarse. Os pilotos resultaron feridos e recibiron tratamento hospitalario.\nDous brit\u00e1nicos, un coreano e dous estadounidenses estaban entre os pasaxeiros feridos.\nInvestigaci\u00f3n.\nAs caixas negras do avi\u00f3n foron enviadas \u00e1 Oficina de Seguridade de Transporte Australiana para a s\u00faa an\u00e1lise. O Ministro de Informaci\u00f3n de Myanmar dixo que os pilotos confundiran unha estrada coa pista do aeroporto en condici\u00f3ns de densa br\u00e9tema e aterraron o avi\u00f3n nun campo de arroz."}
{"id": "451794", "revid": "23204", "url": "https://gl.wikipedia.org/wiki?curid=451794", "title": "Tchogha Zanbil", "text": ""}
{"id": "451795", "revid": "15490", "url": "https://gl.wikipedia.org/wiki?curid=451795", "title": "Batalla de Liegnitz", "text": ""}
{"id": "451796", "revid": "35560", "url": "https://gl.wikipedia.org/wiki?curid=451796", "title": "Principio de Huygens", "text": ""}
{"id": "451798", "revid": "88215", "url": "https://gl.wikipedia.org/wiki?curid=451798", "title": "Truong Tan Sang", "text": ""}
{"id": "451799", "revid": "88215", "url": "https://gl.wikipedia.org/wiki?curid=451799", "title": "Tran Dai Quang", "text": ""}
{"id": "451800", "revid": "88215", "url": "https://gl.wikipedia.org/wiki?curid=451800", "title": "Nguyen Minh Triet", "text": ""}
{"id": "451801", "revid": "88215", "url": "https://gl.wikipedia.org/wiki?curid=451801", "title": "Tran Duc Luong", "text": ""}
{"id": "451802", "revid": "89787", "url": "https://gl.wikipedia.org/wiki?curid=451802", "title": "Padasjoki", "text": "Padasjoki \u00e9 un municipio de Finlandia situada na rexi\u00f3n de P\u00e4ij\u00e4nne Tavastia. En 2018 a s\u00faa poboaci\u00f3n era de 3\u00a0013\u00a0habitantes. A superficie do termo municipal \u00e9 de 729,85\u00a0km2, dos cales 206,73\u00a0km2 son auga. O concello ten unha densidade de poboaci\u00f3n de 5,76\u00a0hab./km\u00b2.\nLimita cos concellos de Asikkala e Sysm\u00e4, na s\u00faa mesma rexi\u00f3n, H\u00e4meenlinna pertencente \u00e1 rexi\u00f3n de Tavastia Propia, Kangasala e P\u00e4lk\u00e4ne na rexi\u00f3n de Pirkanmaa, e Kuhmoinen, pertencente \u00e1 rexi\u00f3n veci\u00f1a de Finlandia Central.\nO concello \u00e9 uniling\u00fce en fin\u00e9s."}
{"id": "451803", "revid": "98629", "url": "https://gl.wikipedia.org/wiki?curid=451803", "title": "Bomba de ariete", "text": "A Bomba de ariete \u00e9 un artiluxo mec\u00e1nico empregado para elevar flu\u00eddos empregando a enerx\u00eda cin\u00e9tica do propio flu\u00eddo e o principio f\u00edsico do golpe de ariete. A bomba non necesita enerx\u00eda externa e funciona de xeito continuo. As s\u00faas orixes est\u00e1n no s\u00e9culo XVIII.\nFuncionamento.\nO l\u00edquido, xeralmente auga, fl\u00fae por un conduto ou tubar\u00eda met\u00e1lica ata unha v\u00e1lvula que pecha o paso creando unha onda de choque que se transmite polo propio flu\u00eddo ata unha v\u00e1lvula antiretorno que enche con l\u00edquido unha camp\u00e1 na que existe aire. Este aire contr\u00e1ese pola presi\u00f3n do flu\u00eddo. A v\u00e1lvula antiretorno evita que o flu\u00eddo saia desta camp\u00e1. O aire ao expandirse s\u00f3 ten como sa\u00edda cara a unha tubar\u00eda que permite elevar o flu\u00eddo. Tras o golpe de ariete a v\u00e1lvula volver a abrir deixando que o flu\u00eddo volva a sa\u00edr pola v\u00e1lvula de peche. O ciclo contin\u00faa entre 60 e 90 veces por minuto."}
{"id": "451804", "revid": "27155", "url": "https://gl.wikipedia.org/wiki?curid=451804", "title": "Factor de crecemento de fibroblastos b\u00e1sico", "text": "O factor de crecemento de fibroblastos b\u00e1sico (bFGF), tam\u00e9n chamado FGF2 ou FGF-\u03b2, \u00e9 un factor de crecemento e prote\u00edna de sinalizaci\u00f3n codificada polo xene \"FGF2\" do cromosoma 4 humano. Sintet\u00edzase inicialmente como un polip\u00e9ptido de 155 amino\u00e1cidos, que orixina unha prote\u00edna de 18 kDa. Por\u00e9n, hai catro cod\u00f3ns de inicio alternativos que orixinan extensi\u00f3ns N-terminais de 41, 46, 55 ou 133 amino\u00e1cidos, orixinando prote\u00ednas, respectivamente, de 22 kDa (196 amino\u00e1cidos en total), 22,5 kDa (201 amino\u00e1cidos en total), 24 kDa (210 amino\u00e1cidos en total) e 34 kDa (288 amino\u00e1cidos en total). Xeralmente, a forma de 155 amino\u00e1cidos/18 kDa de baixo peso molecular (LMW) consid\u00e9rase citopl\u00e1smica e pode ser segregada da c\u00e9lula, mentres que as formas de alto peso molecular (HMW) son dirixidas ao n\u00facleo celular.\nA prote\u00edna factor de crecemento de fibroblastos foi purificada primeiramente en 1975, pero pouco despois ill\u00e1ronse outras similares utilizando diferentes condici\u00f3ns, como o FGF b\u00e1sico, o factor de crecemento que se une \u00e1 heparina 2 e o factor de crecemento de c\u00e9lula endotelial 2. A secuenciaci\u00f3n x\u00e9nica revelou que FGF2 era un membro da familia de FGF de prote\u00ednas. O FGF2 \u00fanese e exerce efectos por medio de prote\u00ednas espec\u00edficas receptor do factor de crecemento de fibroblastos (FGFR) que constit\u00faen unha familia de mol\u00e9culas estreitamente relacionadas.\nFunci\u00f3n.\nComo outros membros da familia FGF, o factor de crecemento de fibroblastos b\u00e1sico pos\u00fae amplas actividades mitox\u00e9nicas e de supervivencia celular e est\u00e1 implicado en diversos procesos biol\u00f3xicos, como o desenvolvemento embrionario, crecemento celular, morfox\u00e9nese, reparaci\u00f3n de tecidos, crecemento e invasi\u00f3n tumoral.\nNo tecido normal, o bFGF est\u00e1 presente nas membranas basais e na matriz extracelular subendotelial dos vasos sangu\u00edneos. Permanece unido \u00e1 membrana plasm\u00e1tica se non hai p\u00e9ptido sinal.\nHipotetizouse que, durante a curaci\u00f3n de feridas en tecido normal e o desenvolvemento de tumores, a acci\u00f3n dos encimas que degradan o hepar\u00e1n sulfato activan o bFGF, mediando as\u00ed a formaci\u00f3n de novos vasos sangu\u00edneos, un proceso co\u00f1ecido como anxiox\u00e9nese.\nAdemais, \u00e9 sintetizado e segregado polos adipocitos humanos e a concentraci\u00f3n de FGF2 correlaci\u00f3nase co IMC en mostras sangu\u00edneas. Tam\u00e9n act\u00faa sobre os preosteoblastos, incrementando a proliferaci\u00f3n celular, despois de unirse ao receptor do factor de crecemento de fibroblastos 1 e activando a fosfoinos\u00edtido 3-quinase.\nO FGF2 demostrou en estudos preliminares en animais protexer o coraz\u00f3n de danos asociados cos ataques ao coraz\u00f3n, reducindo a morte tisular e promovendo unha mellora da funci\u00f3n despois da reperfusi\u00f3n.\nEvidencias recentes indican que baixos niveis de FGF2 xogan un papel clave na incidencia da ansiedade excesiva.\nAdicionalmente, o FGF2 \u00e9 un compo\u00f1ente cr\u00edtico do medio de cultivo de c\u00e9lulas nai embrionarias humanas; o factor de crecemento \u00e9 necesario para que as c\u00e9lulas permanezan nun estado indiferenciado, a\u00ednda que os mecanismos polos cales o fan non est\u00e1n ben definidos. Demostrouse que induce a expresi\u00f3n de gremlina, a cal \u00e1 s\u00faa vez inhibe a induci\u00f3n da diferenciaci\u00f3n por prote\u00ednas morfoxen\u00e9ticas \u00f3seas. \u00c9 necesario nos sistemas de cultivo dependentes de c\u00e9lulas nutricias de rato (fibrobalstos embrionarios de rato que se engaden ao cultivo), as\u00ed como en sistemas de cultivo libres de soro e c\u00e9lulas nutricias. O FGF2, xunto coa BMP4, promove a diferenciaci\u00f3n de c\u00e9lulas nai orixinando li\u00f1axes celulares mesod\u00e9rmicas. Despois da diferenciaci\u00f3n, as c\u00e9lulas tratadas con BMP4 e FGF2 xeralmente producen unha maior diferenciaci\u00f3n osteox\u00e9nica e condrox\u00e9nica que as c\u00e9lulas nai non tratadas. Por\u00e9n, unha baixa concentraci\u00f3n de bFGF (10\u00a0ng/mL) pode exercer un efecto inhibitorio sobre a diferenciaci\u00f3n dos osteoblastos.\nInteracci\u00f3ns.\nO factor de crecemento de fibroblastos presenta interacci\u00f3ns coa case\u00edna quinase 2, alfa 1, a RPL6 e a prote\u00edna ribos\u00f3mica S19."}
{"id": "451806", "revid": "1093", "url": "https://gl.wikipedia.org/wiki?curid=451806", "title": "Jos\u00e9 Manuel Peque\u00f1o Castro", "text": ""}
{"id": "451807", "revid": "1131", "url": "https://gl.wikipedia.org/wiki?curid=451807", "title": "Voo 11 de Allied Air", "text": "O voo 11 de Allied Air foi un accidente de aviaci\u00f3n ocorrido o s\u00e1bado 2 de xu\u00f1o de 2012 ao redor das 19:15 hora local no aeroporto de Kotoka en Accra, Ghana. Un Boeing 727-200 de carga operado por Allied Air sa\u00eduse da pista na aterraxe, atravesou o valado do per\u00edmetro e golpeou un autob\u00fas na estrada. Os catro membros da tripulaci\u00f3n sobreviviron, pero as 10 persoas a bordo do autob\u00fas morreron, xunto cun cicista e o pasaxeiro dun taxi. Houbo ademais varios feridos en terra. Cando o avi\u00f3n se esnafrou hab\u00eda chuvia e pouca visibilidade na zona.\nO goberno de Ghana anunciou que se formar\u00eda unha comisi\u00f3n de investigaci\u00f3n do accidente. A causa do accidente segundo a comisi\u00f3n de investigaci\u00f3n foi que a tripulaci\u00f3n calculou mal o punto de aterraxe, tocando m\u00e1is adiante de onde deber\u00eda. Tr\u00e1tase do peor accidente de aviaci\u00f3n de Ghana.\nUns 20 anos antes o mesmo avi\u00f3n realizara o derradeiro voo para Pan American World Airways dende Bridgetown, Barbados ata Miami, Florida."}
{"id": "451808", "revid": "1093", "url": "https://gl.wikipedia.org/wiki?curid=451808", "title": "Francisco Armando Veiga Romero", "text": ""}
{"id": "451810", "revid": "27155", "url": "https://gl.wikipedia.org/wiki?curid=451810", "title": "Factor de crecemento de fibroblastos 2", "text": ""}
{"id": "451811", "revid": "27155", "url": "https://gl.wikipedia.org/wiki?curid=451811", "title": "Factor de crecemento de fibroblastos beta", "text": ""}
{"id": "451812", "revid": "27155", "url": "https://gl.wikipedia.org/wiki?curid=451812", "title": "BFGF", "text": ""}
{"id": "451813", "revid": "27155", "url": "https://gl.wikipedia.org/wiki?curid=451813", "title": "FGF2", "text": ""}
{"id": "451814", "revid": "27155", "url": "https://gl.wikipedia.org/wiki?curid=451814", "title": "FGF-beta", "text": ""}
{"id": "451815", "revid": "5863", "url": "https://gl.wikipedia.org/wiki?curid=451815", "title": "Bernardino Arcay Novo", "text": "Bernardino Arcay Novo, nado en Malpica de Berganti\u00f1os o 1 de febreiro de 1912, foi un mari\u00f1eiro e sindicalista galego.\nTraxectoria.\nMari\u00f1eiro. Membro do Sindicato de Obreros y Profesiones Varias de Malpica da CNT. Co golpe de Estado do 18 de xullo de 1936 foi chamado para o ex\u00e9rcito e fuxiu de Malpica con outros 10 republicanos en xu\u00f1o de 1937 na lancha de motor Ciudad de Montevideo. Pasou \u00e1 zona leal, chegou a bordo do cruceiro Galicia a Valencia e integrouse no Rexemento Naval N\u00ba1; despois foi destinado ao arsenal de Cartaxena. En abril de 1938 fuxiu a Bizerta (Tunisia) e en setembro de 1939 ingresou detido en Rota (C\u00e1diz). A finais de 1941 ingresou na Escollera (Ferrol). Debido aos informes desfavorables dalgunhas autoridades de Malpica, foi condenado no consello de guerra de abril de 1942 a 12 anos e un d\u00eda, conmutados despois a seis. Pero once \u201cpersoas de garant\u00eda e solvencia\u201d firmaron un manifesto ao seu favor (Modesto Ord\u00f3\u00f1ez, Jos\u00e9 Mato, Pompilio Cach\u00f3n, Santiago Cach\u00f3n, Francisco Pombo, Jos\u00e9 Pombo, Pedro Lema, Antonio Montero, Jenaro Delgado, Evaristo Pose e Juan Delgado Criado). O 6 de agosto de 1942 conced\u00e9ronlle a liberdade condicional e volveu a Malpica. A liberdade definitiva chegoulle en 1951."}
{"id": "451817", "revid": "1131", "url": "https://gl.wikipedia.org/wiki?curid=451817", "title": "Voo 213 de Bhoja Air", "text": "O voo 213 de Bhoja Air era un servizo regular dom\u00e9stico de pasaxeiros operado pola aeroli\u00f1a paquistan\u00ed Bhoja Air. O 20 de abril de 2012 o Boeing 737-236A que operaba a ruta esnafrouse con mal tempo durante a s\u00faa aproximaci\u00f3n ao aeroporto Benazir Bhutto, en Islamabad. Os 121 pasaxeiros e 6 tripulantes morreron no accidente. Este era o voo inaugural do segundo servizo diario de Bhoja Air nesa ruta.\nFoi o segundo accidente de aviaci\u00f3n con m\u00e1is v\u00edtimas mortais en Paquist\u00e1n, superado polo accidente do voo 202 de Airblue en 2010 onde morreron as 152 persoas a bordo, e \u00e9 o cuarto peor dun Boeing 737-200.\nAvi\u00f3n.\nO aparello era un Boeing 737-236, con rexistro AP-BKC e n\u00famero de serie 23167, que voara por vez primeira o 13 de decembro de 1984 e fora entregado a British Airways o 7 de xaneiro de 1985 (co rexistro G-BKYI). Posteriormente foi adquirido para operaci\u00f3ns con c\u00f3digo compartido por Comair (con rexistro ZS-OLB) en xu\u00f1o de 1999. O avi\u00f3n operou rutas dom\u00e9sticas en Sur\u00e1frica ata finais de 2010, cando Comair retirou a s\u00faa frota de 737-200, e foi vendido a Bhoja Air en xaneiro de 2012.\nAccidente.\nO avi\u00f3n estaba operando un servizo regular dom\u00e9stico entre o aeroporto Jinnah de Karachi e o aeroporto Benazir Bhutto de Islamabad, que era o primeiro voo da noiti\u00f1a da aeroli\u00f1a en case 12 anos (Bhoja Air pechara anteriormente entre dificultades financeiras no ano 2000, pero reiniciara as s\u00faas operaci\u00f3ns en marzo de 2012). Hab\u00eda 6 tripulantes e 121 pasaxeiros a bordo. O voo engalou de Karachi \u00e1s 17:00 PST (12:00 UTC) e ti\u00f1a que aterrar en Islamabad \u00e1s 18:50 (13:50 UTC). \u00c1s 18:40 PKT o avi\u00f3n esnafrouse a 5,6\u00a0km da pista, preto da vila de Hussainabad, Rawalpindi. As 127 persoas a bordo morreron. A aterraxe intentouse no medio dunha forte chuvia e unha tormenta. Os informes iniciais suxer\u00edan que os pilotos intentaron aterrar no medio de fortes ventos e chuvia, o avi\u00f3n puido voar cara a unha cizalladura inesperada que o mandou contra o chan debaixo s\u00faa. Por\u00e9n, testemu\u00f1as dixeron que o avi\u00f3n puidera ser golpeado por un l\u00f3strego antes do accidente, describ\u00edndoo como unha \"b\u00f3la de lume\". Un voo Airblue aterrou sen problemas despois do accidente.\nO aeroporto pechouse durante tres horas despois do accidente debido \u00e1 falta de bombeiros. Os servizos de emerxencia baseados no aeroporto foron ao lugar do accidente para axudar os bombeiros que traballaban al\u00ed. Os voos afectados polo peche foron desviados ao aeroporto Allama Iqbal, en Lahore. A pesar de que o accidente ocorreu nunha \u00e1rea residencial, non houbo v\u00edtimas en terra."}
{"id": "451818", "revid": "1131", "url": "https://gl.wikipedia.org/wiki?curid=451818", "title": "Voo 99 de Aeroflot", "text": "O voo 99 de Aeroflot era un Tupolev Tu-124 que operaba un servizo regular dom\u00e9stico de pasaxeiros dende Leningrado ata Murmansk que se esnafrou mentres intentaba aterrar o d\u00eda 11 de novembro de 1965. Dos 64 pasaxeiros e tripulantes a bordo, 32 morreron no accidente, e moitos dos superviventes resultaron feridos.\nAvi\u00f3n.\nO aparello implicado era un Tupolev Tu-124 con rexistro CCCP-45086. O avi\u00f3n era bastante novo, xa que sa\u00edra da li\u00f1a de montaxe en agosto de 1965, tres meses antes do accidente. O aparello ti\u00f1a s\u00f3 357 horas de voo en 300 ciclos.\nTripulaci\u00f3n.\nHab\u00eda sete tripulantes a bordo do avi\u00f3n. A tripulaci\u00f3n de voo estaba formada por:\nAccidente.\nO voo 99 engalou do aeroporto de Pulkovo \u00e1s 14:21. O voo transcorreu sen problemas durante a engalaxe e a fase de cruceiro. Por\u00e9n, durante o descenso cara a Murmansk o tempo empeorara con cumulonimbus a 260 metros, neve e visibilidade de 1,5\u00a0km.\nAt 15:50, 7 minutos antes da hora de chegada prevista, o control de tr\u00e1fico a\u00e9reo informou o voo das pobres condici\u00f3ns meteorol\u00f3xicas no aeroporto e instru\u00eduno para voar a unha altura de 2\u00a0400 metros; pouco despois ordenou ao avi\u00f3n reducir altura novamente para chegar aos 700 metros. O curso da aterraxe era de 215\u00b0.\nCando o voo estaba a unha altura de 800 metros o capit\u00e1n iniciou un xiro, perdendo altura m\u00e1is r\u00e1pido do que anticipara. Durante a aproximaci\u00f3n, a 7\u00a0100 metros da pista, o Tupolev estaba voando 400\u00a0m \u00e1 esquerda do centro da pista. Cando o avi\u00f3n estaba a unha altura de 180 metros e intentando pasar a baliza non direccional que se atopaba a uns 2\u00a0400 metros da pista, entrou na tormenta de neve. Pouco despois o piloto ao mando incrementou a taxa de descenso e \u00e1s 15:57 o Tu-124 esnafrouse no conxelado lago Kilpyavr a 273 metros da baliza e a 2\u00a0127 metros da pista.\nDespois de golpear o xeo o avi\u00f3n perdeu a \u00e1 esquerda e a fuselaxe rompeu en d\u00faas partes, separ\u00e1ndose da cabina de mando. A \u00e1 dereita separouse despois. A fuselaxe parou no xeo a 1\u00a0562 m do inicio da pista e afund\u00eduse rapidamente. Soldados conseguiron salvar varios pasaxeiros da fuselaxe afundida. A cabina de mando parou no xeo a 166 metros \u00e1 esquerda da fuselaxe e despois afund\u00eduse parcialmente en augas pouco profundas preto dunha pequena illa no medio do lago. Todos os tripulantes ag\u00e1s o navegador e o despachador conseguiron escapar. Soldados destinados nun edificio pr\u00f3ximo \u00e1 baliza apresur\u00e1ronse para rescatar os pasaxeiros e tripulantes do avi\u00f3n, pero 32 das 64 persoas a bordo morreron.\nCausa.\nOs pilotos descenderon por debaixo da senda de planeo pero non se decataron do seu erro inmediatamente. O que os pilotos pensaban era que as luces da pista eran realmente luces dunha veci\u00f1anza pr\u00f3xima ao aeroporto, causando que a tripulaci\u00f3n pensase que non descenderan o suficiente; motivo polo cal incrementaron a taxa de descenso a\u00ednda m\u00e1is. Cando se decataron do erro era demasiado tarde e o avi\u00f3n esnafrouse no lago conxelado. Raz\u00f3ns secundarias do accidente son que o aeroporto non estaba equipado con luces de aproximaci\u00f3n de senda de planeo, e o controlador de tr\u00e1fico a\u00e9reo fallou en advertir \u00e1 tripulaci\u00f3n de que a s\u00faa altura era demasiado baixa en relaci\u00f3n \u00e1 proximidade da pista."}
{"id": "451819", "revid": "5863", "url": "https://gl.wikipedia.org/wiki?curid=451819", "title": "Agust\u00edn Mag\u00e1n Blanco", "text": ""}
{"id": "451820", "revid": "5863", "url": "https://gl.wikipedia.org/wiki?curid=451820", "title": "Xuli\u00e1n Magari\u00f1os Negreira", "text": ""}
{"id": "451821", "revid": "5863", "url": "https://gl.wikipedia.org/wiki?curid=451821", "title": "Mart\u00edn Anes Mari\u00f1o", "text": ""}
{"id": "451822", "revid": "5863", "url": "https://gl.wikipedia.org/wiki?curid=451822", "title": "Martin Anes Mari\u00f1o", "text": ""}
{"id": "451823", "revid": "5863", "url": "https://gl.wikipedia.org/wiki?curid=451823", "title": "Martin Codax", "text": ""}
{"id": "451824", "revid": "5863", "url": "https://gl.wikipedia.org/wiki?curid=451824", "title": "Martin Codaz", "text": ""}
{"id": "451827", "revid": "98629", "url": "https://gl.wikipedia.org/wiki?curid=451827", "title": "Bird Box (filme)", "text": "Bird Box\u00a0\u00e9 un\u00a0filme estadounidense postapocal\u00edptico de 2018 dirixido por Susanne Bier. O gui\u00f3n \u00e9 obra de Eric Heisserer e bas\u00e9ase na novela de 2014 \"Bird Box\", de Josh Malerman. Est\u00e1 protagonizado por Sandra Bullock. Trevante Rhodes, Jacki Weaver, Rosa Salazar, Danielle Macdonald, Lil Rel Howery, Tom Hollander, BD Wong, Sarah Paulson, Machine Gun Kelly (acreditado como Colson Baker) e John Malkovich forman o resto do elenco.\n\"Bird Box\" estreouse internacionalmente no AFI Fest o 12 de novembro de 2018, e tivo unha estrea limitada nos Estados Unidos o 14 de decembro antes da s\u00faa estrea mundial en li\u00f1a a trav\u00e9s de Netflix o 21 de decembro de 2018.\nSinopse.\nO filme conta a historia dunha muller, interpretada por Sandra Bullock, que xunto a dous nenos debe atravesar un bosque e un r\u00edo cos ollos pechados co obxectivo de evitar unhas entidades sobrenaturais que provocan que a xente cometa suicidio despois de ollar cara a eles."}
{"id": "451828", "revid": "23204", "url": "https://gl.wikipedia.org/wiki?curid=451828", "title": "James Chapin", "text": "James Paul Chapin, nado o 9 de xullo de 1889 e Nova York, e finado na mesma cidade o 7 de abril de 1964, foi un bi\u00f3logo e ornit\u00f3logo estadounidense.\nTraxectoria.\nChapin foi un dos ornit\u00f3logos m\u00e1is importantes do s\u00e9culo XX. Residente habitual de Staten Island, durante a s\u00faa adolescencia foi un asiduo colaborador nas publicaci\u00f3ns do Instituto para as Artes e as Ciencias de Staten Island. Con tan s\u00f3 dezanove anos de idade abandonou seu fogar para asumir, como segundo de abordo, a expedici\u00f3n que, durante seis anos (1909-1915), percorreu o Congo Belga, enviada polo Museo Americano de Historia Natural.\nAo seu regreso a Nova York, Chapin participou na edici\u00f3n do informe da expedici\u00f3n congolesa. Logo graduouse como doutor en Ciencias Naturais pola Universidade de Columbia en 1919, e traballou para o anteriormente citado Museo, onde preparou esp\u00e9cimes de aves e mam\u00edferos, e participou na elaboraci\u00f3n de cat\u00e1logos dalgunhas das colecci\u00f3ns. O seu traballo no Museo prolongouse durante un per\u00edodo de 59 anos consecutivos.\nJames Chapin participou en varias expedici\u00f3ns a \u00c1frica. En 1926 uniuse \u00e1 expedici\u00f3n Ruwenzori-Kiwu en \u00c1frica Oriental e o Congo. Publicou, en 1932, \"Birds of the Belgian Congo\", obra pola que recibiu a medalla de ouro Daniel Giraud Elliot, outorgada pola Academia Nacional de Ciencias dos Estados Unidos.\nEn 1937 volveu de novo a viaxar ao Congo. Foi nomeado conservador do Departamento de Ornitolox\u00eda do Museo Amricano de Historia Natural. Finalmente, instalouse, coa s\u00faa esposa, en 1953, nese pa\u00eds, e estudou a s\u00faa fauna durante seis anos.\nA\u00ednda que son os seus traballos sobre \u00c1frica os m\u00e1is co\u00f1ecidos, Chapin traballou tam\u00e9n sobre a fauna europea, canadense, polinesia e outras.\nEspecies dedicadas.\nNumerosas especies de animais, principalmente de aves, lle foron dedicadas, entre elas:\nAbreviatura.\nA abreviatura Chapin empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "451831", "revid": "72012", "url": "https://gl.wikipedia.org/wiki?curid=451831", "title": "James Paul Chapin", "text": ""}
{"id": "451833", "revid": "5863", "url": "https://gl.wikipedia.org/wiki?curid=451833", "title": "Martin de Padrozelos", "text": ""}
{"id": "451834", "revid": "5863", "url": "https://gl.wikipedia.org/wiki?curid=451834", "title": "Ricardo Mart\u00ednez Conde", "text": ""}
{"id": "451835", "revid": "5863", "url": "https://gl.wikipedia.org/wiki?curid=451835", "title": "Xos\u00e9 Mart\u00ednez Fontenla", "text": ""}
{"id": "451836", "revid": "27155", "url": "https://gl.wikipedia.org/wiki?curid=451836", "title": "Factor de crecemento de fibroblastos \u00e1cido", "text": "O factor de crecemento de fibroblastos \u00e1cido (aFGF), tam\u00e9n chamado FGF1 ou FGF-\u03b1 \u00e9 un factor de crecemento e prote\u00edna de sinalizaci\u00f3n codificado polo xene \"FGF1\" do cromosoma 5 humano. \u00c9 sintetizado como un polip\u00e9ptido de 155 amino\u00e1cidos, cuxa forma madura \u00e9 unha prote\u00edna non glicosilada de 17-18 kDa. A prote\u00edna factor de crecemento de fibroblastos foi purificada primeiramente en 1975, pero pouco despois, usando diferentes condici\u00f3ns, ill\u00e1ronse o FGF \u00e1cido, o factor de crecemento de heparina 1 e o factor de crecemento endotelial-1. A secuenciaci\u00f3n dos xenes revelou que o FGF1 era un membro da familia de FGF de prote\u00ednas.\nO FGF1 non ten unha secuencia sinal clara, polo que non \u00e9 segregada a trav\u00e9s das v\u00edas cl\u00e1sicas, pero non parece formar un d\u00edmero ligado por ponte disulfuro dentro das c\u00e9lulas, que se asocia cun complexo de prote\u00ednas na membrana plasm\u00e1tica (inclu\u00edndo S100A13 e Syt1) que despois axudan a pasala a trav\u00e9s da membrana ata o exterior da c\u00e9lula. Unha vez que est\u00e1 nas condici\u00f3ns redutoras dos tecidos circundantes, o d\u00edmero dis\u00f3ciase formando o FGF1 mon\u00f3mero que pode entrar na circulaci\u00f3n sist\u00e9mica ou ser secuestrado nos tecidos un\u00edndose a proteoglicanos de hepar\u00e1n sulfato da matriz extracelular. O FGF1 pode despois unirse e exercer os seus efectos por medio de prote\u00ednas espec\u00edficas receptoras do factor de crecemento de fibroblastos (FGFR), as cales constit\u00faen unha familia de mol\u00e9culas estreitamente relacionadas.\nAdemais da s\u00faa actividade extracelular, o FGF1 pode tam\u00e9n funcionar intracelularmente. A prote\u00edna ten unha secuencia de localizaci\u00f3n nuclear (NLS), pero a ruta que segue o FGF1 para chegar ao n\u00facleo non est\u00e1 clara e parece que c\u00f3mpre que se una a alg\u00fan tipo de receptor da superficie celular, seguido da s\u00faa internalizaci\u00f3n e translocaci\u00f3n ao n\u00facleo, onde pode interaccionar con isoformas nucleares de FGFR. Isto \u00e9 diferente do que ocorre co FGF2, que tam\u00e9n pode activar os FGFR nucleares, pero que ten variantes de empalme da prote\u00edna que nunca abandonan a c\u00e9lula e van directamente ao n\u00facleo.\nFunci\u00f3n.\nOs membros da familia do FGF pos\u00faen amplas actividades mitox\u00e9nicas e de supervivencia celular e est\u00e1n implicados en diversos procesos biol\u00f3xicos, como o desenvolvemento embrionario, crecemento celular, morfox\u00e9nese, reparaci\u00f3n de tecidos e o crecemento e invasi\u00f3n tumorais. Esta prote\u00edna funciona como un modificador da migraci\u00f3n e proliferaci\u00f3n de c\u00e9lulas endoteliais, as\u00ed como un factor anxiox\u00e9nico. Act\u00faa como mit\u00f3xeno para diversas c\u00e9lulas derivadas do mesoderma e neuroectoderma in vitro, as\u00ed se pensa que est\u00e1 implicado na organox\u00e9nese. Describ\u00edronse tres variantes de empalme alternativo que codifican diferentes isoformas.\nO FGF1 \u00e9 multifuncional e ten moitos efectos. Como exemplo, en ratos con diabetes inducida pola dieta, que \u00e9 un equivalente experimental da diabetes de tipo 2 humana, unha soa inxecci\u00f3n da prote\u00edna FGF1 \u00e9 dabondo para restablecer os niveis de azucre do sangue ata uns valores saudables durante m\u00e1is de dous d\u00edas.\nInteracci\u00f3ns.\nO FGF1 presenta interacci\u00f3ns con:"}
{"id": "451837", "revid": "27155", "url": "https://gl.wikipedia.org/wiki?curid=451837", "title": "FGF1", "text": ""}
{"id": "451838", "revid": "27155", "url": "https://gl.wikipedia.org/wiki?curid=451838", "title": "AFGF", "text": ""}
{"id": "451839", "revid": "27155", "url": "https://gl.wikipedia.org/wiki?curid=451839", "title": "Factor de crecemento de fibroblastos 1", "text": ""}
{"id": "451840", "revid": "27155", "url": "https://gl.wikipedia.org/wiki?curid=451840", "title": "FGF-alfa", "text": ""}
{"id": "451841", "revid": "85894", "url": "https://gl.wikipedia.org/wiki?curid=451841", "title": "Alfonso Mart\u00edn Su\u00e1rez", "text": "Alfonso Tom\u00e1s Mart\u00edn Su\u00e1rez, nado en Vigo en 1936, \u00e9 un empresario e pol\u00edtico galego.\nTraxectoria.\nCursou estudos en Vigo, e despois marchou a Mar\u00edn. Empresario, membro do consello de administraci\u00f3n da empresa Su\u00e1rez y C\u00eda. No franquismo foi nomeado alcalde de Mar\u00edn en 1968. Cesou como alcalde en 1973. Nas primeiras elecci\u00f3ns democr\u00e1ticas foi candidato \u00e1 alcald\u00eda de Mar\u00edn por Alianza Popular. En 1984 foi deputado no Congreso substitu\u00edndo a Fernando Garrido Valenzuela que renunciou para ser conselleiro."}
{"id": "451844", "revid": "5863", "url": "https://gl.wikipedia.org/wiki?curid=451844", "title": "Mosteiro de San Lourenzo do Escorial", "text": ""}
{"id": "451845", "revid": "5863", "url": "https://gl.wikipedia.org/wiki?curid=451845", "title": "Premio Cultura Galega \u00e1 Promoci\u00f3n Cultural de Galicia", "text": ""}
{"id": "451847", "revid": "5863", "url": "https://gl.wikipedia.org/wiki?curid=451847", "title": "Premio da Cultura Galega de Proxecci\u00f3n Exterior", "text": ""}
{"id": "451848", "revid": "1131", "url": "https://gl.wikipedia.org/wiki?curid=451848", "title": "Voo 20 de Aeroflot", "text": "O voo 20 de Aeroflot era un servizo regular dom\u00e9stico de pasaxeiros dende Moscova ata Alma-Ata cunha escala en Omsk. O d\u00eda 4 de xaneiro de 1965 o Ilyushin Il-18B que operaba a ruta esnafrouse en condici\u00f3ns de baixa visibilidade, matando 64 das 103 persoas a bordo.\nAvi\u00f3n.\nO aparello implicado no accidente era un Ilyushin Il-18B con rexistro CCCP-75685 da Direcci\u00f3n de Aviaci\u00f3n Civil de Casaquist\u00e1n de Aeroflot. O avi\u00f3n ti\u00f1a 6 802 horas de voo.\nTripulaci\u00f3n.\nHab\u00eda 8 tripulantes a bordo do avi\u00f3n. A tripulaci\u00f3n de voo estaba formada por:\nOs asistentes de voo na cabina de pasaxeiros eran Stanislav Valentinovich Port e Augustina Yakovlevna Kuzmenykh.\nAccidente.\nO voo ti\u00f1a programada a s\u00faa partida do aeroporto de Domodedovo \u00e1s 07:30 do 4 de xaneiro, pero foi atrasado por reparaci\u00f3ns de motor. O voo non engalou de Domodedovo ata as 10:20 e chegou ao aeroporto de Omsk \u00e1s 15:52 da hora de Moscova. O avi\u00f3n ti\u00f1a que deixar Omsk posteriormente para un curto voo ata Alma-Ata. Ao mesmo tempo, o xefe da Direcci\u00f3n de Aviaci\u00f3n Civil de Casaquist\u00e1n R. Azakov acababa de regresar de investigar o accidente dun Mil Mi-4 e inspeccionou o tren de aterraxe do Il-18 antes de que o avi\u00f3n fose autorizado a realizar a \u00faltima parte da ruta. O voo atrasouse 2 horas e 28 minutos debido a que a visibilidade no aeroporto de Alma-Ata era menor de 1\u00a0000 metros, polo que o aeroporto tivo que pechar por raz\u00f3ns de seguridade. \u00c1s 19:30 o voo engalou de Omsk cara a Alma-Ata e mantivo unha altura de cruceiro de 7\u00a0000 metros (23\u00a0000 p\u00e9s).\n\u00c1s 20:15 a visibilidade en Alma-Ata era de 3\u00a0000 metros (9 800 p\u00e9s), o vento era d\u00e9bil, e a presi\u00f3n atmosf\u00e9rica era de 710,5\u00a0mmHg. \u00c1s 20:32, un Il-18 distinto, con rexistro CCCP-75689, aterrou cun rumbo de 230\u00b0 despois de intentalo d\u00faas veces no sentido contrario e tendo que executar un go-around. Tras aterrar, mentres rodaba, o director de operaci\u00f3ns do aeroporto preguntoulle ao Il-18 se ser\u00eda seguro para outro Il-18 aterrar co mesmo tempo. O piloto respostou dicindo categoricamente que ning\u00fan Il-18 poder\u00eda aterrar con seguridade nas condici\u00f3ns actuais. O controlador ent\u00f3n d\u00edxolle ao voo 20 que procedese ao aeroporto alternativo, o aeroporto de Sary-Arka; pero cinco minutos despois o director de operaci\u00f3ns cancelou a instruci\u00f3n anterior e d\u00edxolle ao voo 20 que comezase a baixar a unha altura de 4\u00a0500 metros (14\u00a0800 p\u00e9s) e despois de 3\u00a0000 metros (9\u00a0800 p\u00e9s) para aterrar en Alma-Ata. Violando os procedementos o controlador non informou a tripulaci\u00f3n das condici\u00f3ns de visibilidade ou da altitude do l\u00edmite inferior das nubes.\nA unha altura de 3\u00a0000 metros o voo contactou co control de tr\u00e1fico a\u00e9reo e recibiu o permiso de baixar a unha altura de 700 metros (2\u00a0300 p\u00e9s). A aterraxe ti\u00f1a que facerse nun curso de 230\u00b0. O controlador avisou da presenza de n\u00e9boa no aeroporto, pero dixo que diminu\u00edra un pouco e probablemente non esperaba que a visibilidade baixase por baixo do nivel m\u00ednimo de seguridade. A tripulaci\u00f3n comezou a executar a aproximaci\u00f3n baixo o planeado, pero no cuarto xiro o avi\u00f3n estaba a 500 metros \u00e1 dereita do centro da pista. Cando o avi\u00f3n estaba a 10 quil\u00f3metros da pista, o controlador deu instruci\u00f3ns ao voo para que baixase aos 300 metros (980 p\u00e9s) e avisouno de que as condici\u00f3ns de visibilidade estaban empezando a empeorar. Cando o avi\u00f3n estaba a 8,5 quil\u00f3metros do limiar da pista entrou na senda de planeo e continuou descendendo para a aterraxe.\nA visibilidade no aeroporto chegara aos 800 metros (2\u00a0600 p\u00e9s), por debaixo da distancia m\u00ednima de seguridade; o controlador non informou ao voo nin ao director de operaci\u00f3ns da situaci\u00f3n. As condici\u00f3ns requir\u00edan que o avi\u00f3n fose enviado ao aeroporto alternativo pero non se fixo. As luces da baliza non direccional vibraron, pero o avi\u00f3n comezou a desviarse lixeiramente cara \u00e1 esquerda. O controlador notificou \u00e1 tripulaci\u00f3n a desviaci\u00f3n e d\u00edxolle que corrixise o seu curso 2\u00b0 e seguise as luces de aproximaci\u00f3n da pista. A tripulaci\u00f3n confirmou escoitar o que o controlador dixo e confirmou que v\u00eda as luces da baliza. O controlador ent\u00f3n instru\u00edu o voo a cambiar o curso 3\u00b0; o avi\u00f3n pasou de estar lixeiramente \u00e1 esquerda da pista a estar lixeiramente \u00e1 dereita. O controlador avisou a tripulaci\u00f3n de abortar a aterraxe e realizar un go-around, pero os pilotos ignoraron as instruci\u00f3n e continuaron coa aterraxe.\nDurante a aproximaci\u00f3n, o capit\u00e1n de verificaci\u00f3n Azakov instru\u00edu o piloto ao mando Artamonov para que realizase unha aproximaci\u00f3n instrumental, mentres Azakov se encargaba doutras tarefas da aterraxe. Houbo confusi\u00f3n entre os tripulantes na altura de decisi\u00f3n (130 metros) porque o controlador lles dixo que realizasen un go-around debido \u00e1 visibilidade, pero tanto o navegador como o inspector dix\u00e9ronlle ao piloto que eles v\u00edan as luces da pista, facendo que o capit\u00e1n continuase a aterraxe. Pouco despois a tripulaci\u00f3n perdeu de vista as luces, pero o capit\u00e1n non era consciente de que o resto xa non v\u00eda as luces; o capit\u00e1n ent\u00f3n quitou a s\u00faa vista dos instrumentos para ver as luces, facendo que o avi\u00f3n voase f\u00f3ra do curso. Cando o controlador ordenou ao voo facer un go-around, o inspector estaba mirando para as luces mentres o piloto ao mando agardaba polas s\u00faas instruci\u00f3ns para continuar co go-around. Segundos antes do accidente o capit\u00e1n viu que o avi\u00f3n estaba a piques de esnafrarse e intentou evitar a colisi\u00f3n co chan, e s\u00f3 ent\u00f3n Azakov mandoulle realizar o go-around.\n\u00c1s 21:01 hora de Moscova o avi\u00f3n esnafrouse a 210 metros \u00e1 dereita da pista a unha velocidade de 300\u00a0km/h. O tren de aterraxe desgarrouse e a \u00e1 dereita separouse do resto do avi\u00f3n. A \u00e1 esquerda e a fuselaxe romperon en varias pezas e incendi\u00e1ronse, queimando parcialmente os restos. O operador de radio, os dous asistentes de voo e 61 pasaxeiros morreron no accidente. 17 superviventes resultaron feridos.\nConclusi\u00f3ns.\nAs causas do accidente foron as seguintes:\nUnha causa secundaria do accidente foi o fallo do METAR de proporcionar informes meteorol\u00f3xicos \u00e1s 20:00, 20:15 e 20:30, cando o mal tempo se intensificou, o que poder\u00eda ter axudado ao voo a determinar se deb\u00eda continuar coa aproximaci\u00f3n.\nTam\u00e9n se destacou que o xefe da Direcci\u00f3n de Aviaci\u00f3n Civil de Casaquist\u00e1n non deber\u00eda axudar \u00e1 tripulaci\u00f3n, xa que ese d\u00eda traballara 15 horas e non ti\u00f1a certificado m\u00e9dico para voar."}
{"id": "451849", "revid": "42580", "url": "https://gl.wikipedia.org/wiki?curid=451849", "title": "Leeds United A.F.C.", "text": ""}
{"id": "451850", "revid": "5863", "url": "https://gl.wikipedia.org/wiki?curid=451850", "title": "Ant\u00f3n Lu\u00eds Santamarina Fern\u00e1ndez", "text": ""}
{"id": "451851", "revid": "63181", "url": "https://gl.wikipedia.org/wiki?curid=451851", "title": "Sysm\u00e4", "text": "Sysm\u00e4 \u00e9 un municipio de Finlandia situada na rexi\u00f3n de P\u00e4ij\u00e4nne Tavastia. En 2018 a s\u00faa poboaci\u00f3n era de 3\u00a0823\u00a0habitantes. A superficie do termo municipal \u00e9 de 936,18\u00a0km2, dos cales 269,88\u00a0km2 son auga. O concello ten unha densidade de poboaci\u00f3n de 5,74\u00a0hab./km\u00b2.\nLimita cos concellos de Asikkala, Hartola, Heinola, Padasjoki, Kuhmoinen e Luhanka, estes dous \u00faltimos pertencentes \u00e1 rexi\u00f3n veci\u00f1a de Finlandia Central.\nO concello \u00e9 uniling\u00fce en fin\u00e9s."}
{"id": "451852", "revid": "1888", "url": "https://gl.wikipedia.org/wiki?curid=451852", "title": "Benito Hermida Cebreiro", "text": "Benito Hermida Cebreiro, nado cara a 1935 e finado en Pontevedra o 16 de novembro de 2015, foi un profesor e pol\u00edtico galego.\nTraxectoria.\nEmpregado de banca, traballou no Banco Gallego e Fidecaya. Profesor do colexio San Narciso. No franquismo foi nomeado alcalde de Mar\u00edn en 1973, tomando posesi\u00f3n o 11 de abril. Cesou como alcalde en 1977. Moi implicado no Club de Atletismo San Miguel, do que foi presidente, e no impulso da Danza das Espadas. Finou en Pontevedra aos 80 anos.\nVida persoal.\nIrm\u00e1n de Jes\u00fas Hermida Cebreiro. Casou con Mar\u00eda Luisa Meijueiro Garc\u00eda."}
{"id": "451853", "revid": "89787", "url": "https://gl.wikipedia.org/wiki?curid=451853", "title": "Boril de Bulgaria", "text": "Boril (en b\u00falgaro: \u0411\u043e\u0440\u0438\u043b) reinou como emperador de Bulgaria desde 1207 at\u00e9 1218. Era o fillo dunha irm\u00e1 de nome desco\u00f1ecido do seu predecesor Kaloyan. \nTraxectoria.\nAscenso ao trono.\nNon est\u00e1 claro se Boril participou no asasinato de Kaloyan diante dos muros de Tesal\u00f3nica en 1207, pero os herdeiros do falecido, os seus curm\u00e1ns Iv\u00e1n Asen e Alexandre, fuxiron do pa\u00eds coa ascensi\u00f3n de Boril ao trono, primeiro a refuxiarse cos cumanos e m\u00e1is tarde en Galitzia. Boril casou coa vi\u00fava de Kaloyan, unha princesa cumana cuxo nome se desco\u00f1ece pois non se rexistra nos documentos, a menos que fose a Ana (a monxa Anisija) mencionada no S\u00ednodo da Igrexa b\u00falgara.\nContinuas rebeli\u00f3ns e inestabilidade.\nO intento de Boril de proseguir coa pol\u00edtica exterior de Kaloyan resultou errado. Desde o comezo do seu reinado, os membros da s\u00faa familia opux\u00e9ronselle. O seu irm\u00e1n Strez, asistido polo gran zupan serbio Stefan Nemanji\u0107, apoderouse da fortaleza de Prosek, desde a cal acometeu campa\u00f1as en Macedonia. O primo e arist\u00f3crata de Boril, Aleixo Slav declarouse independente, e estableceuse na rexi\u00f3n de Pirin, coa cidade de Melnik como capital. Para empeorar a situaci\u00f3n, o emperador latino Henrique de Flandres derrotou a Boril en Plovdiv en 1208, a pesar da vitoria obtida na anterior batalla de Boruy. As\u00ed, o norte de Tracia e as fortalezas en R\u00f3dope caeron en mans latinas.\nXa sexa como consecuencia dun conflito militar ou como resultado directo das negociaci\u00f3ns de paz, en 1209 a corte outorgoulle a Strez o t\u00edtulo de \"sebastocr\u00e1tor\" (un grao inferior ao de d\u00e9spota), o que fixo del un aliado de Boril at\u00e9 a s\u00faa morte en 1214. Mentres tanto, Boril atopou resistencia interna na nova rebeli\u00f3n de catro nobres cumanos acaecida en Vidin en 1211 (ou 1213 segundo algunhas fontes). Boril non pod\u00eda enfrontarse a ela pola s\u00faa conta e non pod\u00eda esperar axuda dos serbios ou dos latinos, nin das facci\u00f3ns divididas dos boiardos. A \u00fanica alternativa para Boril foi solicitar axuda a Hungr\u00eda. Un ex\u00e9rcito mandado polo conde Xoaqu\u00edn de Sibiu esmagou aos rebeldes e apoderouse de Vidin. Boril tivo que ceder a zona de Belgrado ao Reino de Hungr\u00eda como prezo polo apoio h\u00fangaro.\nPol\u00edtica relixiosa e alianzas matrimoniais.\nEn 1211 Boril convocou un s\u00ednodo da Igrexa na capital, Tarnovo, que conmemorou o celebrado en 1111 polo emperador Aleixo I Comneno, e do mesmo xeito, condenou aos bogomilos. Case ao mesmo tempo, Boril preparou o matrimonio da s\u00faa fillastra (filla de Kaloyan) Marija (o nome \u00e9 dubidoso) con Henrique de Flandres, e enviou a Constantinopla \u00e1 noiva con numerosos agasallos. Pouco despois, Boril pode haberse casado cunha filla de Andr\u00e9 II de Hungr\u00eda, pero hai poucas probas desta uni\u00f3n. Proxectouse outro matrimonio en 1214 entre a filla de Boril e o fillo de Andr\u00e9 II, o futuro B\u00e9la IV de Hungr\u00eda, pero nunca se levou a cabo.\nDerrota e falecemento.\nA alianza co Imperio Latino, o Reino de Hungr\u00eda e o Despotado de Epiro arrastraron a Boril a unha guerra contra Serbia, na que pouco puido facer, especialmente despois do asasinato do seu irm\u00e1n Strez en 1215. Coa morte de Henrique en 1216 e a partida de Andr\u00e9 II \u00e1 Quinta Cruzada, Boril perdeu os seus principais aliados. En 1217 ou 1218 Iv\u00e1n Asen, o seu primo, regresou do exilio e derrotou a Boril, quen se encerrou en Tarnovo. Despois dun cerco duns sete meses (en lugar do \u00absete anos\u00bb das fontes bizantinas), Boril fuxiu da capital, que se entregou a Iv\u00e1n Asen. Boril foi capturado durante a s\u00faa fuga, cegado e relegado a un mosteiro."}
{"id": "451855", "revid": "98629", "url": "https://gl.wikipedia.org/wiki?curid=451855", "title": "Beatriz de Sicilia (emperatriz latina)", "text": "Beatriz de Sicilia, nada en 1252 e finada entre o 17 de novembro e o 12 de decembro de 1275, foi a emperatriz consorte de Filipe de Courtenay, emperador titular latino de Constantinopla.\nTraxectoria.\nFoi filla de Carlos I de Sicilia e Beatriz de Provenza. Tam\u00e9n foi a irm\u00e1 m\u00e1is vella de Carlos II de N\u00e1poles.\nOs seus av\u00f3s paternos foron Lu\u00eds IX de Francia e Branca de Castela. Os seus av\u00f3s maternos foron Ram\u00f3n Berenguer IV de Provenza e Beatriz de Savoia.\nMatrimonio.\nBaixo o tratado de Viterbo (27 de maio de 1267), Baldu\u00edno II de Courtenay transferiu gran parte dos seus dereitos sobre o Imperio latino a Carlos I. Carlos \u00eda confirmar no seu poder Corf\u00fa e algunhas cidades de Albania. Tam\u00e9n tivo o dominio sobre o Principado de Acaia e a soberan\u00eda das illas do Exeo, con excepci\u00f3n daquelas en poder de Venecia e Lesbos, Qu\u00edos, Samos, e Amorgos.\nO mesmo tratado organizou o matrimonio de Filipe de Courtenay, herdeiro do Imperio latino, e Beatriz, a segunda filla de Carlos. Se o matrimonio non ti\u00f1a fillos, os dereitos de Filipe ser\u00edan herdados por Carlos I. Beatriz ti\u00f1a aproximadamente quince anos de idade no momento do seu compromiso.\nO 15 de outubro de 1273, Beatriz e Filipe casaron en Foggia. A noiva ti\u00f1a vinte e un anos de idade e o noivo trinta. O seu sogro morreu d\u00edas despois. Filipe foi proclamado emperador con Beatriz como a s\u00faa emperatriz. A s\u00faa \u00fanica filla co\u00f1ecida, Catarina de Courtenay, naceu o 25 de novembro de 1274.\nBeatriz morreu a finais de 1275. O seu marido sobreviviuna por oito anos, pero nunca volveu a casar."}
{"id": "451858", "revid": "89787", "url": "https://gl.wikipedia.org/wiki?curid=451858", "title": "In\u00e9s de Courtenay (princesa de Acaia)", "text": "In\u00e9s de Courtenay, nada en 1202 e finada despois de 1247, foi a princesa consorte do Principado de Acaia desde aproximadamente 1229 at\u00e9 1246.\nTraxectoria.\nIn\u00e9s era a filla de Pedro II de Courtenay, emperador latino de Constantinopla e de Iolanda de Flandres. En 1217 casou con Godofredo de Villehardouin, pr\u00edncipe herdeiro de Acaia. En 1229 Godofredo ascendeu como pr\u00edncipe despois da morte de seu pai, Godofredo I, e In\u00e9s ascendeu tam\u00e9n como princesa consorte. Con todo, o seu matrimonio non tivo fillos e logo da morte do seu esposo, en 1246, regresou a Francia onde morreu despois de 1247."}
{"id": "451861", "revid": "56817", "url": "https://gl.wikipedia.org/wiki?curid=451861", "title": "SNCAIP", "text": "A sinfilina-1 (SYPH1ou Sph1) \u00e9 unha prote\u00edna que nos humanos est\u00e1 codificada polo xene SNCAIP situado no cromosoma 5. \"SNCAIP\" son as siglas en ingl\u00e9s de \"synuclein alpha interacting protein\" (prote\u00edna interaccionante coa alfa-sinucle\u00edna) e tam\u00e9n se denomina \"SNCAP_HUMAN, synphilin 1, synuclein, alpha interacting protein (synphilin)\".\nFunci\u00f3n.\nO xene SNCAIP proporciona instruci\u00f3ns para sintetizar unha prote\u00edna chamada sinfilina-1 e unha versi\u00f3n lixeiramente diferente desta prote\u00edna chamada sinfilina-1A. Estas prote\u00ednas prod\u00facense no cerebro. Local\u00edzanse normalmente en estruturas especializadas chamadas terminais presin\u00e1pticas, que se encontran nos extremos (ax\u00f3ns) das c\u00e9lulas nerviosas. Nas c\u00e9lulas nerviosas a sinfilina-1 e a sinfilina-1A interaccionan con outra prote\u00edna chamada alfa-sinucle\u00edna. Por\u00e9n, as funci\u00f3ns da sinfilina-1 e a sinfilina-1A son polo momento desco\u00f1ecidas.\nA prote\u00edna codificada polo xene SNCAIP cont\u00e9n varios dominios para a interacci\u00f3n prote\u00edna-prote\u00edna, como repetici\u00f3ns de tipo anquirina, un dominio superenrolado e un motivo de uni\u00f3n ao ATP/GTP. A prote\u00edna codificada interacciona coa alfa-sinucle\u00edna no tecido nervioso e pode exercer unha funci\u00f3n na formaci\u00f3n de inclusi\u00f3ns citoplasm\u00e1ticas e a neurodexeneraci\u00f3n. Unha mutaci\u00f3n neste xene foi asociada coa enfermidade de Parkinson. Describ\u00edronse varios transcritos de variantes de empalme alternativo que codifican diferentes isoformas deste xene, pero a s\u00faa natureza coa lonxitude completa a\u00ednda non foi determinada.\nInteracci\u00f3ns.\nSNCAIP presenta interacci\u00f3ns con:"}
{"id": "451862", "revid": "23204", "url": "https://gl.wikipedia.org/wiki?curid=451862", "title": "Emydura subglobosa", "text": "O\u00a0Emydura subglobosa \u00e9 unha especie de tartaruga\u00a0da\u00a0familia\u00a0Chelidae. \"E. subglobosa\" \u00e9 orixinaria de Australia e Pap\u00faa Nova Guinea."}
{"id": "451863", "revid": "624", "url": "https://gl.wikipedia.org/wiki?curid=451863", "title": "In\u00e9s de Courtenay", "text": "Co nome de In\u00e9s de Courtenay co\u00f1\u00e9cense d\u00faas nobres medievais:"}
{"id": "451864", "revid": "27155", "url": "https://gl.wikipedia.org/wiki?curid=451864", "title": "SYPH1", "text": ""}
{"id": "451865", "revid": "27155", "url": "https://gl.wikipedia.org/wiki?curid=451865", "title": "Sinfilina-1", "text": ""}
{"id": "451866", "revid": "27155", "url": "https://gl.wikipedia.org/wiki?curid=451866", "title": "Sph1", "text": ""}
{"id": "451868", "revid": "56817", "url": "https://gl.wikipedia.org/wiki?curid=451868", "title": "Acrantophis dumerili", "text": "Acrantophis dumerili\u00a0\u00e9 unha especie non velenosa de\u00a0boa\u00a0orixinaria de\u00a0Madagascar. No presente non se reco\u00f1ece ningunha\u00a0subespecie."}
{"id": "451869", "revid": "839", "url": "https://gl.wikipedia.org/wiki?curid=451869", "title": "Yakob Yovsepean", "text": ""}
{"id": "451872", "revid": "5863", "url": "https://gl.wikipedia.org/wiki?curid=451872", "title": "Manuel Celso Matalobos Cerceda", "text": ""}
{"id": "451873", "revid": "1888", "url": "https://gl.wikipedia.org/wiki?curid=451873", "title": "Celestino Garrido Carrillo", "text": "Celestino Garrido Carrillo, nado en Malpica de Berganti\u00f1os en 1911 e finado no mesmo concello o 13 de febreiro de 1979, foi un pol\u00edtico e empresario galego.\nTraxectoria.\nPatr\u00f3n de barco. Irm\u00e1n de Bernardino Garrido Carrillo. Co golpe de Estado do 18 de xullo de 1936 fuxiu de Malpica con outros republicanos en xu\u00f1o de 1938 na evasi\u00f3n da motora San Adri\u00e1n. Pasou a zona leal, e ao remate da guerra foi internado no campo de concentraci\u00f3n de Argeles. Foi xulgado en Ferrol por rebeli\u00f3n militar e declarado en rebeld\u00eda. Marchou a Chile no Winnipeg e logo a Chimbote (Per\u00fa).\nVida persoal.\nCasou con Nieves Porto Garrido e foi pai de Celestino Garrido Porto."}
{"id": "451874", "revid": "5863", "url": "https://gl.wikipedia.org/wiki?curid=451874", "title": "Carlos Mella Villar", "text": ""}
{"id": "451875", "revid": "5863", "url": "https://gl.wikipedia.org/wiki?curid=451875", "title": "Mem Rodriguez de Briteiros", "text": ""}
{"id": "451876", "revid": "5863", "url": "https://gl.wikipedia.org/wiki?curid=451876", "title": "Men Rodriguez Tenoiro", "text": ""}
{"id": "451877", "revid": "5863", "url": "https://gl.wikipedia.org/wiki?curid=451877", "title": "Castor M\u00e9ndez Brand\u00f3n", "text": ""}
{"id": "451878", "revid": "5863", "url": "https://gl.wikipedia.org/wiki?curid=451878", "title": "Xos\u00e9 Mar\u00eda Moar Fandi\u00f1o", "text": ""}
{"id": "451879", "revid": "5863", "url": "https://gl.wikipedia.org/wiki?curid=451879", "title": "Victor Luis Molinari", "text": ""}
{"id": "451880", "revid": "5863", "url": "https://gl.wikipedia.org/wiki?curid=451880", "title": "Jos\u00e9-Martinho Montero Santalha", "text": ""}
{"id": "451881", "revid": "5863", "url": "https://gl.wikipedia.org/wiki?curid=451881", "title": "Xos\u00e9 Mar\u00eda Monterroso Devesa-Juega", "text": ""}
{"id": "451882", "revid": "5863", "url": "https://gl.wikipedia.org/wiki?curid=451882", "title": "Euxenio Montes Dom\u00ednguez", "text": ""}
{"id": "451883", "revid": "5863", "url": "https://gl.wikipedia.org/wiki?curid=451883", "title": "C\u00e9sar Carlos Mor\u00e1m Fraga", "text": ""}
{"id": "451884", "revid": "5863", "url": "https://gl.wikipedia.org/wiki?curid=451884", "title": "Morana", "text": ""}
{"id": "451885", "revid": "5863", "url": "https://gl.wikipedia.org/wiki?curid=451885", "title": "Xos\u00e9 Antonio Moreiras Santiso", "text": ""}
{"id": "451887", "revid": "5863", "url": "https://gl.wikipedia.org/wiki?curid=451887", "title": "Dulce Mar\u00eda Orxales Valc\u00e1rcel", "text": ""}
{"id": "451888", "revid": "5863", "url": "https://gl.wikipedia.org/wiki?curid=451888", "title": "Osoiro Anes", "text": ""}
{"id": "451889", "revid": "27155", "url": "https://gl.wikipedia.org/wiki?curid=451889", "title": "Gremlina", "text": "A gremlina \u00e9 unha prote\u00edna con funci\u00f3n inhibidora que act\u00faa na v\u00eda de sinalizaci\u00f3n do TGF beta.\nAs mutaci\u00f3ns que causaban alteraci\u00f3ns na acci\u00f3n deste xene en diferentes animais orixinaban deformidades nas extemidades e formaci\u00f3n de membranas interdixitais, o que lembraba o monstro Gremlin, de a\u00ed o nome desta prote\u00edna.\nEstrutura.\nA gremlina 1, previamente co\u00f1ecida como Drm, \u00e9 unha glicoprote\u00edna altamente conservada de 20,7 kDa e 184 amino\u00e1cidos, que forma parte da familia DAN e \u00e9 unha prote\u00edna de n\u00f3 de ciste\u00edna. A gremlina 1 foi identificada primeiramente en cribados diferenciais como un xene transcricional regulado \u00e1 baixa en fibroblastos embrionarios de rato transformados por v-mos.\nFunci\u00f3n.\nA gremlina 1 (Grem1) co\u00f1\u00e9cese pola s\u00faa interacci\u00f3n antagonista coas prote\u00ednas morfoxen\u00e9ticas \u00f3seas (BMP) na v\u00eda de sinalizaci\u00f3n do TGF beta. Grem1 inhibe predominantemente BMP2 e BMP4 nas xemas en crecemento das extremidades embrionarias e funciona como parte dun sistema de sinalizaci\u00f3n con retroalimentaci\u00f3n autorregulatorio, que \u00e9 esencial para o desenvolvemento normal das xemas das extremidades e a formaci\u00f3n de dedos. A inhibici\u00f3n das BMPs por Grem1 nas xemas das extremidades permite a regulaci\u00f3n \u00e1 alza transcricional dos ligandos factores de crecemento de fibroblastos (FGFs) 4 e 8 e Sonic hedgehog (SHH), que forman parte do sistema de sinalizaci\u00f3n que controla a progresi\u00f3n do desenvolvemento das xemas das extremidades. A regulaci\u00f3n feita por Grem1 de BMP4 en embri\u00f3ns de rato \u00e9 tam\u00e9n esencial para a morfox\u00e9nese das ramificaci\u00f3ns nos pulm\u00f3ns e riles.\nImportancia cl\u00ednica.\nCancro.\nOs datos de micromatrices de tecidos cancerosos e non cancerosos suxire que a Grem1 e outros antagonistas de BMP son importantes para a supervivencia do estroma do cancro e a proliferaci\u00f3n nalg\u00fans cancros. A expresi\u00f3n de Grem1 at\u00f3pase en moitos cancros e p\u00e9nsase que xoga importantes papeis no c\u00e9rvix uterino, pulm\u00f3n, ovario, riles, mama, colon, p\u00e1ncreas e sarcomas. En concreto, o sitio de uni\u00f3n de Grem1 (situado entre os residuos 1 e 67) interacciona coa prote\u00edna de uni\u00f3n YWHAH, (cuxo sitio de uni\u00f3n para Grem1 est\u00e1 entre os seus residuos 61 e 80) e consid\u00e9rase unha diana terap\u00e9utica e diagn\u00f3stica potencial contra cancros humanos. Grem1 tam\u00e9n xoga un papel dependente de BMP na anxiox\u00e9nese no endotelio do tecido pulmonar humano, o que implica unha funci\u00f3n de Grem1 no desenvolvemento do cancro.\n\u00d3so.\nA deleci\u00f3n de Grem1 en ratos despois do nacemento incrementa a formaci\u00f3n de \u00f3so e aumenta o volume do \u00f3so trabecular, mentres que a s\u00faa sobreexpresi\u00f3n causa a inhibici\u00f3n da formaci\u00f3n de \u00f3so e osteopenia. A deleci\u00f3n condicional dunha copia de Grem1 non produce un fenotipo anormal e a deleci\u00f3n de ambas as copias causa s\u00f3 unha pequena diferenza en fenotipo en ratos machos dun mes de idade, pero esta diferenza non se observa despois dos tres meses de idade. A Grem1 xoga un importante papel na desenvolvemento do \u00f3so e unha funci\u00f3n menos co\u00f1ecida posteriormente na idade adulta. A sobreexpresi\u00f3n de Grem1 fai diminu\u00edr a diferenciaci\u00f3n celular de osteoblastos ou a inhibici\u00f3n da formaci\u00f3n de \u00f3so e a capacidade de remodelar o \u00f3so. Ademais, a sobreexpresi\u00f3n de Grem1 nas xemas das extremidades de rato inhibe a sinalizaci\u00f3n de BMP, o cal pode levar a unha perda de dedos no embri\u00f3n, pero tam\u00e9n \u00e1 polidactilia. A sobreexpresi\u00f3n de Grem1 en c\u00e9lulas estrom\u00e1ticas e osteobl\u00e1sticas, ademais da inhibici\u00f3n de BMP, inhibe a activaci\u00f3n da actividade de sinalizaci\u00f3n de Wnt/\u03b2-catenina. A interacci\u00f3n entre Grem1 e a v\u00eda de sinalizaci\u00f3n Wnt non se comprende totalmente.\nRegulaci\u00f3n transcricional.\nOs m\u00f3dulos cis-regulatorios (CRM) regulan cando e onde se transcribe Grem1. Informouse que o CRM act\u00faa tanto como silenciador coma como activador para a transcrici\u00f3n de Grem1 nas xemas das extremidades de rato. Existen outros CRM que regulan a transcrici\u00f3n de Grem1."}
{"id": "451890", "revid": "43337", "url": "https://gl.wikipedia.org/wiki?curid=451890", "title": "Sentinela do Norte", "text": ""}
{"id": "451892", "revid": "89787", "url": "https://gl.wikipedia.org/wiki?curid=451892", "title": "Copa do Rei 2019 de h\u00f3ckey a pat\u00edns", "text": "A Copa do Rei de h\u00f3ckey a pat\u00edns 2019 foi a 76\u00aa edici\u00f3n da Copa do Rei. A competici\u00f3n disputouse entre os d\u00edas 21\u00a0e 24 de febreiro de 2019 na localidade catal\u00e1 de Reus. O 28 de novembro de 2018 a Real Federaci\u00f3n Espa\u00f1ola de Patinaxe anunciou na s\u00faa p\u00e1xina web que Reus acoller\u00eda a cita copeira, sendo ademais a primeira vez que se disputaron de xeito conxunto a Copa do Rei e a Copa da Ra\u00ed\u00f1a co obxectivo de promocionar as d\u00faas competici\u00f3ns, nas que participaron os oito mellores equipos da OK Liga e a OK Liga Feminina. Paralelamente \u00e1s d\u00faas citas copeiras, a cidade de Reus acolleu tam\u00e9n a Minicopa, tanto en categor\u00eda feminina como masculina, unha competici\u00f3n nada na mesma cidade en 2016.\nAo finalizar a competici\u00f3n o FC Barcelona alzouse co t\u00edtulo e conseguindo deste xeito a s\u00faa cuarta Copa do Rei de xeito consecutivo e a 23\u00aa da historia do club blaugrana. O FC Barcelona foi ademais o equipo m\u00e1is goleador con 10 goles, mentres que o MVP da competici\u00f3n foi o portugu\u00e9s Jo\u00e3o Rodrigues, do FC Barcelona.\nSede.\nA competici\u00f3n disputouse no Pavell\u00f3 Ol\u00edmpic de Reus, un pavill\u00f3n de titularidade municipal dese\u00f1ado por Josep M. Mart\u00ed e inaugurado en 1992 con motivo dos Xogos Ol\u00edmpicos de Barcelona '92, onde foi unha das tres subsedes da competici\u00f3n de h\u00f3ckey a pat\u00edns. A pista ten unha superficie de parqu\u00e9 de 40 x 20 metros e capacidade para 3\u00a0700 persoas.\nEsta foi a terceira vez que o pavill\u00f3n acolleu a Copa do Rei, logo de ter organizado a competici\u00f3n en 2005 e 2016. O pavill\u00f3n ten acollido outros importantes eventos do h\u00f3ckey a pat\u00edns, tanto a nivel de clubs como de selecci\u00f3ns, como o Campionato do Mundo \"A\" de h\u00f3ckey a pat\u00edns en 1999 ou o Mundial de Clubs de 2008.\nParticipantes e sistema de competici\u00f3n.\nNesta edici\u00f3n participaron un total de oito equipos, os oito mellores clasificados logo da primeira volta da OK Liga 2018-19. Os catro primeiros clasificados da primeira volta da OK Liga foron cabezas de serie no sorteo das eliminatorias. Os oito equipos participantes foron os seguintes:"}
{"id": "451895", "revid": "89787", "url": "https://gl.wikipedia.org/wiki?curid=451895", "title": "Dende o conflito", "text": "Dende o conflito \u00e9 unha novela en lingua galega de Mar\u00eda Reim\u00f3ndez, editada por Edici\u00f3ns Xerais de Galicia en 2014 logo de ga\u00f1ar o Premio Xerais. Xunto coas obras \"A m\u00fasica dos seres vivos\" e \"En v\u00edas de extinci\u00f3n\" conforma o \u00abCiclo dos elementos\u00bb.\nTrama.\nSa\u00ednza Combarro \u00e9 unha xornalista especializada en informaci\u00f3n internacional. Nas s\u00faas reportaxes busca dar voz \u00e1s mulleres, e evitar o cinismo e a resignaci\u00f3n. En 1999 cobre o xenocidio de Ruanda para \"The Guardian\". Despois comeza a traballar na BBC, e en 2003 cobre a guerra de Iraq, onde vive a morte de Jos\u00e9 Couso en Bagdad. Nesa etapa fai tam\u00e9n entrevistas para \"The Sunday Times\", reportaxes sobre a prisi\u00f3n de Abu Ghraib e a zona do Kurdist\u00e1n.\nRegresa a Galiza logo duns ataques de ansiedade, e retoma a relaci\u00f3n coas s\u00faas irm\u00e1s Ilduara e Saleta (nomeada as\u00ed por Saleta Goi). Na primavera de 2005 vai a Ad\u00eds Abeba para cubrir as elecci\u00f3ns en Etiop\u00eda, nas que resultou reelixido Meles Zenawi malia as protestas populares polas sospeitas de fraude electoral. Logo dunha etapa de estr\u00e9s, p\u00eddelle permiso \u00e1 s\u00faa xefa para pasar un ano na zona rural de Etiop\u00eda para escribir un libro. Pasa ese tempo sobrevivindo con mulleres rurais, e a experiencia d\u00e1 p\u00e9 ao libro \"En terras de altos cumios\", publicado en 2008.\nDurante este tempo perde a relaci\u00f3n coa s\u00faa amiga Aurora, xornalista que vive en Barcelona, e traballa en \"El Pa\u00eds\" na secci\u00f3n de deportes, e que traballou tam\u00e9n en \"L'\u00c9quipe\". Doutra banda, na s\u00faa casa Sa\u00ednza vive a separaci\u00f3n da s\u00faa nai, farmac\u00e9utica en Vilalba, e o seu pai, m\u00e9dico en Santiago de Compostela.\nComeza unha relaci\u00f3n con Max, un home de Berl\u00edn, e m\u00fadase al\u00ed para escribir \"A semente da guerra. Alema\u00f1a 50 anos despois da Segunda Guerra Mundial\" (2010). En 2009 vai a Sri Lanka, e despois en Afganist\u00e1n sofre feridas de metralla por un atentado, que acaba coa vida da s\u00faa compa\u00f1eira Jane, fot\u00f3grafa. Cando el, que traballa de enxe\u00f1eiro na industria aeron\u00e1utica, decide deixar a relaci\u00f3n, Sa\u00ednza vese moi afectada.\nEn 2010 vai a L\u00e9og\u00e2ne e Porto Pr\u00edncipe, e al\u00f3xase coas tropas brasileiras da misi\u00f3n das Naci\u00f3ns Unidas en Hait\u00ed. Despois de que Max decidise deixar a relaci\u00f3n de parella regresa a Santiago de Compostela, onde se establece. O libro remata en xaneiro de 2013 cun final aberto con Sa\u00ednza marchando a Mal\u00ed.\nNarraci\u00f3n.\nA obra est\u00e1 narrada en terceira persoa. A trama est\u00e9ndese aproximadamente ao longo de catorce anos, con varias analepses \u00e1 infancia e mocidade de Sa\u00ednza.\nHai citas de Sof\u00eda Casanova, Marie Colvin, Jon Swain, Martha Gellhorn, Lara Logan e Bay Fang, e referencias a Emma Goldman e Margaret Mitchell.\nA trama da novela entra en relaci\u00f3n con outras obras da autora, xa sexa de forma expl\u00edcita (ind\u00edcase que un dos personaxes que aparece \u00e9 a protagonista de \"En v\u00edas de extinci\u00f3n\") como de forma impl\u00edcita:\nBoa parte das vivencias da protagonista foron vividas en primeira persoa pola propia autora."}
{"id": "451898", "revid": "85894", "url": "https://gl.wikipedia.org/wiki?curid=451898", "title": "Eleuterio Lua\u00f1a Fern\u00e1ndez", "text": "Eleuterio Lua\u00f1a Fern\u00e1ndez, nado en Logrosa (Negreira) en 1913 e finado en xullo de 1937, foi un escritor e pol\u00edtico galego.\nTraxectoria.\nAlumno nas clases particulares de Manuel Guzm\u00e1n Lamas. Aos dez anos entrou no Seminario diocesano de San Marti\u00f1o Pinario. Al\u00ed aprendeu Filosof\u00eda e Teolox\u00eda. En 1931 abandonou a vocaci\u00f3n sacerdotal, e xa enfermo, voveu \u00e1 s\u00faa aldea natal. Co golpe de Estado do 18 de xullo de 1936 foi nomeado concelleiro de Negreira, permanecendo no cargo at\u00e9 a s\u00faa morte.\nPublicou poemas na revista \"Vida Gallega\" e en \"El Eco Franciscano\" (co pseud\u00f3nimo A\u00f1ual). Os temas da s\u00faa obra son a enfermidade, o amor \u00e1 xente e a Galicia, e un agarimo \u00e1 paisaxe e \u00e1 vida coti\u00e1 de Logrosa."}
{"id": "451900", "revid": "23204", "url": "https://gl.wikipedia.org/wiki?curid=451900", "title": "Kuhmo", "text": "Kuhmo \u00e9 unha cidade de Finlandia situada na rexi\u00f3n de Kainuu. En 2018 a s\u00faa poboaci\u00f3n era de 8\u00a0470\u00a0habitantes. A superficie do termo municipal \u00e9 de 5\u00a0456,78\u00a0km2, dos cales 650,21\u00a0km2 son auga. O concello ten unha densidade de poboaci\u00f3n de 1,76\u00a0hab./km\u00b2.\nLimita cos concellos de Hyrynsalmi, Ristij\u00e4rvi, Sotkamo, Suomussalmi, Lieksa e Nurmes, estes dous \u00faltimos na rexi\u00f3n veci\u00f1a de Carelia do Norte. O leste do termo municipal fai fronteira con Rusia.\nO concello \u00e9 uniling\u00fce en fin\u00e9s."}
{"id": "451901", "revid": "5863", "url": "https://gl.wikipedia.org/wiki?curid=451901", "title": "Depuraci\u00f3n franquista do maxisterio", "text": "A depuraci\u00f3n do maxisterio durante o franquismo foi un proceso de sanci\u00f3n a profesionais da docencia, por raz\u00f3ns ideol\u00f3xicas, que tivo lugar en Espa\u00f1a tras o Golpe de Estado do 18 de xullo de 1936. Trata das sanci\u00f3ns levadas a termo polo bando sublevado, dirixido polo xeneral Franco. O proceso de depuraci\u00f3n iniciouse practicamente o 18 de xullo, ao comezo da Guerra Civil, mais non foi legalmente estabelecido at\u00e9 a publicaci\u00f3n do . Neste decreto o proceso de depuraci\u00f3n toma corpo legal, e nel s\u00e9ntanse as bases e os principios da depuraci\u00f3n. \nA depuraci\u00f3n afectou a todo o profesorado, desde o ensino p\u00fablico ao privado, inclu\u00edndo tam\u00e9n o relixioso, desde a primaria at\u00e9 a universidade, e por suposto \u00e1s escolas normais. As bibliotecas p\u00fablicas e privadas tam\u00e9n sufriron o proceso de depuraci\u00f3n, para o que se constitu\u00edron comisi\u00f3ns depuradoras espec\u00edficas. Tam\u00e9n se produciu depuraci\u00f3n cos libros de texto escolares, e periodicamente os distintos bolet\u00edns provinciais fac\u00edan p\u00fablica a relaci\u00f3n de libros de texto autorizados polas autoridades educativas franquistas.\nO proceso de depuraci\u00f3n tivo pois lugar s\u00f3 nos primeiros anos do franquismo, e tivo como consecuencia a sanci\u00f3n a uns 20.000 docentes, que representaba practicamente un terzo dos profesionais do maxisterio en Espa\u00f1a naquela altura.\nContexto e primeiros anos.\nOs gobernos da Segunda Rep\u00fablica levaran a cabo un conxunto de reformas educativas como as que se estaban a po\u00f1er en funcionamento noutros pa\u00edses europeos naquela altura: introduciuse a coeducaci\u00f3n e o ensino laico, pux\u00e9ronse en marcha proxectos de modernizaci\u00f3n pedag\u00f3xica, cre\u00e1ronse as cantinas e os comedores escolares, dot\u00e1ronse os centros de gran n\u00famero de bibliotecas escolares e aumentou notabelmente o n\u00famero de escolas. Isto f\u00edxose en detrimento da Igrexa Cat\u00f3lica que v\u00eda reducido o seu papel no sistema educativo. Na Constituci\u00f3n de 1931 estabelec\u00edase que Espa\u00f1a era un pa\u00eds aconfesional e que a escola ser\u00eda laica, co que se apartaba a Igrexa cat\u00f3lica de parte do sistema educativo e limit\u00e1base en consecuencia a s\u00faa capacidade de influencia social. Suprimiuse a obrigatoriedade do ensino da relixi\u00f3n, base\u00e1ndose na liberdade relixiosa e a liberdade de conciencia do neno e do mestre.\nA rebeli\u00f3n militar e o golpe de estado de xullo de 1936, que provocar\u00eda a Guerra civil espa\u00f1ola, dar\u00eda inmediatamente paso \u00e1s primeiras fases da depuraci\u00f3n franquista, que de maneira progresiva (e a medida que o bando sublevado \u00eda conquistando territorios fieis \u00e1 Rep\u00fablica), non s\u00f3 se lle aplicou ao profesorado en exercicio, fose este funcionario con praza ou interino, sen\u00f3n tam\u00e9n ao alumnado que cursaba os seus estudos nas escolas de formaci\u00f3n do Maxisterio, ou escolas normais. Todo o alumnado destas escolas foi sometido \u00e1 realizaci\u00f3n dun expediente depurador, inclu\u00eddo o alumnado en pr\u00e1cticas que xa terminara os seus estudos nas escolas normais.\nComo punto de partida deste proceso sancionador pode consultarse o Bolet\u00edn Oficial do Estado n\u00famero 27 de 11 de novembro de 1936, p\u00e1xina 153, onde aparece o texto do que regula a depuraci\u00f3n do persoal docente. A partir do decreto, o proceso de depuraci\u00f3n toma corpo legal, e s\u00e9ntanse as bases e os principios da depuraci\u00f3n. A trav\u00e9s deste decreto xustif\u00edcase que o maxisterio durante a Segunda Rep\u00fablica estivo en mans inapropiadas, polo cal era necesaria unha revisi\u00f3n da instruci\u00f3n p\u00fablica, para poder extirpar as supostas falsas doutrinas arraigadas durante o per\u00edodo republicano (relativismo, laicismo etc...). Un proceso de \u00abcaza de bruxas\u00bb, en palabras da escritora Beatriz Peyrot .\nAnteriormente \u00e1 publicaci\u00f3n do decreto, a purga dirix\u00edrana as autoridades acad\u00e9micas de cada distrito universitario, seguindo as directrices da autoridade militar e civil de cada provincia, que eran as que redactaban as primeiras listas de profesorado sancionado e public\u00e1banas en cada un dos bolet\u00edns provinciais. Esta primeira depuraci\u00f3n pode considerarse unha purga militar, non soamente porque a decidiran os estamentos militares provinciais, sen\u00f3n porque estaba suxeita \u00e1 lexislaci\u00f3n castrense de urxencia. Posteriormente, cando se constit\u00fae o Ministerio de Educaci\u00f3n Nacional, a depuraci\u00f3n entra nunha segunda fase. A partir dese momento a depuraci\u00f3n reg\u00falase por un corpo de leis e normas estabelecidas como desenvolvemento do Decreto 108, e o control da depuraci\u00f3n pasa das mans militares a converterse nunha competencia do Ministerio de Educaci\u00f3n, que paulatinamente vai estabelecendo unha serie de organismos estatais, creados especificamente para xestionar o enorme volume de traballo administrativo que a depuraci\u00f3n estaba a crear. Entre os organismos estatais m\u00e1is importantes estaban as distintas Comisi\u00f3ns Depuradoras Provinciais, formadas por funcionariado leal ao ministerio franquista.\nDepuraci\u00f3n de docentes (1940-1945).\nA depuraci\u00f3n foi un proceso gobernamental, de profundas consecuencias sociais e culturais, para desmantelar a obra educativa republicana, caracterizada polo laicismo, a coeducaci\u00f3n e a introduci\u00f3n de novos m\u00e9todos pedag\u00f3xicos. A tarefa, a partir de 1939, foi encomendada a tribunais designados pola \"Comisi\u00f3n Superior Dictaminadora\", e desenvolveuse entre 1940 e 1945. Alg\u00fans estudos ampl\u00edan a data de finalizaci\u00f3n do proceso depurador at\u00e9 1956, ano no que a\u00ednda se tramitaban as solicitudes dalg\u00fans expedientes de revisi\u00f3n de sanci\u00f3ns.\nXa no s\u00e9culo , un estudo de Jos\u00e9 Pedro Mar\u00edn Garc\u00eda de Robles e \u00c1lvaro Moreno Egido para o Ministerio de Educaci\u00f3n, Cultura e Deporte, describe as\u00ed o proceso de depuraci\u00f3n:\nEn total, os especialistas calculan que se sancionou aproximadamente entre un 25% e un 30% dos docentes depurados. Todo iso \u00e9 unha indubid\u00e1bel mostra da importancia que o maxisterio \u00eda ter para o novo r\u00e9xime como elemento fundamental para a s\u00faa consolidaci\u00f3n\u00bb. O novo goberno, a que se afirmar\u00e1 logo como ditadura de Francisco Franco, non necesitaba un corpo docente \u2018preparado en pedagox\u00eda aplicada\u2019, sen\u00f3n unha divisi\u00f3n ao servizo do poder, posto que \u00abas Escolas da Nova Espa\u00f1a han de ser continuaci\u00f3n ideal das trincheiras de hoxe; han de recoller o seu esp\u00edrito exaltado e xuvenil e han de prolongar no futuro desta Guerra de agora na que combaten m\u00e1is que inimigos circunstanciais, poderes sempre vixiantes e permanentes como o Mal mesmo.\u00bb\nLoxicamente, o modelo previsto polo novo goberno ti\u00f1a uns obxectivos, se non antag\u00f3nicos, moi diferentes.\nA depuraci\u00f3n alcanzou a docentes, alumnado, libros de texto e bibliotecas escolares, a\u00ednda que a intenci\u00f3n fundamental das novas autoridades dirixiuse \u00e1 depuraci\u00f3n do persoal docente pertencente \u00e1 II Rep\u00fablica.\nAs comisi\u00f3ns depuradoras.\nMediante o decreto mencionado anteriormente cre\u00e1ronse comisi\u00f3ns con car\u00e1cter temporal, encargadas de realizar a depuraci\u00f3n nos distintos sectores de todo o persoal docente:\nA Comisi\u00f3n D era de \u00e1mbito provincial, constitu\u00edase en cada capital de provincia, exceptuando a Madrid e Barcelona, \u00e1s que lles correspond\u00edan d\u00faas comisi\u00f3ns depuradoras. Inicialmente comp\u00fa\u00f1ana cinco membros: o Director do Instituto de Segundo Ensino, un Inspector de Primeiro Ensino, o Presidente da Asociaci\u00f3n de Pais de Familia, e d\u00faas persoas de m\u00e1ximo arraigamento e reco\u00f1ecida solvencia moral e t\u00e9cnica, nomeados polo Gobernador Civil. A\u00ednda que co tempo, a composici\u00f3n destas comisi\u00f3ns cambiar\u00eda para dar paso a representantes da Falange e as J.O.N.S.\nAdemais dos membros fixos, a comisi\u00f3n pod\u00eda contar con outras persoas no papel de colaboradores.\nReferente \u00e1 cuesti\u00f3n das sanci\u00f3ns estas quedan fixadas na Orde do Ministerio de Educaci\u00f3n Nacional do 11 de marzo de 1938, na mesma Orde f\u00edxanse as pautas de actuaci\u00f3n das comisi\u00f3ns de depuraci\u00f3n e estabel\u00e9cese o funcionamento dun complexo aparello administrativo que ten como obxectivo controlar e centralizar todo o proceso depurador, para as\u00ed conseguir dotalo dun car\u00e1cter m\u00e1is homox\u00e9neo. No primeiro artigo al\u00fadese a que se crea unha Oficina T\u00e9cnico-administrativa, co car\u00e1cter de Secci\u00f3n, especialmente encargada da tramitaci\u00f3n de expedientes incidencias e recursos a que dea lugar a depuraci\u00f3n do persoal dependente deste Ministerio\u00bb. Posteriormente por Orde ministerial do 19 de marzo de 1939 cr\u00e9ase a Comisi\u00f3n Especial Ditaminadora, \u00f3rgano que ten como funci\u00f3n examinar e resolver os expedientes incoados polas comisi\u00f3ns depuradoras provinciais, retir\u00e1ndoselle \u00e1 oficina t\u00e9cnico administrativa a competencia para formular propostas de resoluci\u00f3n que, desde ese momento, resulta potestade da Comisi\u00f3n especial ditaminadora. A Comisi\u00f3n especial permanece en activo at\u00e9 que \u00e9 disolta o 30 de xaneiro de 1942 (BOE do 10 de febreiro), momento no que se considera que xa foron resoltos todos os expedientes de depuraci\u00f3n. (A oficina t\u00e9cnico administrativa non ser\u00e1 disolta at\u00e9 o 9 de febreiro de 1944, mediante unha resoluci\u00f3n publicada no BOE do 2 de maio do mesmo ano).\nO traballo que desempe\u00f1aban as comisi\u00f3ns poder\u00eda clasificarse, de maneira esquem\u00e1tica, da seguinte maneira: a todo o funcionariado p\u00fablico obrig\u00e1baselle a pedir a s\u00faa propia depuraci\u00f3n, xa que, inicialmente, desde o triunfo da rebeli\u00f3n foi separado do servizo at\u00e9 que puidese ser considerado apto. O profesorado solicitaba a s\u00faa autodepuraci\u00f3n pedindo o reingreso. Na solicitude, v\u00edase obrigado a explicitar con que entusiasmo recibira o alzamento, as s\u00faas actividades e afiliaci\u00f3n pol\u00edtica e sindical, aspectos relativos \u00e1 s\u00faa vida privada e unha demostraci\u00f3n de cal \u00eda ser o seu grao de vinculaci\u00f3n na construci\u00f3n do novo Estado ou, o que \u00e9 o mesmo, cantas delaci\u00f3ns estaba disposto a levar a cabo. A continuaci\u00f3n p\u00fa\u00f1ase en marcha o procedemento de apertura de expediente depurador a instancias das Comisi\u00f3ns Depuradoras Provinciais.\n\u00c1s Comisi\u00f3ns outorg\u00e1baselles o dereito de reclamar \u00e1s distintas autoridades, ademais dos centros e as persoas necesarias, pod\u00edan pedir informes sobre a conduta profesional, particular, social e actuaci\u00f3ns pol\u00edticas de calquera individuo obxecto de depuraci\u00f3n. \u00c9 dicir, que se lles outorgou o pleno dereito a investigar sobre as condutas, a ideolox\u00eda, os pensamentos e crenzas de calquera individuo que lles interesase.\nSegundo a normativa depuradora, as Comisi\u00f3ns deb\u00edan pedir polo menos catro informes diferentes: ao alcalde, cura p\u00e1rroco, xefe da Garda Civil e a un pai de familia ben considerado, que vivisen onde estivese situada a escola e individuo obxecto de investigaci\u00f3n. Estes informes foron a base fundamental sobre a que asentaron as s\u00faas bases a depuraci\u00f3n. Mais os membros das Comisi\u00f3ns tam\u00e9n pod\u00edan solicitar informes a outras instancias: comandancias da polic\u00eda, servizos de informaci\u00f3n militar, servizos t\u00e9cnicos e administrativos das inspecci\u00f3ns educativas, particulares. Foi frecuente o emprego da delaci\u00f3n para redactar cargos dirixidos contra os docentes. Nalgunhas provincias, d\u00e9ixase constancia das chamadas p\u00fablicas \u00e1 delaci\u00f3n, efectuadas a trav\u00e9s dos distintos bolet\u00edns oficiais provinciais do mes de agosto de 1936, chamadas efectuadas desde os gobernos civ\u00eds.\nDoutra banda, aos propios acusados ped\u00edaselles informaci\u00f3n respecto doutros compa\u00f1eiros, o que aumentaba o mal estado no que se atopaban os docentes, e increment\u00e1banse as inquietudes e desconfianzas entre o colectivo.\nUnha vez recibidos os devanditos informes, a Comisi\u00f3n estud\u00e1baos e formulaba uns cargos que se lles comunicaban ao mestre/a en cuesti\u00f3n.\nO que se pode deducir deste curto per\u00edodo de tempo \u00e9 que estaba prefixado a conciencia para que o profesorado expedientado non tivese a m\u00ednima posibilidade de se defender: cando lles notificaban acerca do seu informe, no caso de que tivesen que presentar datos para alegar a s\u00faa defensa, atop\u00e1banse co que o prazo finalizara e xa non ti\u00f1an opci\u00f3n para a defensa.\nDe non ser localizada a persoa en cuesti\u00f3n, por medio do Bolet\u00edn Provincial ped\u00edaselle que se presentase fronte \u00e1 Comisi\u00f3n Depuradora e, se neste caso tampouco se presentaba, proced\u00edase o expediente sen ter en conta o/a profesor/a en cuesti\u00f3n. E a Comisi\u00f3n continuaba as s\u00faas actuaci\u00f3ns coma se \u00abfose ouvido\u00bb.\nUnha vez que a Comisi\u00f3n Depuradora analizaba os escritos de descargo, a documentaci\u00f3n acreditada polo profesorado para alegar a s\u00faa defensa, e toda a informaci\u00f3n recollida, estabelec\u00eda a resoluci\u00f3n definitiva do expediente en cuesti\u00f3n. As distintas soluci\u00f3ns \u00e1s que poder\u00eda chegar o Ministerio de Educaci\u00f3n eran moi diversas e de diferente \u00edndole e importancia:\nOs castigos.\nO 18 de marzo de 1937 fix\u00e1ronse as causas dos castigos administrativos, cun car\u00e1cter o suficientemente aberto para que cada comisi\u00f3n poida facer interpretaci\u00f3ns particulares, nun principio ser\u00e1n suscept\u00edbeis de ser sancionados: \u201cnon cooperar para producir o triunfo do alzamento Militar ou o Movemento. Acci\u00f3ns ou omisi\u00f3ns que implicasen, antipatriotismo conduta contraria ao Movemento nacional\u201d. As causas de sanci\u00f3n fix\u00e1banse con \u201ccar\u00e1cter enunciativo e non limitativo\", o cal deixaba a porta aberta para que cada Comisi\u00f3n Depuradora Provincial puidese engadir as que considerase pertinentes.\nOs castigos e sanci\u00f3ns eran os seguintes:\nOs cargos.\nOs cargos que se lles imputaron ao profesorado sancionado foron moi variados, xa que cada unha das Comisi\u00f3ns Depuradoras Provinciais os tipificaba de forma distinta, mais, fundamentalmente, p\u00f3dense clasificar nos seguintes: cargos pol\u00edticos e sindicais, cargos sociais, cargos particulares, cargos relixiosos e cargos profesionais.\nTam\u00e9n se depuraba o resto do profesorado que era considerado non contaminado, non republicano, e ti\u00f1a que sufrir exames e seguir uns cursos de orientaci\u00f3n profesional, xa que de estar contaminado carecer\u00eda das competencias necesarias para inculcarlle ao seu alumnado o esp\u00edrito relixioso, moral e cat\u00f3lico oficial.\nA revisi\u00f3n das sanci\u00f3ns.\nInicialmente os sancionados non pod\u00edan solicitar unha revisi\u00f3n do castigo, mais a situaci\u00f3n cambia a partir de 1938. O 11 de marzo de 1938 reco\u00f1\u00e9cese a posibilidade de recurso, posibilidade que non exist\u00eda at\u00e9 esa data. Se a persoa sancionada solicitaba revisi\u00f3n de expediente, o proceso depurativo along\u00e1base. A solicitude de revisi\u00f3n unicamente resultaba eficaz de acompa\u00f1arse de novas probas. Polo xeral, as revisi\u00f3ns eran rexeitadas. A capacidade para solicitar a revisi\u00f3n estaba limitada, xa que non pod\u00edan solicitala os docentes que fosen sancionados co castigo da separaci\u00f3n definitiva. \nPara encargarse da revisi\u00f3n cre\u00e1ronse unidades administrativas espec\u00edficas: at\u00e9 o 19 de marzo de 1939, as revisi\u00f3ns tramit\u00e1banse a trav\u00e9s da mesma oficina t\u00e9cnica administrativa encargada dos expedientes de depuraci\u00f3n. Nesa data, as competencias revisoras trasl\u00e1danse \u00e1 Comisi\u00f3n Superior Ditaminadora.\nA partir de 1942 as revisi\u00f3ns pasan a mans dun xulgado administrativo creado exclusivamente para este fin, o Xulgado Superior de Revisi\u00f3ns. A solicitude de revisi\u00f3n non levaba aparellada a s\u00faa concesi\u00f3n. O profesorado que a solicitaba deb\u00eda demostrar que hab\u00eda novos elementos de xu\u00edzo para poder reconsiderar as conclusi\u00f3ns do expediente depurador. O n\u00famero de revisi\u00f3ns concedidas respecto das solicitadas foi escaso. Nalg\u00fans casos ac\u00e1base producindo anulaci\u00f3n da sanci\u00f3n e alixeiramento desta. Moitas veces, estes alixeiramentos prod\u00facense cando xa non poden achegar ning\u00fan beneficio \u00e1 persoa sancionada, xa que a maior parte da sanci\u00f3n, se non a s\u00faa totalidade, ach\u00e1base plenamente cumprida.\nConsecuencias.\nO maxisterio quedou moi minguado despois da depuraci\u00f3n. A purga foi moi grande, e a maior\u00eda do profesorado dun modo ou outro sentiu o medo, a frustraci\u00f3n e a incerteza ante este inesperado proceso, que alterou en todos os sentidos a educaci\u00f3n. \nSegundo algunhas estimaci\u00f3ns, o n\u00famero de profesorado sancionado aproximouse aos 20\u00a0000, tendo en conta de que en 1936 hab\u00eda en exercicio ao redor de 60\u00a0000 mestres nacionais, p\u00f3dese conclu\u00edr que a depuraci\u00f3n implicou a imposici\u00f3n de sanci\u00f3ns para un terzo do total do corpo. Mais as repercusi\u00f3ns m\u00e1is lesivas da depuraci\u00f3n non s\u00f3 afectan aos docentes sancionados. A depuraci\u00f3n supuxo unha not\u00e1bel diminuci\u00f3n da calidade educativa da escola espa\u00f1ola, sobre todo durante a d\u00e9cada dos anos corenta e cincuenta, xa que unha parte moi importante das prazas deixadas vacantes polos docentes foron ocupadas por militares que participaran na Guerra Civil combatendo ao lado do bando sublevado, feridos e mutilados de guerra, as s\u00faas vi\u00favas e os seus familiares m\u00e1is directos. Ao longo do conflito e con posterioridade, lev\u00e1ronse a cabo oposici\u00f3ns e concursos con prazas reservadas para excombatentes, sen apenas preparaci\u00f3n pedag\u00f3xica e profesional, que introduciron nas escolas espa\u00f1olas disciplinas e protocolos de inequ\u00edvoca ideolox\u00eda castrense. \nEn canto \u00e1 dureza da depuraci\u00f3n, as s\u00faas consecuencias son distintas e bastante heterox\u00e9neas ao longo de todo o territorio nacional. En contra do que se poder\u00eda afirmar a primeira vista, a maior cantidade do profesorado sancionado non exerc\u00eda nas provincias que mostraron m\u00e1is resistencia ao franquismo, sen\u00f3n que o maior n\u00famero de sancionados atop\u00e1base nas chamadas \u00abprovincias de retagarda\u00bb, aquelas que desde datas temper\u00e1s quedaron sometidas ao control do ex\u00e9rcito franquista. Nelas, a purga levouse a cabo con m\u00e1is tempo e con maior disposici\u00f3n de medios indagatorios e, o que \u00e9 m\u00e1is importante, iniciouse en data m\u00e1is temper\u00e1, cando maior era a necesidade de aplicar unha dura represi\u00f3n.\nNos casos de persoas afectadas polas depuraci\u00f3ns pol\u00edticas, tanto no \u00e1mbito laboral como nas administraci\u00f3ns p\u00fablicas, estas v\u00edronse privadas do seu dereito a percibir unha xubilaci\u00f3n, no mellor dos casos.\nFontes documentais.\nAs principais fontes documentais que permiten reconstru\u00edr o proceso de depuraci\u00f3n son variadas e diversas:"}
{"id": "451903", "revid": "23204", "url": "https://gl.wikipedia.org/wiki?curid=451903", "title": "Santoalla (documental)", "text": "Santoalla \u00e9 un filme documental estadounidense de 2016 sobre o deterioramento das relaci\u00f3ns veci\u00f1ais na aldea de Santoalla. Foi dirixido polos cineastas neoiorquinos Andrew Becker e Daniel Mehrer no seu debut como directores. O filme xira arredor da desaparici\u00f3n e asasinato do neerland\u00e9s Martin Verfondern na aldea de Santoalla (Pet\u00edn) en xaneiro de 2010 e conta parte da s\u00faa vida a car\u00f3n da s\u00faa muller Margo Pool durante as d\u00e9cadas de 1990, 2000 e 2010. Estreouse internacionalmente no Festival Internacional de Cinema de Edimburgo o 17 de xu\u00f1o de 2016 e tivo unha estrea limitada nos cinemas dos Estados Unidos o 19 de xullo de 2017.\nSinopse.\nDurante varias d\u00e9cadas, Santoalla conta a historia da parella holandesa Margo Pool e o seu marido Martin Verfonden mentres se instalan na aldea co\u00f1ecida como \"Santoalla\" (escrita en castel\u00e1n pola padroeira da vila, Santa Eulalia, tal como a mencionan no filme) no concello de Pet\u00edn.\nA aldea, en gran parte abandonada e pouco a pouco desmoron\u00e1ndose en ru\u00ednas, pasa pouco a pouco a ser ocupada por s\u00f3 outra familia, os Rodr\u00edguez. Nun primeiro momento amig\u00e1beis, as tensi\u00f3ns comezaron a aumentar entre as d\u00faas familias a medida que as disputas sobre o uso da terra, as diferenzas culturais e as intenci\u00f3ns mal interpretadas culminaron na misteriosa desaparici\u00f3n de Martin Verfonden en 2010. \nEntrelazado con metraxe de telexornais e outros informativos, montaxes de v\u00eddeo de arquivo e entrevistas \u00e1 propia Pool, o documental cambia entre o pasado e o \"presente\", mostrando a progresi\u00f3n da relaci\u00f3n entre os veci\u00f1os que culmina cun final tr\u00e1xico.\nProduci\u00f3n e lanzamento.\nEn 2014 a desaparici\u00f3n de Martin Verfonden chamou a atenci\u00f3n do New York Times. Ese mesmo ano produciuse un xu\u00edzo polo homicidio de Verfonden.\nO filme foi producido por Radical Media e distribu\u00eddo pola empresa de distribuci\u00f3n independente Oscilloscope. Os directores Andrew Becker e Daniel Mehrer estiveron moi implicados no proceso creativo mentres produc\u00edan.\nA pel\u00edcula estreouse o 17 de xu\u00f1o de 2016. Foi lanzado aos servizos de streaming o 9 de xullo de 2017 e proxecci\u00f3ns limitadas en salas de cinema o 19 de xullo de 2017.\nRecepci\u00f3n.\n\"Santoalla\" recibiu cr\u00edticas moi positivas da cr\u00edtica. O sitio web do agregador de recensi\u00f3ns Rotten Tomatoes informou dun \u00edndice de aprobaci\u00f3n do 85\u00a0% cunha valoraci\u00f3n media de 7,9/10 baseada en m\u00e1is de 100 recensi\u00f3ns.\nNeil Young, de \"The Hollywood Reporter,\" describiu a \"Santoalla\" como \"Unha historia de crime verdadeiro que absorbe silenciosamente\" e escribiu que \"enfrontando case todos os deberes creativos clave entre eles, Becker e Mehrer elaboraron unha enquisa s\u00f3lida e imparcial sobre o material escollido, permitindo aos espectadores acceso a un fermoso recuncho de Europa, h\u00famido e verdoso. Kennet Turan do \"Los Angeles Times\" escribiu que a pel\u00edcula est\u00e1 \"Nominalmente enfocada na misteriosa desaparici\u00f3n dun home, \"Santoalla\" est\u00e1 realmente preocupado polas culturas en colisi\u00f3n, co que ocorre cando os so\u00f1os do para\u00edso chocan, as boas intenci\u00f3ns se desquitan e os anxos m\u00e1is escuros da nosa natureza ga\u00f1an a man\". Sinalou que \"\"Santoalla\" \u00e9 unha forte incorporaci\u00f3n ao grupo\" de documentais similares.\nO documental inspirou o filme \"As bestas\" dirixido por Rodrigo Sorogoyen."}
{"id": "451904", "revid": "23204", "url": "https://gl.wikipedia.org/wiki?curid=451904", "title": "Bohemian Rhapsody (pel\u00edcula)", "text": ""}
{"id": "451905", "revid": "98629", "url": "https://gl.wikipedia.org/wiki?curid=451905", "title": "Bohemian Rhapsody (filme)", "text": "Bohemian Rhapsody \u00e9 un filme biogr\u00e1fico brit\u00e1nico-estadounidense de 2018 sobre o cantante brit\u00e1nico Freddie Mercury e o grupo de rock Queen. Foi dirixida por Bryan Singer, a\u00ednda que Dexter Fletcher asumiu o cargo de director as \u00faltimas semanas de rodaxe tralo despido de Singer. O gui\u00f3n foi escrito por Anthony McCarten e foi producido por Graham King e Jim Beach, antigo representante de Queen. Est\u00e1 protagonizada por Rami Malek, Gwilym Le, Ben Hardy e Joseph Mazzello. O filme estreouse o 24 de outubro de 2018 no Reino Unido.\nSinopse.\nEn 1970, Farrokh Bulsara, un estudante brit\u00e1nico de orixe parsi que traballa transportando equipaxes no aeroporto de Heathrow, dir\u00edxese a un club nocturno para ver a unha banda local chamada Smile. Despois da presentaci\u00f3n, Farrokh co\u00f1ece ao guitarrista Brian May e ao bater\u00eda Roger Taylor, e ofr\u00e9cese a si mesmo para ser o novo vocalista da banda despois da partida do seu cantante e baixista Tim Staffell. Coa chegada do baixista John Deacon, a banda \u2014agora co\u00f1ecida como Queen\u2014 toca en lugares pequenos ao redor de Inglaterra ata que deciden vender a s\u00faa camioneta para producir o seu \u00e1lbum debut. O seu estilo musical perm\u00edtelles un contrato con EMI Records. Ao mesmo tempo, Farrokh cambia o seu nome a Freddie Mercury e comeza unha relaci\u00f3n con Mary Austin. Durante a primeira xira da banda polos Estados Unidos, Freddie comeza a ter d\u00fabidas sobre a s\u00faa sexualidade.\nEn 1975, Queen grava o seu \u00e1lbum \"A Night at the Opera\", pero deciden deixar ao executivo de EMI Ray Foster cando este rexeita publicar a canci\u00f3n de seis minutos \u00abBohemian Rhapsody\u00bb como o primeiro sinxelo do disco. Freddie fai que o DJ de Capital Radio, Kenny Everett, faga debutar a canci\u00f3n p\u00f3ndoa ao aire. A pesar de ter cr\u00edticas mixtas, \u00abBohemian Rhapsody\u00bb conv\u00e9rtese nun \u00e9xito masivo. Pouco despois de regalarlle a Mary un anel de compromiso, terminan a s\u00faa relaci\u00f3n cando Freddie lle revela que \u00e9 bisexual. Comeza unha relaci\u00f3n sentimental e laboral con Paul Prenter, o segundo representante da banda.\nO \u00e9xito da banda contin\u00faa na d\u00e9cada de 1980, pero as tensi\u00f3ns entre os membros do grupo crecen por sobre o enfoque da s\u00faa m\u00fasica. Despois dunha festa na residencia de Freddie, leste co\u00f1ece a Jim Hutton, un dos garz\u00f3ns no evento. Cada un contin\u00faa o seu cami\u00f1o, pero Jim p\u00eddelle a Freddie que, se quere buscalo, o faga unha vez que se atope a si mesmo. O grupo ofrece unha conferencia de prensa para promocionar o seu \u00e1lbum de 1982 \"Hot Space\", pero os xornalistas bombardean a Freddie con preguntas sobre a s\u00faa vida privada e a s\u00faa sexualidade. Freddie comeza a distanciarse cos seus compa\u00f1eiros de banda cando este lles anuncia que asinou un contrato de $4 mill\u00f3ns con CBS Records para continuar unha carreira en solitario. Marcha a M\u00fanic en 1984 para traballar no seu primeiro disco solista, \"Mr. Bad Guy\", e tam\u00e9n involucrarse en numerosas orx\u00edas homosexuais con Prenter. Unha noite, Mary vis\u00edtao sen previo aviso e persu\u00e1deo de regresar \u00e1 banda, xa que se lles ofreceu unha cota para participar no concerto ben\u00e9fico Live Aid no estadio Wembley de Londres. Despois de descubrir que Prenter lle ocultou a informaci\u00f3n sobre Live Aid, Freddie desp\u00eddeo; en represalia, Prenter fai p\u00fablicas as aventuras sexuais de Freddie. Coa noticia da expansi\u00f3n da SIDA a nivel mundial, Freddie real\u00edzase secretamente exames m\u00e9dicos e descobre que padece a mortal enfermidade.\nFreddie regresa a Londres para reconciliarse cos seus compa\u00f1eiros e o actual representante do grupo, Jim Beach. Tras volver coa banda, a participaci\u00f3n desta en Live Aid \u00e9 engadida a \u00faltimo minuto. Freddie re\u00fanese con Hutton e reconc\u00edliase coa s\u00faa familia, co principio zoro\u00e1strico do seu pai, \u00abBos pensamentos, boas palabras, boas acci\u00f3ns\u00bb. Pouco antes do concerto, durante os ensaios, Freddie revela aos seus compa\u00f1eiros que padece SIDA. A presentaci\u00f3n de Queen en Live Aid, o 13 de xullo de 1985, \u00e9 todo un \u00e9xito, axudando a incrementar a taxa de doaz\u00f3ns durante o evento.\nDespois da morte de Freddie en 1991 por mor da SIDA, Beach e o resto dos membros de Queen crean a fundaci\u00f3n Mercury Phoenix Trust para axudar \u00e1 loita contra a SIDA.\nPreproduci\u00f3n.\nPrimeiro proxecto con Sacha Baron Cohen (2010 - 2013).\nEn setembro de 2010 Brian May anunciou nunha entrevista \u00e1 BBC que Sacha Baron Cohen fora elixido para dar vida a Mercury na \"biopic\" sobre o cantante. Tam\u00e9n se anunciou que o gui\u00f3n ser\u00eda escrito por Peter Morgan, nomeado ao \u00d3scar por \"The Queen\" e Frost/Nixon, e coproducido pola produtora de Robert De Niro, TriBeCa Productions. En abril de 2011, May dixo que a banda aprobara que a rodaxe comezase a finais de 2011. Con todo, en xullo de 2013 Baron Cohen abandonou o proxecto debido a diferenzas creativas. May dixo que a presenza do actor fose unha distracci\u00f3n, mentres que Baron Cohen afirmou en marzo de 2016 en \"The Howard Stern Show\" que un dos membros da banda lle dixo que quer\u00eda que Mercury morrese xusto a metade do filme e que na segunda metade se vise como a banda sa\u00eda adiante a pesar de todo. Ademais, comentou que tampouco logrou que se aceptasen as s\u00faas propostas de que o filme o dirixisen David Fincher ou Tom Hooper.\nSegundo proxecto con Ben Whishaw e Dexter Fletcher (2013 - 2014).\nCara a setembro de 2013 rumoreouse que Daniel Radcliffe encarnar\u00eda a Mercury, a\u00ednda que este o desmentiu, e en outubro de 2013 falouse do actor Dominic Cooper como posible substituto, pero non houbo confirmaci\u00f3n oficial. En decembro de 2013 anunciouse oficialmente que Ben Whishaw ser\u00eda o actor que interpretar\u00eda a Mercury e que Dexter Fletcher ser\u00eda o director. Con todo, en marzo de 2014 Fletcher abandonou o proxecto novamente por diferenzas creativas.\nTerceiro proxecto: \"Bohemian Rhapsody\" (2015 - 2017).\nA finais de 2015 GK Films contratou a Anthony McCarten para que escribise un novo gui\u00f3n para o filme. O 4 de decembro de 2016 anunciouse que Bryan Singer fora elixido como novo director e que Rami Malek ser\u00eda quen dar\u00eda vida a Mercury. En agosto de 2017, Gwilym Le, Ben Hardy e Joseph Mazzello incorpor\u00e1ronse \u00f3 elenco como os membros de Queen Brian May, Roger Taylor e John Deacon, respectivamente. O 30 de agosto do mesmo ano Singer compartiu en Instagram a primeira imaxe do set de rodaxe coa recreaci\u00f3n do escenario do concerto Live Aid e o 5 de setembro publicouse a primeira imaxe de Malek como Mercury.\nProduci\u00f3n.\nRodaxe.\nA rodaxe do filme empezou o 8 de setembro de 2017 na recreaci\u00f3n do escenario do concerto Live Aid, situada no antigo aer\u00f3dromo da Real Forza A\u00e9rea Brit\u00e1nica en Bovingdon, preto de Hemel Hempstead. Segundo declarou Brian May en Instagram, o Live Aid \u00e9 un dos alicerces da estrutura do filme.\nO 4 de decembro deuse a co\u00f1ecer por medio dun comunicado que Bryan Singer fora apartado da direcci\u00f3n do filme debido a \u00abcomportamentos non profesionais\u00bb, como a s\u00faa repetida ausencia no set de rodaxe (o que fac\u00eda que o director de fotograf\u00eda Newton Thomas Sigel tivese que ocupar o seu posto) e recorrentes enfrontamentos con Malek. Horas m\u00e1is tarde, Singer emitiu un comunicado no que declarou que Fox non lle permitiu tomarse un tempo para visitar un dos seus pais que se atopaba gravemente enfermo. O 6 de decembro anunciouse que Dexter Fletcher regresar\u00eda para ser de novo director do proxecto, despois de telo abandonado en 2014.\nPosproduci\u00f3n.\nO 15 de maio de 2018 sa\u00edu \u00e1 luz o primeiro tr\u00e1iler do filme, o 17 de xullo o segundo, o 25 de agosto o terceiro e o 25 de outubro o cuarto e \u00faltimo.\nAcollida.\nCr\u00edtica.\n\"Bohemian Rhapsody\" recibiu recensi\u00f3ns mixtas de parte da cr\u00edtica e positivas da audiencia. No portal de internet Rotten Tomatoes, o filme pos\u00fae unha aprobaci\u00f3n de 62\u00a0%, baseada en 330 recensi\u00f3ns, cunha cualificaci\u00f3n de 6.1/10, mentres que de parte da audiencia ten unha aprobaci\u00f3n de 90%, baseada en 15\u00a0007 votos, cunha cualificaci\u00f3n de 4.5/5.\nMetacritic deulle \u00f3 filme unha puntuaci\u00f3n de 49 de 100, baseada en 45 recensi\u00f3ns, indicando \u00abvaloraci\u00f3ns mixtas\u00bb. As audiencias enquisada por CinemaScore d\u00e9ronlle unha \u00abA\u00bb nunha escala de A+ a F, mentres que no sitio IMDb os usuarios d\u00e9ronlle unha cualificaci\u00f3n de 8.3/10, sobre a base de 149 957 votos. Na p\u00e1xina FilmAffinity ten unha cualificaci\u00f3n de 7.6/10, baseada en 15 128 votos.\nAlg\u00fans medios como \"The Spectator\" deron valoraci\u00f3ns negativas mencionando que o filme ti\u00f1a demasiados clich\u00e9s, mentres que outros como a revista \"Paste\" ou o sitio web IndieWire foron cr\u00edticos con algunhas licenzas creativas e polo retrato das relaci\u00f3ns homosexuais de Mercury, indicando que foron representadas como unha influencia particularmente corruptora.\nDiferenzas entre o filme e a historia real.\nMedios como \"Rolling Stone\" ou \"Espinof\" apuntaron varias licenzas creativas desenvolvidas con fins dram\u00e1ticos e que difiren da historia real:\nPosible secuela.\nEn decembro de 2018 Brian May comentou a posibilidade dunha secuela que levar\u00eda a cabo desde o Live Aid at\u00e9 o falecemento de Freddie."}
{"id": "451906", "revid": "5863", "url": "https://gl.wikipedia.org/wiki?curid=451906", "title": "A\u00f1ual", "text": ""}
{"id": "451907", "revid": "5863", "url": "https://gl.wikipedia.org/wiki?curid=451907", "title": "Eleuterio Lua\u00f1a", "text": ""}
{"id": "451908", "revid": "5863", "url": "https://gl.wikipedia.org/wiki?curid=451908", "title": "Li\u00f1ares Giraut", "text": ""}
{"id": "451909", "revid": "98629", "url": "https://gl.wikipedia.org/wiki?curid=451909", "title": "Meleagridinos", "text": "A dos meleagridinos (\"Meleagridinae\") \u00e9 unha subfamilia de aves da orde dos galiformes e familia dos fasi\u00e1nidos, que incl\u00fae os pavos e algunhas especies f\u00f3siles estreitramente relacionadas.\nA inclusi\u00f3n desta sufamilia dentro dos fasi\u00e1nidos foi reco\u00f1ecida recentemente base\u00e1ndose en estudos filoxen\u00e9ticos moleculares que demostraron a s\u00faa relaci\u00f3n cos tetraoninos.\nTaxonom\u00eda.\nDescrici\u00f3n.\nA subfamilia foi descrita en 1840 polo farmac\u00e9utico e zo\u00f3logo ingl\u00e9s, especializado en ornitolox\u00eda, George Robert Gray (irm\u00e1n m\u00e1is novo do famoso John Edward Gray), baixo o nome de \"Meleagridoidea\".\nEtimolox\u00eda.\nSubfamilia.\nO nome \"Meleagridinae\" est\u00e1 formado sobre a ra\u00edz \"Meleagri-\", do seu x\u00e9nero tipo, \"Meleagris\", coa adici\u00f3n do sufixo do lat\u00edn cient\u00edfico \"-inae\", propio dos nomes das subfamilias de animais, coa inclusi\u00f3n dun \"d\" epent\u00e9tico entre amnbos os elemantos para facilitar a pronuncia.\nX\u00e9nero.\nEn canto ao x\u00e9nero, est\u00e1 tirado do grego antigo \u03bc\u03b5\u03bb\u03b5\u03b1\u03b3\u03c1\u03af\u03c2 \"meleagr\u00eds\", 'gali\u00f1a de Guinea'.\nX\u00e9neros e especies.\nAna actualidade s\u00f3 se co\u00f1ece un \u00fanico x\u00e9nero na subfamilia, con d\u00faas especies actualmente viventes:"}
{"id": "451911", "revid": "5863", "url": "https://gl.wikipedia.org/wiki?curid=451911", "title": "Depuraci\u00f3n franquista do maxisterio espa\u00f1ol", "text": ""}
{"id": "451917", "revid": "98629", "url": "https://gl.wikipedia.org/wiki?curid=451917", "title": "Dinast\u00eda Iamkhad", "text": "A dinast\u00eda iamkhad, foi unha antiga familia real amorrea fundada en c. -1810\u00a0por Sumu-Epud de Iamkhad que tivo a s\u00faa capital na cidade de Alepo en Siria. A\u00ednda que orixinalmente era unha dinast\u00eda local, a familia estendeu a s\u00faa influencia a trav\u00e9s das acci\u00f3ns do seu en\u00e9rxico gobernante Iarim-Lim I, que a converteu na familia m\u00e1is influente do Levante por medios tanto diplom\u00e1ticos como militares. No seu punto \u00e1lxido a dinast\u00eda controlaba a maior parte do norte de Siria e a provincia da moderna Turqu\u00eda de Hatay cunha rama menor gobernando a cidade de Alalakh (Terra de Mukish).\nA dinast\u00eda foi expulsada durante unha breve ocupaci\u00f3n hitita de Alepo a principios do s\u00e9culo -XVI pero recuperou o trono e expandiu o reino de novo antes de ser expulsados de Alepo polos mitanni en c. -1525. Idrimi, un membro da dinast\u00eda, foi quen de conquistar Alalakh leg\u00e1ndoa aos seus descendentes ata que o \u00faltimo deles foi destronado polo rei hitita Suppiluliuma I en c. -1344.\nA poboaci\u00f3n de Iamkhad era predominantemente amorita e tivo unha t\u00edpica cultura siria da Idade do Bronce. Iamkhad tam\u00e9n foi habitado por unha substancial poboaci\u00f3n hurrita que se asentou no reino, engadindo a influencia da s\u00faa cultura. Iamkhad controlou unha ampla rede comercial xa que era o paso entre o altoplano iraniano no leste e o mar Exeo no oeste. No rei ador\u00e1banse as tradicionais divindades sem\u00edticas do noroeste e a s\u00faa capital Halab foi considerada santa entre outras cidades sirias debido ao culto de Hadad, que foi reco\u00f1ecido como a principal divindade do norte de Siria.\nHistoria.\nPouco de Halab foi escavado polos arque\u00f3logos, pois nunca foi abandonada durante a s\u00faa longa historia e a cidade moderna est\u00e1 situada sobre o mesmo lugar que ocupaba a cidade antiga. Por tanto, moito do co\u00f1ecemento sobre Iamkhad v\u00e9n das tabo\u00ed\u00f1as descubertas en Alalakh e Mari.\nCon toda probabilidade Iamkhad era un nome tribal. A dinast\u00eda entrou nos rexistros hist\u00f3ricos cando se mencionou ao seu fundador Sumu-Epuh como un inimigo nas inscrici\u00f3ns de Iahdun-Lim de Mari. Sumu-Epuh enfrontouse a inimigos perigosos, o m\u00e1is importante deles Shamshiadad I de Asiria e morreu nunha das batallas. O seu sucesor Iarim-Lim I foi quen de derrotar a todos os seus inimigos convert\u00e9ndose en gran rei, durante o seu reinado aliouse con Hammurabi de Babilonia, e a dinast\u00eda converteuse na familia m\u00e1is influente do Levante, cos ex\u00e9rcitos de Iamkhad combatendo en lugares tan afastados como Diniktum, no sur de Mesopotamia, preto das fronteiras de Elam. Os matrimonios din\u00e1sticos xogaron un papel na pol\u00edtica da dinast\u00eda e inclu\u00edron a membros de familias reais de moitos reinos como Ebla e Mari, cuxo rei Zimri-Lim estaba casado con Shibtu, a filla de Iarim-Lim I.\nHammurabi I (re. c. -1764), fillo de Iarim-Lim I, gobernou un reino pr\u00f3spero. A hexemon\u00eda da dinast\u00eda mant\u00edvose sen rival e conseguiu anexionar Karkemish como vasalo. O seu sucesor Abba-El I colocou ao seu irm\u00e1n m\u00e1is novo Iarim-Lim no trono de Alalakh en c. -1735, creando as\u00ed unha rama menor da dinast\u00eda baixo a hexemon\u00eda do gran rei en Alepo.\nEn Alepo.\nA li\u00f1a de grandes reis en Alepo continuou mantendo a hexemon\u00eda sobre os outros reinos sirios. Abba-El I foi sucedido polo seu fillo Iarim-Lim II, cuxo reinado non est\u00e1 ben documentado, e os seus sucesores Niqmi-Epuh e Irkabtum combateron cos principados hurritas e garantiron o dominio do reino no norte. O curto reinado de Hammurabi II estivo seguido polo de Iarim-Lim III, que derrotou a Qatna, vello rival da dinast\u00eda, pero o perigo veu do norte ao lanzar o rei hitita Hattusili I unha serie de campa\u00f1as destrutivas contra os aliados do reino comezando por Alalakh, que caeu en c. -1650. A guerra continuou durante moitos anos at\u00e9 acabar co saqueo de Alepo e a captura de Hammurabi III en c. -1600\u00a0por Mursili I, o sucesor de Hattusili.\nTras o asasinato de Mursili, Sarra-El, un pr\u00edncipe e pos\u00edbel fillo de Iarim-Lim III, recuperou Alepo e gobernou un reino moito m\u00e1is pequeno que de novo inclu\u00eda Alalakh. Foi sucedido no trono polo seu fillo Abba-El II, e posteriormente polo seu neto Ilim-Ilimma I, que foi o \u00faltimo membro da dinast\u00eda en gobernar Alepo como rei, tras ser asasinado en c. -1525, o que puxo fin ao reino de Iamkhad.\nEn Alalakh.\nD\u00faas ramas menores gobernaron Alalakh. A primeira delas foi fundada por Iarim-Lim, fillo de Hammurabi I, en c. -1735. Tivo un reinado especialmente longo do mesmo xeito que o seu sucesor Ammitakum, que comezou o seu reinado a principios do reinado de Niqmi-Epuh e morreu pouco antes do saqueo de Alalakh. Ammitakum reafirmou a s\u00faa autonom\u00eda de Iamkhad sen declarar un reino independente, e nomeou o seu fillo o pr\u00edncipe Hammurabi o seu sucesor en presenza de Iarim-Lim III, que non tomou parte en dita decisi\u00f3n. Estes actos probabelmente xogaron un papel na decisi\u00f3n de Alepo de non enviar reforzos para protexer Alalakh dos hititas, que a saquearon e acabaron coa primeira rama gobernante en c. -1650.\nA segunda rama estableceuna Idrimi, fillo de Ilim-Ilimma I, que conseguiu conquistar Alalakh sete anos despois da s\u00faa fuxida de Alepo, que caeu en mans do rei mitanni Parsatatar. Idrimi gobernou Alalakh e a s\u00faa \u00e1rea, que se chamou reino de Mukish, como un vasalo de Mittani, e existen rexistros de que atacou aos hititas. Sucedeuno o seu fillo Addu-nirari; e a este \u00e1 s\u00faa vez o seu segundo fillo Niqmepa, que controlou Alepo como un vasalo de Mitani. Sucedeuno Ilim-Ilimma II, que legou o reino ao seu fillo Itur-Addu, \u00faltimo rei da dinast\u00eda. Itur-Addu aliouse con Nuha\u0161\u0161a e Niya para facer fronte aos ex\u00e9rcitos do rei hitita Suppiluliuma I, que derrotou a Itur-Addu e anexionou tanto Alepo como Alalakh en c. -1344.\nMembros.\nReis de Alepo.\nOs datos son estimados e proporcionados segundo unha cronolox\u00eda media.\n\u00c1rbore xeneal\u00f3xica.\n Rei de Alepo - Rei de Alalakh - Ra\u00ed\u00f1a - Pr\u00edncipe - Princesa - Li\u00f1a descontinua: relaci\u00f3n incerta."}
{"id": "451919", "revid": "23204", "url": "https://gl.wikipedia.org/wiki?curid=451919", "title": "Mark Hamill", "text": "Mark Richard Hamill, nado en Oakland, California o 25 de setembro de 1951, m\u00e1is co\u00f1ecido como Mark Hamill, \u00e9 un actor de cine, teatro e televisi\u00f3n, actor de voz, director e escritor estadounidense, principalmente reco\u00f1ecido por interpretar a Luke Skywalker na serie de pel\u00edculas de A guerra das galaxias.\nTraxectoria.\nMark Hamill naceu en Aukland, California, fillo de Virginia Suzanne (Johnson de solteira) e do capit\u00e1n da Armada dos Estados Unidos William Thomas Hamill. El \u00e9 un dos sete fillos da parella; ten dous irm\u00e1ns, Will e Patrick e catro irm\u00e1s Terry, Jan, Jeanie e Kim. Seu pai ten ascendencia inglesa, escocesa, irlandesa e galesa; s\u00faa nai ten ascendencia inglesa e sueca. Hamill describiu a seu pai como fervoroso cat\u00f3lico e republicano partidario de Nixon. Dende a nenez, debido \u00e1 carreira militar de seu pai, a familia mudou continuamente de residencia, acudindo a diferentes escolas durante a s\u00faa etapa de formaci\u00f3n. Durante os anos de primaria asistiu \u00e1 Walsingham Academy e a Poe Middle School. Con 11 mudouse a San Diego, residindo no bloque 5900 de Castleton Drive, acudiu \u00f3 Hale Junior High School. Durante o seu primeiro ano na James Madison High School trasladouse coa s\u00faa familia a Virxinia e Hamill estudou no Annandale High School. Decontado seu pai foi destinado \u00f3 Xap\u00f3n, Hamill incorporouse \u00f3 Nile C. Kinnick High School e formou parte do club dram\u00e1tico, graduouse en 1969. Posteriormente matriculouse en Los Angeles City College especializ\u00e1ndose en drama.\nNos inicios da s\u00faa carreira como actor Hamill participou na \"soap-opera\" \"General Hospital\", tendo un papel recorrente; na comedia \"The Texas Wheelers\" tivo un papel protagonista. Interpretou no episodio piloto de \"Eight Is Enough\" (1977) a David, o fillo m\u00e1is vello, non obstante foi Grant Goodeve quen interpretou o papel na serie. Tam\u00e9n apareceu como artista invitado en \"The Bill Cosby Show\", \"The Partridge Family\", \"Room 222\" e \"One Day at a Time\". Participou en diversos telefilmes como \"The City\" (1977), e \"Sarah T. - Portrait of a Teenage Alcoholic\" (1975). Como actor de voz Hamill interpretou o personaxe de Corey Anders na serie de debuxos animados \"Jeannie\" (1973) de Hanna-Barbera e o personaxe de Sean na pel\u00edcula \"Wizards\" (1977) do director Ralph Bakshi.\nRobert Englund, amigo de Hamill, estaba facendo unha audici\u00f3n para un papel en \"Apocalypse Now\" cando pasou polo corredor onde se fac\u00edan as audici\u00f3ns para \"A guerra das galaxias\" de George Lucas. Tras permanecer un anaco observando as audici\u00f3ns decatouse de que Hamill ser\u00eda perfecto para o papel de Luke Skywalker, suxeriulle a Hamill que se presentara \u00e1s audici\u00f3ns e Hamill conseguiu o papel.\n\"A guerra das galaxias\" estreouse en maio de 1977 e tivo un enorme e inesperado \u00e9xito que causou repercusi\u00f3n na industria cinematogr\u00e1fica. Hamill tam\u00e9n apareceu en \"Star Wars Holiday Special\" en 1978 e protagonizou as secuelas de \"A guerra das galaxias\" \"O imperio contraataca\" (1980) e \"O retorno do Jedi\" (1983). Mark Hamill sufriu un grave accidente automobil\u00edstico no per\u00edodo comprendido entre as d\u00faas primeira pel\u00edculas, fracturando o nariz e o p\u00f3mulo esquerdo. Difundironse rumores falsos de que necesitaba cirurx\u00eda pl\u00e1stica no rostro. Tralo accidente Hamill foi candidato, xunto a Harrison Ford, \u00f3 Premio Saturn \u00f3 mellor actor outorgado pola Academy of Science Fiction, Fantasy and Horror Films.\nMantivo unha relaci\u00f3n coa s\u00faa compa\u00f1eira de elenco en \"General Hospital\" Anne Wyndham. Casou con Marilou York, unha hixienista dental, o 17 de decembro de 1978 nunha cerimonia civil. Froito desta uni\u00f3n Mark e Marilou te\u00f1en tres fillos; Nathan, Griffin e Chelsea Elizabeth.\nTralo \u00e9xito de \"A guerra das galaxias\", Hamill decatouse de que o p\u00fablico o identificaba moito con Luke Skywalker, convert\u00e9rase nun \u00eddolo adolescente. Participou tam\u00e9n noutras pel\u00edculas como \"Corvette Summer\" (1978) e en \"The Big Red One\" (1980), filme baseado na segunda guerra mundial. Fixo unha aparici\u00f3n especial en \"The Muppet Show\" como el mesmo e como Luke Skywalker que xunto a C-3PO e R2-D2 andaban na procura de Chewbacca. Outras aparici\u00f3ns en pel\u00edculas incl\u00faen \"The Night the Lights Went Out in Georgia\" (1981) e \"Britannia Hospital\" (1982).\nMark Hamill repetiu o papel de Luke Skywalker nas dramatizaci\u00f3ns de radio de \"A guerra das galaxias\" (1981) e \"O imperio contraataca\" (1983). Para o drama radiof\u00f3nico \"O Retorno do Jedi\" (1996) o papel interpretouno outro actor.\nActuou en Broadway onde protagonizou \"The Elephant Man\" en 1979, \"Amadeus\" en 1983, \"Harrigan 'N Hart\" en 1985, pola que foi nomeado para o Drama Desk Award, \"Room Service\" en 1986 e \"The Nerd\" en 1987-88. Cando \"Amadeus\" foi adaptada \u00f3 cine en 1984 presentouse as audici\u00f3ns para interpretar a Mozart pero Tom Hulce obtivo o papel. Fixo algunhas aparici\u00f3ns en televisi\u00f3n como nun episodio de \"Amazing Stories\" en 1986 e en \"The New Alfred Hitchcock Presents\" en 1987.\nRegresou \u00f3 cine tras seis anos coa pel\u00edcula de ciencia ficci\u00f3n \"Slipstream\" (1989). Continuou protagonizando algunhas pel\u00edculas durante a d\u00e9cada de 1990 como o suspense \"Midnight Ride\" (1990), \"The Guyver\" (1991), a nova versi\u00f3n de \"Village of the Damned\" (1995), e na pel\u00edcula de acci\u00f3n sueca \"Hamilton\" (1998). Hamill participou na pel\u00edcula \"Jay and Silent Bob Strike Back\" (2001) como o supervil\u00e1n Cocknocker, nun papel onde se parodia a si mesmo.\nHamill deulle voz \u00f3 Joker na serie \"Batman: The Animated Series\" que comezou a emitirse en 1992 e continuou interpretando o personaxe en moitas series derivadas, videoxogos e pel\u00edculas, recibiu o eloxio da cr\u00edtica pola s\u00faa actuaci\u00f3n e partir de ent\u00f3n tivo a oportunidade de interpretar como actor de voz outros supervil\u00e1ns noutras series de debuxos animados. Interpretou tam\u00e9n o Hobgoblin na serie de animaci\u00f3n \"Spider-Man\" que comezou a emitirse en 1994 e outros papeis en series de superheroes da Marvel como Gargoyle en \"The Incredible Hulk\" (1996), Maximus en \"Fantastic Four\" (1994), posteriormente a Klaw en \"The Avengers: Earth's Mightiest Heroes\" (2010), varios personaxes en \"Ultimate Spider-Man\" (2012). Hamill deulle voz a Solomon Grundy e Trickster nas series do universo animado de DC \"Justice League\" (2001-2004) e \"Justice League Unlimited\" (2007-2010), o g\u00e1ngster asasino Tony Zucco en \"The Batman\" e Specter nun episodio de \"Batman: The Brave and the Bold\" (2008-2011). Interpretou moitos outros personaxes noutras series de animaci\u00f3n.\nAparece como actor invitado en dous episodios da serie de televisi\u00f3n \"The Flash\" en 1990 como Trickster, apareceu noutras series de televisi\u00f3n durante este per\u00edodo como en \"MADtv\", en \"Saturday Night Live\", \"3rd Rock from the Sun\" en 1997, \"Just Shoot Me!\" en 1998 e en dous episodios de \"seaQuest DSV\" en 1995 como Tobias LeConte, tam\u00e9n apareceu no episodio \"Mind over Matter\" da serie de televisi\u00f3n \"The Outer Limits\" en 1995.\nHamill escribiu xunto con Eric Johnson \"The Black Pearl\" (1995), ilustrada por H. M. Baker, unha miniserie de c\u00f3mics publicada por Dark Horse Comics. Escribiu unha introduci\u00f3n para \"Trade Paperback Batman: Riddler Two-Face\" onde se reeditan varias historias de Two-Face e Riddler relacionadas con \"Batman Forever\". Tam\u00e9n fixo varias historias para \"The Simpsons comics\" inclu\u00edndo \"Catastrophe in Substitute Springfields!\", que parodia \"Crisis on Infinite Earths\" de DC e fai tam\u00e9n referencia a outros c\u00f3mics cl\u00e1sicos.\nInterpretou o protagonista da serie de videoxogos de \"Wing Commander\", o coronel Christopher Blair, en \"Wing Commander III: Heart of the Tiger\" (1994), \"Wing Commander IV: The Price of Freedom\" (1996) e \"Wing Commander: Prophecy\" (1997). Apareceu en \"Squadron 42\", a campa\u00f1a para un s\u00f3 xogador do universo de videoxogos de \"Star Citizen\", como Steve \"Old Man\" Colton. Interpretou m\u00e1is personaxes para outros moitos videoxogos.\nEn 2003 Hamill interpretou a Michael Minetti na obra de teatro \"Six Dance Lessons in Six Weeks\". Dirixiu e protagonizou \"Comic Book: The Movie\" (2004) distribu\u00edda directamente en DVD. En 2011 apareceu na serie de televisi\u00f3n \"Chuck\" facendo de vil\u00e1n, en Criminal Minds facendo de asasino en serie no 2013 e en \"The Neighbors\" como artista invitado, interpretando o comandante Bill, no ano 2013.\nProtagonizou a pel\u00edcula h\u00fangara \"Thelomeris\" (2011), onde foi asesor creativo. O ano seguinte Hamill protagonizou outras d\u00faas pel\u00edculas, o filme de terror \"Airborne\" (2012) e a pequena pel\u00edcula independente \"Sushi Girl\" (2012). Interpretou a James Arnold en \"Kingsman: The Secret Service\" (2014), volveu a interpretar a Trickster na serie \"The Flash\" da canle de televisi\u00f3n The CW en tres episodios no ano 2014 e participou tam\u00e9n no filme independente \"Con Man\" (2018).\nRegresou \u00f3 universo de A guerra das galaxias en 2014 cando lle deu voz \u00f3 Sith Lord Darth Bane no episodio final da serie animada \"The Clone Wars\"; foi nomeado para o premio Daytime Emmy polo seu desempe\u00f1o. Coa adquisici\u00f3n de Lucasfilm por The Walt Disney Company, Disney anunciou que haber\u00eda novas pel\u00edculas de Star Wars, comezando por ' (2015) e logo con ' (2017), o que significou o regreso de Luke Skywalker \u00e1s pantallas de cine."}
{"id": "451920", "revid": "89787", "url": "https://gl.wikipedia.org/wiki?curid=451920", "title": "Potamotrygon motoro", "text": "Potamotrygon motoro\u00a0\u00e9 unha especie de raia de r\u00edo da familia\u00a0Potamotrygonidae. Foi a primeira especie descrita da s\u00faa familia, sendo tam\u00e9n a m\u00e1is espallada xeograficamente. O seu h\u00e1bitat abrangue as concas tropicais e subtropicais do r\u00edo da Prata, do Amazonas, do Mearim e do Orinoco, en Am\u00e9rica do Sur. \u00c9 unha especie relativamente com\u00fan nos acuarios."}
{"id": "451924", "revid": "1131", "url": "https://gl.wikipedia.org/wiki?curid=451924", "title": "Voo 6291 de United Express", "text": "O voo 6291 de United Express era un servizo regular entre o aeroporto de Washington Dulles preto de Washington, D.C. e o aeroporto Port Columbus en Columbus, Ohio. Estaba operado por Atlantic Coast Airlines no nome de United Express.\nA \u00faltima hora da noite do 7 de xaneiro de 1994 o British Aerospace Jetstream 41 que operaba a ruta entrou en perda e esnafrouse na aproximaci\u00f3n ao aeroporto Port Columbus. Os dous pilotos, o asistente de voo e dous pasaxeiros morreron no accidente. Os superviventes eran unha familia taiwanesa de tres persoas.\nAccidente.\nO voo 6291 deixou a porta de embarque en Dulles \u00e1s 21:58 para o voo de 90 minutos a Columbus. A tripulaci\u00f3n estaba formada polo capit\u00e1n Derrick White, de 35 anos, o primeiro oficial Anthony Samuels, de 29, e a asistente de voo Manuela Walker, de 58. Hab\u00eda cinco pasaxeiros a bordo.\n\u00c1s 23:10 o voo contactou co control de aproximaci\u00f3n de Columbus. O capit\u00e1n avisou o controlador de que o avi\u00f3n estaba descendendo dos 13\u00a0200 p\u00e9s (4\u00a0000\u00a0m) aos 11\u00a0000 p\u00e9s (3\u00a0400\u00a0m). O controlador asignou unha direcci\u00f3n de 285 graos para interceptar o ILS da pista 28L e autorizou o voo a 10\u00a0000 p\u00e9s (3\u00a0000\u00a0m). Un informe meteorol\u00f3xico actualizado chegou \u00e1s 23:15, informando de nubes a 800 p\u00e9s (240\u00a0m) sobre o chan, visibilidade de 2,5 millas (4\u00a0km) con neve lixeira e n\u00e9boa e ventos de 4 n\u00f3s a 300 graos. Autorizouse unha aproximaci\u00f3n ILS \u00e1 pista 28L ILS cando o avi\u00f3n pasou polo punto SUMIE. Dous minutos despois autorizouse a aterraxe na pista 28L.\nO avi\u00f3n estaba descendendo a unha altitude de 1\u00a0250 p\u00e9s (380\u00a0m) cando o axitador do mando de control se activou e soou durante 3 segundos. Un segundo e medio despois soou novamente. O avi\u00f3n continuou descendendo por debaixo da senda de planeo ata que chocou cun grupo de \u00e1rbores co morro levantado. Parou en posici\u00f3n vertical nun edificio comercial, a 1,9\u00a0km da pista. Tras o impacto iniciouse un lume en ou preto do motor esquerdo que se espallou ao resto do aparello. Polo menos sobreviviron catro pasaxeiros ao impacto, por\u00e9n, s\u00f3 tres persoas escaparon antes de que as lapas engulisen completamente o avi\u00f3n."}
{"id": "451925", "revid": "139101", "url": "https://gl.wikipedia.org/wiki?curid=451925", "title": "Minquartia guianensis", "text": "Minquartia guianensis \u00e9 a \u00fanica especie do x\u00e9nero monot\u00edpico Minquartia pertencente \u00e1 familia das olac\u00e1ceas. \u00c9 orixinaria de Am\u00e9rica.\nDescrici\u00f3n.\nSon \u00e1rbores que acadan un tama\u00f1o de at\u00e9 20 m de alto, con l\u00e1tex branco, poli\u00f1as glabras. Follas el\u00edpticas a oblongas, de 10\u201325\u00a0cm de longo e 4\u20137 (\u201310) cm de ancho, \u00e1pice acuminado, base obtusa a redondeada, glabras, env\u00e9s debuxado con pequenos puntos negros resinosos, nervios terciarios paralelos e conectando os nervios laterais a maneira de banzos; pec\u00edolo (1\u2013) 1.5\u20133 (\u20134) cm de longo, asucado na superficie adaxial.\u00a0Froito drup\u00e1ceo, elipsoide, 2\u20133\u00a0cm de longo, endocarpo tuberculado; semente 1.\nDistribuci\u00f3n e h\u00e1bitat.\n\u00c9 unha especie rara que se atopa nos bosques h\u00famidos, da zona atl\u00e1ntica; a unha altitude de 10\u201320 metros; dende Nicaragua at\u00e9 Suram\u00e9rica tropical.\nTaxonom\u00eda.\n\"Minquartia guianensis\" foi descrita por Jean Baptiste Christophore Fus\u00e9e Aublet e publicado en \"Histoire des Plantes de la Guiane Fran\u00e7oise\" 2(Suppl.): 4\u20136, t. 370. 1775."}
{"id": "451926", "revid": "23204", "url": "https://gl.wikipedia.org/wiki?curid=451926", "title": "Minquartia", "text": ""}
{"id": "451927", "revid": "98629", "url": "https://gl.wikipedia.org/wiki?curid=451927", "title": "Voo 593 de Aeroflot", "text": "O voo 593 de Aeroflot era un servizo regular de pasaxeiros dende o aeroporto de Moscova-Sheremetyevo e o aeroporto Kai Tak en Hong Kong. O d\u00eda 23 de marzo de 1994 o Airbus A310-304 que operaba a ruta esnafrose nunha cordilleira no \u00f3blast de Kemerovo, Rusia, matando os 63 pasaxeiros e 12 tripulantes a bordo.\nNon se atoparon probas de problemas t\u00e9cnicos. As caixas negras revelaron a presenza dos fillos do piloto de relevo na cabina, unha nena de 12 anos e un rapaz de 16. Mentres estaba sentado aos controis, o fillo do piloto desconectara sen sabelo o control do piloto autom\u00e1tico dos aler\u00f3ns do A310. Posteriormente o piloto autom\u00e1tico desactivouse completamente causando que o avi\u00f3n se inclinase bruscamente e entrase nunha ca\u00edda case vertical. A pesar de conseguir nivelar o avi\u00f3n, o primeiro oficial sobrecorrixiu cando tirou cara a atr\u00e1s dos mandos, facendo que o avi\u00f3n entrase en perda e iniciase unha ca\u00edda en barrena. Os pilotos conseguiron nivelar o avi\u00f3n novamente, pero o aparello perdera demasiada altura para poder recuperarse e esnafrouse na cordilleira Kuznetsk Alatau.\nAvi\u00f3n.\nO aparello implicado no accidente era un Airbus A310-304 alugado, con rexistro F-OGQS e n\u00famero de serie 596, que fora entregado novo a Aeroflot o 11 de decembro de 1992. Equipado con dous motores General Electric CF6-80C2A2, o avi\u00f3n realizara o seu primeiro voo como F-WWCS o 11 de setembro de 1991, e era un dos cinco que operaban para Russian Airlines, unha divisi\u00f3n aut\u00f3noma de Aeroflot - Russian International Airlines que se establecera para servir rutas no extremo oriente ruso e no sueste asi\u00e1tico. De media, a tripulaci\u00f3n ti\u00f1a unhas 900 horas de voo no tipo."}
{"id": "451928", "revid": "85894", "url": "https://gl.wikipedia.org/wiki?curid=451928", "title": "Eugenio Salvande Botana", "text": "Eugenio Salvande Botana, nado en Santiago de Compostela, foi un mec\u00e1nico e pol\u00edtico galego.\nTraxectoria.\nMec\u00e1nico naval encargado dos obradoiros da Empresa Guill\u00e9n de Cee. Pertenceu ao comit\u00e9 local de Izquierda Republicana de Malpica. Presentou aos oradores do mitin pro-estatuto de Malpica. Co golpe de Estado do 18 de xullo de 1936 fuxiu de Malpica en agosto de 1938 na evasi\u00f3n do Roc\u00edo. Xulgado en Ferrol por rebeli\u00f3n militar, foi sobresido provisoriamente."}
{"id": "451929", "revid": "5863", "url": "https://gl.wikipedia.org/wiki?curid=451929", "title": "Eugenio Amigo Otero", "text": "Eugenio Amigo Otero, nado en Malpica de Berganti\u00f1os o 26 de novembro de 1920, foi un mari\u00f1eiro e pol\u00edtico galego.\nTraxectoria.\nCarabineiro do Mar coa Rep\u00fablica. Tripulante da motora Emilia. Co golpe de Estado do 18 de xullo de 1936 fuxiu de Malpica en agosto de 1938 na evasi\u00f3n do Roc\u00edo. Capturado e detido nun campo en agosto do 1939. Causa aberta en Ferrol por adhesi\u00f3n \u00e1 rebeli\u00f3n, foi condenado a 6 anos e 1 d\u00eda de prisi\u00f3n en 1942. Indultado ese mesmo ano, foi condenado a un batall\u00f3n de traballadores en 1946.\nVida persoal.\nCasou con Soledad Chouci\u00f1o Chouci\u00f1o (\u20202009) e foi pai de Ram\u00f3n e Genaro Amigo Chouci\u00f1o."}
{"id": "451930", "revid": "1131", "url": "https://gl.wikipedia.org/wiki?curid=451930", "title": "Voo 433 de KLM Cityhopper", "text": "O voo 433 de KLM Cityhopper era un voo regular entre \u00c1msterdam, Pa\u00edses Baixos, e Cardiff, Gales. O d\u00eda 4 de abril de 1994 o Saab 340B, con rexistro PH-KSH, que operaba a ruta, esnafrouse durante unha aterraxe de emerxencia.\nAvi\u00f3n.\nO aparello implicado era un Saab 340, con rexistro PH-KSH, que voara por vez primeira en 1990. Estaba equipado con dous motores General Electric CT7. O avi\u00f3n fixera unha aparici\u00f3n no especial de Nadal de 1993 \"Sea Fever\", da sitcom brit\u00e1nica \"Keeping Up Appearances\".\nAccidente.\nO avi\u00f3n engalou de \u00c1msterdam at 12:19 pm. 11 minutos despois, \u00e1 12:30 pm, a tripulaci\u00f3n creu erroneamente que o motor 2 ti\u00f1a baixa presi\u00f3n de aceite debido a unha luz de aviso defectuosa. O capit\u00e1n atrasou a panca de potencia do motor 2 lentamente para po\u00f1ela ao ralent\u00ed, e a tripulaci\u00f3n solicitou regresar ao aeroporto de \u00c1msterdam-Schiphol. Na aproximaci\u00f3n final, a unha altura de 90 p\u00e9s, o capit\u00e1n decidiu realizar un go-around e puxo a potencia ao m\u00e1ximo. Por\u00e9n, s\u00f3 puxo a potencia ao m\u00e1ximo no motor 1, deixando o outro ao ralent\u00ed. Debido a iso o avi\u00f3n virou cara \u00e1 dereita, inclinouse, entrou en perda e chocou contra o chan cunha inclinaci\u00f3n duns 80 graos.\nDas 24 persoas a bordo do aparello tres morreron, inclu\u00eddo o capit\u00e1n. Nove persoas resultaron feridas de gravidade."}
{"id": "451933", "revid": "25871", "url": "https://gl.wikipedia.org/wiki?curid=451933", "title": "Perdicinos", "text": "A dos perdicinos (\"Perdicinae\") \u00e9 unha subfamilia de aves da orde dos galiformes e familia dos fasi\u00e1nidos, que incl\u00fae numerosas especies, como as perdices, os paspallases, francol\u00edns (\"Francolinus\" sp.), que se direnencian doutras galiformes entre outras cousas, por non teren espor\u00f3ns.\nForman nun grupo de aves non migratorias de tama\u00f1o de mediano a pequeno, propias do Vello Mundo, distribiu\u00eddas por Europa, Asia, \u00c1frica e o Oriente Medio, que se alimentan de sementes e ani\u00f1an no solo.\nA subfamilia incl\u00fae moitas das aves de caza m\u00e1is estimadas.\nTaxonom\u00eda.\nDescrici\u00f3n.\nA subfamilia foi descrita en 1821 polo naturalista estadounidense Thomas Horsfield, a\u00ednda que alg\u00fans autores atrib\u00faen a s\u00faa descrici\u00f3n a Bonaparte en 1838.\nEtimolox\u00eda.\nO nome \"Perdicinae\" est\u00e1 formado sobre a ra\u00edz \"Perdic-\", do xenitivo do nome do seu x\u00e9nero tipo, \"Perdix\" (do lat\u00edn \"perdix, -\u012bcis\", 'perdiz', coa adici\u00f3n do sufixo do lat\u00edn cient\u00edfico \"-inae\", propio dos nomes das subfamilias de animais.\nX\u00e9neros.\nNa actualidade, de acordo coa clasificaci\u00f3n do Sistema Integrado de Informaci\u00f3n Taxon\u00f3mica, reco\u00f1\u00e9cense dentro da subfamilia os vinte e dous x\u00e9neros seguintes:\nSubfamilia \"Perdicinae\" Horsfield, 1821\n1 C\u00f3mpre sinalar que na actualidade este x\u00e9nero est\u00e1 integrado na familia dos odontof\u00f3ridos, subfamilia dos ptilopaquinos,"}
{"id": "451935", "revid": "5863", "url": "https://gl.wikipedia.org/wiki?curid=451935", "title": "Depuraci\u00f3n franquista do persoal docente", "text": ""}
{"id": "451936", "revid": "72012", "url": "https://gl.wikipedia.org/wiki?curid=451936", "title": "Perdicinae", "text": ""}
{"id": "451937", "revid": "7523", "url": "https://gl.wikipedia.org/wiki?curid=451937", "title": "Jamal Murray", "text": "Jamal Murray, nado o 23 de febreiro de 1997 en Kitchener, Ontario, \u00e9 un xogador canadense de baloncesto profesional que xoga nos Denver Nuggets da National Basketball Association (NBA).\nTraxectoria profesional.\nO 23 de xu\u00f1o de 2016, Murray foi seleccionado na 7\u00aa posici\u00f3n do Draft da NBA de 2016 polos Chicago Bulls Denver Nuggets. O 9 de agosto de 2016, asinou o seu contrato de rookie cos Nuggets. O 17 de febreiro de 2017, foi elixido coma mellor xogador do Rising Stars Challenge tras facer 36 puntos e 11 asistencias na vitoria do Team World por 150-139 contra o Team USA. \u00d3 remate da s\u00faa primeira tempada na NBA, foi inclu\u00eddo no segundo mellor equipo de rookies da tempada."}
{"id": "451938", "revid": "7523", "url": "https://gl.wikipedia.org/wiki?curid=451938", "title": "Malik Beasley", "text": "Malik JonMikal Beasley, nado o 26 de novembro de 1996 en Atlanta, Xeorxia, \u00e9 un xogador estadounidense de baloncesto profesional que xoga nos Milwaukee Bucks da National Basketball Association (NBA).\nTraxectoria profesional.\nO 23 de xu\u00f1o de 2016, Beasley foi seleccionado na 7\u00aa posici\u00f3n do Draft da NBA de 2016 polos Denver Nuggets. O 9 de agosto de 2016, asinou o seu contrato de rookie cos Nuggets. Durante a s\u00faa tempada de rookie, foi asignado en varias ocasi\u00f3ns \u00f3s Sioux Falls Skyforce da NBA Development League.\nO 5 de febreiro de 2020, Beasley foi traspasado \u00f3s Minnesota Timberwolves nun traspaso entre catro equipos.\nO 6 de xullo de 2022, Beasley foi traspasado \u00f3s Utah Jazz xunto a Patrick Beverley, Jarred Vanderbilt, Leandro Bolmaro, e os dereitos do Draft de Walker Kessler, ademais de catro elecci\u00f3n da primeira rolda do Draft e un intercambio de elecci\u00f3ns da primeira rolda do Draft de 2026, a cambio de Rudy Gobert.\nO 9 de febreiro de 2023, os Jazz traspasaron a Beasley \u00f3s Los Angeles Lakers nun traspaso entre tres equipos no que tam\u00e9n participaron os Minnesota Timberwolves. Debutou cos Lakers dous d\u00edas m\u00e1is tarde, facendo catro puntos e dous rebotes na vitoria por 109\u2013103 contra os Golden State Warriors.\nO 6 de xullo de 2023, Beasley asinou cos Milwaukee Bucks."}
{"id": "451942", "revid": "89787", "url": "https://gl.wikipedia.org/wiki?curid=451942", "title": "Alternanthera philoxeroides", "text": "Alternanthera philoxeroides\u00a0\u00e9 unha especie de planta orixinaria das rexi\u00f3ns t\u00e9pedas de Am\u00e9rica do Sur, as cales incl\u00faen a Arxentina, o\u00a0Brasil, Paraguai e o\u00a0Uruguai.\u00a0A\u00a0Arxentina alberga arredor de 27 especies no x\u00e9nero \"Alternanthera.\" A s\u00faa localizaci\u00f3n xeogr\u00e1fica antes adoitaba cubrir s\u00f3 a rexi\u00f3n do r\u00edo\u00a0Paran\u00e1\u00a0de Am\u00e9rica do Sur, pero dende ent\u00f3n expandiuse a m\u00e1is de 30 pa\u00edses, como os Estados Unidos, Nova Zelandia, a\u00a0China e moitos m\u00e1is.\nCrese que esta\u00a0especie invasora\u00a0foi accidentalmente introducida nestas rexi\u00f3ns a trav\u00e9s de sedimentos pegados nos tanques e cargamentos dos barcos que viaxan dende Am\u00e9rica do Sur cara a estas \u00e1reas."}
{"id": "451943", "revid": "1131", "url": "https://gl.wikipedia.org/wiki?curid=451943", "title": "Voo 705 de Federal Express", "text": "O voo 705 de Federal Express foi un McDonnell Douglas DC-10-30 de carga que transportaba equipos electr\u00f3nicos dende Memphis, Tennessee ata San Jose, California que intentou ser secuestrado o 7 de abril de 1994 por Auburn Calloway, que supostamente quer\u00eda suicidarse. Calloway, un empregado de Federal Express, enfront\u00e1base a un posible despedimento por mentir sobre as s\u00faas horas de voo. Embarcou no avi\u00f3n voando gratis levando unha funda de guitarra que ocultaba varios martelos e un arp\u00f3n. A s\u00faa intenci\u00f3n era apagar a gravadora de voces de cabina antes da engalaxe e, unha vez no aire, matar os tripulantes cos martelos para que as s\u00faas feridas parecesen provocadas por un accidente en vez de por un secuestro. Por\u00e9n, a CVR foi encendida novamente polo enxe\u00f1eiro de voo, crendo que se esquecera de encendela.\nCalloway intentou usar o arp\u00f3n como \u00faltimo recurso. Planeaba esnafrar o avi\u00f3n agardando que parecese un empregado morto nun accidente. Intentaba deixar a s\u00faa familia cobrar unha p\u00f3liza de vida de 2,5 mill\u00f3ns de d\u00f3lares proporcionada por Federal Express. Os esforzos de Calloway de matar os tripulantes non tiveron \u00e9xito. A pesar de estar gravemente feridos, os tripulantes loitaron, someteron a Calloway, e aterraron con seguridade o avi\u00f3n.\nDurante o seu xu\u00edzo, afirmou que estaba mentalmente enfermo, pero sen \u00e9xito. Foi condenado por m\u00faltiples cargos, inclu\u00eddo intento de asasinato, intento de pirater\u00eda a\u00e9rea, e interferencia coas operaci\u00f3ns da tripulaci\u00f3n de voo. Recibiu d\u00faas condenas de cadea perpetua consecutivas. Calloway apelou con \u00e9xito a condena por interferencia, que se ditaminou como unha ofensa menor de intento de pirater\u00eda a\u00e9rea."}
{"id": "451944", "revid": "98629", "url": "https://gl.wikipedia.org/wiki?curid=451944", "title": "Mickey's Christmas Carol", "text": "Mickey's Christmas Carol \u00e9 un filme estadounidense de animaci\u00f3n de 1983 producido por Walt Disney Productions e estreado por Buena Vista Distribution. Foi dirixido e producido por Burny Mattinson. A curtametraxe bas\u00e9ase na obra de Charles Dickens, \"Un conto de Nadal\", protagonizada por Scrooge McDuck como Ebenezer Scrooge. Moitas outras personaxes de Disney, principalmente do universo de Mickey Mouse, \"Robin Hood\" e \"The Adventures of Ichabod and Mr. Toad\", tam\u00e9n aparecen no filme.\nO filme foi nomeado \u00f3 Oscar \u00e1 mellor curtametraxe animada na 56\u00aa edici\u00f3n dos premios, mais perdeu fronte a \"Sundae in New York\". Foi o primeiro nomeamento para unha curtametraxe de Mickey Mouse dende \"Mickey and the Seal\" (1948). Foi tam\u00e9n a \u00fanica curtametraxe de Mickey Mouse na que John Lasseter traballou como animador (posteriormente traballou para Lucasfilm, Pixar Animation Studios e Walt Disney Animation Studios)."}
{"id": "451946", "revid": "1131", "url": "https://gl.wikipedia.org/wiki?curid=451946", "title": "Voo 2303 de China Northwest Airlines", "text": "O voo 2303 de China Northwest Airlines era un servizo regular dende Xi'an ata Guangzhou. O d\u00eda 6 de xu\u00f1o de 1994 o Tupolev Tu-154M, con rexistro B-2610, que operaba a ruta rompeuse no aire e esnafrouse despois de engalar do aeroporto de Xi'an-Xianyang, matando as 160 persoas a bordo. Os restos caeron na parte sueste do aeroporto, espall\u00e1ndose nuns 29 quil\u00f3metros de terras de cultivo. Tr\u00e1tase do accidente de aviaci\u00f3n con m\u00e1is v\u00edtimas mortais ocorrido na China continental."}
{"id": "451948", "revid": "98629", "url": "https://gl.wikipedia.org/wiki?curid=451948", "title": "Voo 9045 de Pulkovo Aviation Enterprise", "text": "O voo 9045 de Pulkovo Aviation Enterprise era un servizo de carga que se esnafrou na aproximaci\u00f3n ao aeroporto de Nalchik mentres transportaba 12\u00a0515\u00a0kg de moedas da Casa da Moeda de San Petersburgo.\nAvi\u00f3n.\nO aparello implicado no accidente era un Antonov An-12BP con catro motores Ivchenko AI-20M, con rexistro RA-11118, de Pulkovo Aviation Enterprise.\nTripulaci\u00f3n.\nSeis tripulantes e sete pasaxeiros estaban a bordo do avi\u00f3n. A tripulaci\u00f3n de voo estaba formada por:\nAccidente.\nO voo 9045 levaba 12\u00a0515\u00a0kg de moedas dende San Petersburgo cunha escala en Volvogrado. Ata a aterraxe non houbo problemas durante o voo a Nalchik. O control de tr\u00e1fico a\u00e9reo informou a tripulaci\u00f3n das condici\u00f3ns meteorol\u00f3xicas no aeroporto, pero non mencionou o problema do xeo; polo tanto, a tripulaci\u00f3n non activou o sistema de desxeo para a aproximaci\u00f3n.\nCando o avi\u00f3n estaba a 13 quil\u00f3metros da pista, a tripulaci\u00f3n estableceu os flaps a 15\u00b0. A 8\u00a0km da pista o avi\u00f3n entrou na senda de planeo, e tras iso pux\u00e9ronse os flaps en 35\u00b0. 16 segundos despois a tripulaci\u00f3n incrementou a potencia dos motores para manter unha velocidade constante de 260\u00a0km/h. O avi\u00f3n estaba xa a 40 metros por debaixo da sonda de planeo e os pilotos axustaron os elevadores de 1 a 5\u00b0 de deflexi\u00f3n, s\u00f3 para que os elevadores fosen espontaneamente aos 15\u00b0 de deflexi\u00f3n.\nA unha altitude de 320 metros o avi\u00f3n inclinou o morro cara a abaixo uns 50-55\u00b0 entrando nun r\u00e1pido descenso; os pilotos tiraron das columnas de control, pero debido a que estaban a baixa altitude non foron capaces de recuperar o aparello. O avi\u00f3n esnafrouse nun campo, incendiouse e rapidamente foi engulido polas lapas."}
{"id": "451949", "revid": "65337", "url": "https://gl.wikipedia.org/wiki?curid=451949", "title": "Reinhold Gerstetter", "text": "Reinhold Gerstetter, nado en Leonberg, no estado de Baden-W\u00fcrttemberg, o 18 de outubro de 1945, \u00e9 un artista, lit\u00f3grafo e dese\u00f1ador gr\u00e1fico alem\u00e1n. \u00c9 co\u00f1ecido particularmente polos seus dese\u00f1os de billetes de banco e selos para diversas instituci\u00f3ns emisoras e, neste \u00e1mbito, destaca por ser o responsable do redese\u00f1o da segunda tiraxe dos billetes de euro, co\u00f1ecida como serie \"Europa\".\nTraxectoria.\nReinhold Gerstetter estudou dese\u00f1o gr\u00e1fico na Academia Estatal de Belas Artes de Stuttgart e nos anos posteriores desenvolveu o seu traballo no \u00e1mbito da gr\u00e1fica publicitaria en Londres, Haifa e Berl\u00edn. Entre 1979 e 2002 traballou para a Imprenta Federal Alem\u00e1 (\"Bundesdruckerei\"), onde exerceu como dese\u00f1ador de selos de correos de Alema\u00f1a e tam\u00e9n doutros pa\u00edses, como Israel, Bolivia e o Per\u00fa.\nEn 1987 elixiuse a s\u00faa proposta de dese\u00f1o para a cuarta e derradeira serie de billetes con valor en marcos alem\u00e1ns, que permaneceu en circulaci\u00f3n entre 1990 e 2002, antes da introduci\u00f3n do euro como moeda europea. Pouco tempo despois foi proclamado vencedor do concurso convocado polo Banco de Espa\u00f1a para os dese\u00f1os dos billetes de 1.000 e 5.000 pesetas, que se emitiron en 1992 e circularon ata a s\u00faa desaparici\u00f3n en 2002.\nGerstetter tam\u00e9n presentou unha proposta para o dese\u00f1o da primeira serie dos billetes de euro a principios da d\u00e9cada de 2000, a\u00ednda que esta non resultou elixida, xa que finalmente se optou pola do dese\u00f1ador austr\u00edaco Robert Kalina.\nNo entanto, Reinhold Gerstetteren foi seleccionado en maio de 2013 polo Banco Central Europeo para o dese\u00f1o da segunda edici\u00f3n de billetes de euro, co\u00f1ecida como \"serie Europa\". Neste caso, trat\u00e1base dun redese\u00f1o que tomaba como base e inspiraci\u00f3n o orixinal de Kalina.\nD\u00e1se a circunstancia de que a s\u00faa filla, Avitall Gerstetter (nada en 1972) \u00e9 co\u00f1ecida por ser a primeira muller \"cantora\", encargada de dirixir os cantos nunha sinagoga en Alema\u00f1a, como membro do movemento Renovaci\u00f3n Xudaica."}
{"id": "451950", "revid": "1505", "url": "https://gl.wikipedia.org/wiki?curid=451950", "title": "Ioseph Bringas", "text": "Ioseph Bringas (en grego, \u1fda\u03c9\u03c3\u1fc6\u03c6 \u0392\u03c1\u03af\u03b3\u03b3\u03b1\u03c2), nado en Paflagonia e finado en Nicomedia en 965, foi un importante eunuco e oficial bizantino durante o reinado dos emperadores Constantino VII Porfirox\u00e9neta (r. 945-959) e Romano II (r. 959-963). Alcanzou altos postos civ\u00eds e militares mentres rex\u00eda Constantino VII. Coa morte deste emperador, converteuse nun ministro principal e rexente \"de facto\" durante o reinado de Romano II. Ao morrer subitamente o emperador en 963, Ioseph Bringas f\u00edxose cargo do goberno e dos pr\u00edncipes Basilio II e Constantino VIII, tendo que enfrontar unha gran resistencia dos seus rivais. Tras terse oposto sen \u00e9xito ao ascenso de Nic\u00e9foro II Focas ao trono imperial en 963, foi desterrado a un mosteiro pr\u00f3ximo a Nicomedia, onde morreu no ano 965.\nTraxectoria.\nSegundo o historiador Le\u00f3n o Di\u00e1cono, contempor\u00e1neo seu, Ioseph Bringas provir\u00eda de Paflagonia, antiga rexi\u00f3n do norte de Anatolia. Ascendeu gradualmente dentro do servizo imperial, \u00e1 dignidade de \"patricio\" e ao posto cortes\u00e1n de \"Praepositus sacri cubiculi.\" O emperador Constantino VII Porfirox\u00e9neta (r. 945-959) nomeouno primeiro \"Sakellarios\", e logo drungario (almirante) da armada imperial, cargo que ocupaba no momento da morte do emperador. Cando o fillo de Constantino VII, Romano II (r. 959-963), asumiu o trono bizantino, nomeou a Bringas como o seu \"parakoimomenos.\" O novo emperador prefer\u00eda ocupar o seu tempo cazando, mentres que Bringas resolv\u00eda os asuntos de Estado. Nesa \u00e9poca, Bringas frustrou un complot contra Romano II, liderado por un grupo de nobres da contorna do \"magister officiorum\", Basilio Petino. Os conspiradores foron arrestados, tonsurados e exiliados. Con todo, moitos deles, con excepci\u00f3n de Petino, foron rapidamente voltos chamar.\nCando o emperador Romano II morreu subitamente, o 15 de marzo de 963, deixando s\u00f3s aos seus fillos Basilio, con cinco anos de idade, e Constantino, con dous ou tres anos de idade, Bringas exerceu as funci\u00f3ns de xefe de Estado \"de facto\", a\u00ednda que por tradici\u00f3n, a emperatriz vi\u00fava Te\u00f3fano Anastaso debeu ser a rexente nominal. Te\u00f3fano desconfiaba do poderoso \"parakoimomenos\", quen as\u00ed mesmo contaba con outros inimigos: o seu predecesor e rival, Basilio Lecapeno, e o vitorioso xeneral Nic\u00e9foro Focas, quen acababa de retornar da s\u00faa conquista do Emirato de Creta, ademais de realizar unha exitosa incursi\u00f3n en Cilicia e Siria, durante a cal saqueou Alepo, a capital hamdanida.\nNic\u00e9foro Focas visitou a capital imperial e celebrou o seu triunfo, para logo acusar a Bringas de conspirar contra el, buscando refuxio en Santa Sof\u00eda. Neste lugar, ga\u00f1ou o apoio do patriarca de Constantinopla, Polieucto, con cuxa axuda conseguiu ser volto nomear como dom\u00e9stico das escolas (comandante en xefe) do Oriente. En consecuencia, Bringas dirixiuse a Mariano Arxiro, o dom\u00e9stico do Occidente, ofrec\u00e9ndolle o trono bizantino. \u00c1 vez, escribiu ao \"strategos\" do thema Anat\u00f3lico Xo\u00e1n I Tzimisces, sobri\u00f1o e xeneral m\u00e1is importante de Focas, propondo darlle o posto do seu t\u00edo se se volvese contra el. Pero en lugar de aceptar, Tzimisces revelou a Focas os plans do seu opositor, inst\u00e1ndoo a actuar. As tropas de Focas proclam\u00e1rono emperador o 2 de xullo de 963, marchando seguidamente a Constantinopla. Mentres tanto na capital, Bringas ordenou o retorno das s\u00faas tropas, incautou todos os nav\u00edos que puido, co fin de impedir a traves\u00eda a trav\u00e9s do B\u00f3sforo por parte dos rebeldes, chegando mesmo ao momento de tomar como ref\u00e9n ao propio pai de Nic\u00e9foro, o anci\u00e1n Bardas Focas. A poboaci\u00f3n da cidade, emporiso, apoiou a rebeli\u00f3n, e ao aproximarse o ex\u00e9rcito rebelde, levantouse contra as tropas de Bringas, apoiado polo patriarca e por Basilio Lecapeno, quen supostamente armaron a 3000 homes, que enviaron \u00e1 loita.\nOs enfrontamentos na ra duraron tres d\u00edas. Finalmente, o ex\u00e9rcito rebelde de Focas prevaleceu. Bringas foi forzado a fuxir a Santa Sof\u00eda en busca de refuxio, mentres que Basilio Lecapeno asumiu o posto de \"parakoimomenos\", e recibiu a Nic\u00e9foro Focas na capital, onde foi coroado o 16 de agosto. Bringas foi desterrado, primeiro a Paflagonia, e despois ao mosteiro de Asecretis, en Pythia, localidade pr\u00f3xima a Nicomedia, onde morreu en 965."}
{"id": "451953", "revid": "624", "url": "https://gl.wikipedia.org/wiki?curid=451953", "title": "Xos\u00e9 Bringas", "text": ""}
{"id": "451956", "revid": "65337", "url": "https://gl.wikipedia.org/wiki?curid=451956", "title": "Robert Kalina", "text": "Robert Kalina, nado en Viena o 29 de xu\u00f1o de 1955, \u00e9 un dese\u00f1ador gr\u00e1fico austr\u00edaco, vinculado ao Banco Nacional de Austria.\nTraxectoria.\nRobert Kalina graduouse en 1975 no Instituto Superior de Dese\u00f1o Gr\u00e1fico e Investigaci\u00f3n e s\u00f3 un ano despois pasou a formar parte do cadro de persoal do banco nacional do seu pa\u00eds, onde comezou a s\u00faa carreira de dese\u00f1ador de billetes cos seus proxectos para as emisi\u00f3ns en xilins do seu pa\u00eds en 1982. A partir dese ano foi o autor dos dese\u00f1os de todos os billetes emitidos por Austria ata 2002.\nComo artista autor da proposta presentada pol Banco Nacional de Austria, resultou ga\u00f1ador en 1996 da competici\u00f3n para elixir o dese\u00f1o da primeira serie dos billetes de euro que empezar\u00edan a circular o 1 de xaneiro de 2002. A elecci\u00f3n do seu proxecto entre os 44 participantes produciuse no consello do Instituto Monetario Europeo do 3 de decembro de 1996. A s\u00faa proposta rompeu coa tradici\u00f3n de representar persoeiros de relevancia hist\u00f3rica e aplicou motivos vinculados \u00e1 historia da construci\u00f3n europea a trav\u00e9s de pontes, portas e fiestras en diferentes estilos arquitect\u00f3nicos caracter\u00edsticos de todo o continente, como met\u00e1fora do esp\u00edrito de apertura, uni\u00f3n e cooperaci\u00f3n da Uni\u00f3n Europea.\nEn 2013 realizouse un redese\u00f1o destes billetes, para o BCE escolleu un dese\u00f1ador independente, o alem\u00e1n Reinhold Gerstetter, que non variou a esencia dos dese\u00f1os iniciais de Kalina.\nA Kalina d\u00e9benselle tam\u00e9n os dese\u00f1os doutros billetes de diversos pa\u00edses, como os acerbaixanos con valor facial en manats, a serie de Libia de 2010 con valor en libras, e o billete de 200 marcos convertibles da serie de 2002 de Bosnia e Hercegovina, cunha ponte no reverso que lembra os da serie de euros do mesmo ano.\nEn 2011, Kalina xubilouse como empregado do Banco Nacional de Austria."}
{"id": "451959", "revid": "65337", "url": "https://gl.wikipedia.org/wiki?curid=451959", "title": "Billetes de euros", "text": ""}
{"id": "451960", "revid": "65337", "url": "https://gl.wikipedia.org/wiki?curid=451960", "title": "Billetes en euros", "text": ""}
{"id": "451961", "revid": "65337", "url": "https://gl.wikipedia.org/wiki?curid=451961", "title": "Billetes en euro", "text": ""}
{"id": "451962", "revid": "89787", "url": "https://gl.wikipedia.org/wiki?curid=451962", "title": "Econom\u00eda social", "text": "A econom\u00eda social ou econom\u00eda social e solidaria engloba as iniciativas socioecon\u00f3micas, formais ou informais, individuais ou colectivas, que priorizan a satisfacci\u00f3n das necesidades das persoas por riba do lucro.\nCo\u00f1ecido tam\u00e9n como terceiro sector, incl\u00fae a cooperativas, empresas de traballo asociado, Sociedades Laborais, organizaci\u00f3ns non lucrativas, asociaci\u00f3ns caritativas, empresas de inserci\u00f3n, mutuas ou mutualidades e micro emprendementos asociativos. Cabe mencionar que a \"Econom\u00eda Social\" non debe confundirse co programa de \"Econom\u00eda Social de Mercado\", o cal foi aplicado na Alema\u00f1a Federal da posguerra. A \"Econom\u00eda Social\" \u00e9 unha l\u00f3xica micro, mentres que a \"Econom\u00eda Social de Mercado\" parte de pol\u00edticas de ordenamentos e de proceso.\nDe econom\u00eda social creouse en 2018 na Galiza a asociaci\u00f3n Foro pola Econom\u00eda Social Galega formada pola Uni\u00f3n de Cooperativas de Galicia (EspazoCoop), a Asociaci\u00f3n de Cooperativas Agroalimentarias (Agaca), a Asociaci\u00f3n Galega de Centros Especiais de Emprego (Cegasal), a Agrupaci\u00f3n de Sociedades Laborais de Galicia (Aesgal) e a Asociaci\u00f3n de Empresas de Inserci\u00f3n de Galicia (Aeiga)."}
{"id": "451963", "revid": "1131", "url": "https://gl.wikipedia.org/wiki?curid=451963", "title": "Jes\u00fas Andr\u00e9s L\u00f3pez Calvo", "text": "Xes\u00fas Andr\u00e9s L\u00f3pez Calvo, nado en Pontedeume o 25 de decembro de 1963, \u00e9 un sacerdote da Diocese de Santiago de Compostela dende o 11 de marzo de 1989.\nTraxectoria.\nEstudou educaci\u00f3n xeral b\u00e1sica no Colexio P\u00fablico Couceiro Freijomil de Pontedeume (1969-1977) e estudos medios no Instituto Concepci\u00f3n Arenal de Ferrol (1977-1982).\nLicenciouse en estudos eclesi\u00e1sticos no Instituto Teol\u00f3xico Compostel\u00e1n (1982-1988) e en Teolox\u00eda (Especialidade Pastoral Xuvenil e Catequ\u00e9tica) na Universidade Pontificia Salesiana de Roma o 28 de xu\u00f1o de 1996). Recibiu o t\u00edtulo de doutor en Teolox\u00eda na mesma universidade o 26 de xu\u00f1o de 1998 coa tese \"An\u00e1lise do movemento catequ\u00e9tico espa\u00f1ol (1930-1963)\".\nOutras actividades.\nL\u00f3pez Calvo \u00e9 membro do Consello de redacci\u00f3n da revista eumesa de estudos \"C\u00e1tedra\", secretario da Sociedade Filat\u00e9lica \u201cEume\u201d e foi docente invitado nos cursos de formaci\u00f3n permanente do profesorado no Centro de Formaci\u00f3n e Recursos (CEFORE) da Conseller\u00eda de Educaci\u00f3n da Xunta de Galicia."}
{"id": "451964", "revid": "89787", "url": "https://gl.wikipedia.org/wiki?curid=451964", "title": "Estrela da Morte", "text": "A Estrela da Morte (en ingl\u00e9s, Death Star) \u00e9 unha estaci\u00f3n espacial ficticia dentro do universo de A guerra das galaxias. \u00d3 longo da saga, a Estrela da Morte apareceu en cinco ocasi\u00f3ns. Por vez primeira en \"A guerra das galaxias\", onde \u00e9 destru\u00edda; a segunda en \"O retorno do Jedi\" (en fase final de construci\u00f3n); a terceira en ' (nun plano que ten o conde Dooku); a cuarta en ' e por \u00faltimo en \"Rogue One\", onde aparece en case toda a pel\u00edcula como unha arma capaz de destru\u00edr planetas totalmente e onde Jyn Erso, xunto a outros compa\u00f1eiros, buscan conseguir os planos da Estrela para poder entregarllos \u00e1 Alianza Rebelde e encontrar unha forma de acabar coa arma m\u00e1is poderosa do Imperio Gal\u00e1ctico.\nComo detalle curioso, a vista dende certos \u00e1ngulos asem\u00e9llase moito a Mimas, un dos sat\u00e9lites de Saturno, e a Iapeto, outro dos seus sat\u00e9lites que ten unha cordilleira ecuatorial semellante \u00f3 anel deste artefacto, o que \u00e9 unicamente unha coincidencia, xa que a primeira pel\u00edcula realizouse tres anos antes de que se fotografara Mimas por primeira vez."}
{"id": "451965", "revid": "51040", "url": "https://gl.wikipedia.org/wiki?curid=451965", "title": "Death Star", "text": ""}
{"id": "451968", "revid": "1822", "url": "https://gl.wikipedia.org/wiki?curid=451968", "title": "D\u00e9dalo (mitolox\u00eda)", "text": "Na mitolox\u00eda grega, D\u00e9dalo (en grego \u0394\u03b1\u03af\u03b4\u03b1\u03bb\u03bf\u03c2 \"Da\u00eddalos\"; en lat\u00edn \"Daedalus\"), fillo de Eup\u00e1lamo e Alcipe, foi un arquitecto e artes\u00e1n moi h\u00e1bil, que \u00e9 visto como un s\u00edmbolo de sabedor\u00eda, de co\u00f1ecemento e de poder. Foi o pai de \u00cdcaro e posibelmente tam\u00e9n foi o pai de L\u00e1pixe, e t\u00edo de Perdix. Entre as s\u00faas creaci\u00f3ns m\u00e1is famosas est\u00e1n a vaca de madeira de Pas\u00edfae, o labirinto para o rei Minos de Creta que encarcerou ao Minotauro (fillo de Pas\u00edfae), e as \u00e1s que el e o seu fillo \u00cdcaro utilizaron para escapar de Creta. Foi durante esta fuxida cando \u00cdcaro non fixo caso das advertencias do seu pai e voou demasiado preto do Sol; a cera que manti\u00f1a as s\u00faas \u00e1s xuntas ao seu corpo fundiuse e \u00cdcaro caeu e morreu.\nMitolox\u00eda.\nD\u00e9dalo e Perdix.\nD\u00e9dalo estaba tan orgulloso dos seus logros que non pod\u00eda soportar a idea de ter un rival. S\u00faa irm\u00e1 deixara ao seu fillo Perdix (\u00e1s veces chamado Talos ou Calo) ao seu cargo para que aprendese as artes mec\u00e1nicas. O mozo era un alumno capaz e deu sorprendentes mostras de enxe\u00f1o. Cami\u00f1ando pola praia encontrou unha espi\u00f1a de peixe. Imit\u00e1ndoa, tomou un anaco de ferro e cortouno nun bordo, inventando as\u00ed a serra. Uniu dous anacos de ferro por un extremo cun remache e afiou os extremos opostos, facendo as\u00ed un comp\u00e1s. D\u00e9dalo ti\u00f1a tanta envexa dos logros do seu sobri\u00f1o que, cando un d\u00eda estaban xuntos no alto do templo de Atenea na Acr\u00f3pole de Atenas, aproveitou a oportunidade e empuxouno ao baleiro. Pero a deusa que favorece ao enxe\u00f1o, viuno caer e cambiou o seu destino transform\u00e1ndoo nun paxaro bautizado co seu nome, a perdiz. Este paxaro non fai seu ni\u00f1o nas \u00e1rbores nin voa alto, sen\u00f3n que ani\u00f1a nas sebes e evita os lugares elevados, consciente da s\u00faa ca\u00edda. Por este crime, D\u00e9dalo foi xulgado e desterrado.\nO labirinto de Creta.\nTras o incidente con Perdix, D\u00e9dalo foi expulsado de Atenas. Dirixiuse ent\u00f3n \u00e1 illa de Creta, o reino de Minos, onde se puxo ao servizo do monarca. Un dos seus cometidos foi a creaci\u00f3n de Talos, un xigante animado de bronce que defend\u00eda a illa das invasi\u00f3ns.\nSegundo Homero, D\u00e9dalo tam\u00e9n constru\u00edu unha ampla pista de baile para Ariadna, filla do rei. Poseid\u00f3n se irritara con Minos por non cumprir a promesa de sacrificarlle o mellor dos seus touros e, en consecuencia, provocou que Pas\u00edfae, a esposa do soberano se apasionara polo animal. A ra\u00ed\u00f1a pediu a D\u00e9dalo que a axudase a satisfacer os seus desexos e o artes\u00e1n constru\u00edu unha vaca oca de madeira onde se colocou Pas\u00edfae en posici\u00f3n supina. O touro cubriu \u00e1 ra\u00ed\u00f1a, que nove meses despois deu \u00e1 luz ao Minotauro, un var\u00f3n metade humano, metade touro.\nPor orde de Minos, D\u00e9dalo constru\u00edu o labirinto para encerrar ao monstro. O labirinto era un edificio con incont\u00e1beis corredores e r\u00faas sinuosas abr\u00edndose unhas a outras, que parec\u00eda non ter principio nin final. \nMinos encerrou a D\u00e9dalo co seu fillo \u00cdcaro, que ti\u00f1a por nai a N\u00e1ucrate, unha escrava de Minos, no mesmo edificio. O motivo do encerro foi a colaboraci\u00f3n de D\u00e9dalo na fuga de Teseo do labirinto.\nD\u00e9dalo e \u00cdcaro.\nD\u00e9dalo desexaba escapar da s\u00faa prisi\u00f3n, pero non pod\u00eda abandonar a illa por mar, xa que o rei manti\u00f1a unha estreita vixilancia sobre todos os nav\u00edos do mar Exeo e non permit\u00eda que ningu\u00e9n navegase sen ser coidadosamente rexistrado. Dado que Minos controlaba a terra e o mar, D\u00e9dalo decidiu fuxir polo aire. As\u00ed, el e m\u00e1is xente pux\u00e9ronse mans \u00e1 obra para fabricaren \u00e1s para el o seu fillo \u00cdcaro. Recolectou plumas de diferentes tama\u00f1os, atou as m\u00e1is grandes con f\u00edo e as m\u00e1is pequenas con cera, e deulle ao conxunto a suave curvatura das \u00e1s dun paxaro.\nCando finalmente terminou o traballo, D\u00e9dalo bateu as s\u00faas \u00e1s e se encontrou subindo e suspendido no aire. Equipou ent\u00f3n ao seu fillo da mesma maneira e ensinoulle como voar. Cando ambos os dous estiveron preparados, D\u00e9dalo advertiu a \u00cdcaro que non voase demasiado alto para que a calor do Sol non derretese a cera, nin demasiado baixo para evitar que a escuma do mar mollara as \u00e1s imped\u00edndolle voar. \nDespois deste consello, ambos bateron as s\u00faas \u00e1s e fuxiron voando do labirinto.\nNo se voo pasaron sobre Delos e Paros. Logo, cando sobrevoaban o mar tendo a un lado a illa de Samos e ao outro as de L\u00e9vitha e K\u00e1limnos, \u00cdcaro comezou a ascender cada vez m\u00e1is alto at\u00e9 que o ardente Sol abrandou a cera que manti\u00f1a unidas as plumas e estas se despegaron. \u00cdcaro axitou os seus brazos, pero no quedaban suficientes plumas para sostelo no aire e caeu ao mar. Seu pai chorou e, lamentando amargamente as s\u00faas artes, chamou Icaria \u00e1 illa pr\u00f3xima en memoria do seu fillo. C\u00f3ntase que, mentres D\u00e9dalo enterraba ao seu fillo, escoitou o canto alegre da perdiz na que Atenea transformara ao seu sobri\u00f1o.\nEn Sicilia.\nFinalmente D\u00e9dalo chegou san e salvo a Sicilia, onde p\u00faxose baixo la protecci\u00f3n do rei C\u00f3calo, de C\u00e1mico, onde constru\u00edu un templo dedicado a Apolo no cal colgou as s\u00faas \u00e1s como ofrenda. Mentres tanto, Minos buscaba a D\u00e9dalo de illa en illa; para dar co h\u00e1bil art\u00edfice, propo\u00f1\u00eda aos seus anfitri\u00f3ns o seguinte desaf\u00edo: hab\u00eda que enfiar un f\u00edo a trav\u00e9s das circunvoluci\u00f3ns dun caracol espiral. Ao arribar a C\u00e1mico, Minos invitou a C\u00f3calo a resolver a adivi\u00f1a. Este, como o rei de Creta esperaba, solicitou a axuda de D\u00e9dalo, quen atou o f\u00edo a unha formiga a cal recorreu todo o interior da cuncha, previamente untada con mel, enfi\u00e1ndoa completamente. Minos soubo ent\u00f3n que s\u00f3 D\u00e9dalo era capaz de idear esa soluci\u00f3n e exixiu que lle fose entregado. C\u00f3calo prometeu facelo pero, antes, convenceu ao seu h\u00f3spede para que tomara un ba\u00f1o quente. Por consello do rei, ou do propio D\u00e9dalo, as fillas do soberano siciliano queimaron a Minos con auga fervendo. Os cretenses da frota, sen o seu rei, decidiron non retornar a Creta e establec\u00e9ronse en Iapixia.\nInnovador.\nD\u00e9dalo deu o seu nome eponimamente a calquera artes\u00e1n grego e a moitos artefactos gregos que representaban h\u00e1biles t\u00e9cnicas. En Platea (Beocia) hab\u00eda un festival, as D\u00e9dalas menores, no que se derribaba un carballo no que se tallaba unha imaxe que se vest\u00eda con roupas nupciais e que se levaba nun carro tirada por bois cunha muller que fac\u00eda de noiva at\u00e9 o r\u00edo Asopo. A figura cham\u00e1base \"d\u00e9dala\" e o arcaico ritual explic\u00e1base cun mito: Hera, enfadada, abandonara a Zeus e este, para lograr que volvese, anunciou que \u00eda a casar e vestiu un boneco para imitar unha noiva. Hera uniuse \u00e1 procesi\u00f3n da voda, rachou o veo da falsa noiva e, ao descubrir o engano, reconciliouse co seu marido. As imaxes se gardaban tras cada festa, e cada sesenta anos un gran n\u00famero delas lev\u00e1banse en procesi\u00f3n ao alto do monte Citer\u00f3n, onde se constru\u00eda un altar de madeira e se queimaban xunto con animais e o propio altar.\nCr\u00e1ter na s\u00faa honra.\nEn alusi\u00f3n a esta figura mitol\u00f3xica en 1970 chamouse Daedalus a un cr\u00e1ter lunar situado no centro da cara oculta da L\u00faa."}
{"id": "451969", "revid": "85894", "url": "https://gl.wikipedia.org/wiki?curid=451969", "title": "Ra\u00fal Garc\u00eda de Loza", "text": "Ra\u00fal Garc\u00eda de Loza, nado en Lugo o 27 de xullo de 1946 ou 1947, \u00e9 un antigo \u00e1rbitro de f\u00fatbol e pol\u00edtico galego.\nTraxectoria.\nEmpregado de Telef\u00f3nica, en 1975 ascendeu como \u00e1rbitro \u00e1 Segunda divisi\u00f3n, onde permaneceu durante cinco temporadas e arbitrou 56 partidos. o 21 de setembro de 1980 debutou en Primeira Divisi\u00f3n de f\u00fatbol masculino de Espa\u00f1a como \u00e1rbitro principal, asubiando un Murcia-Zaragoza que rematou con vitoria visitante. Na s\u00faa etapa como \u00e1rbitro de primeira li\u00f1a foi moi co\u00f1ecido pola pol\u00e9mica e chegou a ser sancionado pola Federaci\u00f3n Espa\u00f1ola de F\u00fatbol polas s\u00faas decisi\u00f3ns err\u00f3neas e por facer declaraci\u00f3ns aos medios en que opinaba de f\u00fatbol ou de posibles resultados. En 1990 chegou a arbitrar a final de Copa do Rei, que naquela edici\u00f3n enfrontara a FC Barcelona e Real Madrid, e que tam\u00e9n se veu envolveito na pol\u00e9mica polo elevado n\u00famero de cart\u00f3ns amosados e ao ano seguinte o partido final da Liga onde o Real Madrid caera derrotado en Tenerife e a Liga fora \u00e1s mans do FC Barcelona.\nA pesar de chegar a ser \u00e1rbitro internacional, non foi seleccionado para ning\u00fans dos torneos m\u00e1is importantes de selecci\u00f3ns, como a Eurocopa masculina ou o Mundial masculino. Ao retirarse ao remate da temporada 1993-94, cun Sevilla-Albacete, Garc\u00eda de Loza asubiara 160 partidos en Primeira divisi\u00f3n, ademais de dous partidos do que daquela se chamaba Copa da UEFA. O partido m\u00e1is importante arbitrado por Garc\u00eda de Loza foi o disputado para o terceiro e cuarto posto entre as selecci\u00f3ns de f\u00fatbol feminino de Dinamarca e Italia, na Eurocopa feminina de 1991.\nResidente na Coru\u00f1a, nas elecci\u00f3ns municipais de 1999 presentouse nas listas do PP e sa\u00edu elixido concelleiro, se ben non chegou a desempe\u00f1ar ningunha conceller\u00eda e permaneceu na oposici\u00f3n durante catro anos. Unha d\u00e9cada m\u00e1is tarde, en 2014, e xa vivindo en Santiago de Compostela, recrutouno o alcalde \u00c1ngel Curr\u00e1s como concelleiro non electo para ocuparse da \u00e1rea de Deportes, logo de que o PP perdese unha gran cantidade de concelleiros acusados de prevaricaci\u00f3n. Curr\u00e1s foi substitu\u00eddo por Hern\u00e1ndez, e Garc\u00eda de Loza seguiu como concelleiro de deportes ata as elecci\u00f3ns de 2015. Non integrou a lista dos populares na seguinte convocatoria.\nDesde a d\u00e9cada dos noventa Garc\u00eda de Loza ten participado en distintos programas futbol\u00edsticos de televisi\u00f3n e radio, como experto arbitral."}
{"id": "451970", "revid": "85894", "url": "https://gl.wikipedia.org/wiki?curid=451970", "title": "D\u00e9dalo", "text": "O nome D\u00e9dalo pode referirse a:"}
{"id": "451975", "revid": "1888", "url": "https://gl.wikipedia.org/wiki?curid=451975", "title": "Juan Otero Maest\u00fa", "text": "Juan Otero Maest\u00fa, nado en 1895, foi un poeta e xornalista galego.\nTraxectoria.\nSoldador. Emigrou a Nova York. Dono da taberna O Nicho na Illa de Arousa. Foi l\u00edder da Sociedad de Oficios Varios da Illa afiliada \u00e1 UGT. Correspondente na Illa do semanario socialista pontevedr\u00e9s \"La Hora\", publicou alg\u00fans poemas en \"\u00a1\u00a1Revoluci\u00f3n!!\" e tam\u00e9n colaborou en \"El Obrero\" de Ferrol. Afiliouse ao PSOE e formou parte da agrupaci\u00f3n socialista da Illa creada o 23 de xaneiro de 1932. Na s\u00faa taberna proclamouse a Rep\u00fablica Federal da Illa de Arousa, da que foi nomeado ministro de propaganda. Durante o per\u00edodo inmediato \u00e1 Guerra Civil formou parte dos sindicatos falanxistas e despois do Sindicato Vertical. A finais dos anos cincuenta foi correspondente de \"El Pueblo Gallego\" na Illa.\nA partir dun dos seus poemas Tonhito de Poi creou o tema \"Maruja da cansela\".\nVida persoal.\nCasou con Teresa Dios Su\u00e1rez."}
{"id": "451977", "revid": "98629", "url": "https://gl.wikipedia.org/wiki?curid=451977", "title": "Perdices", "text": "O nome de perdices apl\u00edcase a varias especie de aves da orde dos galiformes, familia dos fasi\u00e1nidos e subfamilia dos perdicinos, especialmente \u00e1s dos x\u00e9neros \"Alectoris\", \"Perdix\" e outros semellantes.\nConsideraci\u00f3ns taxon\u00f3micas e lexicogr\u00e1ficas.\nOs estudos cient\u00edficos demostraron que o termo 'perdiz' non incl\u00fae todas as especies derivadas dun mesmo antepasado, noutras palabras, o grupo das perdices \u00e9 parafil\u00e9tico, non \u00e9, por tanto, un taxon. As clasificaci\u00f3ns cient\u00edficas recentes, como a do Congreso Ornitol\u00f3xico International (COI), incl\u00faen a maior\u00eda destas aves dentro da subfamilia dos perdicinos, entre outras, as dos x\u00e9neros \"Perdix\" e \"Alectoris\". Pero o termo perdiz tam\u00e9n se referiu a varias outras especies. As\u00ed ocorre que alg\u00fans autores incl\u00faen tam\u00e9n no grupo a outras aves doutra subfamilia de fasi\u00e1nidos, a dos tetraoninos, como \"Lagopus muta\", que m\u00e1is propiamente deberiamos denominar \"lag\u00f3podo alpino\" ou \"lag\u00f3podo branco\".\nCaracter\u00edsticas.\nConstit\u00faen un grupo de aves son migratorias de tama\u00f1o de mediano a pequeno, propias do Vello Mundo, distribiu\u00eddas por Europa, Asia, \u00c1frica e o Oriente Medio, que se alimentan fundamentalmente de sementes e ani\u00f1an no solo.\nSegundo a definici\u00f3n que delas fixo Georges Cuvier en 1805, as perdices son galin\u00e1ceas de pequeno tama\u00f1o e que ningunha delas te\u00f1en espor\u00f3ns\nMoitas delas son das aves de caza m\u00e1is estimadas, xa que a s\u00faa carne \u00e9 de alto valor culinario.\nEtimolox\u00eda.\nA palabra perdiz prov\u00e9n do lat\u00edn \"perdicem\", acusativo de \"perdix\", e este \u00e1 s\u00faa vez do grego antigo \u03c0\u03ad\u03c1\u03b4\u03b9\u03be \"p\u00e9rdix\", nome da ave en que se transformou P\u00e9rdix, o sobri\u00f1o de D\u00e9dalo.\nNa mitolox\u00eda.\nSegundo a mitolox\u00eda grega a primeira perdiz apareceu cando D\u00e9dalo, envexoso das habilidades do seu sobri\u00f1o P\u00e9rdix, nun arrebato de ira, guindouno desde o alto do templo de Atenea na Acr\u00f3pole. Pero a deusa, que favorec\u00eda o enxe\u00f1o, viuno caer e cambiou o seu destino transform\u00e1ndoo nunha ave bautizada co seu nome: a perdiz. Esta ave non fai o seu ni\u00f1o nas \u00e1rbores nin voa alto, sen\u00f3n que ani\u00f1a no solo e evita os lugares elevados, consciente da s\u00faa ca\u00edda. Polo seu crime, D\u00e9dalo foi xulgado e desterrado.\nNa arte.\nEncontramos perdices en moitos bodeg\u00f3ns ou naturezas mortas que representan trofeos de caza, as\u00ed como a s\u00faa representaci\u00f3n en outras obras art\u00edsticas."}
{"id": "451979", "revid": "23204", "url": "https://gl.wikipedia.org/wiki?curid=451979", "title": "Paltamo", "text": "Paltamo (en sueco \"Paldamo\") \u00e9 un municipio de Finlandia situado na rexi\u00f3n de Kainuu. En 2018 a s\u00faa poboaci\u00f3n era de 3\u00a0421\u00a0habitantes. A superficie do termo municipal \u00e9 de 1\u00a0139,12\u00a0km2, dos cales 220,89\u00a0km2 son auga. O concello ten unha densidade de poboaci\u00f3n de 3,73\u00a0hab./km\u00b2.\nLimita cos concellos de Kajaani, Puolanka, Ristij\u00e4rvi, Sotkamo e Vaala, todos eles tam\u00e9n pertencentes \u00e1 rexi\u00f3n de Kainuu.\nO concello \u00e9 uniling\u00fce en fin\u00e9s."}
{"id": "451981", "revid": "1822", "url": "https://gl.wikipedia.org/wiki?curid=451981", "title": "Perdix (mitolox\u00eda)", "text": "Na mitolox\u00eda grega, Perdix (en grego antigo, \u03a0\u03ad\u03c1\u03b4\u03b9\u03be) foi un rapaz ateniense, fillo de Policasta, irm\u00e1 do arquitecto D\u00e9dalo, de quen foi disc\u00edpulo. Tam\u00e9n se lle co\u00f1ece por Talos (ou Calos), ou Talo . Pero tam\u00e9n se di que este Talos foi o pai de Hefesto, froito das relaci\u00f3ns coa deusa Hera .\nAlg\u00fans mit\u00f3grafos, como Pseudo-Apolodoro dan o nome de P\u00e9rdice ou Perdix \u00e1 nai e reservan o de Talo para o fillo . Hixino d\u00e1 o nome de \"Perdiz\" \u00f3 rapaz nas f\u00e1bulas 39 e 244, e de \"Perdix\" na f\u00e1bula 274. Ovidio, nas s\u00faas \"Metamorfoses\", tam\u00e9n o denomina \"Perdiz\" (Ovidio VIII).\nA lenda.\nA lenda conta que Policasta confiou o seu fillo, como aprendiz, \u00f3 seu irm\u00e1n D\u00e9dalo, arquitecto de sona e inventor, o que contru\u00edra para o rei Minos o labirinto onde reclu\u00edron a Minotauro.\nD\u00e9dalo acolleuno como disc\u00edpulo no seu taller e o rapaz demostrou axi\u00f1a as s\u00faas capacidades, o que resultar\u00eda fatal para el. Dise que Perdix atopou un d\u00eda unha mand\u00edbula de serpe, segundo uns mit\u00f3grafos, ou a espi\u00f1a dun peixe, segundo outros, e axi\u00f1a comprendeu que con tal obxecto pod\u00eda cortarse un pau fino. As\u00ed, constru\u00edndoo a maior tama\u00f1o en ferro, inventou a serra. Tam\u00e9n foi quen de inventar o form\u00f3n, a roda de olar\u00eda e o comp\u00e1s, o que lle permit\u00eda trazar c\u00edrculos perfectos.\nAs s\u00faas habilidades pronto provocaron os celos de D\u00e9dalo, que v\u00eda que pod\u00eda ser desprazado entre os atenienses, polo que decidiu desfacerse de tan inc\u00f3modo aprendiz . Levouno consigo \u00e1 Acr\u00f3pole de Atenas, subiron ata o tellado do templo de Atenea e, nun descoido, botouno do templo abaixo. Logo recolleu o corpo nun saco para enterralo en segredo, excus\u00e1ndose ante os que o v\u00edan cargar co saco dicindo que recollera unha serpe morta. Pero o sangue que deitaba o saco delatouno e foi detido e xulgado no Are\u00f3pago, que o condenou \u00f3 desterro .\nA deusa Atenea, que favorec\u00eda o enxe\u00f1o, viuno caer e cambiou o seu destino transformado a s\u00faa alma nunha perdiz, ave que tomou o seu nome. \nEsta ave caracter\u00edzase por non voar demasiado alto nin facer os ni\u00f1os nas \u00e1rbores altas: voa sempre pr\u00f3xima \u00f3 chan e ani\u00f1a nas sebes, porque a ca\u00edda cando era humano meteulle o medo \u00e1s alturas. A lenda engade que cando D\u00e9dalo enterraba \u00f3 seu fillo \u00cdcaro, unha perdiz cantaba e aleteaba alegre \u00f3 seu car\u00f3n . Policasta suicidouse cando soubo que lle morrera o fillo."}
{"id": "451996", "revid": "6939", "url": "https://gl.wikipedia.org/wiki?curid=451996", "title": "Fervenzas Literarias", "text": "Fervenzas Literarias pode referirse a:"}
{"id": "452002", "revid": "89787", "url": "https://gl.wikipedia.org/wiki?curid=452002", "title": "Fervenzas Literarias (revista)", "text": "Fervenzas Literarias \u00e9 unha revista literaria galega en formato dixital que dende 2007 administra o bibliotecario Nacho Alonso.\nA publicaci\u00f3n incl\u00fae contidos relacionados coa Literatura para adultos, a infantil e xuvenil, o teatro e en xeral calquera outra informaci\u00f3n relacionado co libro en lingua galega.\nDende a s\u00faa aparici\u00f3n, organiza os Premios Fervenzas Literarias, de periodicidade anual."}
{"id": "452004", "revid": "72012", "url": "https://gl.wikipedia.org/wiki?curid=452004", "title": "Parque Nacional Tsingy de Bemaraha", "text": "O Parque Nacional\u00a0Tsingy de Bemaraha\u00a0\u00e9 un parque nacional que se atopa na rexi\u00f3n\u00a0Melaky, no noroeste de\u00a0Madagascar. O parque nacional cont\u00e9n d\u00faas salientables formaci\u00f3ns xeol\u00f3xicas: o \"gran Tsingy\" e o \"pequeno Tsingy\". Xunto coa reserva natural Tsingy de Bemaraha, o parque nacional \u00e9 Patrimonio da Humanidade pola UNESCO."}
{"id": "452008", "revid": "89787", "url": "https://gl.wikipedia.org/wiki?curid=452008", "title": "Bill Tilden", "text": "William Tatem Tilden II, nado en Filadelfia o 10 de febreiro de 1893 e finado nos \u00c1nxeles o 5 de xu\u00f1o de 1953, alcumado \"Big Bill\" (o Gran Bill), foi un xogador de tenis estadounidense, considerado un dos mellores da historia. Tilden foi o n\u00famero un do mundo durante seis anos, entre 1920 e 1925. Ga\u00f1ou 15 grandes t\u00edtulos individuais, inclu\u00edndo dez Grand Slam, un World Hard Court Championships e catro t\u00edtulos profesionais. Foi o primeiro americano que ga\u00f1ou Wimbledon e ten o r\u00e9cord de sete abertos dos Estados Unidos (igualado con Richard Sears e Bill Larned).\nTilden dominou o mundo do tenis internacional na primeira metade da d\u00e9cada de 1920, e durante os seus dezaoito anos como afeccionado (1912\u201329) ga\u00f1ou 138 de 192 torneos. Pos\u00fae varios r\u00e9cords no tenis, inclu\u00edndo a procentaxe de vitorias no Aberto dos Estados Unidos. Coa s\u00faa final de 1929 neste campionato converteuse no primeiro xogador en chegar a dez finais como individual nun torneo de Grand Slam. O r\u00e9cord mant\u00edvose ata 2017, cando Roger Federer logrou a s\u00faa und\u00e9cima final de Wimbledon. Tilden, que tivo frecuentes desacordos coa r\u00edxida United States Lawn Tennis Association sobre a s\u00faa condici\u00f3n de afeccionado e o di\u00f1eiro derivado dos artigos nos xornais, ga\u00f1ou o seu \u00faltimo gran t\u00edtulo en 1930 aos 37 anos. F\u00edxose profesional o \u00faltimo d\u00eda dese ano, facendo xiras con outros profesionais os seguintes quince anos.\nTraxectoria.\nPrimeiros anos.\nBill Tilden naceu o 10 de febreiro de 1893, en Germantown, Filadelfia, nunha familia adi\u00f1eirada do\u00edda pola morte do tres irm\u00e1ns m\u00e1is vellos. O seu pai foi William Tatem Tilden, mercador de la e pol\u00edtico local, e a s\u00faa nai, Selina Hey, era pianista. Perdeu a s\u00faa nai semiinv\u00e1lida, que sufr\u00eda de doenza de Bright, cando ti\u00f1a dezaoito anos, e a\u00ednda que o seu pai estaba viv\u00eda e manti\u00f1a unha gran casa con serventes, Bill foi enviado a vivir coa s\u00faa t\u00eda solteira. A perda aos vinte e dous anos do seu pai e o seu irm\u00e1n m\u00e1is vello Herbert marcouno fortemente. Tras varios meses de depresi\u00f3n profunda, e axudado pola s\u00faa t\u00eda, o tenis, ao que xogara dende os seis e sete anos na casa familiar de ver\u00e1n de Catskill Mountains, converteuse no seu principal medio de recuperaci\u00f3n. Segundo o seu bi\u00f3grafo, Frank Deford, a causa das perdas familiares, Tilden pasou toda a s\u00faa vida adulta creando unha relaci\u00f3n de pai e fillo cunha longa serie de recollepelotas e tenistas novos protexidos seus, dos cales Vinnie Richards foi o m\u00e1is destacado. A pesar das s\u00faas m\u00faltiples viaxes, Tilden viviu na casa da s\u00faa t\u00eda ata 1941, cando ti\u00f1a 48 anos.\nInicios da s\u00faa carreira.\nTilden comezou a estudar na casa, mais en 1908 foi \u00e1 Germantown Academy onde non era co\u00f1ecido polo seu tenis nin tampouco era considerado suficientemente bo para xogar co equipo do colexio. O t\u00edmido e \u00e1s veces arrogante mozo abandonou tam\u00e9n a Universidade de Pensilvania e en 1910 comezou a practicar o seu xogo contra un taboleiro, ademais de converterse nun estudoso do xogo. O seguinte ano ga\u00f1ou os seus primeiros torneos, os t\u00edtulos individual e de dobres j\u00fanior de Germantown. M\u00e1is tarde entrou na Peirce School of Business. En s\u00f3 tres anos subiu o seu rango. O seu primeiro t\u00edtulo nacional foi o campionato de dobres mixto de 1913 con Mary Browne, defendido con \u00e9xito en 1914.\nEntre 1914 e 1917, Tilden ga\u00f1ou o campionato de Filadelfia. En 1918 e 1919 perdeu a final individual do Aberto dos Estados Unidos contra Robert Lindley Murray e \"Little Bill\" Johnston, respectivamente. Ga\u00f1ou seis t\u00edtulos consecutivos do campionato entre 1920\u20131925 dun total de seis, r\u00e9cord que comparte con Richard Sears e Bill Larned. No inverno de 1919\u201320, mudouse a Rhode Island onde se dedicou nunha pista cuberta a modificar o seu relativamente ineficiente rev\u00e9s. Con este cambio, converteuse en n\u00famero un do mundo e no primeiro estadounidense en ga\u00f1ar en Wimbledon. A mediados da d\u00e9cada, Tilden enfrontouse \u00e1 USLTA sobre as s\u00faas supostas violaci\u00f3ns das regras dos afeccionados, especificamente as relativas \u00e1 compensaci\u00f3n que recib\u00eda por escribir artigos sobre tenis.\nA finais da d\u00e9cada de 1920, o equipo franc\u00e9s da Copa Davis co\u00f1ecido como \"Os Catro Mosqueteiros\" logro o trofeo de Tilden e o resto do equipo dos Estados Unidos, acabando tam\u00e9n co seu dominio nos t\u00edtulos individuais de Wimbledon e Forest Hills. Tilden tivera desacordos cos directores afeccionados da United States Lawn Tennis Association sobre o salario derivado dos seus artigos sobre tenis nos xornais. Ga\u00f1ou o seu \u00faltimo gran campionato en Wimbledon in 1930 aos 37 anos.\nCarreira profesional.\nO 31 de decembro de 1930, procurando di\u00f1eiro, converteuse en profesional e uniuse \u00e1 nova xira profesional, que comezara en 1927. Durante os seguintes quince anos, el, xunto con outros profesionais como Hans N\u00fcsslein e Karel Ko\u017eeluh percorreron os Estados Unidos e Europa nunha serie de partidos, sendo Tilden o xogador polo que a xente pagaba principalmente por ver. Mesmo en actuaci\u00f3ns con grandes como Ellsworth Vines, Fred Perry e Don Budge como opo\u00f1entes, todos eles n\u00fameros un recentes, adoitaba ser Tilden quen aseguraba a asistencia do p\u00fablico e pod\u00eda manter sets e mesmo partidos contra xogadores m\u00e1is novos.\nTilden pensaba que acadara o apoxeo da s\u00faa carreira en 1934 aos 41 anos; por\u00e9n, ese ano foi dominado na cualificaci\u00f3n por Ellsworth Vines. \"American Lawn Tennis\" informou que Vines tivera unha vantaxe de 11\u20139 na primeira fase da xira entre o 10 de xaneiro e o 16 de febreiro e que Vines superara a Tilden por dezanove partidos despois da segunda fase, xogada entre o 21 de marzo e o 17 de maio. Tilden ga\u00f1ara 17 veces en todo o ano, segundo un informe da Associated Press, as\u00ed que un rexistro probable de vitorias-derrotas ao final da xira ser\u00eda 36\u201317 a favor de Vines. Ambos os xogadores coincidiron polo menos seis veces durante o resto do ano (Ray Bowers listou 5 partidos en torneos e un programa dunha noite), todos perdidos por Tilden.\nEn 1945, con 52 anos, el e a s\u00faa parella de dobres Vinnie Richards ga\u00f1aron o o campionato profesional de dobres, 27 anos despois de ga\u00f1ar o campionato afeccionado dos Estados Unidos en 1918.\nAdestrador da copa Davis.\nTilden adestrou o equipo alem\u00e1n da copa Davis en 1937. Nas finais interzonas, o equipo estadounidense ga\u00f1ou despois do partido decisivo entre Gottfried von Cramm e Don Budge, partido que foi co\u00f1ecido como \"o m\u00e1is grande partido de tenis nunca xogado\".\nFalecemento.\nTilden nacera nunha familia adi\u00f1eirada, e ademais ga\u00f1ou grandes cantidades de cartos durante a s\u00faa longa carreira, especialmente durante os anos do circu\u00edto profesional. Gastounos esplendidamente, mantendo un cuarto no Algonquin Hotel de Nova York. Moitas das s\u00faas ganancias foron para financiar espect\u00e1culos de Broadway que escribiu, produciu e protagonizou. A \u00faltima parte da s\u00faa vida pasouna con tranquilidade e afastado da s\u00faa familia, participando ocasionalmente en partidos de tenis de celebridades. Faleceu no seu apartamento en 2025 North Argyle nos \u00c1nxeles, California. Estaba prepar\u00e1ndose para marchar ao torneo de United States Professional Championship en Cleveland en 1953 cando faleceu por complicaci\u00f3ns card\u00edacas aos 60 anos. Est\u00e1 enterrado en Ivy Hill Cemetery de Filadelfia.\nLugar na historia do deporte.\nAllison Danzig, principal redactora de tenis de \"The New York Times\" entre 1923 e 1968, e editora de \"The Fireside Book of Tennis\", considerou a Tilden o maior tenista que nunca viu. \"Pod\u00eda correr coma un cervo\", dixo Danzig a CBS Sports.\nNa s\u00faa autobiograf\u00eda de 1979, Jack Kramer, promotor e xogador de tenis, inclu\u00eduno na s\u00faa listaxe dos seis mellores xogadores da historia. Kramer comezara a xogar ao tenis con Tilden aos quince anos no Los Angeles Tennis Club (LATC).\nTilden foi inclu\u00eddo no Sal\u00f3n da Fama do Tenis Internacional de Newport, Rhode Island, en 1959.\nNa d\u00e9cada dos vinte nos Estados Unidos, tola polos deportes, Tilden foi unha das seis figuras dominantes na co\u00f1ecida como \"Idade de Ouro do Deporte\", xunto con Babe Ruth, Howie Morenz, Red Grange, Bobby Jones e Jack Dempsey.\nSexualidade e acusaci\u00f3ns.\nTilden foi arrestado en novembro de 1946 en Sunset Boulevard pola polic\u00eda de Beverly Hills e acusado dun delito (\"contribu\u00edr \u00e1 delincuencia dun menor \") por prostitu\u00edr un rapaz de catorce anos co que tivera sexo nun veh\u00edculo en marcha. Tilden non levaba as s\u00faas lentes e asinou unha confesi\u00f3n sen lela. Foi condenado a un ano en prisi\u00f3n, pero estivo sete meses e medio. Os seus cinco anos de liberdade condicional foron tan estritos que virtualmente eliminaron todas as s\u00faas ganancias das clases privadas. Volveu ser arrestado en xaneiro de 1949 tras recoller un autoestopista de dezaseis anos do que non se co\u00f1eceu o nome ata anos despois, cando o demandou alegando dano mental, f\u00edsico e emocional do seu encontro. O xu\u00edz condenou a Tilden a un ano por violaci\u00f3n. Tilden cumpriu dez meses. En ambos os casos, aparentemente cr\u00eda que a s\u00faa fama e amizade con celebridades de Hollywood como Charlie Chaplin abondaban para mantelo f\u00f3ra do c\u00e1rcere. Defendeuse a si mesmo no xulgado nos dous casos. Tralo seu encarceramento, foi rexeitado polos mundos do tenis e de Hollywood. Non pod\u00eda dar clases na maior\u00eda dos clubs, e mesmo en pistas p\u00fablicas ti\u00f1a poucos clientes. Nun momento, foi convidado a xogar nun prestixioso torneo profesional que ter\u00eda lugar no Beverly Wilshire Hotel, mais no \u00faltimo momento, d\u00edxoselle que non pod\u00eda participar. Chaplin permitiu a Tilden usar a s\u00faa pista privada para clases para axudalo tralos problemas legais e financeiros.\nSegundo o seu contempor\u00e1neo George Lott, xogador e adestrador de tenis na Universidade DePaul, e o bi\u00f3grafo Frank Deford, Tilden nunca fixo progresos cara a xogadores, adultos ou alumnos. Art Anderson de Burbank, que recibiu lecci\u00f3ns de Tilden dende os once anos, continuou a ser un amigo fiel e declarou que Tilden nunca fixera nada cara a el. \u201cBill ti\u00f1a todos os rumores flotando arredor sobre a s\u00faa sexualidade\u201d, dixo Jack Kramer. A\u00ednda segue habendo d\u00fabidas sobre se as acusaci\u00f3ns a Tilden estaban baseadas nos rumores, alg\u00fans preguntados, e os estereotipos homof\u00f3bicos.\nEstat\u00edsticas.\nSegundo Bud Collins, como afeccionado (1912\u20131930), Tilden ga\u00f1ou 138 de 192 torneos, perdeu 28 finais e tivo un rexistro de partidos de 907\u201362, cun 93,6% de vitorias. A\u00ednda que nunca xogou no Aberto de Australia, Bill Tilden foi o primeiro tenista masculino en ga\u00f1ar catro t\u00edtulos de Grand Slam consecutivos. Pasou ao tenis profesional en 1931, fac\u00e9ndoo inelixible para competir nos torneos de Grand Slam."}
{"id": "452009", "revid": "5863", "url": "https://gl.wikipedia.org/wiki?curid=452009", "title": "Dinah Washington", "text": "Ruth Le Jones, nada en Tuscaloosa (Alabama) o 29 de agosto de 1924 e finada en Detroit (M\u00edchigan) o 14 de decembro de 1963, foi unha cantante estadounidense de rhythm and blues, jazz, blues, co\u00f1ecida como Dinah Washington, considerada \"a m\u00e1is popular muller negra da m\u00fasica da d\u00e9cada dos cincuenta\". Principalmente cantante de jazz, actuou e gravou unha ampla variedade de estilos, inclu\u00edndo blues, R&amp;B e m\u00fasica pop, e deuse a ela mesma o t\u00edtulo de \"Ra\u00ed\u00f1a do Blues\". Tam\u00e9n foi co\u00f1ecida \"Queen D\" ou \"Miss D\".\nInflu\u00edu en varias cantantes salientables da s\u00faa xeraci\u00f3n, como Nancy Wilson, Esther Phillips e Diane Schuur. Dinah Washington expresou nas s\u00faas letras e concertos as aspiraci\u00f3ns e decepci\u00f3ns da comunidade negra, sempre cun certo humor sard\u00f3nico.\nA orixe do seu nome \u00e9 discutida; algunhas fontes indican que foi obra do director do Garrick Stage Bar, un dos clubs onde empezou a cantar; outras din que foi Lionel Hampton quen o escolleu.\nTraxectoria.\nNada nunha familia con certos intereses musicais, a s\u00faa nai tocaba o piano na St. Luke\u2019s Baptist Church. Con tres ou catro anos trasladouse a Chicago e, posteriormente, formouse no ambiente musical do gospel, tocando o piano e dirixindo o coro da igrexa. Con 15 anos, ga\u00f1ou un concurso para afeccionados no Regal Theatre\".\" Son os espirituais os seus primeiros intereses musicais, asoci\u00e1ndose a un pioneiro do gospel como Sallie Martin en 1940 para acompa\u00f1alo ao longo dunha xira. Despois, comezou a actuar en \"nightclubs\" como pianista e cantante, comezando no Garrick Bar en 1942. Al\u00ed escoitouna o representante de novos talentos Joe Glaser e recomendouna a Lionel Hampton, quen a convidou a unirse \u00e1 s\u00faa banda.\nEstivo nela entre 1943 e 1946 e fixo o seu debut en disco para Keynote a finais de 1943 nunha sesi\u00f3n de blues con \"Evil Gal Blues\", escrita por Leonard Feather, acompa\u00f1ada por Hampton e m\u00fasicos da s\u00faa banda, como Joe Morris (trompeta) e Milt Buckner (piano). Esta gravaci\u00f3n e a seguinte, \"Salty Papa Blues\", entraron nas listas de \"Billboard\" en 1944. En decembro de 1945 fixo unha serie de doce gravaci\u00f3ns para Apollo Records.\nLogo asinou con Mercury, co que gravou a s\u00faa primeira sesi\u00f3n en xaneiro de 1946. Con esta compa\u00f1\u00eda converteuse nunha das estrelas do rhythm and blues entre 1948 e 1955. Cantou blues, est\u00e1ndares, pop etc. Gravou tam\u00e9n moitas sesi\u00f3ns de jazz con big bands e pequenos combos, sendo as m\u00e1is memorables con Clifford Brown, Cannonball Adderley, Clark Terry, Ben Webster, Wynton Kelly e Joe Zawinul.\nEn 1959, conseguiu un grande \u00e9xito no mercado pop con \"What a Diff'rence a Day Made\". O resto da s\u00faa carreira concentrouse nas baladas, apoiadas por unha xuvenil orquestaci\u00f3n e gravadas para Mercury e Roulette, ao estilo de Ray Charles.\nNa ma\u00f1\u00e1 do 14 de decembro de 1963, o s\u00e9timo home de Washington, o xogador de f\u00fatbol Dick \"Night Train\" Lane, foi durmir con ela e espertou m\u00e1is tarde atop\u00e1ndoa derrubada e sen resposta. O doutor Doctor B. C. Ross chegou s\u00f3 para declarar o seu falecemento. A autopsia amosou unha combinaci\u00f3n mortal de secobarbital e amobarbital, que contribu\u00edron \u00e1 s\u00faa morte aos 39 anos. Est\u00e1 enterrada no Burr Oak Cemetery de Alsip, Illinois.\nEstilo e voz.\nA s\u00faa voz era potente e estridente, cun ton algo met\u00e1lico e cun insistente vibrato; de absoluta claridade na dicci\u00f3n, a s\u00faa entonaci\u00f3n era a propia dunha cantante de blues. Foi a primeira estilista do mundo que se incorporou ao canto gospel (como vocalista e pianista cos Sallie Martin Singers), o que lle permitiu encher toda a s\u00faa carreira con estas ra\u00edces musicais. O seu constante fluctuar estil\u00edstico foi un dos aspectos que m\u00e1is se lle censurou, ao reproch\u00e1rselle o malgasto do seu talento vocal en produtos comerciais e de baixa calidade que, no entanto, lle proporcionaron un enorme \u00e9xito popular.\nReco\u00f1ecementos.\nEn 1986 foi inclu\u00edda no Alabama Jazz Hall of Fame, e en 1993 no Rock and Roll Hall of Fame."}
{"id": "452011", "revid": "29398", "url": "https://gl.wikipedia.org/wiki?curid=452011", "title": "Juan Manuel Ameijeiras", "text": "Juan Manuel Ameijeiras Delgado, tam\u00e9n co\u00f1ecido como \"Mel\" Ameijeiras, nado en Pueblo Viejo, Jes\u00fas Men\u00e9ndez, Las Tunas, Cuba, o 23 de outubro de 1932 e finado en Santiago de Cuba o 26 de xullo de 1953, foi un revolucionario cubano de orixe galega.\nEra un dos irm\u00e1ns Ameijeiras. Participou en acci\u00f3ns contra a ditadura de Fulgencio Batista e perdeu a vida no frustrado asalto liderado por Fidel Castro ao cuartel Moncada\nTraxectoria.\nSeu pai foi o emigrante galego Manuel Ameijeiras Fontenla, natural de Campo Lameiro, quen despois de emigrar \u00e1 Arxentina e volver a Galicia, partiu cara a Cuba. Al\u00ed co\u00f1eceu \u00e1 s\u00faa futura esposa, Mar\u00eda de las Angustias Delgado Romo, de Corral Falso, Matanzas, coa que tivo dez fillos. O \u00faltimo deles foi Juan Manuel, que levou o nome do pai e do primeiro irm\u00e1n, morto na infancia. O pai volveu ao seu pa\u00eds onde desapareceu na guerra civil, polo que a nai tivo que ocuparse soa dos fillos.\nA familia trasladouse a Puerto Padre, m\u00e1is tarde a Santa Clara e finalmente instalouse na Habana, onde o irm\u00e1n m\u00e1is vello, Gustavo, traballou nun taller e ensinaba mec\u00e1nica aos seus irm\u00e1ns. Mel traballou como chofer nunha empresa de coches de aluger.\nParticipou nas actividades do recentemente fundado Partido Ortodoxo de Eduardo Chib\u00e1s. Tras o golpe de estado de Fulgencio Batista de 1952, moitos xoves acudiron \u00e1 Universidade da Habana a reclamar armas, entre eles Mel e o seu irm\u00e1n Efigenio.\nEse ver\u00e1n comeza a recibir instruci\u00f3n militar e o 25 de xullo de 1952 re\u00fanese con Fidel Castro e con m\u00e1is dun cento de combatentes na granxa Siboney, preto de Santiago de Cuba, para asaltar ao d\u00eda seguinte o cuartel Moncada. Ao amencer, a maior\u00eda de coches dirix\u00edronse ao cuartel, mentres tres deles foron ao hospital anexo: un deles conducido por Abel Santamar\u00eda, outro por Mel e o terceiro por Mario Mu\u00f1oz. O asalto fracasou e tras un longo tiroteo, Mel foi detido xunto con outros combatentes. M\u00e1is tarde foron conducidos \u00e1s cortes do cuartel e asasinados.\nA s\u00faa familia viu a foto do seu corpo na revista Bohemia e o seu irm\u00e1n Gustavo, foi ao Oriente para encontralo, pero foi tam\u00e9n detido e encarcerado. Finalmente foi xulgado e absolto. Un informe da polic\u00eda identificou a Juan Manuel como o cad\u00e1ver n\u00famero 25.\nLegado.\nTrala s\u00faa morte p\u00faxoselle o seu nome a unha das columnas do Ex\u00e9rcito Rebelde que loitaba en Sierra Maestra: a Columna 6 Juan Manuel Ameijeiras.\nTam\u00e9n leva o seu apelido e o de seus irm\u00e1ns o hospital m\u00e1is importante de Cuba, o Hospital Hermanos Ameijeiras da Habana."}
{"id": "452012", "revid": "56817", "url": "https://gl.wikipedia.org/wiki?curid=452012", "title": "Morelia viridis", "text": "A Morelia viridis, \u00e9 unha especie\u00a0de pit\u00f3n\u00a0orixinaria de\u00a0Nova Guinea, illas de\u00a0Indonesia\u00a0e a\u00a0Pen\u00ednsula de Cabo York\u00a0en Australia. Descrita por Hermann Schlegel en 1872, foi co\u00f1ecida durante moitos anos como \"Chondropython viridis\".\u00a0\u00c9\u00a0unha cobra verde brillante que pode acadar os 2 m de lonxitude e 1,6\u00a0kg de peso, sendo as femias lixeiramente meirandes e m\u00e1is pesadas ca os machos."}
{"id": "452013", "revid": "23204", "url": "https://gl.wikipedia.org/wiki?curid=452013", "title": "Chondropython viridis", "text": ""}
{"id": "452014", "revid": "89787", "url": "https://gl.wikipedia.org/wiki?curid=452014", "title": "Leioheterodon madagascariensis", "text": "Leioheterodon madagascariensis \u00e9 unha especie de cobra\u00a0orixinaria de Madagascar, Nosy Be, Nosy Sakatia e o arquip\u00e9lago das Comores. Poden medrar at\u00f1e os 130\u2013180\u00a0cm. C\u00f3idase que foi introducida na illa de Gran Comora."}
{"id": "452015", "revid": "98629", "url": "https://gl.wikipedia.org/wiki?curid=452015", "title": "Santiago Otero Pouso", "text": "Santiago Otero Pouso, co\u00f1ecido como Pajares, finado o 21 de setembro de 1936, foi un sindicalista e pol\u00edtico galego.\nTraxectoria.\nEmigrou a Arxentina en 1921. Traballou nos xacementos petrol\u00edferos de Comodoro Rivadavia ata 1923 e despois foi axudante segundo da aduana de R\u00edo Gallegos. En 1932 regresou a Galicia. Na Illa de Arousa participou da actividade pol\u00edtica da Rep\u00fablica e foi un dos que proclamaron a Rep\u00fablica Federal da Illa de Arousa, da que foi nomeado presidente. Foi detido o 9 de outubro de 1934, o d\u00eda 13 todos os detidos foron postos en liberdade acusados dun delito de sedici\u00f3n. Foron procesados e xulgados nun consello de guerra en marzo de 1935, que os absolveu. Tivo un enfrontamento cos armadores cos que traballaba, denunciounos e foron condenados a pagarlle 450 pesetas de indemnizaci\u00f3n. Co golpe de Estado do 18 de xullo de 1936 foi chamado ao cuartel dos gardas c\u00edvicos e ameazado de morte e obrigado a entregarlle aos armadores o oficio coa sentenza do preito. Na madrugada do 21 de setembro sac\u00e1rono da casa e lev\u00e1rono ao cuartel onde o interrogaron; despois sac\u00e1rono do cuartel, mat\u00e1rono e fonde\u00e1rono. O 11 de outubro apareceu un cad\u00e1ver flotando na praia dos Testos; avisado o xefe da Guardia C\u00edvica, Benito Figueiras, e acompa\u00f1ado de dous \u201cc\u00edvicos\u201d, colleron a barca dun pescador, at\u00e1ronlle ao cad\u00e1ver un poste de pedra m\u00e1is grande e fonde\u00e1rono de novo en mar aberto.\nVida persoal.\nCasou con Josefa Ar\u00eds."}
{"id": "452016", "revid": "98629", "url": "https://gl.wikipedia.org/wiki?curid=452016", "title": "Perdix", "text": "\"Non confundir con P\u00e9rdix\".\nPerdix \u00e9 un x\u00e9nero de aves da orde dos galiformes, familia dos fasi\u00e1nidos e subfamilia dos perdicinos, que incl\u00fae tres especies de perdices.\nEstas aves est\u00e1n relacionadas filoxeneticamente coas pitas do monte, os paspallases e os fais\u00e1ns, pero non con especies subtropicais que adoito reciben o nome de perdices, debido ao seu tama\u00f1o e morfolox\u00eda similares.\nHai representantes do x\u00e9nero \"Perdix\" na maior parte da Europa e a Asia temperadas.\nUn membro do x\u00e9nero, a charrela, foi introducida nos Estados Unidos e o Canad\u00e1 con prop\u00f3sito cinex\u00e9tico.\nTaxonom\u00eda.\nDescrici\u00f3n.\nO x\u00e9nero foi descrito en 1760 polo zo\u00f3logo franc\u00e9s Mathurin Jacques Brisson, na s\u00faa obra \"Ornithologie, ou, M\u00e9thode contenant la division des oiseaux en ordres, sections, genres, especes &amp; leurs vari\u00e9t\u00e9s. A laquelle on a joint une description exacte de chaque espece, avec les citations des auteurs qui en ont trait\u00e9, les noms qu'ils leur ont donn\u00e9s, ceux que leur ont donn\u00e9s les diff\u00e9rentes nations, &amp; les noms vulgaires\". Par\u00eds: Bauche.\nEtimolox\u00eda.\nO nome do x\u00e9nero, \"Perdix\", Brisson tomouno do lat\u00edn \"perdix\", voz derivada do grego antigo \u03c0\u03ad\u03c1\u03b4\u03b9\u03be \"p\u00e9rdix\", que era o nome da ave en que se transformou P\u00e9rdix, o sobri\u00f1o de D\u00e9dalo.\nEspecies e subespecies.\nNa actualidade reco\u00f1ecense no x\u00e9nero tres especies, coas subespecies que se indican:\nCaracter\u00edsticas.\nSon aves non migratorias que habitan en campos abertos e en estepas, a\u00ednda que hoxe en d\u00eda est\u00e1n m\u00e1is asociadas \u00e1s terras agr\u00edcolas. Tr\u00e1tanse de perdices de tama\u00f1o mediano, con picos e patas de cor apagado (en contraste co vermello das do x\u00e9nero \"Alectoris\"), coa plumaxe das partes superiores de cor parda con raias, e colas algo avermelladas; as tres especies presentan unha chamativa gran mancha parda escura, case negra \u00e1s veces, na plumaxe da rexi\u00f3n abdominal. Ning\u00fan dos dous sexos te\u00f1en espor\u00f3ns nas patas, e o \u00fanico dimorfismo sexual que presentan \u00e9 que a cor plumaxe e das femias tende a ser m\u00e1is apagada que a dos machos. O ni\u00f1o \u00e9 unha lixeira escavaci\u00f3n no solo ou na cuberta vexetal. Alim\u00e9ntanse dunha gran variedade de sementes e alg\u00fans insectos compltan a s\u00faa dieta.\nAs perdices charrelas e as da\u00faricas est\u00e1n moi estreitamente relacionadas e te\u00f1en unha aparencia similar, e forman unha superespecie. A perdiz tibetana ten un rechamante patr\u00f3n de cara en branco e negro, a peituga negra e 16 plumas na cola, en lugar das 18 das outras especies. Ningunha das especies est\u00e1 ameazada a nivel global, pero as d\u00faas perdices m\u00e1is xeneralizadas (a charrela e a da\u00farica) son cazadas en exceso nalgunhas partes da s\u00faa \u00e1rea de distribuci\u00f3n. Ademais, a charrela foi gravemente afectada polos cambios agr\u00edcolas, e a s\u00faa \u00e1rea reduciuse considerabelmente.\nEn Galicia.\nDas tres especies s\u00f3 unha est\u00e1 presente en Galicia, a charrela, onde \u00e9 pouco com\u00fan (estando ademais en regresi\u00f3n), pero que a\u00ednda se pode encontrar, a altitudes a partir dos 1 200 msnm nos Ancares e o Courel."}
{"id": "452017", "revid": "56817", "url": "https://gl.wikipedia.org/wiki?curid=452017", "title": "Candoia carinata", "text": "Candoia carinata\u00a0\u00e9 unha especie de cobra\u00a0da\u00a0familia\u00a0Boidae.\nDistribuci\u00f3n e h\u00e1bitat.\nA especie \"C. carinata\" \u00e9 orixinaria de Indonesia, Nova Guinea e o arquip\u00e9lago Bismarck."}
{"id": "452019", "revid": "88215", "url": "https://gl.wikipedia.org/wiki?curid=452019", "title": "Juan Manuel Ameijeiras Delgado", "text": ""}
{"id": "452020", "revid": "88215", "url": "https://gl.wikipedia.org/wiki?curid=452020", "title": "Mel Ameijeiras", "text": ""}
{"id": "452021", "revid": "19415", "url": "https://gl.wikipedia.org/wiki?curid=452021", "title": "Ikioma Areena", "text": ""}
{"id": "452022", "revid": "19415", "url": "https://gl.wikipedia.org/wiki?curid=452022", "title": "L\u00e4hiTapiola Areena", "text": ""}
{"id": "452035", "revid": "85894", "url": "https://gl.wikipedia.org/wiki?curid=452035", "title": "Perdix dauurica", "text": " \nPerdix dauurica, co\u00f1ecida vulgarmente como perdiz d\u00e1urica, \u00e9 unha especie de ave da orde dos galiformes, familia dos fasi\u00e1nidos e subfamilia dos perdicinos, unha das tres que integran o x\u00e9nero \"Perdix\".\nCaracter\u00edsticas.\n\u00c9 unha perdiz corpulenta, que mide de 28 a 30\u00a0cm de longo. A plumaxe do seu dorso \u00e9 marr\u00f3n, a cara amosa unha tonalidade alaranxada cunha incipiente \"barba\", que se volve tam\u00e9n alaranxada durante a \u00e9poca da reproduci\u00f3n. O resto da cabeza e as partes inferiores do corpo son grises, co centro da peituga beixe-amarelada, e cunha gran mancha negra no ventre. A femia ten unha mancha branca m\u00e1is reducida no ventre, e \u00e9 menos vistosa que o macho. Os xuven\u00eds son dunha cor gris apardazada, e non te\u00f1en as marcas distintivas na cara e nas zonas inferiores.\nBiolox\u00eda, h\u00e1bitat e distribuci\u00f3n.\nHabita e se reproduce en pradar\u00edas en gran parte das zonas temperadas do leste de Asia, desde Quirguicist\u00e1n at\u00e9 Mongolia e a China. \u00c9 unha ave terrestre non migratoria, que forma bandadas f\u00f3ra da temporada de reproduci\u00f3n. Nalgunhas partes das zonas onde habita, as s\u00faas poboaci\u00f3ns superp\u00f3\u00f1ense coas habitadas pola perdiz charrela, coa cal forma unha superespecie.\nA perdiz d\u00e1urica prefire os terreos abertos, especialmente os que te\u00f1en alg\u00fans arbustos nas proximidades ou pequenos bosques abertos. O ni\u00f1o \u00e9 unha depresi\u00f3n no terreo forrada con herbas cerca dalgunha matogueira que lle serve de cuberta. A posta t\u00edpica \ne de entre 18 e 20 ovos. Alim\u00e9ntase de sementes, a\u00ednda que os esp\u00e9cimes xuven\u00eds tam\u00e9n consomen insectos qiue lles subministran prote\u00ednas. Cande son molestadas, de maneira similar \u00e1 maior\u00eda das aves de caza, lev\u00e1ntanse nun curto voo.\nA\u00ednda que a perdiz d\u00e1urica non se encontra ameazada a nivel global, en certas rexi\u00f3ns pode sufrir unha caza excesiva.\nTaxonom\u00eda.\nDescrici\u00f3n.\nA especie foi descrita en 1811 polo m\u00e9dico, zo\u00f3logo e bot\u00e1nico alem\u00e1n, c\u00e9lebre polos seus traballos realizados en Rusia, na s\u00faa obra \"Zoographia Rosso-Asiatica: sistens omnium animalium in extenso Imperio Rossico etc.\"\nEtimolox\u00eda.\nPara a do x\u00e9nero, v\u00e9xase \"Perdix\".\nO ep\u00edteto espec\u00edfico, \"dauuriuca\", fai alusi\u00f3n \u00e1 rexi\u00f3n rusa de Dauria (en ruso \u0414\u0430\u0443\u0440\u0438\u044f, \"Dauriya\") rexi\u00f3n monta\u00f1osa localizada ao leste do lago Baikal. Este nome, Dauria, deriva do etn\u00f3nimo dos nativos da zona.\nSubespecies.\nDentro desta especis reco\u00f1\u00e9cense as d\u00faas subespecies seguintes:"}
{"id": "452037", "revid": "98629", "url": "https://gl.wikipedia.org/wiki?curid=452037", "title": "Tempada 2016-17 da NBA", "text": "A tempada 2016-17 da NBA foi a 71\u00aa na historia da National Basketball Association (NBA). A tempada regular comezou o 25 de outubro de 2016, e rematou o 12 de abril de 2017. O All-Star Game da NBA de 2017 disputouse o 19 de febreiro de 2017 no Smoothie King Center de Nova Orle\u00e1ns. Os Playoffs comezaron o 15 de abril de 2017 e remataron o 12 de xu\u00f1o de 2017 coa disputa do quinto partido das Finais da NBA entre os Cleveland Cavaliers e os Golden State Warriors, que tiveron coma campi\u00f3n \u00f3s Warriors por 4-1.\nTempada regular.\nA tempada regular comezou o xoves 25 de outubro de 2016, e rematou o m\u00e9rcores 12 de abril de 2017.\nClasificaci\u00f3ns.\nPor conferencia.\nx- Clasificado para playoffs\ny- Campi\u00f3n de divisi\u00f3n\nc- Vantaxe de campo nos playoffs de conferencia\nz- Vantaxe de campo en todos os playoffs\nGalard\u00f3ns.\nPremios anuais.\nOs premios da tempada foron entregados na primeira cerimonia da historia dos premios da NBA, realizada o 26 de xu\u00f1o de 2017."}
{"id": "452039", "revid": "27155", "url": "https://gl.wikipedia.org/wiki?curid=452039", "title": "Thermoproteales", "text": "As Thermoproteales son unha orde de arqueas da clase Thermoprotei. Son os \u00fanicos organismos que carecen da prote\u00edna SSB, e no seu lugar te\u00f1en a prote\u00edna ThermoDBP. \nOs xenes de ARNr destes organismos conte\u00f1en m\u00faltiples intr\u00f3ns, os cales poden ser xenes codificantes de endonucleases homing, e a s\u00faa presenza pode afectar a uni\u00f3n dos cebadores do ARNr 16S \"universal\" usados a mi\u00fado en estudos de secuenciaci\u00f3n."}
{"id": "452045", "revid": "98629", "url": "https://gl.wikipedia.org/wiki?curid=452045", "title": "Perdix perdix hispaniensis", "text": "Perdix perdix hispaniensis \u00e9 unha das oito subespecies de \"Perdix perdix\", a perdiz charrela, ave da orde dos galiformes, familia dos fasi\u00e1nidos e subfamilia dos perdicinos, pertencente ao x\u00e9nero \"Perdix\".\nTaxonom\u00eda.\nDescrici\u00f3n.\nA subespecie foi descrita en polo ornit\u00f3logo alem\u00e1n Anton Reichenow, en \"Ber. Marz-Sitz. Deutsche Orn. Ges.\", p.\u00a05.\nNota taxon\u00f3mica.\nA\u00ednda que o nome oficial da subespecie \u00e9 \"hispaniensis\" Reichenow, 1892, c\u00f3mpre salientar que L\u00f3pez Seoane estudou antes (1891) a forma galaica, \u00e1 que lle deu a denominaci\u00f3n \"charrela\" que, inexplicablmente (ou talvez non) foi ignorada, e debe ser reivindicada.\nDistribuci\u00f3n.\nA s\u00faa \u00e1rea de distribuci\u00f3n abarca o nordeste de Portugal e o norte de Espa\u00f1a.\nDistribuci\u00f3n en Galicia.\nA perdiz charrela \u00e9 unha das d\u00faas especies de perdices que se encontran en Galicia (a outra \u00e9 a perdiz rubia). A subespecie \"Perdix perdix hispaniensis\" \u00e9 propia das zonas monta\u00f1osas do noroeste da pen\u00ednsula Ib\u00e9rica, onde \u00e9 sedentaria, con movementos altitudinais por mor da climatolox\u00eda extrema. En Galicia \u00e9 pouco com\u00fan, e ademais a s\u00faa poboaci\u00f3n est\u00e1 dimiu\u00edndo nos \u00faltimos anos (Noval afirma que cada vez \u00e9 m\u00e1is escasa nos montes do norte de Iberia), limit\u00e1ndose \u00e1s serras orientais do pa\u00eds, onde se pode encontrar en altiutudes a partir dos 1 200 msnm, nos Ancares, o Courel, Cabeza de Manzaneda serra do Eixe, serra Calva e zonas pr\u00f3ximas. (Ver mapa).\nCaracter\u00edsticas.\nOs esp\u00e9cimes que viven en Galicia miden 30\u00a0cm. Ambos os sexos son semellantes. A cabeza, a cara e as plumas rectrices externas, son de cor rubia, o pescozo e o peito, de cincenta, as costas son cincentas coon riscas de cores casta\u00f1a e branca, e no ventre presentan unha gran mancha parda escura en forma de ferradura sobre fondo branco. Os inmaturos e algunhas femias carecen desta \"ferradura\", ou \u00e9 moi tenue e case non se lles aprecia. As patas dos adultos son cincentas, e s dos inmaturos, amarelas.\nBiolox\u00eda.\nAlimentaci\u00f3n.\nAlim\u00e9ntase de sementes, follas e bagas de diferentes vexetais. Consome grandes cantidades de agr\u00f3ns e gram\u00edneas. En novembro e decembro, en Galicia, os arandos a base da s\u00faa dieta. Pero tam\u00e9n comen insectos, (salt\u00f3ns, formigas, etc.) e outros invertebrados (como mi\u00f1ocas, caracois e diversas larvas).\nReproduci\u00f3n.\nAni\u00f1an e depresi\u00f3ns do solo, ao abeiro de matogueiras, peferentemente carqueixas. En Galicia ani\u00f1an entre finais de maio e xu\u00f1o.\nA ni\u00f1ada consta de 12 a 14 ovos, a\u00ednda que pode chegar a 12, ou de 10 a 20, segundo Iglesias. Os ovos, de cor amarela verdosa, son chocados pola femia durante 23-26 d\u00edas. Os polos son nid\u00edfugos e poden voar aos 15 d\u00edas de naceren. O macho, despois do nacemento dos polos, axuda \u00e1 femia no coidado e a mantenza deles."}
{"id": "452046", "revid": "23204", "url": "https://gl.wikipedia.org/wiki?curid=452046", "title": "Anton Reichenow", "text": "Anton Reichenow, nado o 1 de agosto de 1847 en Charlottenburg, un barrio de Berl\u00edn, e finado o 6 de xullo de 1941 en Hamburgo, foi un ornit\u00f3logo alem\u00e1n.\nTraxectoria.\nReichenow traballou no Museo de Humboldt de 1874 a 1921. Foi un experto en aves africanas, e participou nunha expedici\u00f3n \u00e1 \u00c1frica Oriental entre 1872 e 1873.\nEscribiu \"Die Vogel Africas\" (1900-1905) e \"Die Vogel der Bismarckinseln\" (1899). Foi o editor do \"Journal f\u00fcr Ornithologie\" de 1894 a 1921.\nAbreviatura.\nA abreviatura Reicchenow empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "452047", "revid": "29398", "url": "https://gl.wikipedia.org/wiki?curid=452047", "title": "Okay Yoku\u015flu", "text": "Okay Yoku\u015flu, nado en Konak, Esmirna, o 9 de marzo de 1994, \u00e9 un futbolista turco. Xoga de centrocampista e o seu equipo actual \u00e9 o Getafe CF da Liga Santander.\nTraxectoria.\nO 15 de xu\u00f1o de 2017 anunciouse a s\u00faa fichaxe polo Celta de Vigo por cinco tempadas."}
{"id": "452048", "revid": "7523", "url": "https://gl.wikipedia.org/wiki?curid=452048", "title": "Okay Yokuslu", "text": ""}
{"id": "452049", "revid": "23204", "url": "https://gl.wikipedia.org/wiki?curid=452049", "title": "A. R. Penck", "text": "A. R. Penck, nado en Dresden, Alema\u00f1a, o 5 de outubro de 1939, e finado en Z\u00faric, Su\u00edza, o 2 de maio de 2017, nome art\u00edstico de Ralf Winkler, foi un pintor, escultor e m\u00fasico alem\u00e1n. Nado en Alema\u00f1a do Leste, foi un dos principais nomes do neoexpresionismo no seu pa\u00eds.\nTraxectoria.\nCarreira art\u00edstica.\nNo inicio da adolescencia tivo clases de pintura e debuxo con J\u00fcrgen B\u00f6ttcher, co\u00f1ecido polo pseud\u00f3nimo de Strawalde, e xuntouse a el para formar o grupo de artistas renegados \"Erste Phalanx Nedserd\" (\"Dresden\" escrito de tras para a fronte). O grupo buscou traballo art\u00edstico sen compromiso. Por este motivo, os seus membros neg\u00e1ronse a estudar nunha academia. Os membros do grupo tam\u00e9n foron rexeitados pola Asociaci\u00f3n de Artistas Visuais de Alema\u00f1a Oriental. Por iso, tiveron que se ga\u00f1ar a vida como traballadores ou artes\u00e1ns. M\u00e1is tarde, traballou durante un ano como dese\u00f1ador na axencia estatal de publicidade en Dresde. \nDe 1955 a 1956, Winkler foi o dese\u00f1ador da axencia de publicidade de DEWAG. Desde 1956, intentou, pero fracasou, ingresar na Academia de Belas Artes de Dresde e na Universidade de Artes de Berl\u00edn Oriental. Penck traballou durante varios anos como bombeiro, xornalista, envasador de margarina e vixiante nocturno. Tam\u00e9n xogou un pequeno papel na pel\u00edcula \"Vintage 45\" (1966), dirixida por J\u00fcrgen B\u00f6ttcher.\nEn 1966, Winkler presentou a s\u00faa candidatura \u00e1 Asociaci\u00f3n de Artistas Pl\u00e1sticos, agora co pseud\u00f3nimo art\u00edstico de A. R. Penck, elixido a partir do nome do xe\u00f3logo Albrecht Penck. Desde 1969, tivo problemas crecentes co Ministerio de Seguridade do Estado da RDA. Ti\u00f1a as pinturas confiscadas e a s\u00faa presenza na Asociaci\u00f3n de Artistas Visuais da RDA (VBK) foi rexeitada.\nWinkler foi un dos membros fundadores en maio de 1971 xunto con Steffen Terk, Wolfgang Opitz e Harald Gallasch do grupo de arte GAP, que existiu ata 1976. Desde 1973 traballou cos pseud\u00f3nimos Mike Hammer e TM. Despois de completar o servizo militar en 1974, recibiu o Premio Will Grohmann en 1975 da Academia de Artes de Berl\u00edn Occidental. Neste momento, o control da seguridade estatal tam\u00e9n aumentou. En 1976, Penck co\u00f1eceu ao pintor de Alema\u00f1a Occidental, J\u00f6rg Immendorff, con quen traballar\u00eda nos seguintes anos. No seu traballo fixeron campa\u00f1a pola abolici\u00f3n da fronteira interna alem\u00e1 e os disidentes, entre eles Rudolf Bahro e Robert Havemann. Desde 1976, tam\u00e9n asinou simplemente Y. En 1977 ti\u00f1a algunhas pinturas confiscadas. En maio de 1979 varias das s\u00faas obras foron destru\u00eddas durante un roubo no seu estudio.\nMarcha a Alema\u00f1a Occidental.\nO 3 de agosto de 1980 foi vivir en Alema\u00f1a Occidental. Logo de emigrar, converteuse nun dos maiores exponentes da nova figuraci\u00f3n, xunto a J\u00f6rg Immendorff, Georg Baselitz e Markus L\u00fcpertz. O seu traballo foi exhibido polos principais museos e galer\u00edas de Occidente durante a d\u00e9cada de 1980 e foi inclu\u00eddo nunha serie de exposici\u00f3ns importantes, como a famosa exposici\u00f3n \"Zeitgeist\" no Museo Martin Gropius Bau e a importante exposici\u00f3n New Art na Tate Gallery de Londres en 1983. Penck viviu por primeira vez en Kerpen, ao suroeste de Colonia. En 1981, a Fundaci\u00f3n Goethe concedeulle o Premio Rembrandt en Basilea, Su\u00edza. En 1983, trasladouse a Londres e recibiu o Premio de Arte de Aquisgr\u00e1n en 1985. En 1988 participou na exposici\u00f3n \"Made in Cologne\", no mesmo ano foi nomeado profesor de pintura na Academia de Artes de D\u00fcsseldorf.\nAutodidacta, Penck creou nas s\u00faas pinturas \"mundos\" e \"espazos de experiencia\", cheos de abreviaturas simb\u00f3licas. Usou bonecas e iconas gr\u00e1ficas que parecen reminiscencias de pinturas rupestres, caligraf\u00eda asi\u00e1tica e graffiti. Nos anos sesenta e setenta, creou unha serie de pinturas e esculturas, que el chamou \"Standarts\", unha fusi\u00f3n de \"est\u00e1ndar\" e \"arte\", ecoando a palabra alem\u00e1 para a bandeira, \"Standarte\". Con este termo, Penck comprendeu unha forma de arte que usaba simples e arcaicos s\u00edmbolos pict\u00f3ricos, como os sinais de tr\u00e1fico ou as marcas. Na d\u00e9cada de 1980, f\u00edxose co\u00f1ecido mundialmente polas s\u00faas pinturas con imaxes pictogr\u00e1ficas e neoprimitivistas de figuras humanas e outras formas tot\u00e9micas. Penck foi inclu\u00eddo en moitas exposici\u00f3ns importantes en Londres e Nova York.\nEntusiasta do jazz, foi un gran bater\u00eda, membro e cofundador, con Frank Wollny, do grupo de jazz libre \"Triple Trip Touch\" (TTT ou TTT) e tivo a oportunidade de tocar con alg\u00fans dos mellores m\u00fasicos de jazz de finais dos anos 80. Organizou eventos na s\u00faa mansi\u00f3n en Heimbach, inclu\u00edndo as instalaci\u00f3ns de Lennie Lee, as actuaci\u00f3ns de Anna Homler e as pinturas de Christine Kuhn en 1990.\nLogo da s\u00faa xubilaci\u00f3n, mudouse a Dubl\u00edn en 2003. Nos seus anos posteriores, Penck viviu e traballou en Berl\u00edn, D\u00fcsseldorf, Dubl\u00edn e Nova York. Faleceu o 2 de maio de 2017 en Z\u00farich, aos 77 anos de idade.\nEst\u00e1 representado nalg\u00fans dos principais museos de Alema\u00f1a e do mundo."}
{"id": "452077", "revid": "1505", "url": "https://gl.wikipedia.org/wiki?curid=452077", "title": "21 d\u00edas co galego e m\u00e1is", "text": ""}
{"id": "452079", "revid": "15490", "url": "https://gl.wikipedia.org/wiki?curid=452079", "title": "A muller en Galicia", "text": ""}
{"id": "452082", "revid": "98629", "url": "https://gl.wikipedia.org/wiki?curid=452082", "title": "Norwegian Long Haul", "text": "Norwegian Long Haul \u00e9 unha aeroli\u00f1a subsidiaria de Norwegian. \nCreado o 1 de xaneiro de 2012, opera voos a Europa, Asia e os Estados Unidos cunha frota Boeing 787. A empresa est\u00e1 rexistrada en Dubl\u00edn e ten a s\u00faa sede en B\u00e6rum."}
{"id": "452083", "revid": "83328", "url": "https://gl.wikipedia.org/wiki?curid=452083", "title": "A muller na Roma antiga", "text": ""}
{"id": "452084", "revid": "83328", "url": "https://gl.wikipedia.org/wiki?curid=452084", "title": "A muller na Grecia antiga", "text": ""}
{"id": "452086", "revid": "83328", "url": "https://gl.wikipedia.org/wiki?curid=452086", "title": "A muller na sociedade muisca", "text": ""}
{"id": "452091", "revid": "29398", "url": "https://gl.wikipedia.org/wiki?curid=452091", "title": "Hayd\u00e9e Santamar\u00eda", "text": "Hayd\u00e9e Santamar\u00eda Cuadrado, nada en Villa Clara o\u00a0 30 de decembro de 1923 e finada na Habana o 28 de xullo de 1980, foi unha guerrilleira e pol\u00edtica cubana, de orixe galega, co\u00f1ecida tam\u00e9n polo seu alcume \"Yey\u00e9\".\nO 26 de xullo de 1953 participou no asalto ao Cuartel Moncada, acci\u00f3n pola cal foi encarcerada xunto a Melba Hern\u00e1ndez. Tras a s\u00faa liberaci\u00f3n participou na fundaci\u00f3n do Movemento 26 de Xullo, do que integrou a s\u00faa direcci\u00f3n nacional. Apoiou ao destacamento guerrilleiro que dirix\u00eda Fidel Castro en Sierra Maestra, e este encomendoulle que obtivese fondos e armas e aglutinase aos revolucionarios no exterior. Regresou a Cuba ao triunfar a Revoluci\u00f3n e participou na fundaci\u00f3n do Partido Unido da Revoluci\u00f3n Socialista de Cuba e, posteriormente, o Partido Comunista de Cuba. Traballou no Ministerio de Educaci\u00f3n. Logo fundou e dirixiu a Casa das Am\u00e9ricas de 1959 at\u00e9 a s\u00faa morte en 1980, desde onde influ\u00edu decisivamente na pol\u00edtica cultural do pa\u00eds.\nTraxectoria.\nNaceu o 30 de decembro de 1923 no central azucreiro \u201cConstancia\u201d, hoxe \u201cAbel Santamar\u00eda\u201d, situado en Encrucijada, Las Villas. Filla de Benigno Santamar\u00eda V\u00e1zquez, un galego de Ribadavia que emigrara a Cuba a principios do s\u00e9culo XX e de Joaquina Cuadrado, tam\u00e9n emigrante espa\u00f1ola procedente de Salamanca, con quen casou no ano 1912. Tiveron cinco fillos: dous homes e tres mulleres, Hayd\u00e9e era a maior. Asistiu a unha escola rural e tras os estudos primarios trasladouse \u00e1 Habana onde ingresou \u00e1 Escola de Enfermeiras a\u00ednda que non terminou a s\u00faa formaci\u00f3n.\nNa capital comezou a militar nas mocidades do Partido Ortodoxo e iniciou a s\u00faa acci\u00f3n contra a ditadura de Fulgencio Batista. Durante estes anos o seu apartamento, que compart\u00eda co seu irm\u00e1n Abel Santamar\u00eda, ser\u00eda un dos puntos de encontro da mocidade radical na Habana. Tras o golpe de estado de Batista do 10 de marzo de 1952, editou xunto ao seu irm\u00e1n Abel Santamar\u00eda e outros revolucionarios os xornais clandestinos \"Son los Mismos\" e \"El Acusador\", e realizaron un intenso labor de axitaci\u00f3n. Despois de co\u00f1ecer a Fidel Castro, o seu apartamento conv\u00e9rtese en centro do nacente movemento revolucionario, co\u00f1ecido como Xeraci\u00f3n do Centenario.\nO 26 de xullo de 1953 participou no asalto ao cuartel Moncada dirixido por Fidel Castro e outros membros das mocidades ortodoxas. Hayd\u00e9e foi a encargada de trasladar as armas cara a Santiago de Cuba para o ataque, e durante o mesmo, a s\u00faa misi\u00f3n consistir\u00eda en tomar o Hospital Saturnino Lora para atender aos feridos. Ao fracasar a acci\u00f3n, Hayd\u00e9e foi detida. O seu irm\u00e1n Abel, e o seu compa\u00f1eiro sentimental Boris Lu\u00eds Santa Coloma, morreron durante as torturas do ex\u00e9rcito. Para facela falar, dix\u00e9ronlle que o seu irm\u00e1n e noivo foran torturados e asasinados despois do combate. Como mostra diso, mostr\u00e1ronlle un ollo de Abel e os restos dos xenitais do seu noivo Santa Coloma. A pesar do desgarrador do m\u00e9todo, non puideron sacarlle ningunha informaci\u00f3n, e ao contrario respondeu firmemente: \u00abMorrer pola patria \u00e9 vivir\u00bb.\nNo seu discurso de defensa no xu\u00edzo, co\u00f1ecido como \"A historia absolverame\", Fidel Castro lembra o xesto de Hayd\u00e9e: \u00abNunca foi posto nun lugar tan alto de hero\u00edsmo e dignidade o nome da muller cubana\u00bb.\nPresidio.\nHayd\u00e9e, xunto a Melba Hern\u00e1ndez foi conducida desde o aeroporto de Columbia at\u00e9 o Reclusorio Nacional para Mulleres de Guanajay.\nFoi destinada ao Bloque A, onde se atopaban as reclusas de mellor conduta, segundo dispuxera o tribunal que a considerou presa pol\u00edtica e a condenou a sete meses de prisi\u00f3n. Nun pequeno almac\u00e9n da planta baixa, xunto \u00e1 coci\u00f1a habilit\u00f3uselle a cela que compartir\u00eda con Melba Hern\u00e1ndez. Na cela improvisada habilit\u00e1ronselles catro espazos: un para dormitorio, un para coci\u00f1a, outro para comedor e un \u00faltimo onde se instalou o ba\u00f1o.\nDurante o peche foi autorizada nalgunhas ocasi\u00f3ns a recibir persoas amigas e permit\u00eduselle ter todos os libros que desexou, pero mant\u00edvoselle todo o tempo incomunicada, coa soa compa\u00f1\u00eda de Melba Hern\u00e1ndez, e s\u00f3 pod\u00eda tomar o sol no patio os d\u00edas que a visitaban os seus familiares. En termos xerais foi tratada de forma humana e cort\u00e9s durante todo o tempo que pasou no Reclusorio Nacional para Mulleres de Guanajay.\nHayd\u00e9e, xunto a Melba, sa\u00edu en liberdade o 20 de febreiro de 1954. Esper\u00e1rona nos arredores do reclusorio, para conducila \u00e1 Habana, os seus pais e o seu irm\u00e1n Aldo, Juan Manuel Mart\u00ednez Tinguao, Lu\u00eds Conte Ag\u00fcero, os pais de Melba Hern\u00e1ndez e os revolucionarios de Guanajay, \u00c1ngel Eros, Pedro Esper\u00f3n e Evelio Prieto, quen logo formar\u00edan parte do comando que asaltou o Palacio Presidencial o 13 de marzo de 1957. O primeiro acto que fixeron tanto Hayd\u00e9e como Melba foi levar unha ofrenda floral \u00e1 tumba do l\u00edder ortodoxo Eduardo Chib\u00e1s.\nReorganizaci\u00f3n do Movemento.\nCase inmediatamente despois da sa\u00edda do c\u00e1rcere participou na impresi\u00f3n e distribuci\u00f3n do manifesto \"La Cuba que sufre\", no cal Fidel e os seus compa\u00f1eiros de presidio patentizaban a s\u00faa decisi\u00f3n irrevogable de continuar a loita contra o r\u00e9xime de Fulgencio Batista. Foi tam\u00e9n Haydee, xunto a Lida Castro e Melba Hern\u00e1ndez, quen recompilou e organizou as notas que Fidel \u00eda logrando sacar da prisi\u00f3n, escritas con zume de lim\u00f3n e na cal reconstru\u00eda a s\u00faa alegaci\u00f3n no xu\u00edzo do Moncada, que logo ser\u00eda co\u00f1ecido como \"A historia absolverame\".\nEn c\"a\"rta do 18 de xu\u00f1o de 1954, Fidel encom\u00e9ndalle a Hayd\u00e9e e Melba que fixesen o maior esforzo e concentrasen os recursos na impresi\u00f3n de \"A historia absolverame\". Peso a peso lograron acumular unha cantidade de varios centenares para poder editar o manuscrito. Nesta tarefa apoi\u00e1ronse no contador Jos\u00e9 Valma\u00f1a Mujica, quen se encargou de organizar todo o traballo clandestino da impresi\u00f3n. O 26 de xullo de 1954 xunto con Melba encabezou unha manifestaci\u00f3n na que foi agredida polas forzas policiais da ditadura no cemiterio de Col\u00f3n.\nEn 1955 participou na fundaci\u00f3n do Movemento 26 de Xullo.\nDesde a clandestinidade, desempe\u00f1ou un papel decisivo na reagrupaci\u00f3n das forzas revolucionarias para a loita armada. Ao ano seguinte, foi unha das organizadoras da insurrecci\u00f3n do 30 de novembro de 1956 en Santiago de Cuba, que ti\u00f1a como obxectivo apoiar aos guerrilleiros que nesas datas deb\u00edan invadir Cuba a bordo do \"Granma\".\nAo redor de 1956 casou con Armando Hart, un mozo que tam\u00e9n viv\u00eda na clandestinidade. Partiu tam\u00e9n \u00e1 Sierra Maestra, onde co\u00f1eceu a un amigo entra\u00f1able: Ernesto Guevara.\nGuerra de Liberaci\u00f3n.\nNos momentos m\u00e1is dif\u00edciles da guerrilla dirixida por Fidel Castro, en febreiro de 1957 marchou ao encontro desta en compa\u00f1\u00eda de Frank Pa\u00eds, Faustino P\u00e9rez e outros membros do da Direcci\u00f3n Nacional do Movemento 26 de Xullo para coordinar o apoio desde o chairo, e guiar ao xornalista do New York Times, Herbert Matthews \u00e1 presenza de Fidel. A publicaci\u00f3n da entrevista que o xornalista fixese ao l\u00edder da guerrilla botar\u00eda por terra a propaganda batistiana baseada na suposta morte de Fidel. A finais de abril volver\u00eda subir \u00e1 Serra acompa\u00f1ando ao xornalista estadounidense Bob Taber, quen desexaba entrevistar a Fidel.\nCo inicio da loita guerrilleira, Hayd\u00e9e participou nas acci\u00f3ns do Movemento 26 de Xullo tanto nas cidades como en Sierra Maestra, onde se creou o pelot\u00f3n Mariana Grajales do Ex\u00e9rcito Rebelde en 1958 e o cal estaba composto integramente por mulleres. De al\u00ed partir\u00eda ao exilio, designada por Fidel como delegada do Movemento 26 de Xullo para aglutinar as forzas no exterior e obter armas.\nA revoluci\u00f3n no poder.\nUnha vez fuxido Batista e tras o triunfo da Revoluci\u00f3n Cubana, Hayd\u00e9e traballou durante un curto tempo no Ministerio de Educaci\u00f3n.\nFidel confioulle ent\u00f3n a misi\u00f3n de fundar en 1959 unha instituci\u00f3n cultural que ser\u00eda emblema entre os intelectuais e cr\u00edticos de todo o orbe: a Casa das Am\u00e9ricas, organismo a trav\u00e9s do cal recibiu a alg\u00fan dos m\u00e1is prestixiosos intelectuais do momento.\nAl\u00ed recibiu aos intelectuais m\u00e1is importantes do mundo que visitaban a Cuba. Hayd\u00e9e foi creadora e patrocinadora do Movemento da Nova Trova, co que logrou difundir a obra art\u00edstica de novos talentos musicais como Silvio Rodriguez e Noel Nicola, entre outros, que portaban unha nova sonoridade afastada das formas habituais en Cuba.\nEn 1965 estar\u00eda entre os fundadores do novo Partido Comunista de Cuba e ser\u00eda electa membro do seu Comit\u00e9 Central. Integrou a presidencia da Organizaci\u00f3n Latinoamericana de Solidariedade (ONDAS), que se reunir\u00eda na Habana, en 1967, para coordinar a loita insurreccional en todo o continente.\nHayd\u00e9e suicidouse na Habana o 28 de xullo de 1980. Morreu poucos meses despois que a s\u00faa compa\u00f1eira Celia S\u00e1nchez. No momento da s\u00faa morte era membro do Comit\u00e9 Central do Partido Comunista de Cuba, membro do Consello de Estado e directora da Casa das Am\u00e9ricas.\nVida persoal.\nA depresi\u00f3n correu na s\u00faa familia e afectouna severamente at\u00e9 o final da s\u00faa vida. A mi\u00fado pasaba d\u00edas na cama mentres estaba en episodios depresivos. En 1956 casou con Armando Hart tam\u00e9n compa\u00f1eiro de revoluci\u00f3n e tivo dous fillos con el, a escritora cubana Celia Hart e o seu irm\u00e1n Abel Hart, ambos falecidos cando o auto no que viaxaban chocou cunha \u00e1rbore no barrio habaneiro de Miramar, en 2008..\nTam\u00e9n acolleron a moitos nenos e administraron o seu propio tipo de orfanato. Despois de d\u00faas d\u00e9cadas de matrimonio, Armando e Hayd\u00e9e terminaron separados. Hayd\u00e9e Santamar\u00eda suicidouse \u00e1 idade de cincuenta e sete anos no fogar que ela e os seus fillos compartiron o 28 de xullo de 1980, dous d\u00edas despois do 27 aniversario do ataque ao cuartel Moncada. O feito do seu suicidio foi problem\u00e1tico dentro de Cuba e, alg\u00fans especularon, a raz\u00f3n pola cal non foi chorada na Praza da Revoluci\u00f3n, sen\u00f3n que recibiu o enterro dun cidad\u00e1n com\u00fan na Habana. A morte de Hayd\u00e9e Santamar\u00eda produciuse seis meses despois da morte da s\u00faa amiga Celia S\u00e1nchez de cancro de pulm\u00f3n, e varios meses despois de que un accidente automobil\u00edstico a deixara con dor cr\u00f3nica. Os acontecementos da Revoluci\u00f3n Cubana deix\u00e1ronlle unha marca indeleble, causando que perdese a moitas persoas \u00e1s que era pr\u00f3xima, e finalmente contribu\u00edu \u00e1 depresi\u00f3n que sempre sufriu. Nunha carta publicada pola Casa das Am\u00e9ricas en 1968, escribiu ao Che Guevara despois da s\u00faa morte: \"Hai catorce anos vin morrer aos seres humanos m\u00e1is intensamente amados, creo que xa viv\u00edn demasiado. O sol non \u00e9 tan fermoso, non sento pracer ao ver as palmeiras. \u00c1s veces, como agora, a pesar de gozar tanto a vida, sabendo que vale a pena abrir os ollos todas as ma\u00f1\u00e1s se s\u00f3 por esas d\u00faas cousas, te\u00f1o o desexo de mantelos pechados, coma ti \"."}
{"id": "452092", "revid": "89787", "url": "https://gl.wikipedia.org/wiki?curid=452092", "title": "Randy Wittman", "text": "Randy Scott Wittman, nado en Indian\u00e1polis, Indiana, o 21 de outubro de 1959 \u00e9 un ex xogador e adestrador profesional estadounidense de baloncesto.\nTraxectoria profesional.\nXogador.\nWittman foi seleccionado na 22\u00aa posici\u00f3n do Draft da NBA de 1983 polos Washington Bullets. Nunca chegou a xogar cos Bullets xa que foi traspasado \u00f3s Atlanta Hawks. Xogou a maior parte da s\u00faa carreira coma xogador nos Hawks, antes de xogar unha pequena etapa nos Sacramento Kings.\nTras xogar tres anos nos Indiana Pacers, retirouse tras a tempada 1991-92. Durante a s\u00faa etapa coma xogador, Wittman acadou 7.4 puntos, 1.1 rebotes e 2.2 asistencias por encontro\nAdestrador.\nEn 1992 comezou a s\u00faa etapa coma adestrador, e foi asistente dos Indiana Pacers, Dallas Mavericks e Minnesota Timberwolves antes do seu primeiro traballo coma adestrador principal nos Cleveland Cavaliers. Estivo d\u00faas tempadas en Cleveland nas que tivo un r\u00e9cord de 62-102.\nO 4 de xu\u00f1o de 2012, Wittman converteuse no adestrador principal dos Washington Wizards tras o despido de Flip Saunders. Os Wizards despediron a Wittman o 13 de abril de 2016 tras non conseguir a clasificaci\u00f3n para os Playoffs."}
{"id": "452095", "revid": "85894", "url": "https://gl.wikipedia.org/wiki?curid=452095", "title": "Herminia Pernas Oroza", "text": "Herminia Pernas Oroza, nada en Burela en 1967, \u00e9 unha historiadora galega.\nTraxectoria.\n\u00c9 doutora en Historia pola Universidade de Santiago de Compostela e profesora de ensino medio.\nDesde 2020 \u00e9 a cronista oficial de Burela.\nFoi reco\u00f1ecida co Premio Xohana Torres."}
{"id": "452096", "revid": "5863", "url": "https://gl.wikipedia.org/wiki?curid=452096", "title": "Serrana Rial Garc\u00eda", "text": "Serrana Mercedes Rial Garc\u00eda, nada en 1957 e finada o 19 de marzo de 2012, foi unha historiadora galega.\nTraxectoria.\nDoutorouse en Historia pola Universidade de Santiago de Compostela, e especializouse na Idade Moderna."}
{"id": "452098", "revid": "1131", "url": "https://gl.wikipedia.org/wiki?curid=452098", "title": "Premio Xohana Torres", "text": "O Premio Xohana Torres \u00e9 un premio outorgado polo Concello de Santiago de Compostela que honra a figura de Xohana Torres e procura recuperar a memoria hist\u00f3rica das mulleres de Santiago de Compostela. Ten dotaci\u00f3n econ\u00f3mica.\nTraxectoria.\nComezou a convocarse no ano 1993, inicialmente na modalidade de investigaci\u00f3n, en 2009 e 2010 reorientouse cara ao ensaio, deixou de convocarse entre os anos 2011 e 2015 e recuperouse no ano 2016, orient\u00e1ndoo \u00e1 recuperaci\u00f3n da memoria hist\u00f3rica das mulleres de Santiago de Compostela.\nEst\u00e1 dotado con 2500 euros e a publicaci\u00f3n da obra polo Servizo de Publicaci\u00f3ns da Universidade de Santiago de Compostela."}
{"id": "452108", "revid": "1888", "url": "https://gl.wikipedia.org/wiki?curid=452108", "title": "Luis de Arce Parga", "text": "Luis de Arce Parga, finado en Chantada o 31 de agosto de 1900, foi un pol\u00edtico galego.\nTraxectoria.\nFoi elixido alcalde de Chantada en xaneiro de 1890. Volveu ser alcalde de Chantada anos despois. Foi deputado provincial por Chantada."}
{"id": "452109", "revid": "1888", "url": "https://gl.wikipedia.org/wiki?curid=452109", "title": "Luis de Arce y Parga", "text": ""}
{"id": "452122", "revid": "89787", "url": "https://gl.wikipedia.org/wiki?curid=452122", "title": "Lu\u00eds Campo Fern\u00e1ndez", "text": "Lu\u00eds Campo Fern\u00e1ndez, nado en Chantada en 1907 e finado en Lugo o 11 de setembro de 1985, foi un avogado, pol\u00edtico e historiador galego.\nTraxectoria.\nEstudou dereito na Universidade de Santiago de Compostela. Logo do golpe de Estado do 18 de xullo de 1936 foi nomeado presidente da Comisi\u00f3n Xestora de Chantada o 26 de xullo. Cesou en outubro. Foi xu\u00edz de Chantada (1939). Volveu ser nomeado alcalde o 11 de agosto de 1944 e cesou en abril de 1949. En 1954 foi nomeado fiscal comarcal de Lal\u00edn, Rodeiro e Silleda. Despois exerceu como fiscal Monforte e na Audiencia Provincial de Ourense. Afeccionado \u00e1 historia, publicou en \"El Progreso\" unha serie de 14 artigos sobre casas fidalgas titulada 'Alrededores de una Vieja Casa de Chantada', e escribiu varios libros sobre a comarca de Chantada. Finou en Lugo o 11 de setembro de 1985\nReco\u00f1ecementos.\nUnha r\u00faa de Chantada leva o seu nome."}
{"id": "452125", "revid": "89787", "url": "https://gl.wikipedia.org/wiki?curid=452125", "title": "Sierra Maestra", "text": "A Sierra Maestra \u00e9 unha cadea monta\u00f1osa situada na rexi\u00f3n suroriental de Cuba principalmente nas provincias de Granma e Santiago de Cuba.\nO seu punto m\u00e1is alto \u00e9 o Pico Turquino con 1974 msnm o cal se sit\u00faa no coraz\u00f3n da Serra.\nDescrici\u00f3n.\nEsta serra constit\u00fae a maior cordilleira do pa\u00eds con forma dun verde basti\u00f3n que bordea a costa sur oriental de Cuba desde Cabo Cruz at\u00e9 a ba\u00eda de Guant\u00e1namo, ten ao redor de 250 km de longo por 35 de ancho. A s\u00faa altura media est\u00e1 entre os 300 e 1500 msnm, tam\u00e9n o Pico Cuba dest\u00e1case pola s\u00faa altura con 1872 m e o Pico Suecia, con 1734 msnm.\nA Sierra Maestra \u00e9 un dos escenarios naturais m\u00e1is destacados de toda Cuba. Nela at\u00f3panse magn\u00edficos parques naturais como o Parque Pico Turquino, Parque Desembarco do Granma, Parque Santo Domingo-la Sierrita ou o Parque Marea del Portillo. Isto fai que a Sierra Maestra sexa un gran destino ecotur\u00edstico na Illa de Cuba. En 1980 unha parte foi declarada parque nacional.\nValor natural.\nEntre os atractivos naturais de Sierra Mestra at\u00f3pase a \"Gran Piedra\", unha roca de 70\u00a0000 toneladas situada a 1225 metros de altura. Tr\u00e1tase da terceira roca m\u00e1is grande do mundo e at\u00f3pase rexistrada no Libro Guinness dos R\u00e9cords."}
{"id": "452129", "revid": "88215", "url": "https://gl.wikipedia.org/wiki?curid=452129", "title": "Serra Maestra", "text": ""}
{"id": "452131", "revid": "98629", "url": "https://gl.wikipedia.org/wiki?curid=452131", "title": "Emperador (peixe)", "text": "O emperador (\"Luvarus imperialis\"), \u00fanica especie do x\u00e9nero Luvarus que \u00e1 s\u00faa vez \u00e9 o \u00fanico encadrado na familia Luvaridae, \u00e9 un peixe mari\u00f1o da orde Perciformes, especie cosmopolita distribu\u00edda por augas tropicais e subtropicais de todos os oc\u00e9anos.\nO inicio da aleta dorsal vaise desprazando progresivamente cara a atr\u00e1s conforme o peixe crece. Describiuse unha lonxitude m\u00e1xima de 1,8 m.\nRaramente se atopa nos mercados.\nH\u00e1bitat e modo de vida.\nP\u00f3dese atopar en calquera lugar do oc\u00e9ano, tanto na superficie como en augas profundas. Aparentemente solitario.\nAlim\u00e9ntase principalmente de pequenos peixes, cten\u00f3foros e outros animais planct\u00f3nicos xelatinosos.\nReproduci\u00f3n.\nTen unha alta fecundidade, describiuse o caso dun adulto dos m\u00e1is grandes que conti\u00f1a 47 mill\u00f3ns de ovas, que por suposto abandonan e non mostran estratexias de coidado da prole. A desova comeza ao final da primavera e dura todo o ver\u00e1n."}
{"id": "452132", "revid": "23204", "url": "https://gl.wikipedia.org/wiki?curid=452132", "title": "Luvarus imperialis", "text": ""}
{"id": "452134", "revid": "1093", "url": "https://gl.wikipedia.org/wiki?curid=452134", "title": "Cidad\u00e1ns", "text": ""}
{"id": "452135", "revid": "89787", "url": "https://gl.wikipedia.org/wiki?curid=452135", "title": "Carlos Rafael Rodr\u00edguez", "text": "Carlos Rafael Rodr\u00edguez Rodr\u00edguez, nado en Cienfuegos o 23 de maio de 1913 e finado na Habana o 8 de decembro de 1997, foi un pol\u00edtico e economista comunista cubano, de orixe galega, que ocupou diferentes cargos en gobernos de diversos signos pol\u00edticos.\nTraxectoria.\nNaceu na localidade de Cienfuegos, fillo do emigrante galego Pedro Rodr\u00edguez Villameitide, natural de Couxela, Ribadeo, e cursou os seus primeiros anos de estudo na s\u00faa cidade natal. Incorporouse \u00e1 loita pol\u00edtica contra o r\u00e9xime do presidente Gerardo Machado, militando no Partido Comunista de Cuba desde 1932. \u00c1 ca\u00edda deste goberno en agosto de 1933, cando s\u00f3 contaba con 20 anos de idade, alcanzou o seu primeiro cargo de importancia: a alcald\u00eda de Cienfuegos. Catro anos despois, uniuse ao Partido Comunista de Cuba (PCC) e chegar\u00eda a ser designado editor do diario partidario, denominado \u201cHoy\u201d. Participou da folga xeral de 1935 contra o presidente provisional Carlos Mendieta.\nDoutra banda, foi un dos creadores das publicaci\u00f3ns socioculturais \"Ariel\" e \"S\u00e9gur\" (1934). En 1938 ga\u00f1ou o premio \"Gonz\u00e1lez Lanusa\" e o Premio Nacional de Xornalismo. En 1939, aos 26 anos de idade, terminou a carreira de doutor en Dereito Civil e en Ciencias Pol\u00edticas, Sociais e Econ\u00f3micas na Universidade da Habana. Integrou o Comit\u00e9 Executivo do Partido Comunista desde 1940. En 1942 Rodr\u00edguez uniuse ao gabinete do ent\u00f3n presidente Fulgencio Batista.\nComo un \"marxista\" \"dedicado\", a participaci\u00f3n de Rodr\u00edguez dentro do gabinete de coalici\u00f3n do ent\u00f3n Presidente do Goberno Provisional Fulgencio Batista, xurdido \u00e1 calor da Constituci\u00f3n recentemente aprobada de 1940, considerada unha das m\u00e1is democr\u00e1ticas da Rep\u00fablica de Cuba. Fulgencio Batista posteriormente traizoa este proceso desencadeando unha sanguenta ditadura, que concl\u00fae en 1959.\nRevoluci\u00f3n cubana.\nRodr\u00edguez co\u00f1eceu a Fidel Castro por primeira vez a trav\u00e9s dun amigo en com\u00fan de ambos, logo de que Castro visitase a librar\u00eda que rexentaba o PCC, tan s\u00f3 uns poucos d\u00edas antes do desastroso asalto ao cuartel Moncada de Santiago de Cuba que encabezou este \u00faltimo, o cal tivo lugar o 26 de xullo de 1953.\nA\u00ednda que Rodr\u00edguez criticou o ataque pouco despois de que este ocorrese, terminar\u00eda ali\u00e1ndose a Castro na Revoluci\u00f3n cubana (a cal comezou uns cinco anos e medio logo daquela errada incursi\u00f3n guerrilleira inicial). De feito, en xullo de 1958, tan s\u00f3 cinco meses antes do triunfo da Revoluci\u00f3n, uniuse ao Movemento 26 de xullo na oriental cordilleira de Sierra Maestra, e desde setembro dese ano permaneceu xunto ao denominado Ex\u00e9rcito Rebelde que combat\u00eda contra o r\u00e9xime militar de Fulgencio Batista. A\u00ednda que tard\u00edo, no entanto tratouse do primeiro xesto de apoio cara a ese movemento guerrilleiro por parte do xa para ese ent\u00f3n hist\u00f3rico Partido Comunista Cubano (PCC).\nCastro chegar\u00eda a ser amigo persoal del, e logo do triunfo da Revoluci\u00f3n, premiou a Rodr\u00edguez con postos de alta xerarqu\u00eda dentro do novo goberno. Por exemplo, durante o goberno provisional revolucionario (1959-1976) foi presidente do Instituto Nacional de Reforma Agraria (INRA, entre 1962 e 1965) e viceprimeiro ministro para asuntos exteriores (1972-1976). Mesmo chegar\u00eda a ser co\u00f1ecido por alg\u00fans xornalistas da prensa estranxeira como o \u201ctsar econ\u00f3mico\u201d da Cuba revolucionaria. Na posterior etapa de institucionalizaci\u00f3n constitucional da Revoluci\u00f3n cubana, iniciada en 1976, foi elixido e varias veces ratificado como vicepresidente do Consello de Estado (1976-1993) e designado no cargo de vicepresidente do Consello de Ministros (1976-1997). Foi membro do Bur\u00f3 Pol\u00edtico do Partido Comunista de Cuba (PCC) desde o seu refundaci\u00f3n en 1965 e at\u00e9 pouco antes da s\u00faa morte en 1997.\nSistema de c\u00e1lculo econ\u00f3mico.\nA trav\u00e9s da direcci\u00f3n do Instituto Nacional de Reforma Agraria defendeu o sistema de c\u00e1lculo econ\u00f3mico usado pola URSS e outros pa\u00edses do bloque socialista, a diferenza do sistema orzamentario de financiamento aplicado polo Che Guevara a trav\u00e9s do Ministerio de Industria que dirix\u00eda. En 1987 reco\u00f1eceu que o sistema do Che era m\u00e1is progresista e igualitario, pero dic\u00eda que o c\u00e1lculo econ\u00f3mico adecu\u00e1base mellor \u00e1s condici\u00f3ns de Cuba.\nAchegamento \u00e1 Uni\u00f3n Sovi\u00e9tica.\nEn 1969, Fidel Castro enviouno en calidade de observador da ent\u00f3n Conferencia Internacional de Partidos Comunistas e Obreiros que tivo lugar na ent\u00f3n capital sovi\u00e9tica de Moscova. Nesta reuni\u00f3n, entre outras cousas condenouse aos \u201cherexes\u201d partidos e movementos trotskistas adscritos \u00e1 denominada Cuarta Internacional, Rodr\u00edguez realizar\u00eda un importante discurso, declarando que Cuba se manter\u00eda resoltamente xunto \u00e1 URSS\u201d. Esta declaraci\u00f3n ser\u00eda dobremente importante: por unha banda, contribu\u00eda a manter a privilexiada relaci\u00f3n de intercambio econ\u00f3mico a favor da illa caribe\u00f1a (en particular, o \"troco\" de azucre a un prezo superior ao do mercado internacional por petr\u00f3leo subsidiado), e por outro confirmaba o mantemento do at\u00e9 ent\u00f3n \u00fanico aliado sovi\u00e9tico no hemisferio occidental, un lustro despois do estalido do cisma ideol\u00f3xico chin\u00e9s-sovi\u00e9tico e tan s\u00f3 un ano despois da invasi\u00f3n sovi\u00e9tica de Checoslovaquia de 1968 (feito hist\u00f3rico co\u00f1ecido como Primavera de Praga). Ese discurso formou parte dunha serie de pasos dados polo goberno cubano respecto da s\u00faa intenci\u00f3n de manterse \"monol\u00edticamente\" \u00e1 beira da URSS desde o punto de vista ideol\u00f3xico, a pesar dalg\u00fans barullos que tiveron lugar entre ambos os gobernos (como a insistencia de Castro de tentar exportar a s\u00faa revoluci\u00f3n, ademais das intempestivas \u201cga\u00f1as de aventura revolucionaria\u201d -por momentos mao\u00edsta- de Ernesto \u201cChe\u201d Guevara). Rodr\u00edguez continuar\u00eda sendo unha \"figura clave\" dentro das relaci\u00f3ns cubano-sovi\u00e9ticas, facendo declaraci\u00f3ns p\u00fablicas respecto diso tanto durante per\u00edodos de especial achegamento, como nos de certos desencontros (por exemplo, cando o l\u00edder sovi\u00e9tico Mikha\u00edl Gorbachov lanzou entre 1986 e 1987 as s\u00faas pol\u00edticas de \"gl\u00e1snost\" e \"perestroika\", \u00e1 que o propio Fidel Castro chegou a definir como \u201ca muller doutro\u201d).\nMorte.\nAntes de apartarse da actividade pol\u00edtica en 1997, debido \u00e1 definitiva deterioraci\u00f3n do seu estado de sa\u00fade, prestou servizo dentro do Politbur\u00f3 do PCC e foi vicepresidente. Sufr\u00eda da enfermidade de Parkinson e faleceu na capital cubana da Habana o 8 de decembro de 1997. O seu amigo persoal, o ent\u00f3n l\u00edder cubano Fidel Castro, presidiu a cerimonia do seu enterro.\nReco\u00f1ecementos.\nEn 1990 recibiu o premio \"Ra\u00fal Prebisch\" e o Instituto Superior de Relaci\u00f3ns Internacionais, en 1991, conferiulle o T\u00edtulo de Doutor \"Honoris Causa\" en Relaci\u00f3ns Pol\u00edticas Internacionais. En 1993 converteuse en membro em\u00e9rito da Uni\u00f3n Nacional de Escritores e Artistas de Cuba (UNEAC). Un ano despois, en 1994 foille outorgado o t\u00edtulo de membro de honra que leva o nome do poeta \"Nicol\u00e1s Guill\u00e9n\"."}
{"id": "452136", "revid": "7523", "url": "https://gl.wikipedia.org/wiki?curid=452136", "title": "Air Canada Centre", "text": ""}
{"id": "452139", "revid": "7523", "url": "https://gl.wikipedia.org/wiki?curid=452139", "title": "Verizon Center", "text": ""}
{"id": "452141", "revid": "139101", "url": "https://gl.wikipedia.org/wiki?curid=452141", "title": "Juan Manuel Moreno", "text": "Juan Manuel Moreno Bonilla, nado en\u00a0Barcelona\u00a0o\u00a01 de maio de 1970, co\u00f1ecido como Juanma Moreno, \u00e9 un pol\u00edtico espa\u00f1ol, actual presidente do Partido Popular Andaluz investido presidente da Xunta de Andaluc\u00eda polo Parlamento de Andaluc\u00eda o d\u00eda 16 de xaneiro de 2019.\nTraxectoria.\nOrixe e mocidade.\nJuan Manuel Moreno \u00e9 neto de xornaleiros do Valle del Guadalhorce e o \u00fanico fillo home de dous veci\u00f1os de Alhaur\u00edn el Grande que emigraran a Catalu\u00f1a: Juan Moreno Conejo, que traballou de delineante industrial na Hispano Olivetti e a SEAT, e Mar\u00eda Bonilla, que traballou nuns grandes almac\u00e9ns. Ten d\u00faas irm\u00e1s, unha m\u00e1is vella e outra m\u00e1is nova ca el.\nTres meses despois do seu nacemento en Barcelona, a s\u00faa familia volveu con el \u00e1 provincia de M\u00e1laga, concretamente \u00e1 capital, \u00e1 zona da antiga estrada de C\u00e1rtama, onde estudou a EXB no colexio Giner de los R\u00edos.\nCando Juanma Moreno ti\u00f1a 14 anos, mud\u00e1ronse \u00f3 barrio de Puente de las Am\u00e9ricas da capital, onde o seu pai montou unha drogar\u00eda, na r\u00faa Ingeniero de la Torre Acosta. Estudou no instituto Universidade Laboral de M\u00e1laga e con 16 ou 17 anos foi vocalista de varios grupos de pop-rock de \u00e1mbito local, como \"Lapsus Ps\u00edquico\" e \"Falsas realidades\", con certa influencia de \"Danza Invisible\".\nComezos na pol\u00edtica.\nIniciou a carreira de Psicolox\u00eda e logo Maxisterio na Universidade de M\u00e1laga (UMA), pero axi\u00f1a descubriu a s\u00faa vocaci\u00f3n pol\u00edtica. En 1989, con 19 anos, afiliouse \u00f3\u00a0Partido Popular. Colaborou na fundaci\u00f3n da Asociaci\u00f3n Popular de Estudantes, da que foi voceiro durante os cursos 1991-92 e 1992-93. Este \u00faltimo ano alcanzou a presidencia de Novas Xeraci\u00f3ns de M\u00e1laga e no curso 1993-94 foi tam\u00e9n vicedecano da Facultade de Ciencias da Educaci\u00f3n e membro da xunta de goberno da UMA. Segundo comenta, traballou nunha pizzar\u00eda e como comercial.\nConcelleiro do Concello de M\u00e1laga (1995-1997).\nEn 1995, con 25 anos, resultou elixido concelleiro de Mocidade e Deporte no Concello de M\u00e1laga, con Celia Villalobos como alcaldesa, as\u00ed como Presidente da Xunta Municipal do distrito de Campanillas e Puerto de la Torre. Un ano despois, xa era presidente de Novas Xeraci\u00f3ns de Andaluc\u00eda.\nDeputado rexional no Parlamento de Andaluc\u00eda (1997-2000).\nEn 1997, con 27 anos, foi elixido deputado por M\u00e1laga e voceiro de Mocidade do Grupo Parlamentario Popular durante a V Lexislatura do Parlamento de Andaluc\u00eda. Tam\u00e9n foi elixido presidente de Novas Xeraci\u00f3ns a nivel nacional e responsable de Pol\u00edtica Auton\u00f3mica e Local do partido.\nDeputado nacional no Congreso (2000-2011).\nFoi deputado nacional no Congreso durante as VII, VIII, IX e X lexislaturas, exercendo de voceiro adxunto do Grupo Popular na Comisi\u00f3n de Ciencia e Tecnolox\u00eda e de Secretario na Comisi\u00f3n de Asuntos Sociais.\nObtivo un grao en Protocolo e Organizaci\u00f3n de Eventos pola Universidade Camilo Jos\u00e9 Cela, ademais de varios t\u00edtulos propios (Titulado Superior Universitario en Protocolo e Relaci\u00f3ns Institucionais pola Universidade Camilo Jos\u00e9 Cela, Mestr\u00eda en Direcci\u00f3n e Administraci\u00f3n de Empresas pola Escola Aut\u00f3noma de Direcci\u00f3n de Empresas e Programa de Liderado para a Xesti\u00f3n P\u00fablica por IESE Business School) e un premio (m\u00e1ster de Ouro do Real F\u00f3rum de Alta Direcci\u00f3n).\nEn setembro de 2006 casou coa politic\u00f3loga granadina Manuela Villena.\nSecretario de Estado de Servizos Sociais e Igualdade (2011-2014).\nTralo seu nomeamento como secretario de Estado de Servizos Sociais e Igualdade o 30 de decembro de 2011, impulsou e participou na redacci\u00f3n dos seguintes plans e leis:\nCandidato \u00e1 Presidencia da Xunta de Andaluc\u00eda (2014-presente).\nO 1 de marzo de 2014, unhas semanas despois do falecemento do seu pai, foi elixido presidente do PP de Andaluc\u00eda e candidato \u00e1 Presidencia da Xunta de Andaluc\u00eda. Ante este novo desempe\u00f1o, e malia ter vivenda en M\u00e1laga, mudouse coa s\u00faa familia \u00f3 concello sevillano de Alcal\u00e1 de Guada\u00edra. No 15\u00ba Congreso Auton\u00f3mico do PP Andaluz, celebrado do 17 ao 19 de marzo de 2017 no Palacio de Feiras e Congresos de M\u00e1laga, foi reelixido para o cargo para os catro anos seguintes. Converteuse as\u00ed no primeiro presidente do PP Andaluz elixido directamente polos afiliados no sistema de dobre volta, obtendo o 98,95% dos votos dos afiliados na primeira volta e o 95,04% na segunda."}
{"id": "452142", "revid": "54334", "url": "https://gl.wikipedia.org/wiki?curid=452142", "title": "Francisco Guti\u00e9rrez", "text": "Francisco Guti\u00e9rrez R\u00edos, nado en Santiago de Compostela, \u00e9 un xornalista e escritor galego.\nTraxectoria.\nFillo de militar, naceu en Santiago porque o seu pai estaba destinado al\u00ed, pero manti\u00f1a v\u00ednculos familiares coa cidade de Ourense e con Rioseco (Paderne). Traslad\u00e1ronse a\u00ednda sendo neno \u00e1 Coru\u00f1a, e estudou nos Salesianos. Estudou na universidade en Madrid e al\u00ed comezou a traballar na radio, precisamente en Radio Madrid, onde coincidiu con Pepe Domingo Casta\u00f1o e Rafael Revert.\nDespois trasladouse \u00e1 cidade da Coru\u00f1a, onde traballou vinculado ao xornalismo e \u00e1 publicidade durante catro d\u00e9cadas, en Radio Juventud, Radio Coru\u00f1a, \"El Ideal Gallego\", \"DxT Campe\u00f3n\" e \"TodoDeporte\". Xubilouse traballando para a radio municipal de Culleredo. Tam\u00e9n traballou nos anos setenta como pallaso radiof\u00f3nico, cun tr\u00edo afeccionado chamado Pim, Pam, Pom (e onde Guti\u00e9rrez era Pam)."}
{"id": "452143", "revid": "23204", "url": "https://gl.wikipedia.org/wiki?curid=452143", "title": "Juan Manuel Moreno Bonilla", "text": ""}
{"id": "452145", "revid": "7802", "url": "https://gl.wikipedia.org/wiki?curid=452145", "title": "Juanma Moreno", "text": ""}
{"id": "452146", "revid": "54334", "url": "https://gl.wikipedia.org/wiki?curid=452146", "title": "Emilio Ant\u00f3n Miranda", "text": "Emilio Ant\u00f3n Miranda, nado en Ferrol o 16 de xu\u00f1o de 1921 e finado en Madrid o 16 de abril de 2016, foi un militar, enxe\u00f1eiro e empresario galego.\nTraxectoria.\nNaceu nunha importante familia ferrol\u00e1: seu pai Mat\u00edas Crist\u00f3bal Ant\u00f3n, consignatario de buques, ocupou cargos importantes na sociedade ferrol\u00e1 e presidiu a C\u00e1mara de Comercio local durante case catro d\u00e9cadas, antes e despois da Guerra. Tam\u00e9n seu av\u00f3, Emilio Ant\u00f3n Ibole\u00f3n fora alcalde de Ferrol en tres ocasi\u00f3ns nas primeiras d\u00e9cadas do s\u00e9culo XX, e o seu outro av\u00f3, Augusto Miranda Godoy fora militar e ministro da Mari\u00f1a en cinco ocasi\u00f3ns entre 1913 e 1919.\nXusto ao remate da Guerra, en 1940, ingresou na Escola Naval Militar de San Fernando (San Fernando) e continou a carreira na Mari\u00f1a a partir de 1943 na Escola Naval Militar de Mar\u00edn. Nesa etapa de formaci\u00f3n sufriu un accidente onde pereceron dous compa\u00f1eiros del e el foi o \u00fanico que se salvou. Vinculado \u00e1 formaci\u00f3n militar, ascendeu a alf\u00e9rez de nav\u00edo en 1944 e posteriormemnte a tenente de nav\u00edo. Cursou enxe\u00f1ar\u00eda de armas navais na Armada en Madrid, e ao rematala ascendeu primeiro a comandante, en 1954, e anos m\u00e1is tarde a tenente coronel, en 1963.\nEn 1952 entrou ao servizo persoal como asistente do tam\u00e9n ferrol\u00e1n Juan Antonio Suanzes, daquela xeneral inspector de enxe\u00f1eiros navais, e que acababa de ser destitu\u00eddo como ministro de Industria e Comercio, pero que continuara co posto de director xeral do INI. Do posto de asistente pasou, como enxe\u00f1eiro, a traballar na petroqu\u00edmica daquela co\u00f1ecida como Empresa Nacional Calvo Sotelo, que acabar\u00eda sendo Repsol, e onde dirixiu a instalaci\u00f3n da planta de Puertollano. Xubilouse precisamente na planta petroqu\u00edmica de Puertollano logo de desempe\u00f1ar distintos postos directivos ao longo de d\u00faas d\u00e9cadas.\nVida persoal.\nCasou en 1947 con Carmen Suanzes (filla de Juan Antonio Suanzes) e tiveron dez fillos. Un dos seus irm\u00e1ns foi o escritor Jos\u00e9 Luis Ant\u00f3n.\nNotas.\n "}
{"id": "452148", "revid": "1888", "url": "https://gl.wikipedia.org/wiki?curid=452148", "title": "Jos\u00e9 Luis Ant\u00f3n", "text": "Jos\u00e9 Luis Ant\u00f3n Miranda, nado en Ferrol en 1927 e finado na mesma cidade o 15 de xaneiro de 2019, foi un enxe\u00f1eiro e escritor galego.\nTraxectoria.\nNaceu nunha importante familia ferrol\u00e1: seu pai Mat\u00edas Crist\u00f3bal Ant\u00f3n, consignatario de buques, ocupou cargos importantes na sociedade ferrol\u00e1 e presidiu a C\u00e1mara de Comercio local durante case catro d\u00e9cadas, antes e despois da Guerra. Tam\u00e9n seu av\u00f3, Emilio Ant\u00f3n Ibole\u00f3n fora alcalde de Ferrol en tres ocasi\u00f3ns nas primeiras d\u00e9cadas do s\u00e9culo XX, e o seu outro av\u00f3, Augusto Miranda Godoy fora militar e ministro da Mari\u00f1a en cinco ocasi\u00f3ns entre 1913 e 1919.\nFoi oficial do Ex\u00e9rcito de Terra, e continuou, reincorporado \u00e1 vida civil, o seu labor profesional como enxe\u00f1eiro. Viviu en Venezuela e nos Estados Unidos, onde traballou para a General Motors. Foi o autor dunha trintena de novelas.\nVida persoal.\nFoi o irm\u00e1n do tam\u00e9n militar e enxe\u00f1eiro Emilio Ant\u00f3n Miranda. Casou con Pipa Fern\u00e1ndez en 1956 na catedral de Santiago, e tivo seis fillos."}
{"id": "452149", "revid": "89787", "url": "https://gl.wikipedia.org/wiki?curid=452149", "title": "Aphanius iberus", "text": "Aphanius iberus\u00a0\u00e9 unha especie de peixe ciprinodontiforme da familia dos ciprinod\u00f3ntidos. \u00c9 unha das especies de vertebrados ib\u00e9ricos en maior perigo de extinci\u00f3n. O seu car\u00e1cter end\u00e9mico e a dr\u00e1stica regresi\u00f3n que sufriu nas d\u00faas \u00faltimas d\u00e9cadas conduciu \u00e1 catalogaci\u00f3n da especie en t\u00f3dalas listas de especies ameazadas, nacionais e internacionais. O estado de conservaci\u00f3n da especie no sueste da Pen\u00ednsula Ib\u00e9rica viuse deteriorado notablemente.\nAs poboaci\u00f3ns do suroeste da Pen\u00ednsula Ib\u00e9rica foron descritas recentemente como unha especie independente Aphanius baeticus. Algunhas poboaci\u00f3ns alxerinas describ\u00edronse como \"Aphanius saourensis\".\nDescrici\u00f3n.\nCaracter\u00edsticas morfol\u00f3xicas.\nPeixe de corpo pequeno, que raramente supera os 5\u00a0cm de lonxitude total, sendo normalmente as femias de maior tama\u00f1o que os machos da mesma idade. Ten o corpo oblongo e aletas redondeadas, contando cunha aleta dorsal atrasada con respecto \u00e1 metade do corpo. As aletas dorsal e anal te\u00f1en 9 a 11 radios ramificados. As escamas son grandes, existindo de 20 a 26 escamas na li\u00f1a lonxitudinal media.\nPresenta un dimorfismo sexual moi aparente: os machos ostentan unha coloraci\u00f3n baseada en franxas verticais azuladas e prateadas, as\u00ed como debuxos nas aletas, sobre todo na caudal, que est\u00e1 atravesada por varias franxas anchas, verticais e escuras.\nAs femias, pola s\u00faa banda, son xeralmente pardo-verdosas, con manchas escuras distribu\u00eddas de forma irregular polo corpo; as aletas est\u00e1n desprovistas de dese\u00f1o, e son transparentes; algunhas poboaci\u00f3ns, no canto de manchas, te\u00f1en curtas franxas verticais escuras (por exemplo, as da Rexi\u00f3n de Murcia).\nReproduci\u00f3n.\nA s\u00faa vida \u00e9 curta, polo que poden acadar a madurez sexual moi axi\u00f1a, nuns tres meses de idade. Realiza varias postas en cada per\u00edodo reprodutor (de 100 a 900 ovos por tempada), o cal se produce entre os meses de abril e outubro na Rexi\u00f3n de Murcia, sendo menor en poboaci\u00f3ns localizadas m\u00e1is \u00f3 norte, como a do Delta do Ebro (maio-agosto). As postas real\u00edzanas en zonas con vexetaci\u00f3n, que serven de refuxio \u00f3s ovos.\nA eclosi\u00f3n acontece \u00f3s oito d\u00edas da posta. \u00d3\u00a0principio, o crecemento dos alev\u00edns \u00e9 r\u00e1pido e a madurez sexual precoz, os exemplares nados en abril p\u00f3dense reproducir en xu\u00f1o, antes dos tres meses de idade. Tras a freza, prod\u00facese unha mortalidade alta nos adultos."}
{"id": "452150", "revid": "1131", "url": "https://gl.wikipedia.org/wiki?curid=452150", "title": "Fernando Chenard Pi\u00f1a", "text": "Fernando Chenard Pi\u00f1a, nado na Habana o 4 de febreiro de 1919 e finado en Santiago de Cuba o 26 de xullo de 1953, foi un fot\u00f3grafo e revolucionario cubano de orixe galega.\nEn 1953 participou no asalto ao cuartel Moncada. Cando este fracasou, Fidel Castro mandoulle levar a orde de retirada a Abel Santamar\u00eda, pero no cami\u00f1o foi detido, torturado e asasinado.\nTraxectoria.\nNaceu na Habana, fillo dunha emigrante galega, de Tui. Marchou pronto da casa e comezou a traballar como fot\u00f3grafo. Pronto organizou un sindicato de comercio de v\u00edveres e comezou a militar no partido Uni\u00f3n Revolucionaria Comunista, m\u00e1is tarde chamado Partido Socialista Popular. Exerceu o periodismo como director, administrador, reporteiro e redactor de \"El Dependiente\", \u00f3rgano do sindicato, do que foi secretario xeral at\u00e9 1944, cando abandona o sindicato m\u00e1is o partido.\nEn 1948 uniuse ao Partido Ortodoxo e, tras o suicidio de Eduardo Chib\u00e1s uniuse a Fidel Castro nas s\u00faas denuncias de corrupci\u00f3n do goberno de Pr\u00edo Socarr\u00e1s. O 10 de marzo de 1952, Fulgencio Batista deu un golpe de Estado e ese mesmo d\u00eda Chenard Pi\u00f1a foi detido xunto a outros \"ortodoxos\" na casa de Roberto Agramonte e conducido ao Bur\u00f3 de Investigaci\u00f3ns.\nComo fot\u00f3grafo adicouse a documentar a represi\u00f3n do goberno ditatorial de Batista, destacando os seus traballos para a revista \"Bohemia\" at\u00e9 que vendeu o seu equipo fotogr\u00e1fico para conseguir fondos para o Movemento do 26 de xullo.\nMorte no Moncada.\nO 25 de xullo de 1953 re\u00fanese na granxa Siboney cos combatentes que, baixo o liderado de Fidel Castro, se preparaban para o asalto ao cuartel Moncada a ma\u00f1\u00e1 seguinte. Foi asignado ao destacamento que ti\u00f1a como obxectivo entrar no Moncada pola posta 3. Tras o tiroteo e o fracaso da operaci\u00f3n, Castro enviouno coa orde de retirada para ser entregada no hospital ao grupo de Abel Santamar\u00eda e no Palacio de Xustiza ao de Ra\u00fal Castro, pero antes de chegar foi detido, torturado e asasinado polo ex\u00e9rcito cubano."}
{"id": "452152", "revid": "56817", "url": "https://gl.wikipedia.org/wiki?curid=452152", "title": "Dendrobates leucomelas", "text": "Dendrobates leucomelas\u00a0\u00e9 unha especie velenosa de\u00a0ra\u00a0pertence \u00f3 x\u00e9nero\u00a0\"Dendrobates\" da familia\u00a0Dendrobatidae. Distrib\u00faese por Colombia (no departamento de Guain\u00eda), Venezuela, G\u00fciana e o Brasil. Pertence \u00f3 grupo \"tinctorius\", \u00f3 igual ca \"D. auratus\", \"D. truncatus\" e \"D. tinctorius\". Coma outras especies de \"Dendrobates\" do grupo \"tinctorius\", distrib\u00faese polo escudo g\u00fcian\u00e9s, a diferenza do grupo \"histrionicus\", de orixe centroamericana ou chocoana."}
{"id": "452156", "revid": "89787", "url": "https://gl.wikipedia.org/wiki?curid=452156", "title": "Lewis Hine", "text": "Lewis Wickes Hine, nado en Oshkosh (Wisconsin) o 26 de setembro de 1874 e finado en Hastings-on-Hudson (estado de Nova York) o 3 de novembro de 1940, foi un fot\u00f3grafo estadounidense.\nTraxectoria.\nComezou a carreira de Sociolox\u00eda na Universidade de Chicago en 1902, que continuar\u00eda m\u00e1is tarde nas universidades de Columbia e Nova York. Nesta \u00faltima cidade traballa como profesor na Ethical Culture School. Durante eses anos, Hine valora a c\u00e1mara fotogr\u00e1fica como instrumento para a investigaci\u00f3n, para comunicar os seus achados a investigadores e a para a ensinanza aos nenos do seu colexio.\nHine sosti\u00f1a que a principal misi\u00f3n da fotograf\u00eda \u00e9 a arte, os factores est\u00e9ticos da fotograf\u00eda, e que os demais obxectivos eran secundarios. Ao momento de tomar fotograf\u00edas, que realizaba con fins sociol\u00f3xicos, v\u00edase antes como unha figura art\u00edstica que coma un cient\u00edfico.\nMoi preocupado polas condici\u00f3ns de vida dos menos desfavorecidos, rexistrou a chegada de inmigrantes \u00e1 illa Ellis, os seus asentamentos en insalubres vivendas, os seus traballos en f\u00e1bricas e tendas e aos nenos xogando nos cubos de lixo. Hine comprend\u00eda a subxectividade das s\u00faas fotograf\u00edas, mais tam\u00e9n cr\u00eda que ti\u00f1an un gran poder de cr\u00edtica, chegando a describir as s\u00faas obras como \u00abfotointerpretaci\u00f3ns\u00bb. Estas fotograf\u00edas ser\u00edan publicadas en 1908 no libro \"Charities and the Commons\".\nGrazas a esta imaxes participou m\u00e1is tarde no Comit\u00e9 Nacional do Traballo Infantil, onde se crearon leis de protecci\u00f3n laboral aos menores de idade.\nTam\u00e9n resaltou calidades positivas como as asistencias da Cruz Vermella en Europa Central.\nEn 1932 publicou a s\u00faa colecci\u00f3n \"Men at Work\", un documento fotogr\u00e1fico sobre a construci\u00f3n do Empire State Building.\nA s\u00faa obra foi doada ao Museo Internacional de Fotograf\u00eda George Eastman House, en Rochester, no estado de Nova York."}
{"id": "452157", "revid": "89787", "url": "https://gl.wikipedia.org/wiki?curid=452157", "title": "Creatina quinase", "text": "A creatina quinase (CK), tam\u00e9n chamada creatina fosfoquinase (CPK) ou fosfocreatina quinase, \u00e9 un encima () expresado en varios trcidos e tipos celulares. A CK cataliza a conversi\u00f3n de creatina e utiliza adenos\u00edn trifosfato (ATP) para crear fosfocreatina (PCr) e adenos\u00edn difosfato (ADP). Esta reacci\u00f3n encim\u00e1tica da CK \u00e9 reversible, polo que pode xerarse ATP a partir de fosfocreatina e ADP.\nEn tecidos e c\u00e9lulas que consomen ATP rapidamente, especialmente o m\u00fasculo esquel\u00e9tico, pero tam\u00e9n o cerebro, c\u00e9lulas fotorreceptoras da retina, c\u00e9lulas ciliadas do o\u00eddo interno, espermatozoides e m\u00fasculo liso, a fosfocreatina (PCr) serve como reservorio de enerx\u00eda para un r\u00e1pido tamponamento e rexeneraci\u00f3n do ATP in situ, as\u00ed como para o transporte de enerx\u00eda intracelular pola lanzadeira ou circu\u00edto da fosfocreatina. As\u00ed, a creatina quinase \u00e9 un importante encima en ditos tecidos.\nClinicamente, a creatina quinase util\u00edzase para facer probas nas an\u00e1lises de sangue como marcador de danos en tecidos ricos en CK como os afectados por infarto de miocardio, rabdomi\u00f3lise (grave degradaci\u00f3n muscular), distrofia muscular, mios\u00edtidos autoinmunes, e insuficiencia renal aguda.\nTipos.\nNas c\u00e9lulas, os encimas CK \"citos\u00f3licos\" consta de d\u00faas subunidades, que poden ser de tipo \"B\" (tipo cerebral, \"brain\" en ingl\u00e9s) ou \"M\" (tipo muscular). Por\u00e9n, existen tres isoencimas: CK-MM, CK-BB e CK-MB. Os xenes destas subunidades est\u00e1n localizados en diferentes cromosomas: \"B\" en 14q32 e \"M\" en 19q13. Ademais destas tres isoformas de CK \"citos\u00f3licas\", hai dous isoencimas CK mitocondriais, as formas \"ubicua\" e \"sarcom\u00e9rica\". A entidade funcional destas d\u00faas isoformas de CK mitocondrial \u00e9 un oct\u00e1mero que catro d\u00edmeros.\nMentres que a creatina quinase mitocondrial est\u00e1 directamente implicada na formaci\u00f3n de fosfocreatina a partir de ATP mitocondrial, a CK citos\u00f3lica rexenera o ATP a partir de ADP, usando a fosfocreatina. Isto acontece en sitios intracelulares onde se usa o ATP na c\u00e9lula, nos que a CK act\u00faa como un rexenerador de ATP in situ.\nOs padr\u00f3ns dos isoencimas difiren nos distintos tecidos. O m\u00fasculo esquel\u00e9tico expresa CK-MM (98%) e baixos niveis de CK-MB (1%). O miocardio (m\u00fasculo sangu\u00edneo), ao contrario, expresa CK-MM ao 70% e CK-MB ao 25\u201330%. A CK-BB expr\u00e9sase predominantemente no cerebro e m\u00fasculo liso, inclu\u00edndo o tecido vascular e uterino.\nEstruturas at\u00f3micas dos membros da familia da creatina quinase citos\u00f3licos e mitocondriais.\nResolv\u00e9ronse varias estruturas de CK xenu\u00ednas por microscopp\u00eda electr\u00f3nica de alta resoluci\u00f3n e cristalograf\u00eda de raios X de prote\u00ednas por dous grupos de investigadores liderados polo Dr. Theo Wallimann no Departamento de Biolox\u00eda de ETH Z\u00faric e o Dr. Wolfgang Kabsch na MPI de Heidelberg. \nA primeira estrutura de raios X resolta dun membro da familia da creatina quinase (CK) foi a CK mitocondrial de tipo muscular sarcom\u00e9rico (s-mtCK, en 1996, Fritz-Wolf et al. 1996 ), seguida pola estrutura da u-mtCK ubicua en 2000. (Eder et al. 2000 ). Ambas as isoformas de CK mitocondriais est\u00e1n constru\u00eddas como estruturas octam\u00e9ricas moi sim\u00e9tricas cunha simetr\u00eda cuaternaria. (Schnyder et al. 1990 ; Schnyder et al. 1991 ). A estrutura at\u00f3mica da BB-CK de tipo cerebral citos\u00f3lica resolveuse a 1,4 \u00e1ngstroms en 1999. (Eder et al. 1999 ). A BB-CK citos\u00f3lica, e a MM-CK de tipo muscular te\u00f1en ambas estrutura de d\u00edmeros sim\u00e9tricos con forma de banana, cun sitio activo en cada subunidade. (Hornemann et al. 2000 ).\nFunci\u00f3ns.\nA creatina quinase mitocondrial est\u00e1 presente no espazo intermembrana mitocondrial, onde rexenera a fosfocreatina (PCr) a partir do ATP xerado nas mitocondrias e a creatina (Cr) importada do citosol. Ademais das d\u00faas formas de isoencimas CK mitocondriais, \u00e9 dicir, a mtCK ubicua (presente en tecidos non musculares) e a mtCK sarcom\u00e9rica (presente no m\u00fasculo sarcom\u00e9rico), hai tres isoformas de CK citos\u00f3licas presentes no citosol, dependendo do tecido. Mentres que a MM-CK se expresa no m\u00fasculo sarcom\u00e9rico (esquel\u00e9tico e card\u00edaco), a MB-CK expr\u00e9sase s\u00f3 no m\u00fasuclo card\u00edaco e a BB-CK no m\u00fasculo liso e na maior\u00eda dos tecidos non musculares. As mtCK mitocondrial e citos\u00f3lica est\u00e1n conectadas no denominado circu\u00edto ou lanzadeira de fosfocreatina/creatina (PCr/Cr). A fosfocreatina xerada pola mtCK nas mitocondrias \u00e9 enviada \u00e1 CK citos\u00f3lica que est\u00e1 acoplada a procesos dependentes de ATP, por exemplo, ATPases, como a ATPase de acto-miosina e a ATPase de calcio implicada na contracci\u00f3n muscular, e a ATPase de sodio/potasio implicada na retenci\u00f3n de sodio nos riles. A CK citos\u00f3lica unida acepta a fosfocreatina trasladada pola c\u00e9lula e usa o ADP para rexenerar o ATP, que pode despois ser usado como unha fonte de enerx\u00eda para as ATPases (a CK est\u00e1 asociada intimimente coas ATPases, formando un microcompartimento acoplado funcionalmente). A fosfocreatina non s\u00f3 \u00e9 un tamp\u00f3n de enerx\u00eda pero tam\u00e9n unha forma de transporte celular de enerx\u00eda entre os sitios subcelulares de produci\u00f3n de enerx\u00eda (ATP) (mitocondrias e glic\u00f3lise) e as da utilizaci\u00f3n de enerx\u00eda (ATPases).\nAs\u00ed, a CK aumenta a contractilidade do m\u00fasculo esquel\u00e9tico, card\u00edaco e liso e est\u00e1 implicada na xeraci\u00f3n da presi\u00f3n arterial.\nProbas de laboratorio.\nA CK \u00e9 medida con frecuencia nos laboratorios m\u00e9dicos. Adoita determinarse especificamente en pacientes de dor tor\u00e1cica, pero esta proba foi substitu\u00edda pola da troponina. Os valores normais en repouso est\u00e1n xeralmente entre 60 e 174 IU/L, onde unha unidade \u00e9 a actividade encim\u00e1tica, m\u00e1is especificamente a cantidade de encimas que catalizar\u00e1 1 \u03bcmol de substrato por minuto baixo condici\u00f3ns espec\u00edficas (temperatura, pH, concentraci\u00f3ns de substrato e activadores.) Esta proba non \u00e9 espec\u00edfica para o \"tipo\" de CK que est\u00e1 elevado.\nO nivel de creatina quinase no sangue pode ser alto en estados saudables e de enfermidade. O exercicio incrementa o fluxo de sa\u00edda de creatina quinase \u00e1 corrente sangu\u00ednea durante ata unha semana, e isto \u00e9 a causa m\u00e1is com\u00fan de ter un alto nivel de CK no sangue. Ademais, unha alta CK sangu\u00ednea pode ser relacionada cunha alta CK intracelular como en persoas de descendencia africana.\nFinalmente, unha CK alta no sangue pode ser unha indicaci\u00f3n de danos en tecidos ricos en CK, como na rabdomiolise, infarto de miocardio, miosite e miocardite. Isto significa que a creatina quinase no sangue pode estar elevada nunha ampla gama de condici\u00f3ns cl\u00ednicas, incl\u00edndo o uso de medicamentos como estatinas; trastornos end\u00f3crinos como o hipotiroidismo; e enfermidades do m\u00fasculo esquel\u00e9tico e outros trastornos como a hipertermia maligna, e a s\u00edndrome maligna neurol\u00e9ptica.\nAdemais, a determinaci\u00f3n de isoencimas foi amplamente utilizada como indicaci\u00f3n de danos no miocardio en ataques ao coraz\u00f3n. A medici\u00f3n da troponina subtut\u00edu en gran medida \u00e1 proba da CK en moitos hospitais, a\u00ednda que alg\u00fans centros a\u00ednda seguen preferindo a CK-MB."}
{"id": "452159", "revid": "27155", "url": "https://gl.wikipedia.org/wiki?curid=452159", "title": "Creatina fosfoquinase", "text": ""}
{"id": "452160", "revid": "27155", "url": "https://gl.wikipedia.org/wiki?curid=452160", "title": "Fosfocreatina quinase", "text": ""}
{"id": "452161", "revid": "89787", "url": "https://gl.wikipedia.org/wiki?curid=452161", "title": "Trey Lyles", "text": "Trey Anthony Lyles, nado o 5 de novembro de 1995 en Saskatoon, Saskatchewan, \u00e9 un xogador canadense-estadounidense de baloncesto profesional que xoga nos Sacramento Kings da National Basketball Association (NBA).\nTraxectoria profesional.\nO 25 de xu\u00f1o de 2015, Lyles foi seleccionado na 12\u00aa posici\u00f3n do Draft da NBA de 2015 polos Utah Jazz. O 7 de xullo de 2015, asinou o seu contrato de rookie cos Jazz.\nO 22 de xu\u00f1o de 2017, Lyles foi traspasado xunto os dereitos de Tyler Lydon \u00f3s Denver Nuggets, a cambio dos dereitos do Draft de Donovan Mitchell.\nO 12 de xullo de 2019, Lyles asinou cos San Antonio Spurs.\nO 6 de agosto de 2021, Lyles asinou cos Detroit Pistons.\nO 10 de febreiro de 2022, Lyles e Josh Jackson foron traspasados \u00f3s Sacramento Kings nun traspaso entre catro equipos que mandou a Marvin Bagley III \u00f3s Pistons."}
{"id": "452162", "revid": "785", "url": "https://gl.wikipedia.org/wiki?curid=452162", "title": "Arcebispado de Santiago", "text": ""}
{"id": "452163", "revid": "1131", "url": "https://gl.wikipedia.org/wiki?curid=452163", "title": "Isabel Blanco-Rivas", "text": "Isabel Mar\u00eda Blanco Franco, nada en Vigo o 10 de marzo de 1962, \u00e9 unha avogada e escritora galega, m\u00e1is co\u00f1ecida como Isabel Blanco ou Isabel Blanco-Rivas (en honor ao seu av\u00f3).\nTraxectoria.\nEstudou dereito na Universidade de Granada e exerceu en Vigo desde 1989 como avogada especializada en Dereito Matrimonial e de Familia, en violencia de x\u00e9nero e menores.\nExerceu a docencia na Escola de Pr\u00e1ctica Xur\u00eddica do Colexio de Avogados de Vigo e colaborou coa Casa da Muller de Vigo e os centros de Informaci\u00f3n da Muller de Mos e Ponteareas.. No eido da avogac\u00eda participou en: Curso de Victimolox\u00eda da Universidade de Educaci\u00f3n a Distancia (1996), Curso Xur\u00eddico sobre Aspectos do C\u00f3digo Penal do Instituto de la Mujer (1997), Curso \u201c A Administraci\u00f3n Local na Uni\u00f3n Europea. A Uni\u00f3n Europea e as Entidades Locais \u201c do Concello de Vigo (1997), Curso sobre \u201c Direcci\u00f3n e Animaci\u00f3n de Equipos de Traballo\u201d na Escola Galega de Administraci\u00f3n P\u00fablica (1998), Curso de Extranxer\u00eda do Colexio de Avogados de Vigo (2016).\nS\u00faa foi a idea, creaci\u00f3n e textos da mostra \"Rompe, xoga en igualdade\" (2018). Con Irene Silva creou a exposici\u00f3n de poes\u00eda visual \"Amores que matan non son amores\" (2018). O director de coros vasco Javier Busto compuxo m\u00fasica para tres poemas seus: \"Vestida de frores\" (\"Vebas Cum\"), \"Poes\u00eda del deseo\" (in\u00e9dito), \"Gosto dos bicos\" (in\u00e9dito).\nEscribiu o gui\u00f3n da curtametraxe \"Manuela Romasanta\" de Roberto Oliveira."}
{"id": "452164", "revid": "23204", "url": "https://gl.wikipedia.org/wiki?curid=452164", "title": "Puolanka", "text": "Puolanka \u00e9 un municipio de Finlandia situado na rexi\u00f3n de Kainuu. En 2018 a s\u00faa poboaci\u00f3n era de 2\u00a0648\u00a0habitantes. A superficie do termo municipal \u00e9 de 2\u00a0598,68\u00a0km2, dos cales 137,40\u00a0km2 son auga. O concello ten unha densidade de poboaci\u00f3n de 1,08\u00a0hab./km\u00b2.\nLimita cos concellos de Hyrynsalmi, Paltamo, Ristij\u00e4rvi, Suomussalmi, Pudasj\u00e4rvi, Utaj\u00e4rvi e Vaala, estes tres \u00faltimos na rexi\u00f3n veci\u00f1a de Ostrobotnia do Norte.\nO concello \u00e9 uniling\u00fce en fin\u00e9s."}
{"id": "452165", "revid": "89787", "url": "https://gl.wikipedia.org/wiki?curid=452165", "title": "Markelle Fultz", "text": "Markelle N'Gai Fultz, nado o 29 de maio de 1998 en Upper Marlboro, Maryland, \u00e9 un xogador estadounidense de baloncesto profesional que xoga nos Orlando Magic da National Basketball Association (NBA).\nTraxectoria profesional.\nO 22 de xu\u00f1o de 2017, Fultz foi seleccionado na 1\u00aa posici\u00f3n do Draft da NBA de 2017 polos Philadelphia 76ers. O 8 de xullo de 2017, asinou o seu contrato de rookie cos Sixers.\nO 7 de febreiro de 2019, Fultz foi traspasado \u00f3s Orlando Magic a cambio de Jonathon Simmons e d\u00faas elecci\u00f3ns do Draft."}
{"id": "452166", "revid": "7523", "url": "https://gl.wikipedia.org/wiki?curid=452166", "title": "Josh Jackson", "text": "Joshua O'Neal Jackson, nado o 10 de febreiro de 1997 en San Diego, California, \u00e9 un xogador estadounidense de baloncesto profesional.\nTraxectoria profesional.\nO 22 de xu\u00f1o de 2017, Jackson foi seleccionado na 4\u00aa posici\u00f3n do Draft da NBA de 2017 polos Phoenix Suns. O 3 de xullo de 2017, asinou o seu contrato de rookie cos Suns.\nO 7 de xullo de 2019, Jackson foi traspasado xunto a De'Anthony Melton e d\u00faas futuras elecci\u00f3ns da segunda rolda do Draft \u00f3s Memphis Grizzlies, a cambio de Kyle Korver e Jevon Carter.\nO 1 de decembro de 2020, Jackson asinou cos Detroit Pistons."}
{"id": "452167", "revid": "23204", "url": "https://gl.wikipedia.org/wiki?curid=452167", "title": "Diego Pazos", "text": "Diego Pazos Garc\u00eda, nado en Sarria o 2 de agosto de 1857 e finado no mesmo concello o 15 de xullo de 1920, foi un xurista, historiador e rexistrador da propiedade galego.\nTraxectoria.\nEstudou dereito na Universidade de Santiago de Compostela e doutorouse na Universidade de Madrid. Ingresou no corpo de Rexistradores de Facenda, do que se converteu en presidente. Escribiu obras sobre temas econ\u00f3micos e sociais relacionados coa s\u00faa profesi\u00f3n. Publicou numerosos artigos sen sinatura na revista madrile\u00f1a \"La Administraci\u00f3n\". \u00c9 autor dunha historia de Sarria que abarca dende a prehistoria ata o s\u00e9culo XVIII."}
{"id": "452168", "revid": "22570", "url": "https://gl.wikipedia.org/wiki?curid=452168", "title": "Coti", "text": "Roberto Fidel Ernesto Sorokin Espasa, m\u00e1is co\u00f1ecido como Coti Sorokin ou simplemente Coti (Rosario, provincia de Santa Fe, Arxentina, 14 de xu\u00f1o de 1973), \u00e9 un cantante e compositor arxentino, co\u00f1ecido en Am\u00e9rica Latina e Espa\u00f1a por temas como \u00abAntes que ver el sol\u00bb, \u00abNada fue un error\u00bb ou \u00abOtra vez\u00bb. \u00c9 tam\u00e9n coautor doutras canci\u00f3ns interpretadas por outros cantantes como \u00abColor esperanza\u00bb, interpretada por Diego Torres, ou \u00abAndar conmigo\u00bb de Julieta Venegas."}
{"id": "452169", "revid": "17467", "url": "https://gl.wikipedia.org/wiki?curid=452169", "title": "Bamboo Airways", "text": "Bamboo Airways (vietnamita: \"H\u00e3ng H\u00e0ng kh\u00f4ng Tre Vi\u00eat\") \u00e9 a aeroli\u00f1a nacional de Vietnam. Fundada en 2017 co nome Cong ty hang khong Tre Vi\u00eat, a compa\u00f1\u00eda estableceuse como unha empresa estatal en abril de 2018. Bamboo Airways ten a s\u00faa sede no distrito Quy Nhob de Binh Dinh, e ten centros de conexi\u00f3ns no aeroporto Phu Cat e no aeroporto de Noi Bai. A aeroli\u00f1a voa a 37 destinos en 4 pa\u00edses, sen contar os c\u00f3digos compartidos.\nFrota.\nEn januari de 2019 a frota de Bamboo Airways estaba formada polos seguintes avi\u00f3ns:aircraft:"}
{"id": "452170", "revid": "65337", "url": "https://gl.wikipedia.org/wiki?curid=452170", "title": "Carallo de mar", "text": ""}
{"id": "452171", "revid": "197", "url": "https://gl.wikipedia.org/wiki?curid=452171", "title": "Ave mar\u00eda", "text": ""}
{"id": "452173", "revid": "23204", "url": "https://gl.wikipedia.org/wiki?curid=452173", "title": "Lysmata seticaudata", "text": ""}
{"id": "452174", "revid": "23204", "url": "https://gl.wikipedia.org/wiki?curid=452174", "title": "Roberto Fidel Ernesto Sorokin Espasa", "text": ""}
{"id": "452175", "revid": "1888", "url": "https://gl.wikipedia.org/wiki?curid=452175", "title": "Diego Pazos Garc\u00eda", "text": ""}
{"id": "452176", "revid": "1888", "url": "https://gl.wikipedia.org/wiki?curid=452176", "title": "Diego Pazos y Garc\u00eda", "text": ""}
{"id": "452178", "revid": "85894", "url": "https://gl.wikipedia.org/wiki?curid=452178", "title": "Jos\u00e9 Antonio Porta", "text": "Jos\u00e9 Antonio Porta Carracedo, nado en Ferrol en 1950 e finado en Perbes, Mi\u00f1o, o 6 de xaneiro de 2019, foi un militar galego que chegou ao grao de xeneral de divisi\u00f3n. \nTraxectoria.\nEstou o bacharelato no instituto Concepci\u00f3n Arenal de Ferrol e ao rematar, en 1969, ingresou co n\u00famero un da s\u00faa promoci\u00f3n na Academia Xeral do Aire en San Javier (Murcia). \nNa s\u00faa traxectoria profesional foi ascendendo ata o grao de xeneral de divisi\u00f3n, e ocupou postos como o de xefe da Base a\u00e9rea de Villanubla (en Villanubla, Provincia de Valladolid) e o de xefe de persoal do Ex\u00e9rcito do Aire. Pasou \u00e1 reserva no ano 2012."}
{"id": "452179", "revid": "1093", "url": "https://gl.wikipedia.org/wiki?curid=452179", "title": "Jos\u00e9 Antonio Porta Carracedo", "text": ""}
{"id": "452181", "revid": "5863", "url": "https://gl.wikipedia.org/wiki?curid=452181", "title": "Beto Luaces", "text": "Beto Luaces, nado en Montevideo en 1969, \u00e9 un escritor galego que en 2017 iniciou a serie de novela negra titulada VICVS cuxa trama discorre entre a cidade de Vigo e a serra do Su\u00eddo.\nTraxectoria.\nFillo de galegos emigrados ao Uruguai, en 1978 regresou a Galicia e instalouse inicialmente nunha aldea da serra do Su\u00eddo. Estudou Filolox\u00eda Galega e Portuguesa, profesionalmente \u00e9 funcionario xudicial. Na actualidade traballa e vive en Vigo."}
{"id": "452182", "revid": "29398", "url": "https://gl.wikipedia.org/wiki?curid=452182", "title": "Gustavo Ameijeiras", "text": "Gustavo Ameijeiras Delgado, nado en Pueblo Viejo, Jes\u00fas Men\u00e9ndez, Las Tunas, Cuba, o 8 de outubro de 1920 e finado en maio de 1958, foi un combatente revolucionario cubano, de orixe galega.\nEra un dos irm\u00e1ns Ameijeiras e foi asasinado polas forzas de Batista cando \u00eda a Sierra Maestra para unirse \u00e1 guerrilla de Fidel Castro.\nTraxectoria.\nInicios.\nSeu pai foi o emigrante galego Manuel Ameijeiras Fontenla, natural de Campo Lameiro, quen despois de emigrar \u00e1 Arxentina e volver a Galicia, partiu cara a Cuba. Al\u00ed co\u00f1eceu \u00e1 s\u00faa futura esposa, Mar\u00eda de las Angustias Delgado Romo, de Corral Falso, Matanzas, coa que tivo dez fillos. O pai volveu ao seu pa\u00eds onde desapareceu na guerra civil, polo que a nai tivo que ocuparse soa dos fillos coa axuda de Gustavo, que era o maior dos var\u00f3ns.\nComezou a traballar vendendo xornais e limpando zapatos. M\u00e1is tarde adicouse a transportar pasaxeiros dende a estaci\u00f3n de ferrocarril de Puerto Padre. Trasladado coa s\u00faa familia \u00e1 Habana, traballou un tempo como aprendiz de mec\u00e1nico e finalmente como chofer de aluger.\nImplicaci\u00f3n na pol\u00edtica.\nDende 1948 militou no Partido Ortodoxo, ao que atraeu tam\u00e9n aos seus irm\u00e1ns. Uniuse \u00e1 loita contra a ditadura de Fulgencio Batista, dende o mesmo d\u00eda do seu golpe de Estado o 10 de marzo de 1952. Ese mesmo d\u00eda foi con varios dos seus irm\u00e1ns \u00e1 Universidade da Habana para reclamar armas coas que loitar contra o golpe.\nEn 1953, o seu irm\u00e1n Mel foi asasinado no asalto ao cuartel Moncada, e Gustavo foi a Oriente buscando saber o que ocorrera, pero foi detido e enviado \u00e1 prisi\u00f3n de Boniato. Al\u00ed vincul\u00e1rono cos xoves da Xeraci\u00f3n do Centenario, foi xulgado e finalmente absolto por falta de probas.\nDende ese momento converteuse nun dos maiores divulgadores daqueles feitos, traballou pola amnist\u00eda dos moncadistas, recolleu miles de firmas e colaborou con Hayd\u00e9e Santamar\u00eda imprimindo e repartindo copias de \"A historia absolverame\", o discurso de defensa de Fidel Castro no xu\u00edzo. Co seu irm\u00e1n \u00c1ngel, recorreu o pa\u00eds nun coche, verificando a distribuci\u00f3n do folleto por toda a illa. En 1955, levou en coche a Fidel ao aeroporto de Rancho Boyeros, cando este marchaba ao seu exilio en M\u00e9xico.\nEn 1957, foi detido e enviado \u00e1 prisi\u00f3n de Castelo do Pr\u00edncipe, onde pasou m\u00e1is dun ano. Ao sa\u00edr libre decidiu incorporarse \u00e1 guerrilla de Fidel Castro en Sierra Maestra, pero no cami\u00f1o foi presuntamente detido, torturado e asasinado polas forzas de Batista. Segundo os combatentes \u00c1ngel Pl\u00e1 e Ana Cruz Maqueira, os torturadores de Ameijeiras confesaron que fora levado ao xeneral Julio Luarent e que este ordenara lanzalo ao mar. \nP\u00faxoselle o seu apelido e o dos seus irm\u00e1ns ao principal hospital de Cuba, o Hospital Hermanos Ameijeiras."}
{"id": "452183", "revid": "7523", "url": "https://gl.wikipedia.org/wiki?curid=452183", "title": "Fede Valverde", "text": ""}
{"id": "452184", "revid": "7523", "url": "https://gl.wikipedia.org/wiki?curid=452184", "title": "De'Aaron Fox", "text": "De'Aaron Fox, nado o 20 de decembro de 1997 en Nova Orle\u00e1ns, Luisiana, \u00e9 un xogador estadounidense de baloncesto profesional que xoga nos Sacramento Kings da National Basketball Association (NBA).\nTraxectoria profesional.\nO 22 de xu\u00f1o de 2017, Fox foi seleccionado na 5\u00aa posici\u00f3n do Draft da NBA de 2017 polos Sacramento Kings. O 8 de xullo de 2017, asinou o seu contrato de rookie cos Kings. Fixo o seu debut na NBA o 18 de outubro de 2017 contra os Houston Rockets, facendo 14 puntos, 4 rebotes e 5 asistencias na derrota dos Kings por 105-100."}
{"id": "452185", "revid": "54334", "url": "https://gl.wikipedia.org/wiki?curid=452185", "title": "Xulio Carballo", "text": "Xulio Carballo Dopico, nado na Coru\u00f1a en 1978, \u00e9 profesor de ensino medio e escritor galego.\nTraxectoria.\nLicenciouse en Filolox\u00eda Galega na Universidade da Coru\u00f1a e en Teor\u00eda da Literatura pola Universidade de Salamanca. En 2015 doutorouse na universidade coru\u00f1esa cunha tese sobre banda dese\u00f1ada galega, que \u00e9 o principal obxecto da s\u00faa investigaci\u00f3n. Foi lector de lingua galega na Universidade de Salamanca e na actualidade \u00e9 profesor de ensino medio en Galicia.\nNotas.\n "}
{"id": "452186", "revid": "85894", "url": "https://gl.wikipedia.org/wiki?curid=452186", "title": "Triqueta Verde", "text": "Triqueta Verde \u00e9 unha editorial galega fundada en Vigo que dende 2009 publica libros en galego, castel\u00e1n e ingl\u00e9s, principalmente de literatura infantil e xuvenil.\nNo seu cat\u00e1logo figuran autores tanto galegos como de f\u00f3ra. Entre eles, Paula Carballeira, Xoana Almar, Dorothy Canfield Fisher, Miguel Peralta Maraver ou Xoana \u00c1lvarez Mart\u00edn."}
{"id": "452203", "revid": "89787", "url": "https://gl.wikipedia.org/wiki?curid=452203", "title": "\u00c1ngel Ameijeiras", "text": "\u00c1ngel Ameijeiras Delgado, co\u00f1ecido como \"Machaco\", nado en Pueblo Viejo, Jes\u00fas Men\u00e9ndez, Las Tunas, Cuba, o 2 de agosto de 1925 e finado na Habana o 8 de novembro de 1958, foi un combatente revolucionario cubano, de orixe galega.\nFoi un dos irm\u00e1ns Ameijeiras. Participou en acci\u00f3ns de sabotaxe contra a ditadura de Fulgencio Batista e foi asasinado pola polic\u00eda.\nTraxectoria.\nSeu pai foi o emigrante galego Manuel Ameijeiras Fontenla, natural de Campo Lameiro, quen despois de emigrar \u00e1 Arxentina e volver a Galicia, partiu cara a Cuba. Al\u00ed co\u00f1eceu \u00e1 s\u00faa futura esposa, Mar\u00eda de las Angustias Delgado Romo, de Corral Falso, Matanzas, coa que tivo dez fillos. O pai volveu ao seu pa\u00eds onde desapareceu na guerra civil, polo que a nai tivo que ocuparse soa dos fillos. A familia trasladouse a Santa Clara e finalmente \u00e1 Habana.\nNa capital, \u00c1ngel comezou a militar no Partido Ortodoxo, de igual xeito que os seus irm\u00e1ns. En 1952, o xeneral Fulgencio Batista deu un golpe de Estado e instaurou unha f\u00e9rrea ditadura, e un ano despois, Mel, un dos irm\u00e1ns de \u00c1ngel, participou no asalto ao cuartel Moncada onde foi asasinado polas forzas de Batista.\nMachaco m\u00e1is o seu irm\u00e1n Gustavo ocup\u00e1ronse con \u00e9xito da distribuci\u00f3n clandestina por toda Cuba do discurso de defensa de Fidel Castro no xu\u00edzo aos moncadistas, co\u00f1ecido como \"A historia absolverame\".\nEn 1957, foi torturado e encarcerado xunto a Gustavo na prisi\u00f3n de Castillo del Pr\u00edncipe. Foi liberado ao ano seguinte e comezou a participar nos preparativos da folga do 9 de abril, xunto a membros do Partido Popular Socialista. Tras o fracaso da folga asume o cargo de Xefe de Acci\u00f3n e Sabotaxe do Movemento 26 de Xullo na Habana. O seu irm\u00e1n Efigenio, que estaba na guerrilla de Sierra Maestra, mandoulle unha mensaxe anim\u00e1ndoo a que se unise a eles no monte, pero Machaco contestoulle que a loita na cidade era tan importante como a da serra e que loitar\u00edan al\u00ed ata o final.\nParticipou e organizou os atentados \u00e1 emisora CNC, a voadura de canos do acueduto e acci\u00f3ns encami\u00f1adas a entorpecer a farsa electoral coa que Batista tentaba lexitimar o seu r\u00e9xime. Segundo relatou Efigenio, un d\u00eda un polic\u00eda parouno cando iba nunha moto cargada con bombas e tivo que \"axustizalo\".\nMorte.\nO 7 de novembro de 1958, sentindo que os seus refuxios xa non eran seguros trasl\u00e1dase coa s\u00faa muller embarazada, Norma Porras (\u00e1 que co\u00f1ecera estando no c\u00e1rcere de Castillo del Pr\u00edncipe), ao edificio Goicur\u00eda, onde estaban os tam\u00e9n combatentes Pedro Guti\u00e9rrez Hern\u00e1ndez e Rogelio Perea Su\u00e1rez. A madrugada seguinte son atacados por varias ducias de polic\u00edas e comeza un tiroteo de varias horas que remata con Machaco e Norma feridos e detidos. Norma salvou a vida e conseguiu dar a luz ao \u00fanico fillo de Machaco, os demais foron asasinados.\nLegado.\nTras co\u00f1ecer a noticia da s\u00faa morte, Fidel Castro ascendeuno de forma p\u00f3stuma a Comandante do Ex\u00e9rcito Rebelde nunha mensaxe radiof\u00f3nica dende a Sierra Maestra:\n\"Asc\u00e9ndese ao grao de comandante, ao capit\u00e1n de milicias \u00c1ngel Ameijeiras, que caeu combatendo heroicamente fronte aos esbirros da ditadura. En homenaxe \u00e1 s\u00faa exemplar conduta de revolucionario, ao seu incansable esp\u00edrito de loita, ao seu valor sen l\u00edmites e ao hero\u00edsmo co que se bateu coas forzas mercenarias do tirano, sen importarlle o n\u00famero de inimigos, preferindo morrer antes que depor as armas, o Ex\u00e9rcito Rebelde conc\u00e9delle o grado de comandante, que \u00e9 o m\u00e1is alto da nosa xerarqu\u00eda militar\".\nA historia de Machaco e Norma foi levada ao cine polo director cubano Fernando P\u00e9rez Vald\u00e9s, na pel\u00edcula de 1987, \"Clandestinos\", onde Machaco foi interpretado polo actor Luis Alberto Garc\u00eda e Norma por Isabel Santos.\nUn dos hospitais m\u00e1is importantes de Cuba, o Hospital Hermanos Ameijeiras foi nomeado as\u00ed en honor a \u00c1ngel e seus irm\u00e1ns."}
{"id": "452204", "revid": "98629", "url": "https://gl.wikipedia.org/wiki?curid=452204", "title": "Hipodamo", "text": "Hipodamo, Hipodamas ou Hipodamante era o nome de varios personaxes mitol\u00f3xicos e reais gregos na Antig\u00fcidade:"}
{"id": "452205", "revid": "56817", "url": "https://gl.wikipedia.org/wiki?curid=452205", "title": "Hipodamo de Mileto", "text": "Hipodamo de Mileto (grego antigo \u1f39\u03c0\u03c0\u03cc\u03b4\u03b1\u03bc\u03bf\u03c2 \"Hipp\u00f3d\u0101mos\"), Hip\u00f3damo ou Hipodamos, nado en Mileto en -498 e finado en -408, foi un arquitecto grego, planificador urban\u00edstico, matem\u00e1tico, meteor\u00f3logo e fil\u00f3sofo e consid\u00e9raselle o \"pai\" da planificaci\u00f3n urban\u00edstica, que deu nome \u00e1 \"planta hipod\u00e1mica\", un esquema de cidades en ret\u00edcula. Viviu durante o s\u00e9culo -V, nos albores da \u00e9poca cl\u00e1sica da Antiga Grecia. O seu pai cham\u00e1base Eurifonte.\nTraxectoria.\nHipodamo representa a antiga escola x\u00f3nica, que primaba a perfecci\u00f3n e o luxo. Arist\u00f3teles, describiuno como orixinal en todos os aspectos e como algu\u00e9n que desexaba ser un erudito en todas as ciencias da natureza, a\u00ednda que existen discrepancias sobre se este Hipodamo \u00e9 o mesmo do que fala Arist\u00f3teles en \"Pol\u00edtica\", II. e ao que se refire Xo\u00e1n Estobeo no \"Florilexio\" como Hipodamo, o pitag\u00f3rico. Arist\u00f3teles definiuno como \"... un home estra\u00f1o, cuxo af\u00e1n de distinci\u00f3n lle fixo levar unha vida exc\u00e9ntrica\".\nUrbanista.\nHipodamo non foi s\u00f3 arquitecto, foi un verdadeiro te\u00f3rico do h\u00e1bitat urbano. Foi el quen planeou o trazado urban\u00edstico do Pireo (porto de Atenas), probabelmente na \u00e9poca de Pericles. Tam\u00e9n el foi arquitecto respon\u00e1bel da colonia de Turios, na pen\u00ednsula it\u00e1lica, no -443. Foi o primeiro arquitecto grego en concibir un plan urbano e a estrutura dunha cidade a partir dun punto de vista que privilexiaba a funcionalidade.\nHipodamo foi o introdutor dun plan urbano apoiado en r\u00faas anchas que se cruzaban en \u00e1ngulos rectos. Propuxo a organizaci\u00f3n das \"poleis\" segundo relaci\u00f3ns num\u00e9ricas, en busca da simetr\u00eda. A l\u00f3xica, a claridade e a simplicidade primaban nos seus dese\u00f1os. Resulta impos\u00edbel non relacionar o concepto arquitect\u00f3nico de Hipodamo co pensamento da s\u00faa \u00e9poca: o plano en forma de dameiro reflicte as divisi\u00f3ns l\u00f3xicas e matem\u00e1ticas coas cales os fil\u00f3sofos/arquitectos do s\u00e9culo -V buscaban reflectir a sociedade ideal. Hipodamo \u00e9 considerado o primeiro dos urbanistas e o trazado que ideou ch\u00e1mase trazado hipod\u00e1mico.\nFoi o encargado de levar a cabo, cara ao -479, o plan director de reconstruci\u00f3n da cidade de Mileto, tomada, saqueada e destru\u00edda polos persas no -494. Hipodamo foi tradicionalmente venerado como o \"Pai do urbanismo\" e inventor da ret\u00edcula .\nCon todo tense co\u00f1ecemento do uso da ret\u00edcula en \u00e9pocas tan temper\u00e1s como o terceiro milenio a. C., coas primeiras cidades xurdidas no Antigo Exipto, conformadas con r\u00faas paralelas ao r\u00edo Nilo, cruzadas por outras perpendiculares, que desembocaban nel, case sempre formando \u00e1ngulos rectos, ou en cidades de novo trazado, como Akhetat\u00f3n, no s\u00e9culo -XIV.\nTe\u00f3rico social e pol\u00edtico.\nHipodamo tam\u00e9n foi un te\u00f3rico que, como Faleas de Calcedonia e como Plat\u00f3n, expuxo unHa alternativa m\u00e1is ou menos ut\u00f3pica \u00e1 crise das \"poleis\" provocada pola Guerra do Peloponeso. Segundo relatou Arist\u00f3teles na \"Pol\u00edtica\":O mesmo Arist\u00f3teles criticou esta \"politeia\" elaborada por Hipodamo advertindo que non explica quen traballar\u00e1 a terra dos deuses e a terra dos guerreiros. Con todo, hoxe dest\u00e1canse d\u00faas ideas do sistema elaborado por Hipodamo: \u00aba da sistematizaci\u00f3n de funci\u00f3ns na cidade, que volve atoparse na construci\u00f3n de Plat\u00f3n e en numerosas utop\u00edas posteriores, e a de que \u00e9 preciso que os que rexen os destinos da cidade, neste caso os guerreiros, se conserven, segundo unha f\u00f3rmula de J.-P. Vernant, \"purificados de calquera contacto con esa esfera de intereses privados que hoxe aparece como un factor de divisi\u00f3n e de oposici\u00f3n entre os cidad\u00e1ns\"\u00bb."}
{"id": "452207", "revid": "89787", "url": "https://gl.wikipedia.org/wiki?curid=452207", "title": "Perdix hodgsoniae", "text": "Perdix hodgsoniae, co\u00f1ecida vulgarmente como perdiz tibetana, \u00e9 unha especie de ave da orde dos galiformes, familia dos fasi\u00e1nidos e subfamilia dos perdicinos, unha das tres que integran o x\u00e9nero \"Perdix\".\nCaracter\u00edsticas.\nEsta especie \u00e9 un pouco diferente en aparencia \u00e1s outras do x\u00e9nero \"Perdix\", \"P. perdix\" e \"P. dauurica\". Ten dezaseis plumas na cola, mentres que a maior\u00eda das outras perdices te\u00f1en dezaoito. Nin os machos nin as femias te\u00f1een espor\u00f3ns nas patas.\nEstudos filoxen\u00e9ticos sit\u00faan a especie como basal dentro do x\u00e9nero.\nAs caracter\u00edsticas principais desta ave son:\nBiolox\u00eda.\nH\u00e1bitat e distribuci\u00f3n.\nH\u00e1bitat.\nA perdiz tibetana enc\u00f3ntrase nas ladeiras das monta\u00f1as e prados de altura con alg\u00fans arbustos (rododendros, xenebreiros ananos ou outras especies propias das matogueiras, polo xeral entre os 3 600 e o 4 250 msnm. A pesar do seu aspecto rechamante, a cabeza e o patr\u00f3n do peito lle subministran unha perfecta camuflaxe (\"plumaxe cr\u00edptica\") no seu h\u00e1bitat rochoso.\nDistribuci\u00f3n.\nA especie habita na meseta tibetana, no norte de Paquist\u00e1n, en Caxemira, no noroeste da India, en partes do norte do Nepal, Sikkim e But\u00e1n, e no oeste da China.\n(V\u00e9xase m\u00e1is abaixo a distribuci\u00f3n detallada de cada unha das subespecies).\nCostumes.\n\"Perdix hodgsoniae\" \u00e9 unha especie terrestre non migratoria, pero descende \u00e1s chairas baixas en inverno, e pode ascender at\u00e9 a li\u00f1a de neve en ver\u00e1n. Forma bandadas de 10 a 15 aves f\u00f3ra da temporada de reproduci\u00f3n, na que forman parellas. Tenden a correr en lugar de voar. Cando se lles molesta o suficiente, como a maior\u00eda das aves silvestres que voan a pouca distancia coas s\u00faas non moi grandes \u00e1s arredondadas, a bandada disp\u00e9rsase ruidosamente en todas as direcci\u00f3ns antes de planar costa abaixoo para volver a reagrup\u00e1rense.\nANa zona de Lhasa estas perdices parecen preferir correntes de auga bordeadas de matogueira e, en inverno, prefirem pendentes e campos abertos. En ocasi\u00f3ns descansan baixo arbustos durante o d\u00eda, e baixo matogueiras densas en costras elevadas pola noite.\nNutrici\u00f3n.\nAlim\u00e9ntanse fundamentalmente de sementes, pero os xuven\u00eds prefiren en particular os insectos, que son para eles unha fonte esencial de prote\u00ednas.\nReproduci\u00f3n.\nEn ver\u00e1n \u2014que comeza a mediados de marzo\u2014, estas perdices empar\u00e9llanse formando uni\u00f3ns mon\u00f3gamas. Os ni\u00f1os son simples depresi\u00f3ns do terreo forrados de herbas ou, en ocasi\u00f3ns, carentes de calquera revestimento, e sit\u00faanse nomalmente en mesetas rochosas espidas, ou con poucos arbustos e feixes de herba grosa, en pequenas matogueiras espi\u00f1entas atrofiadas, ou mesmo en zonas de cultivos. A posta t\u00edpica \u00e9 de 8 a 10 ovos, que son de cor marr\u00f3n p\u00e1lida, e son incubados pola femia entre maio e xu\u00f1o. O macho, despor de nacern os pitos, axuda no seu coidado e alimentaci\u00f3n, como ocorre noutras perdices.\nVocalizaci\u00f3ns.\nA s\u00faa chamada habitual esc\u00f3itase principalmente polas ma\u00f1\u00e1s como un tintineante \u00ab\"scherrrrreck-scherrrrreck\"\u00bb, a a chamada de voo \u00e9 un agudo \u00ab\"chi-chi-chi\"\u00bb.\nTaxonom\u00eda.\nDescrici\u00f3n.\nA especie foi descrita en 1857 polo Brian Houghton Hodgson, baixo o nome de \"Sacfa hodgsoniae\".\nEtimolox\u00edas.\nPara a do x\u00e9nero, vexase \"Perdix\".\nO epiteto espec\u00edfico \"hodgsoniae\" deriva do nome inicial da especie, \"Sacfa hodgsoniae\", que Hodgson mdenominou as\u00ed para rememorar \u00e1 s\u00faa primeira esposa, Anne Scott Hodgson.\nO nome do x\u00e9nero original proposto por Hodgson baseouse no nome tibetano da ave, \"Sakpha\".\nSubespecies.\nNa especie reco\u00f1\u00e9cense as seguintes tres subespecies, que se diferencian na plumaxe, que \u00e9 cada vez m\u00e1is escura canto m\u00e1is ao leste se atopan:\nPoboaci\u00f3n.\nO tama\u00f1o da poboaci\u00f3n global non se cuantificou, pero si se informou que a especie \u00e9 bastante com\u00fan.\nStatus.\nA perdiz tibetana parece ser com\u00fan na s\u00faa extensa \u00e1rea de distribuci\u00f3n, pero escasa na meseta tibetana. Segundo a Uni\u00f3n Internacional para a Conservaci\u00f3n da Natureza e dos Recursos Naturais (UICN) esta especie ten unha \u00e1rea de distribuci\u00f3n extremadamente grande e, polo tanto, non se aproxima aos limiares de vulner\u00e1bel segundo os criterios establecidos por esta entidade. A tendencia da poboaci\u00f3n parece ser est\u00e1bel. A\u00ednda que o tama\u00f1o da poboaci\u00f3n non se cuantificou, crese que non se aproxima ao limiar de vulner\u00e1bel (est\u00edmase a poboaci\u00f3n en m\u00e1is de 10 000 individuos maduros, cunha diminuci\u00f3n continua estimada en menos do 10 % en dez anos (ou tres xeraci\u00f3ns. Por estas raz\u00f3ns a UICN cualifica o status da especie como \"LC\" (pouco preocupante)."}
{"id": "452208", "revid": "624", "url": "https://gl.wikipedia.org/wiki?curid=452208", "title": "498 a. C.", "text": ""}
{"id": "452213", "revid": "1131", "url": "https://gl.wikipedia.org/wiki?curid=452213", "title": "Premios de Publicidade en Galego", "text": "Os Premios de Publicidade en galego premian a publicidade feita en lingua galega.\nTraxectoria.\nP\u00faxoos en marcha o Consello Asesor da Radio Televisi\u00f3n Espa\u00f1ola en Galicia en 1993 e posteriormente pasaron a ser convocados conxuntamente pola Xunta de Galicia, o Parlamento de Galicia e o Foro Peinador. En 2018 chegaron \u00e1 s\u00faa XXV edici\u00f3n. En 2019 estabeleceron 5 categor\u00edas segundo o medio de difusi\u00f3n (radio, televisi\u00f3n, Internet, prensa escrita e un extraordinario para proxectos elaborados polo alumnado de centros educativos) e d\u00faas modalidades na que reco\u00f1ecen tanto a empresa anunciante como a axencia de publicidade.\nOs premios consistir\u00e1n na entrega dunha certificaci\u00f3n e mais dunha obra art\u00edstica."}
{"id": "452217", "revid": "88215", "url": "https://gl.wikipedia.org/wiki?curid=452217", "title": "Gustavo Ameijeiras Delgado", "text": ""}
{"id": "452218", "revid": "25871", "url": "https://gl.wikipedia.org/wiki?curid=452218", "title": "Batalla de Neopatras", "text": "A Batalla de Neopatras librouse a principios de 1270 entre o ex\u00e9rcito bizantino que estaba a cercar a cidade de Neopatras (actual Ypati, Grecia) e as forzas de Xo\u00e1n I Ducas, o gobernante de Tesalia. Xo\u00e1n Ducas foi tomado por sorpresa na s\u00faa capital polas tropas bizantinas, pero conseguiu escapar ao disfrazarse como un cabaleiro, e dirixiuse cara ao Ducado de Atenas. A\u00ed, aliouse con Xo\u00e1n I de la Roche, e regresou cun ex\u00e9rcito latino, atacando por sorpresa o campamento bizantino. A pesar de que o seu ex\u00e9rcito era numericamente inferior, Xo\u00e1n I Ducas obtivo unha esmagadora vitoria sobre o desorganizado ex\u00e9rcito bizantino.\nAntecedentes.\nEn 1259, o Imperio de Nicea, dirixido por Miguel VIII Pale\u00f3logo, conseguira unha gran vitoria na Batalla de Pelagonia contra unha coalici\u00f3n dos seus principais adversarios europeos, o Despotado de Epiro, o Reino de Sicilia e o Principado de Acaia. Esta vitoria logrouse en gran parte debido \u00e1 deserci\u00f3n de Xo\u00e1n Ducas, o fillo ilex\u00edtimo de Miguel II de Epiro . Esta vitoria permitiu que Miguel Pale\u00f3logo consolidase o seu territorio en Europa, ademais, o debilitamento de Epiro e dos estados latinos permitiu ao Imperio realizar a reconquista de Constantinopla en 1261 e restablecer o Imperio bizantino, e tendo a Miguel como emperador. As forzas nicenas fallaron, con todo, en subxugar a Epiro: Xo\u00e1n Ducas volveu rapidamente a xurar lealdade ao seu pai, e a poboaci\u00f3n local permaneceu leal a Miguel II. Os nicenos foron expulsados da zona en 1259, e logo foron derrotados e expulsados de Tesalia en 1260.\nEn 1266 ou 1268, Miguel II de Epiro morreu, e as s\u00faas posesi\u00f3ns foron divididas entre os seus fillos: o seu fillo lex\u00edtimo maior, Nic\u00e9foro I, herdou o que restaba de Epiro, mentres que Xo\u00e1n, que casou coa filla dun l\u00edder valaco tesalio (\u00abGran Valaquia\u00bb), recibiu Tesalia coa s\u00faa capital Neopatras . Ambos os irm\u00e1ns eran host\u00eds co restaurado Imperio bizantino, que pretend\u00eda recuperar os seus territorios, e mantiveron estreitas relaci\u00f3ns cos estados latinos do sur de Grecia. Con todo, Miguel VIII tratou de anexalos a trav\u00e9s de matrimonios din\u00e1sticos: Nic\u00e9foro casou coa s\u00faa sobri\u00f1a Ana Pale\u00f3loga Cantacucena, mentres que un dos seus sobri\u00f1os, Andr\u00f3nico Tarcaniotes, casou coa filla de Xo\u00e1n Ducas, que recibiu o t\u00edtulo de sebastocr\u00e1tor . Miguel fracasou no seu obxectivo xa que ambos os irm\u00e1ns segu\u00edronlle a ser host\u00eds. Despois da uni\u00f3n profundamente impopular das Igrexas en 1274, Nic\u00e9foro e Xo\u00e1n ofreceron refuxio para os disidentes e cr\u00edticos das pol\u00edticas relixiosas de Miguel .\nA trav\u00e9s destas negociaci\u00f3ns con respecto \u00e1 Acta de Uni\u00f3n e submisi\u00f3n da Igrexa ortodoxa grega \u00e1 Sede de Roma, Miguel evitou o perigo dun ataque latino concentrado no seu Estado, e estaba libre para actuar contra os seus inimigos. Inmediatamente, lanzou ofensivas contra as posesi\u00f3ns sicilianas en Albania, e contra Xo\u00e1n Ducas en Tesalia.\nA batalla.\nPara a campa\u00f1a contra Tesalia (a data \u00e9 incerta, pero recentes acad\u00e9micos col\u00f3cano entre 1272/1273 ou 1274/1275) Miguel reuniu unha enorme forza, na s\u00faa gran maior\u00eda mercenarios, que as fontes contempor\u00e1neas colocaron, certamente esaxerando, en 30.000 (Paquimeres fala de 40.000 homes, inclu\u00edndo as forzas navais). Estes estiveron baixo o mando do seu propio irm\u00e1n, o \"d\u00e9spota\" Xo\u00e1n Pale\u00f3logo, e o xeneral Aleixo Cabalario. Esta forza foi enviada contra Tesalia, e estaba apoiada pola armada bizantina baixo o \"protostrator\" Aleixo Ducas Filantropeno, que atacar\u00eda os principados latinos e impedir\u00eda que axudasen a Xo\u00e1n Ducas .\nDucas foi tomado completamente por sorpresa polo r\u00e1pido avance das forzas bizantinas, e encerrouse con alg\u00fans homes na sa capital, Neopatras, que os bizantinos procederon a cercar. Ducas, con todo, recorreu a unha estrataxema: escalou os muros da fortaleza cunha corda e, disfrazado como un cabaleiro, conseguiu atravesar o cerco bizantino. Despois de tres d\u00edas, chegou a Tebas, onde pediu a axuda de Xo\u00e1n I de la Roche, o duque de Atenas .\nOs dous gobernantes asinaron un tratado de alianza, polo cal o irm\u00e1n de Xo\u00e1n de la Roche e herdeiro, Guillerme I, casar\u00eda coa filla de Xo\u00e1n Ducas, Helena e recibir\u00eda as fortalezas de Gravia, Siderocastro, Gardiki e Zituni como dote. \u00c1 s\u00faa vez, de la Roche deu a Ducas 300 ou 500 cabaleiros (dependendo da fonte) cos que regresou rapidamente a Neopatras. As forzas bizantinas debilit\u00e1ronse considerabelmente, con varios destacamentos enviados a capturar outros fortes ou saquear a rexi\u00f3n e, ademais, eran dif\u00edciles de controlar e non estaban moi cohesionadas, dados os moitos grupos \u00e9tnicos que serv\u00edan na mesma . Segundo o historiador veneciano Marino Sanuto, cando Xo\u00e1n Ducas e Xo\u00e1n de la Roche subiron un outeiro e avistaron o enorme campamento bizantino, de la Roche proferiu, en grego, unha frase de Her\u00f3doto: \u00abhai moitas persoas aqu\u00ed, pero poucos homes\u00bb. De feito, as tropas bizantinas entraron en p\u00e1nico baixo o r\u00e1pido ataque do pequeno pero disciplinado ex\u00e9rcito latino, e desmembr\u00e1ronse completamente cando un continxente cumano cambiou abruptamente de bando. A pesar dos intentos de Xo\u00e1n Pale\u00f3logo para reorganizar as s\u00faas forzas, estas fuxiron e dispers\u00e1ronse .\nConsecuencias.\nCoa noticia deste \u00e9xito, os latinos anim\u00e1ronse e reuniron unha armada para atacar a armada bizantina, que estaba ancorada en Demetrias (preto da moderna Volos). Inicialmente, os latinos fixeron bos progresos, causando moitas baixas na tripulaci\u00f3n bizantina. Con todo, xusto cando a vitoria parec\u00eda inminente, Xo\u00e1n Pale\u00f3logo chegou con reforzos e cambiou o rumbo da batalla. A pesar desta vitoria, con todo, o \"d\u00e9spota\" desprestixiado polo desastre de Neopatras: renunciou ao seu cargo e morreu despois ese mesmo ano ."}
{"id": "452220", "revid": "88215", "url": "https://gl.wikipedia.org/wiki?curid=452220", "title": "\u00c1ngel Ameijeiras Delgado", "text": ""}
{"id": "452221", "revid": "29398", "url": "https://gl.wikipedia.org/wiki?curid=452221", "title": "Irm\u00e1ns Ameijeiras", "text": "Os irm\u00e1ns Ameijeiras son un grupo de dez irm\u00e1ns cubanos nados en Pueblo Viejo (Jes\u00fas Men\u00e9ndez, provincia de Las Tunas), co\u00f1ecidos no seu pa\u00eds porque varios deles foron destacados revolucionarios.\nOrixe familiar.\nManuel Ameijeiras Fontenla, nado en Campo Lameiro a finais do s\u00e9culo XIX, emigrou cara a Am\u00e9rica. O seu destino foi Arxentina, onde botou un tempo at\u00e9 que a crise que sufr\u00eda aquel pa\u00eds o animou a volver a Galicia. De a\u00ed embarcou a Cuba, e ao pouco de chegar \u00e1 Habana co\u00f1eceu a Mar\u00eda de las Angustias Delgado Romo, unha cubana de Corral Falso (hoxe chamado Pedro Betancourt), da provincia de Matanzas. Casaron e foron vivir \u00e1 central azucreira Chaparra, na provincia de Las Tunas. Instal\u00e1ronse no n\u00famero 19 do barrio de Pueblo Viejo. Al\u00ed tiveron dez fillos:"}
{"id": "452225", "revid": "23204", "url": "https://gl.wikipedia.org/wiki?curid=452225", "title": "Xefes de Estado e goberno actuais", "text": "Esta \u00e9 unha lista dos xefes de Estado e xefes de goberno que est\u00e1n en posesi\u00f3n dos seus cargos na actualidade, ordenados polo seu pa\u00eds alfabeticamente."}
{"id": "452226", "revid": "65337", "url": "https://gl.wikipedia.org/wiki?curid=452226", "title": "Asociaci\u00f3n Internacional de Numism\u00e1ticos Profesionais", "text": "A Asociaci\u00f3n Internacional de Numism\u00e1ticos Profesionais (AINP), co\u00f1ecida tam\u00e9n polas siglas IAPN (do ingl\u00e9s \"International Association of Professional Numismatists\"), \u00e9 unha organizaci\u00f3n internacional sen \u00e1nimo de lucro fundada en 1951 que agrupa as principais empresas de numism\u00e1tica do mundo. O seu principal obxectivo \u00e9 o desenvolvemento dun comercio numism\u00e1tico acorde aos est\u00e1ndares m\u00e1is estritos de \u00e9tica empresarial e comercial.\nNa procura do obxectivo de estimular a investigaci\u00f3n numism\u00e1tica, a asociaci\u00f3n publicou ou colaborou na publicaci\u00f3n dun bo n\u00famero de monograf\u00edas acerca de temas relacionados.\nHistoria.\nA AINP formalizouse durante un encontro mantido en Xenebra en 1951, ao que asistiron como invitados os responsables das empresas m\u00e1is salientables do sector, que se constitu\u00edron como os 28 membros fundadores da asociaci\u00f3n. \u00c1 parte do establecemento dunha deontolox\u00eda profesional no comercio numism\u00e1tico, persegu\u00edase tam\u00e9n o est\u00edmulo da investigaci\u00f3n con criterios cient\u00edficos e a difusi\u00f3n do co\u00f1ecemento numism\u00e1tico, as\u00ed como a creaci\u00f3n de relaci\u00f3ns duradeiras e amigables entre os numism\u00e1ticos profesionais de todo o mundo.\nFuncionamento.\nAfiliaci\u00f3n.\nA afiliaci\u00f3n non \u00e9 persoal, sen\u00f3n que son as empresas as que constit\u00faen a asociaci\u00f3n, as\u00ed como os departamentos ou gabinetes numism\u00e1ticos de diversas instituci\u00f3n e outras entidades, ata alcanzar m\u00e1is de 110 membros situados nos cinco continentes e en m\u00e1is dunha vintena de pa\u00edses.\nO proceso de afiliaci\u00f3n non \u00e9 doado. Os solicitantes te\u00f1en que ser patrocinados por tres membros e o proceso a partir da solicitude adoita ser longo. Para ser admitido c\u00f3mpre, ademais, estar establecido no comercio numism\u00e1tico durante polo menos catro anos, e o comit\u00e9 de selecci\u00f3n debe ter probas suficientes de que durante ese tempo a entidade desenvolveu as s\u00faas actividades con rigor e \u00e9tica, as\u00ed como do seu co\u00f1ecemento xeral da numism\u00e1tica e da experiencia en diversos campos desa disciplina.\nOs membros espa\u00f1ois da AINP (ning\u00fan deles galego) son os seguintes en 2019:\nEstrutura.\nA asemblea xeral \u00e9 o \u00f3rgano supremo da asociaci\u00f3n e conv\u00f3case anualmente, normalmente en cada ocasi\u00f3n nun pa\u00eds diferente.\nO comit\u00e9 executivo comp\u00f3\u00f1eno de doce a quince persoas procedentes de polo menos seis pa\u00edses diferentes e incl\u00fae o presidente, dous vicepresidentes (un procedente de cada hemisferio), o secretario xeral e o tesoureiro. Hai diversas subcomisi\u00f3ns para se encargar de asuntos como a afiliaci\u00f3n, a resoluci\u00f3n de conflitos, as publicaci\u00f3ns, os labores contra a falsificaci\u00f3n, o establecemento dun calendario internacional de poxas ou as relaci\u00f3ns p\u00fablicas.\nLoita contra a falsificaci\u00f3n.\nEn 1965 a AINP organizou un congreso internacional en Par\u00eds centrado no estudo e na loita contra a falsificaci\u00f3n de moedas, e en 1975 a asociaci\u00f3n estabeleceu a Axencia Internacional para a Supresi\u00f3n da Falsificaci\u00f3n de Moedas Moedas (IBSCC, da denominaci\u00f3n en ingl\u00e9s \"International Bureau for the Suppression of Counterfeit Coins\"), que mant\u00e9n contactos con casas de moeda, forzas policiais, museos e coleccionistas para a elaboraci\u00f3n de informes especializados na falsificaci\u00f3n. A partir de xaneiro de 1997, toda a informaci\u00f3n e as fortograf\u00edas das novas falsificaci\u00f3ns detectadas est\u00e1n dispo\u00f1ibles en li\u00f1a, as\u00ed como a publicaci\u00f3n \"Counterfeit Coin Bulletin\" (\"Bolet\u00edn da Moeda Falsificada\"), unicamente accesibles para os membros da asociaci\u00f3n.\nAdemais, as entidades da AINP te\u00f1en como condici\u00f3n para a s\u00faa afiliaci\u00f3n garantiren a autenticidade de todas as moedas e medallas coas que comercien.\nPremios.\nMedalla de Honra da AINP.\nA Medalla da Honra da asociaci\u00f3n estableceuse en 1963 en memoria do seu primeiro presidente, Leonard Forrer. O presidente out\u00f3rgalla \u00e1s persoas que se distinguiron polos seus servizos prestados \u00e1 asociaci\u00f3n, como reco\u00f1ecemento ao seu labor.\nPremio literario da AINP.\nComo medida de apoio e est\u00edmulo \u00e1 publicaci\u00f3n de monograf\u00edas de interese cient\u00edfico sobre numism\u00e1tica, a asociaci\u00f3n estableceu en 1982 un premio que se lle concede \u00e1 que considere como a mellor publicaci\u00f3n do ano, consistente nunha medalla, un diploma e unha cont\u00eda econ\u00f3mica. Para tal efecto, as candidaturas d\u00e9benselle presentar ao comit\u00e9 de publicaci\u00f3ns polo menos 90 d\u00edas ante da celebraci\u00f3n da asemblea xeral do ano correspondente.\nEstes son os numism\u00e1ticos galardoados desde a fundaci\u00f3n do premio:\nPublicaci\u00f3ns.\nAo longo da s\u00faa historia, a AINP sacou \u00e1 luz diversas publicaci\u00f3ns (\u00e1 parte da xa citada, de car\u00e1cter peri\u00f3dico, \"Counterfeit Coin Bulletin\"), entre elas as actas de varias edici\u00f3ns do Congreso Internacional de Numism\u00e1tica, organizados polo Consello Internacional de Numism\u00e1tica, organizaci\u00f3n coa que tam\u00e9n colabora no proxecto S\"urvey of Numismatic Research\". A seguir, algunhas destas publicaci\u00f3ns:"}
{"id": "452227", "revid": "65337", "url": "https://gl.wikipedia.org/wiki?curid=452227", "title": "AINP", "text": ""}
{"id": "452228", "revid": "65337", "url": "https://gl.wikipedia.org/wiki?curid=452228", "title": "IAPN", "text": ""}
{"id": "452229", "revid": "65337", "url": "https://gl.wikipedia.org/wiki?curid=452229", "title": "International Association of Professional Numismatists", "text": ""}
{"id": "452230", "revid": "65337", "url": "https://gl.wikipedia.org/wiki?curid=452230", "title": "Sociedade Real de Numism\u00e1tica de B\u00e9lxica", "text": "A Sociedade Real de Numism\u00e1tica de B\u00e9lxica (en ; en ) \u00e9 unha asociaci\u00f3n sen \u00e1nimo de lucro fundada en Bruxelas en 1841 co obxectivo da promoci\u00f3n e o progreso da numism\u00e1tica, a sixilograf\u00eda e as disciplinas relacionadas en B\u00e9lxica.\nA Sociedade Real de Numism\u00e1tica de B\u00e9lxica comparte a s\u00faa sede co Gabinete de Moedas e Medallas da Biblioteca Real de B\u00e9lxica (\"Biblioth\u00e8que royale de Belgique\"), no n\u00famero 4 de Boulevard de l'Empereur, en Bruxelas.\nHistoria.\nFundada en 1841 por un grupo de coleccionistas de moedas antigas, tr\u00e1tase dunha das entidades de car\u00e1cter numism\u00e1tico m\u00e1is antigas que mante\u00f1en a s\u00faa actividade. Entre os seus fundadores c\u00f3mpre salientar a personalidade do historiador polaco Joachim Lelewel, un dos pais da numism\u00e1tica moderna, que naquela \u00e9poca estaba exiliado en B\u00e9lxica e a quen os outros membros lle ofreceron de inmediato a presidencia honoraria da sociedade. Outras figuras notables do grupo orixinal foron os historiadores e numism\u00e1ticos belgas Constant-Philippe Serrure e Charles Piot.\nO primeiro labor dos fundadores foi a publicaci\u00f3n dunha revista, ao estilo da \"Revue de la Numismatique Fran\u00e7aise\" da Sociedade Francesa de Numism\u00e1tica, que comezara a s\u00faa andaina uns anos antes, en 1835. Baixo a cabeceira de \"Revue de la Numismatique Belge\" publicouse un primeiro folleto en 1842 e non foi ata 1846 cando a publicaci\u00f3n pasou a ter unha periodicidade anual. En 1875, a revista pasou a denominarse \"Revue Belgue de Numismatique\" e, en 1908, cambiou novamente a \"Revue Belgue de Numismatique et de Sigillografie\". Ata 1980 non se lle engadiu \u00e1 cabeceira a s\u00faa versi\u00f3n en neerland\u00e9s: \"Belgisch Tijdschift voor Numismatiek en Zegelkunde\".\nEn 1866, con motivo do seu 25 aniversario, a sociedade recibiu do rei Leopoldo II a autorizaci\u00f3n para denominarse \"sociedade real\" (\"soci\u00e9t\u00e9 royale\"). O reco\u00f1ecemento internacional da entidade veulle en 1891, cando se lle encomendou a organizaci\u00f3n da primeira edici\u00f3n do Congreso Internacional de Numism\u00e1tica, con participantes procedentes principalmente de Francia, Italia, os Pa\u00edses Baixos e Alema\u00f1a.\nLogo da segunda edici\u00f3n de Par\u00eds en 1900, en xu\u00f1o de 1910 encargouse tam\u00e9n da organizaci\u00f3n do terceiro Congreso Internacional de Numism\u00e1tica, esta vez en colaboraci\u00f3n coa \"Soci\u00e9t\u00e9 Hollando-Belge des Amis de la M\u00e9daille d'Art\". No seu transcurso, manifestouse o desexo de que o ensino da numism\u00e1tica e da sixilograf\u00eda pasasen a formar parte do ensino superior, e varios membros da sociedade, entre eles o numism\u00e1tico Victor Tourneur, estableceron as bases para o ensino da numism\u00e1tica en B\u00e9lxica, no Instituto Superior de Historia da Arte e de Arqueolox\u00eda e no Instituto de Estudos Superiores de B\u00e9lxica, ambos en Bruxelas. Uns anos m\u00e1is tarde, a sociedade organizou o primeiro curso de numism\u00e1tica nunha universidade belga, na Universidade Cat\u00f3lica de Lovaina.\nDurante os dous conflitos mundiais, a sociedade interrompeu as s\u00faas actividades, o que explica que non puidese celebrar nin o seu 75 aniversario nin o seu centenario; isto fixo que os actos de celebraci\u00f3n do 125 aniversario, en 1966, fosen particularmente solemnes. Naquelta celebraci\u00f3n utilizouse por vez primeira a variedade flamenga do neerland\u00e9s nunha actividade da sociedade, que ata a data utilizara exclusivamente o franc\u00e9s no seu labor social. A partir dese momento, o flamengo comezou a utilizarse tam\u00e9n na redacci\u00f3n de diversos artigos da \"Revue Belgue de Numismatique et de Sigillografie\".\nEn setembro de 1991, a sociedade celebrou o seu 150 aniversario durante o desenvolvemento, novamente en Bruxelas, do XI Congreso Internacional de Numism\u00e1tica, coorganizado co Consello Internacional de Numism\u00e1tica, onde se encargou paralelamente da exposici\u00f3n \"Unha moeda para Europa\".\nEn 2016 conmemorouse o 175 aniversario cun coloquio sobre a numism\u00e1tica en B\u00e9lxica.\nActividades.\nAdemais da publicaci\u00f3n da \"Revue Belgue de Numismatique et de Sigillografie\", a sociedade organiza reuni\u00f3ns mensuais e conferencias e enc\u00e1rgase, as\u00ed mesmo, da publicaci\u00f3n, a partir de 1988, dunha bibliograf\u00eda anual sobre numism\u00e1tica.\nPublicaci\u00f3ns hist\u00f3ricas da SRNB.\n\u00c1 parte das numerosas publicaci\u00f3ns de car\u00e1cter numism\u00e1tico realizadas polos seus membros de maneira particular, ao longo da s\u00faa historia, a sociedade promoveu a publicaci\u00f3n de diversas monograf\u00edas, entre as que cabe salientar as seguintes:"}
{"id": "452231", "revid": "65337", "url": "https://gl.wikipedia.org/wiki?curid=452231", "title": "Soci\u00e9t\u00e9 royale de numismatique de Belgique", "text": ""}
{"id": "452232", "revid": "27155", "url": "https://gl.wikipedia.org/wiki?curid=452232", "title": "Flebotomo", "text": ""}
{"id": "452234", "revid": "65337", "url": "https://gl.wikipedia.org/wiki?curid=452234", "title": "Koninklijk Belgisch Genootschap voor Numismatiek", "text": ""}
{"id": "452235", "revid": "65337", "url": "https://gl.wikipedia.org/wiki?curid=452235", "title": "Real Sociedade de Numism\u00e1tica de B\u00e9lxica", "text": ""}
{"id": "452236", "revid": "89787", "url": "https://gl.wikipedia.org/wiki?curid=452236", "title": "Primeira cruzada", "text": "A primeira cruzada iniciou o complexo fen\u00f3meno hist\u00f3rico de campa\u00f1as militares, peregrinaci\u00f3ns armadas e expansi\u00f3n colonial en Oriente Pr\u00f3ximo, que convulsionou esta rexi\u00f3n entre os s\u00e9culos XI e XIII e que \u00e9 denominado pola historiograf\u00eda como as cruzadas.\nAproveitando a chamada de auxilio do emperador bizantino Aleixo I Comneno, enfrontado cos turcos selx\u00facidas, o papa Urbano II predicou en 1095 nos diferentes pa\u00edses cristi\u00e1ns da Europa Occidental a conquista da chamada Terra Santa. Ao intento errado de Pedro o Ermit\u00e1n, seguiu a mobilizaci\u00f3n dun ex\u00e9rcito organizado, inspirado polo ideal da guerra santa e liderado por nobres principalmente provenientes do reino de Francia e do Sacro Imperio Romano Xerm\u00e1nico, que foi nutr\u00edndose no seu avance de cabaleiros, soldados e numerosa poboaci\u00f3n, at\u00e9 transformarse nun fen\u00f3meno de migraci\u00f3n masiva. Os cruzados penetraron no chamado Sultanato de R\u00fcm e avanzando cara ao sur, foron apoder\u00e1ndose de diversas cidades e rexeitando as forzas enviadas na s\u00faa contra polos gobernadores divididos nas s\u00faas disputas internas, ata que penetrando nos territorios da dinast\u00eda fatim\u00ed, conquistaron o 15 de xullo de 1099 a cidade de Xerusal\u00e9n, formando o Reino de Xerusal\u00e9n.\nA primeira cruzada supuxo politicamente a constituci\u00f3n dos Estados Latinos de Oriente e a recuperaci\u00f3n para o Imperio bizantino dalg\u00fans territorios, \u00e1 vez que significou un punto de inflexi\u00f3n na historia das relaci\u00f3ns entre as sociedades da \u00e1rea mediterr\u00e1nea, marcado por un per\u00edodo de expansi\u00f3n do poder do mundo occidental e polo uso do fervor relixioso para a guerra. Tam\u00e9n permitiron aumentar o prestixio do papado e o rexurdir, tras a ca\u00edda do Imperio romano, do comercio internacional e do incremento dos intercambios que favoreceron a revitalizaci\u00f3n econ\u00f3mica e cultural do mundo medieval.\nContexto hist\u00f3rico.\nAs orixes das cruzadas en xeral, especialmente a primeira cruzada, prove\u00f1en dos acontecementos m\u00e1is temper\u00e1ns da Idade Media. A consolidaci\u00f3n do sistema feudal en Europa occidental tras a ca\u00edda do Imperio carolinxio, combinada coa relativa estabilidade das fronteiras europeas tras a cristianizaci\u00f3n dos viquingos e maxiares, supuxera o nacemento dunha nova clase de guerreiros alfa (a cabalar\u00eda feudal) que se atopaban en continuas loitas internas, suscitadas pola violencia estrutural inherente ao propio sistema econ\u00f3mico, social e pol\u00edtico.\nPor outra banda, a comezos do s\u00e9culo VIII, o califato dos Omeias lograra conquistar de forma moi r\u00e1pida Exipto e Siria de mans do cristi\u00e1n Imperio bizantino, as\u00ed como o norte de \u00c1frica. As conquistas estend\u00e9ronse at\u00e9 a pen\u00ednsula ib\u00e9rica, acabando co reino visigodo. Desde o mesmo s\u00e9culo VIII ponse freo en Occidente a esa expansi\u00f3n, coas batallas de Covadonga (722) e de Poitiers (732), e o establecemento dos reinos cristi\u00e1ns do norte peninsular e do Imperio carolinxio, no que supuxeron os primeiros esforzos dos caudillos cristi\u00e1ns por capturar territorios perdidos fronte aos gobernantes musulm\u00e1ns, e que se expresar\u00edan ideoloxicamente a partir do corpus cron\u00edstico astur-leon\u00e9s no que m\u00e1is tarde se denominou Reconquista Espa\u00f1ola. A partir do s\u00e9culo XII tivo factores com\u00fans coas cruzadas orientais (bulas papais, ordes militares, presenza de cruzados europeos).\nO factor causante m\u00e1is visible que contribu\u00edu ao cambio da actitude occidental fronte aos musulm\u00e1ns de oriente ocorreu no ano 1009, cando o califa fatim\u00ed Husein al-Hakim Bi-Amrillah ordenou destru\u00edr a igrexa do Santo Sepulcro.\nOutros reinos musulm\u00e1ns que emerxeron tras o colapso dos Omeias, como a dinast\u00eda aglab\u00ed, invadiran Italia no s\u00e9culo IX. O estado que xurdiu nesa rexi\u00f3n, debilitado polas loitas din\u00e1sticas internas, converteuse nunha presa f\u00e1cil para os normandos que capturaron Sicilia en 1091. Pisa, X\u00e9nova e o Reino de Arag\u00f3n comezaron a loitar contra os reinos musulm\u00e1ns na procura do control do mar Mediterr\u00e1neo, exemplos do cal podemos atopar na campa\u00f1a Mahdia e nas batallas que tiveron lugar en Mallorca e en Sarde\u00f1a.\nA idea da guerra santa contra os musulm\u00e1ns finalmente calou na poboaci\u00f3n e resultou unha idea atractiva para os poderes tanto relixiosos como seculares da Idade Media europea, as\u00ed como para o p\u00fablico en xeral. En parte, esta situaci\u00f3n viuse favorecida polos \u00e9xitos militares dos reinos europeos no Mediterr\u00e1neo. \u00c1 vez, xurdiu unha nova concepci\u00f3n pol\u00edtica que englobaba \u00e1 cristiandade no seu conxunto, o cal supu\u00f1a a uni\u00f3n dos distintos reinos cristi\u00e1ns por primeira vez e baixo a gu\u00eda espiritual do papado e a creaci\u00f3n dun ex\u00e9rcito cristi\u00e1n que loitase contra os musulm\u00e1ns. Moitas das terras isl\u00e1micas foran anteriormente cristi\u00e1s, e sobre todo aquelas que formaran parte do Imperio romano tanto de oriente como de occidente: Siria, Exipto, o resto do norte de \u00c1frica, Hispania, Chipre e Xudea. Por \u00faltimo, a cidade de Xerusal\u00e9n, xunto co resto de terras que a rodeaban e que inclu\u00edan os lugares nos cales Cristo vivira e morrera, eran especialmente sacras para os cristi\u00e1ns.\nEn calquera caso, \u00e9 importante aclarar que a primeira cruzada non supuxo o primeiro caso de guerra santa entre cristi\u00e1ns e musulm\u00e1ns inspirada polo papado. Xa durante o papado de Alexandre II, este predicou a guerra contra o infiel musulm\u00e1n en d\u00faas ocasi\u00f3ns. A primeira ocasi\u00f3n foi durante a guerra dos normandos na s\u00faa conquista de Sicilia, en 1061, e o segundo caso enmarcouse dentro das guerras da Reconquista espa\u00f1ola, na cruzada de Barbastro de 1064. En ambos os casos o papa ofreceu a Indulxencia aos cristi\u00e1ns que participasen.\nEn 1074, o papa Gregorio VII chamou aos \"milites Christi\" (\u00absoldados de Cristo\u00bb) para que fosen en axuda do Imperio bizantino. Este sufrira unha dura derrota na batalla de Mantzikert (1071) a mans dos turcos selx\u00facidas que abriu as portas de Anatolia aos turcos, que estableceron varios sultanatos na pen\u00ednsula. A conquista de Anatolia pechara as rutas terrestres aos peregrinos que se dirix\u00edan a Xerusal\u00e9n. A s\u00faa chamada, a\u00ednda que foi amplamente ignorada e mesmo recibiu bastante oposici\u00f3n, xunto co gran n\u00famero de peregrinos que viaxaban a Terra Santa durante o s\u00e9culo XI, serviu para enfocar gran parte da atenci\u00f3n de occidente nos acontecementos de oriente. Alg\u00fans monxes como Pedro de Amiens o Ermit\u00e1n ou Walter o indixente, que se dedicaron a predicar os abusos musulm\u00e1ns fronte aos peregrinos que viaxaban a Xerusal\u00e9n e outros lugares sacros de oriente, encirraron a\u00ednda m\u00e1is o lume das cruzadas.\nAleixo Comneno, que xa empregara anteriormente a mercenarios normandos e doutros pa\u00edses de occidente, escribiu unha carta ao papa Urbano II, solicit\u00e1ndolle o seu apoio e o env\u00edo de novos mercenarios que loitasen por Bizancio contra os turcos.\nFinalmente, ser\u00eda o propio Urbano II quen estendeu entre o p\u00fablico a primeira idea dunha cruzada para capturar a Terra Santa. Tras o seu famoso discurso no concilio de Clermont (1095), no que predicou a primeira cruzada, os nobres e o clero presente comezaron a gritar as famosas palabras, \"Deus vult\"! (en lat\u00edn, \u00abDeus qu\u00e9reo!\u00bb).\nA predicaci\u00f3n de Urbano II provocou un estalido de fervor relixioso tanto no pobo como na pequena nobreza (non as\u00ed nos reis, que non participaron nesta primeira expedici\u00f3n).\nOriente a finais do s\u00e9culo XI.\nCara ao leste, o veci\u00f1o m\u00e1is pr\u00f3ximo da cristiandade occidental era a cristiandade oriental: o Imperio bizantino, un imperio cristi\u00e1n que desde o Cisma de Oriente de 1054 rompera explicitamente os seus v\u00ednculos co papa de Roma, cuxa autoridade deixou de reco\u00f1ecerse (de feito, nunca se aceptou m\u00e1is que como a dunha \"primum inter pares\" xunto aos patriarcas). Sut\u00eds diferenzas dogm\u00e1ticas (a cl\u00e1usula Filioque e a eucarist\u00eda \"acimita\" ou \"procimita\") permitiron definir a oposici\u00f3n entre a Igrexa cat\u00f3lica occidental e a Igrexa ortodoxa oriental. As \u00faltimas derrotas militares do Imperio bizantino fronte aos seus veci\u00f1os provocaran unha profunda inestabilidade que s\u00f3 se solucionar\u00eda co ascenso ao poder do xeneral Aleixo I Comneno como \"basileus\" (emperador). Baixo o seu reinado, o imperio estaba confinado en Europa e a costa oeste de Anatolia e enfront\u00e1base a moitos inimigos, cos normandos ao oeste e os selx\u00facidas ao leste. M\u00e1is cara ao leste, Anatolia, Siria, Palestina e Exipto atop\u00e1banse baixo o control musulm\u00e1n, a\u00ednda que at\u00e9 certo punto fragmentadas por cuesti\u00f3ns culturais na \u00e9poca da primeira cruzada. Este feito contribu\u00edu ao \u00e9xito desta campa\u00f1a.\nAnatolia e Siria ach\u00e1banse baixo dominio dos selx\u00facidas sunnitas, que antigamente formaran un grande imperio, pero que nese momento estaban divididos en Estados m\u00e1is pequenos. O sult\u00e1n Alp Arslan derrotara ao Imperio bizantino na batalla de Manzikert, en 1071, e lograra incorporar gran parte de Anatolia ao imperio. Con todo, o imperio dividiuse tras a s\u00faa morte ao ano seguinte. Malik Shah I sucedeu a Alp Arslan e continuar\u00eda reinando at\u00e9 1092, per\u00edodo no que o imperio selx\u00facida se enfrontar\u00eda \u00e1 rebeli\u00f3n interna. No Sultanato de R\u00fcm, en Anatolia, Malik Shah I ser\u00eda sucedido por Kilij Arslan I, e en Siria polo seu irm\u00e1n Tutush I, que morreu en 1095. Os fillos deste \u00faltimo, Radwan e Duqaq, herdaron Alepo e Damasco, respectivamente, dividindo Siria a\u00ednda m\u00e1is entre distintos emires enfrontados entre eles e enfrontados tam\u00e9n con Kerbogha, o \"atabeg\" de Mosul. Todos estes Estados estaban m\u00e1is preocupados en manter os seus propios territorios e en controlar os dos seus veci\u00f1os que en cooperar entre eles para facer fronte \u00e1 ameaza cruzada.\nNoutros lugares do que nominalmente era territorio selx\u00facida consolidouse tam\u00e9n a dinast\u00eda art\u00faquida. En particular, esta nova dinast\u00eda dominaba o noroeste de Siria e o norte de Mesopotamia, e tam\u00e9n controlou Xerusal\u00e9n at\u00e9 1098. Ao leste de Anatolia e ao norte de Siria fundouse un novo Estado, gobernado pola que se co\u00f1ecer\u00eda como a dinast\u00eda dos danism\u00e9ndidas por ser fundada por un mercenario selx\u00facida co\u00f1ecido como Danishmend. Os cruzados non chegaron a ter ning\u00fan contacto significativo con estes grupos at\u00e9 despois da cruzada. Por \u00faltimo, tam\u00e9n hai que ter en conta aos nizar\u00eds, que por ent\u00f3n estaban a comezar a ter certa relevancia nos asuntos sirios.\nMentres a rexi\u00f3n de Palestina estivo baixo dominio persa e durante a primeira \u00e9poca isl\u00e1mica, os peregrinos cristi\u00e1ns foron, en xeral, tratados correctamente. Un dos primeiros gobernantes isl\u00e1micos, o califa Umar ibn al-Jattab, permit\u00eda aos cristi\u00e1ns levar a cabo todos os seus rituais salvo calquera tipo de celebraci\u00f3n en p\u00fablico. No entanto, a comezos do s\u00e9culo XI, o califa fatim\u00ed Husein al-Hakim Bi-Amrillah empezou a perseguir aos cristi\u00e1ns en Palestina, persecuci\u00f3n que levar\u00eda, en 1009, \u00e1 destruci\u00f3n do templo m\u00e1is sacro para eles, a igrexa do Santo Sepulcro. M\u00e1is adiante suavizou as medidas contra os cristi\u00e1ns e, en lugar de perseguilos, creou un imposto para todos os peregrinos desa confesi\u00f3n que quixesen entrar en Xerusal\u00e9n. Con todo, o peor estaba a\u00ednda por chegar: Un grupo de turcos musulm\u00e1ns, os selx\u00facidas, moi poderosos, agresivos e fundamentalistas en canto \u00e1 interpretaci\u00f3n e cumprimento dos preceptos do islam, comezou o seu ascenso ao poder. Os selx\u00facidas v\u00edan aos peregrinos cristi\u00e1ns como contaminadores da fe, polo que decidiron terminar con eles. Nese momento empezaron a xurdir historias cheas de barbarie sobre o trato aos peregrinos, que foron pasando na fala da xente at\u00e9 a cristiandade occidental. Estas historias, no entanto, en lugar de disuadir aos peregrinos, fixeron que a viaxe a Terra Santa se tinguise dunha aura moito m\u00e1is sacra da que xa ti\u00f1a con anterioridade.\nExipto e boa parte de Palestina Sur atop\u00e1banse baixo o control do califato fatim\u00ed, de orixe \u00e1rabe e da rama xi\u00edta do islam. O seu imperio era significativamente m\u00e1is pequeno desde a chegada dos selx\u00facidas, e Aleixo I chegou mesmo a aconsellar aos cruzados que traballasen conxuntamente cos fatim\u00eds para enfrontarse ao seu inimigo com\u00fan, os selx\u00facidas. Por ent\u00f3n, o califato fatim\u00ed era gobernado polo califa al-Musta'li (a\u00ednda que o poder real estaba en mans do visir al-Afdal Shahanshah), e tras perder a cidade de Xerusal\u00e9n fronte aos selx\u00facidas en 1076, recuper\u00e1rana de mans dos art\u00faquidas en 1098, cando os cruzados xa estaban en marcha. Os fatim\u00eds, nun principio, non consideraron aos cruzados como unha ameaza, posto que pensaron que foran enviados polos bizantinos, e que se contentar\u00edan coa captura de Siria, e deixar\u00edan Palestina tranquila. Non enviaron un ex\u00e9rcito contra os cruzados ata que estes non chegaron a Xerusal\u00e9n.\nConvocatoria e inicio da primeira cruzada. A cruzada dos pobres.\nConcilio de Clermont.\nEn marzo de 1095, Aleixo I Comneno enviou mensaxeiros ao Concilio de Piacenza para solicitar ao papa Urbano II axuda fronte aos turcos. A solicitude do emperador atopouse cunha resposta favorable de Urbano, que esperaba reparar o Cisma de Oriente e Occidente, que ocorrera corenta anos antes, e reunificar \u00e1 Igrexa baixo o mando do papado como \u00abbispo xefe e prelado en todo o mundo\u00bb (segundo as s\u00faas palabras en Clermont), mediante a axuda \u00e1s igrexas orientais nun momento de necesidade.\nAo Concilio de Piacenza, que permitiu asentar a autoridade papal en Italia nun per\u00edodo de crise, asistiron uns 3.000 cl\u00e9rigos e aproximadamente trinta mil laicos, as\u00ed como embaixadores bizantinos que imploraban toda \u00aba axuda da cristiandade contra os non crentes\u00bb. Asegurando a s\u00faa autoridade en Italia, o papa atop\u00e1base libre para concentrarse na preparaci\u00f3n da cruzada que lle pediron os embaixadores orientais. Urbano tam\u00e9n sab\u00eda que Italia non \u00eda ser a terra que \u00abse espertase a unha explosi\u00f3n de entusiasmo relixioso\u00bb \u00e1s convocatorias dun papa que, ademais, ti\u00f1a un t\u00edtulo discutido. As s\u00faas intenci\u00f3ns de persuadir \u00aba moitos para prometer, mediante xuramento, axudar ao emperador o m\u00e1is fielmente pos\u00edbel e tan lonxe como puidesen contra os pag\u00e1ns\u00bb non chegaron a moitos.\nA invitaci\u00f3n a unha cruzada masiva contra os turcos arribar\u00eda en forma de embaixadas francesas e inglesas \u00e1s cortes dos reinos medievais m\u00e1is importantes: Francia, Inglaterra, Alema\u00f1a e Hungr\u00eda, que non poder\u00eda alistarse nas primeiras cruzadas polo loito que se gardaba tras a morte do rei san Ladislau I de Hungr\u00eda (1046-1095), que durar\u00eda preto de tres anos. O papa Urbano II eventualmente considerou a Ladislau I como un candidato apropiado para comandar a primeira cruzada, posto que o rei h\u00fangaro era amplamente co\u00f1ecido polo seu porte cabaleiresco e as s\u00faas loitas contra os invasores cumanos, con todo, este faleceu escasos meses antes, mentres levaba a cabo unha campa\u00f1a militar contra o reino de Bohemia en 1095.\nO anuncio formal ser\u00eda no Concilio de Clermont, que se reuniu no coraz\u00f3n de Francia o 27 de novembro de 1095; o papa Urbano pronunciou un inspirado serm\u00f3n fronte a unha gran audiencia de nobres e cl\u00e9rigos franceses. Fixo un chamamento \u00e1 s\u00faa audiencia para que arrebatasen o control de Xerusal\u00e9n das mans dos musulm\u00e1ns e, para salientar o seu chamamento, explicou que Francia sufr\u00eda sobrepoboaci\u00f3n, e que a terra de Cana\u00e1n se atopaba \u00e1 s\u00faa disposici\u00f3n rebosante de leite e de mel. Falou dos problemas da violencia entre os nobres e que a soluci\u00f3n era virarse para ofrecer a espada ao servizo de Deus: \u00abFacede que os ladr\u00f3ns se volvan cabaleiros\u00bb. Falou das recompensas tanto terreais como espirituais, ofrecendo o perd\u00f3n dos pecados a todo aquel que morrese na misi\u00f3n divina. Urbano fixo esta promesa investido da lexitimidade espiritual que lle daba o cargo papal, e a multitude deixouse levar no frenes\u00ed relixioso e no entusiasmo pola misi\u00f3n interrompendo o seu discurso con berros de \"Deus vult\"! (\u00abDeus qu\u00e9reo!\u00bb) que haber\u00eda de converterse no lema da primeira cruzada.\nO serm\u00f3n pronunciado por Urbano at\u00f3pase entre os discursos m\u00e1is importantes da historia europea. Existen cinco versi\u00f3ns do seu discurso en distintos escritos, pero \u00e9 dif\u00edcil saber con exactitude as s\u00faas verdadeiras palabras posto que todos eses escritos proceden de \u00e9pocas nas que Xerusal\u00e9n xa fora capturada. Por ese motivo, non \u00e9 pos\u00edbel distinguir con claridade entre os feitos ver\u00eddicos e aqueles que foron recreados \u00e1 luz do resultado satisfactorio da cruzada. En calquera caso, o que si est\u00e1 claro \u00e9 que a resposta ao discurso foi moito m\u00e1is ampla da que se esperaba. Durante os anos 1095 e 1096, Urbano estendeu a mensaxe ao longo e ancho de Francia, mentres que urx\u00eda aos seus bispos e legados para que estendesen as s\u00faas palabras por calquera outro recuncho de Francia, as\u00ed como de Alema\u00f1a e de Italia. Urbano tentou prohibir a certas persoas (inclu\u00edndo a mulleres, monxes e enfermos) que se unisen \u00e1 cruzada, pero atopouse con que isto era impos\u00edbel.\nPara entender o \u00e9xito da convocatoria \u00e1 primeira cruzada, debe terse en conta tam\u00e9n a situaci\u00f3n na que se atopaban por aquel ent\u00f3n os membros da nobreza europea. O seu estilo de vida, guerreando continuamente uns contra outros, e enfrontados de forma m\u00e1is ou menos habitual con diversas instituci\u00f3ns eclesi\u00e1sticas (coas que por outra banda estaban estreitamente vinculados, dada a com\u00fan condici\u00f3n privilexiada de ambos os estamentos e a identidade familiar entre alto clero e nobreza), supu\u00f1a para eles unha ameaza espiritual moi seria, pois todos v\u00edanse en maior ou menor medida incursos en comportamentos que a Igrexa cualificaba de pecados castigados coas penas eternas do inferno, e que en ocasi\u00f3ns carrexaban a m\u00e1is inmediata e visible pena terreal da excomu\u00f1\u00f3n, equivalente \u00e1 morte civil. A cruzada significaba para eles unha v\u00eda de salvaci\u00f3n a trav\u00e9s dunha actividade que co\u00f1ec\u00edan e dominaban: a guerra. Nese sentido, o historiador Pierre Tucoo-Chala escribe o seguinte:Finalmente, a maior\u00eda dos que contestaron \u00e1 s\u00faa chamada non eran cabaleiros, sen\u00f3n campesi\u00f1os sen riquezas e con moi pouca preparaci\u00f3n militar. Por outra banda, era neste p\u00fablico no que m\u00e1is calaba unha mensaxe que non s\u00f3 lles ofrec\u00eda a redenci\u00f3n dos seus pecados, sen\u00f3n que tam\u00e9n lles achegaba unha forma de escapar a unha vida chea de privaci\u00f3ns, no que acabar\u00eda sendo unha explosi\u00f3n de fe que non foi facilmente manexable para a aristocracia.\nDe resultas desta explosi\u00f3n de fe, moitos abandonaron as s\u00faas posesi\u00f3ns e pux\u00e9ronse en marcha cara a Oriente. Aos nobres, a Igrexa promet\u00edalles que os seus bens ser\u00edan respectados at\u00e9 a s\u00faa volta, a\u00ednda que, para armar un ex\u00e9rcito, moitos dos cruzados poderosos (as\u00ed chamados pola cruz que se tec\u00edan nas s\u00faas vestiduras) tiveron efectivamente que liquidar os seus bens e prepararse para unha viaxe sen retorno. Moita xente humilde, en cambio, limitouse a porse en marcha, levando consigo \u00e1s s\u00faas familias e todas as s\u00faas escasas posesi\u00f3ns. Estes foron os primeiros en partir.\nA cruzada dos pobres.\nA convocatoria.\nSimultaneamente a Urbano II, varios predicadores, entre os que destaca Pedro o Ermit\u00e1n, conseguiron inflamar a unha gran multitude de xente humilde, \u00abentre eles campesi\u00f1os e artes\u00e1ns, ademais de servos\u00bb que, a\u00ednda que o papa Urbano planeara a partida da cruzada para o 15 de agosto de 1096 coincidindo coa festividade da Asunci\u00f3n de Mar\u00eda, p\u00faxose en marcha antes de dita data formando un ex\u00e9rcito desorganizado e mal provisto formado por campesi\u00f1os e pequenos nobres, baixo a direcci\u00f3n de Pedro o Ermit\u00e1n, coa intenci\u00f3n de conquistar Xerusal\u00e9n pola s\u00faa conta.\nDirixidos polos predicadores, a resposta da poboaci\u00f3n superou todas as expectativas: A\u00ednda que Urbano contara coa adhesi\u00f3n \u00e1 cruzada duns poucos miles de cabaleiros, atopouse cunha verdadeira migraci\u00f3n dun corenta mil cruzados, a\u00ednda que ditas cifras estaban compostas na s\u00faa maior parte por soldados sen experiencia, mulleres e nenos.\nO paso a trav\u00e9s do Reino de Hungr\u00eda.\nSen ter ning\u00fan tipo de disciplina militar, e cando se atopaban no que aos cruzados probablemente lles parec\u00eda unha terra estra\u00f1a (Europa do Leste), pronto se viron en problemas, a\u00ednda en territorio cristi\u00e1n. O problema principal era o do aprovisionamento, as\u00ed como unha gran cantidade de xente sen escr\u00fapulos que viu na cruzada unha oportunidade para saquear outros territorios. Desta forma, os ex\u00e9rcitos cruzados cometeron numerosos roubos e matanzas a mediados do 1096 cando entraron no Reino de Hungr\u00eda.\nPrimeiramente, en marzo de 1096 penetraron os cabaleiros franceses de Valter Gauthier, quen azoutaron a rexi\u00f3n de Zimony, e rapidamente foron repelidos polas forzas do rei Colom\u00e1n de Hungr\u00eda (sobri\u00f1o do falecido san Ladislau I de Hungr\u00eda, quen aceptara o chamamento \u00e1s cruzadas antes de morrer en xu\u00f1o de 1095). Hungr\u00eda gardou un loito de tres anos por san Ladislau; isto, ademais da d\u00e9bil posici\u00f3n inicial do recentemente coroado rei Colom\u00e1n, foi o que impediu que o reino h\u00fangaro se sumase \u00e1s primeiras cruzadas (foi na quinta cruzada cando Andr\u00e9 II de Hungr\u00eda levar\u00eda o ex\u00e9rcito m\u00e1is grande da historia dos cruzados). Tras os estragos dos cabaleiros franceses de Gauthier entrar\u00eda o ex\u00e9rcito de Pedro de Amiens, o cal ser\u00eda escoltado a trav\u00e9s do reino polas forzas h\u00fangaras de Colom\u00e1n. Con todo, despois que os cruzados de Amiens atacasen aos soldados escoltas e matasen a preto de catro mil h\u00fangaros, o rei Colom\u00e1n mantivo unha posici\u00f3n hostil contra os cruzados que atravesasen o reino en direcci\u00f3n a Constantinopla.\nPor outra banda, considerando a situaci\u00f3n, o rei h\u00fangaro Colom\u00e1n permitiu a entrada aos ex\u00e9rcitos cruzados de Volkmar e Gottschalk, a quen eventualmente tam\u00e9n tivo que enfrontarse e derrotalos preto de Nitra e Zimony, xa que igual que os outros grupos anteriores causaron incalculables estragos e asasinatos en Hungr\u00eda. Seguidamente, os h\u00fangaros detiveron as forzas do Conde Emiko preto da cidade de Mosony, e ao pouco tempo, o rei h\u00fangaro forzou a Godofredo de Bouill\u00f3n a asinar un tratado na abad\u00eda de Pannonhalma, onde os cruzados compromet\u00edanse a pasar polo territorio h\u00fangaro cun bo comportamento. Tras isto, as forzas sa\u00edron dos territorios h\u00fangaros escoltadas polos ex\u00e9rcitos de Colom\u00e1n e continuaron cara a Constantinopla.\nArribo a Asia Menor.\nNo dif\u00edcil traxecto morreron unhas dez mil persoas, preto dun cuarto das tropas iniciais de Pedro, a\u00ednda que o resto chegou a Constantinopla en agosto en relativas boas condici\u00f3ns. Unha vez a\u00ed volveron xurdir tensi\u00f3ns debidas \u00e1s diferenzas culturais e relixiosas e \u00e1s reticencias a repartir provisi\u00f3ns entre un n\u00famero tan grande de persoas. Para complicar a\u00ednda m\u00e1is as cousas, os seguidores de Pedro un\u00edronse a outros cruzados provenientes de Francia e Italia. Finalmente, o emperador Aleixo Comneno decidiu embarcar rapidamente aos trinta mil cruzados para que cruzasen o B\u00f3sforo, quit\u00e1ndose canto antes ese problema de encima.\nTras cruzar a Asia Menor, os cruzados comezaron a discutir entre eles e o ex\u00e9rcito dividiuse en d\u00faas partidas separadas. Desde al\u00ed, a multitude internouse en territorio turco, conseguindo unha vitoria inicial, pero descoidando absolutamente a retagarda. A experiencia militar dos turcos era demasiado para o inexperto ex\u00e9rcito cruzado, sen co\u00f1ecementos pr\u00e1cticos na arte da guerra. Finalmente, foron masacrados e escravizados facilmente pouco despois de haberse internado en territorio selx\u00facida. Pedro o Ermit\u00e1n conseguiu volver a Bizancio e unirse \u00e1 cruzada dos pr\u00edncipes. Outro ex\u00e9rcito de bohemios e sax\u00f3ns non logrou atravesar Hungr\u00eda antes de desbandarse.\nPersecuci\u00f3n dos xudeus.\nA primeira cruzada foi a fa\u00edsca que iniciou unha tradici\u00f3n de violencia organizada contra o pobo xudeu en Europa. A\u00ednda que o antisemitismo existira en Europa desde hab\u00eda s\u00e9culos, a primeira cruzada supuxo o primeiro caso de violencia en masa e organizada contra as comunidades xud\u00edas. En Alema\u00f1a, certos l\u00edderes interpretaron que esta loita contra o infiel deb\u00eda ser levada non s\u00f3 contra os musulm\u00e1ns situados en Terra Santa, sen\u00f3n tam\u00e9n contra os xudeus que habitaban nas s\u00faas propias terras.\nOs serm\u00f3ns que predicaban a cruzada inspiraron un antisemitismo a\u00ednda maior. Segundo alg\u00fans predicadores, os xudeus e os musulm\u00e1ns eran inimigos de Cristo, e era deber da cristiandade enfrontarse a eses inimigos ou convertelos \u00e1 fe cristi\u00e1. O p\u00fablico en xeral entendeu que o \u00abenfrontamento\u00bb ao que fac\u00edan menci\u00f3n os predicadores era sin\u00f3nimo de loitar a matar ou darlles morte. A conquista cristi\u00e1 de Xerusal\u00e9n e o establecemento dun imperio cristi\u00e1n supostamente instigar\u00eda o \u00abFin dos Tempos\u00bb, durante o cal os xudeus deber\u00edan supostamente converterse ao cristianismo. Doutra banda, nalg\u00fans lugares de Francia e de Alema\u00f1a considerouse aos xudeus como culp\u00e1beis da crucifixi\u00f3n de Xes\u00fas, e trat\u00e1base dun colectivo moito m\u00e1is visible e pr\u00f3ximo que o dos musulm\u00e1ns. Moitas persoas pregunt\u00e1ronse por que deb\u00edan viaxar miles de quil\u00f3metros para loitar contra os infieis se xa hab\u00eda non crentes preto das s\u00faas casas.\nPartindo a comezos do ver\u00e1n de 1096, un ex\u00e9rcito alem\u00e1n composto por uns dez mil cruzados e dirixido polos nobres Gottschalk, Volkmar, e Emicho dirixiuse cara ao norte, seguindo o Rin, en direcci\u00f3n oposta a Xerusal\u00e9n, para comezar unha serie de pogromos que alg\u00fans historiadores chegaron a chamar \u00abo primeiro holocausto\u00bb.\nOs cruzados viaxaron ao norte a trav\u00e9s do val do Rin en busca das comunidades xud\u00edas m\u00e1is co\u00f1ecidas como Colonia, para logo dirixirse ao sur. \u00c1s comunidades xud\u00edas d\u00e1baselles a opci\u00f3n de converterse ou ser masacradas. Moitas se negaron \u00e1 conversi\u00f3n e, a medida que se estend\u00edan as noticias dos masacres, d\u00e9ronse alg\u00fans casos de suicidios en masa.\nEsta interpretaci\u00f3n da cruzada como guerra contra todo tipo de infiel, con todo, non foi algo universal, e existe constancia de que os xudeus atoparon refuxio nalg\u00fans santuarios cristi\u00e1ns. Un deses casos foi o do arcebispo de Colonia, que se esforzou por protexer aos xudeus da cidade da matanza levada a cabo pola propia poboaci\u00f3n. En calquera caso, miles de xudeus foron asasinados a pesar dos intentos dalgunhas autoridades eclesi\u00e1sticas e seculares de os protexer.\nTodos estes masacres xustific\u00e1ronse a trav\u00e9s do argumento de que os discursos do papa Urbano prometeran a recompensa divina aos que matasen a infieis, sen importar que tipo de non cristi\u00e1ns fosen. Nese sentido, o chamamento non se dirix\u00eda exclusivamente \u00e1 guerra santa contra os musulm\u00e1ns. A\u00ednda que o papado aborreceu e predicou en contra destas acci\u00f3ns locais contra xudeus e musulm\u00e1ns, estes actos repet\u00edronse en todos os movementos cruzados posteriores.\nA primeira cruzada.\nCruzada dos bar\u00f3ns.\nO fracaso da cruzada dos pobres non ser\u00eda m\u00e1is que o pre\u00e1mbulo do que se identifica habitualmente como primeira cruzada, que \u00e9 co\u00f1ecida tam\u00e9n como a \"cruzada dos bar\u00f3ns\" ou \"cruzada dos pr\u00edncipes.\" Moito m\u00e1is organizada que a anterior, a cruzada dos bar\u00f3ns estaba composta por membros da nobreza feudal e divid\u00edronse en catro grupos principais segundo a s\u00faa orixe que utilizaron distintas rutas para chegar a Constantinopla.\nEn total, o ex\u00e9rcito cruzado estaba composto por entre trinta e trinta e cinco mil cruzados, inclu\u00edndo a uns cinco mil cabaleiros. Raimundo de Tolosa era o l\u00edder do continxente m\u00e1is numeroso, composto por un oito mil cincocentos homes de infantar\u00eda e mil douscentos de cabalar\u00eda.\nMarcha cara a Xerusal\u00e9n.\nTras a exitosa convocatoria papal e a avalancha de participantes non foi pos\u00edbel idear unha expedici\u00f3n unitaria, polo que partiron de Europa distintas expedici\u00f3ns que haber\u00edan de conflu\u00edr por diferentes rutas en Constantinopla entre novembro de 1096 e maio de 1097. Acompa\u00f1ando aos cabaleiros cristi\u00e1ns hab\u00eda moitos homes pobres (\"pauperes\") que s\u00f3 se pod\u00edan permitir comprar as roupas m\u00e1is b\u00e1sicas e, quizais, algunha arma vella. Pedro o Ermit\u00e1n, que se uniu \u00e1 cruzada dos pr\u00edncipes en Constantinopla, era considerado o respons\u00e1bel de coidar a estas persoas, a quen se lles permit\u00eda organizarse en pequenos grupos, posibelmente compa\u00f1\u00edas militares af\u00edns, e que a mi\u00fado \u00edan dirixidos por alg\u00fan cabaleiro empobrecido.\nOs distintos grupos de cruzados chegaron a Constantinopla con poucas provisi\u00f3ns, esperando recibir axuda de Aleixo I. Aleixo, pola s\u00faa banda, atop\u00e1base nunha situaci\u00f3n dif\u00edcil. Tras a dubidosa experiencia vivida coa anterior cruzada dos pobres, e tendo en conta que o normando Bohemundo de Tarento era un antigo inimigo seu, non sab\u00eda at\u00e9 que punto pod\u00eda fiarse dos supostos aliados cristi\u00e1ns vindos de occidente. Doutra banda, Aleixo segu\u00eda tendo esperanzas de conseguir controlar a este grupo de cruzados, e parece que mesmo contemplaba a posibilidade de utilizalos como axentes do imperio bizantino para recuperar terras perdidas. Dada a situaci\u00f3n, Aleixo chegou a un acordo cos cruzados: en intercambio pola comida e as subministraci\u00f3ns, Aleixo esix\u00eda que os cruzados lle xurasen lealdade, e que prometesen devolver ao Imperio bizantino todo o terreo que recuperasen dos turcos. Os cruzados, sen auga nin comida, non tiveron outra opci\u00f3n que aceptar tomar o xuramento, a\u00ednda que non sen antes asumir todas as partes unha serie de compromisos, e despois de que case se desatou un conflito militar na propia cidade nun combate aberto cos \"akritai\" do emperador.\nS\u00f3 o pr\u00edncipe Raimundo evitou o xuramento, ofrecendo a Aleixo que liderase a cruzada en persoa. Aleixo rexeitou a oferta, a\u00ednda que os dous personaxes convert\u00e9ronse en aliados por mor da desconfianza que ambos ti\u00f1an en Bohemundo.Aleixo chegou ao acordo cos cruzados de enviar un continxente militar baixo o mando do xeneral Tatikios (de orixe turca, curiosamente) para acompa\u00f1ar aos cruzados ao longo de Asia Menor. O seu primeiro obxectivo ser\u00eda Nicea, unha antiga cidade do Imperio bizantino que agora era a capital do Sultanato de R\u00fcm, gobernado nese momento por Kilij Arslan I. Nese momento, Arslan estaba en plena campa\u00f1a militar contra os danism\u00e9ndidas, en Anatolia central, e deixara atr\u00e1s tanto o seu tesouro como \u00e1 s\u00faa familia, infravalorando a capacidade militar dos cruzados. A cidade sufriu un longo cerco que non tivo grandes resultados, posto que os cruzados non foron quen de bloquear o lago no que estaba situada a cidade, e a trav\u00e9s deste pod\u00eda recibir provisi\u00f3ns. Cando Kilij Arslan recibiu noticias do cerco apresurouse a volver \u00e1 s\u00faa capital, e atacou ao ex\u00e9rcito cruzado o 23 de maio dese ano. Con todo, nesta ocasi\u00f3n os turcos foron derrotados, a\u00ednda que ambos os bandos sufriron duras perdas. Vendo que non ser\u00eda capaz de liberar a cidade, aconsellou \u00e1 gornici\u00f3n que se rendese se a situaci\u00f3n chegaba a ser insustent\u00e1bel. Aleixo, temendo que os cruzados saqueasen a cidade e destru\u00edsen a s\u00faa riqueza, chegou a un acordo secreto de rendici\u00f3n coa cidade, e preparouse para tomala pola noite. O 19 de xu\u00f1o de 1097, os cruzados espertaron e advertiron que os estandartes bizantinos ondeaban nos muros da cidade.\nNon lles prohibiron saquear a cidade, sen\u00f3n que os cruzados ti\u00f1an prohibido entrar na cidade salvo en pequenos grupos, o que causou un gran malestar no ex\u00e9rcito cruzado, e supuxo un engadido m\u00e1is \u00e1 tensi\u00f3n xa existente entre cristi\u00e1ns orientais e occidentais. Finalmente, os cruzados partiron en direcci\u00f3n a Xerusal\u00e9n. Estevo de Blois escribiu \u00e1 s\u00faa muller Adela estimando unha viaxe de cinco semanas m\u00e1is at\u00e9 alcanzar a cidade santa. De feito, esa viaxe levar\u00edalles dous anos.\nOs cruzados, a\u00ednda acompa\u00f1ados por algunhas tropas bizantinas comandadas por Tatikios, marcharon cara a Dorilea, onde Bohemundo sufriu un ataque por sorpresa de Kilij Arslan, na batalla de Dorilea; o 1 de xullo dese ano, Godofredo foi capaz de atravesar as li\u00f1as inimigas e, con axuda das tropas do legado Ademar (que atacou aos turcos desde a retagarda) derrotou aos turcos e saqueou o seu campamento. Kilij Arslan bateuse en retirada, e os cruzados marcharon case sen oposici\u00f3n ao longo de Asia Menor at\u00e9 chegar a Antioqu\u00eda, salvo por unha batalla en setembro na que tam\u00e9n derrotaron aos turcos. Ao longo do cami\u00f1o, os cruzados foron capaces de capturar varias cidades, como Sozopolis, Konya e Kayseri, a\u00ednda que a maior\u00eda destas cidades perd\u00e9ronse de novo fronte aos turcos en 1101.\nEn xeral, a marcha a trav\u00e9s de Asia foi moi penosa para o ex\u00e9rcito cruzado. Atop\u00e1banse a mediados do ver\u00e1n, e os cruzados ti\u00f1an moi pouca auga e comida, polo que moitos homes e animais morreron durante a marcha. Do mesmo xeito que ocorrera en Europa, os cristi\u00e1ns de Asia en ocasi\u00f3ns regal\u00e1banlles comida ou di\u00f1eiro, pero na maior\u00eda das ocasi\u00f3ns os cruzados dedic\u00e1banse ao saqueo e \u00e1 pillaxe se se lles presentaba a oportunidade. Pola s\u00faa banda, os distintos l\u00edderes da cruzada continuaban disput\u00e1ndose o liderado absoluto da mesma, a\u00ednda que ning\u00fan era o suficientemente poderoso para tomar o mando, a\u00ednda que Ademar de Le Puy sempre foi reco\u00f1ecido como l\u00edder espiritual. Tras atravesar as Portas Cilicias Baldu\u00edno separouse do resto de cruzados, e puxo rumbo cara \u00e1s terras armenias de ao redor do \u00c9ufrates. Chegou \u00e1 cidade de Edesa (hoxe Urfa, en Turqu\u00eda), que estaba en mans de cristi\u00e1ns armenios, e foi adoptado como herdeiro polo rei Thoros de Edesa, un armenio pertencente \u00e1 Igrexa ortodoxa de Grecia e que non contaba co favor dos seus s\u00fabditos por culpa da s\u00faa relixi\u00f3n. Thoros foi asasinado, e Baldu\u00edno converteuse no novo gobernante, creando o condado de Edesa, que \u00e1 s\u00faa vez ser\u00eda o primeiro dos estados cruzados.\nCerco de Antioqu\u00eda.\nO ex\u00e9rcito cruzado, mentres tanto, marchou cara a Antioqu\u00eda, cidade situada a metade de cami\u00f1o entre Constantinopla e Xerusal\u00e9n e cun gran valor relixioso tam\u00e9n para a cristiandade. O 20 de outubro de 1097, os cruzados cercaron a cidade, comezando un cerco que durar\u00eda case oito meses. Durante ese tempo, os cristi\u00e1ns tiveron que someterse a terribles penalidades, e v\u00edronse obrigados a enfrontarse a dous importantes ex\u00e9rcitos de apoio aos asediados enviados por Damasco e Alepo. Antioqu\u00eda era unha cidade tan grande que os cruzados non ti\u00f1an suficientes tropas como para rodeala completamente, polo que tivo a posibilidade de manter un certo nivel de subministraci\u00f3ns durante todo ese tempo. Por outra banda, a medida que o cerco se alongaba foi quedando cada vez m\u00e1is claro que Bohemundo pretend\u00eda conquistar a cidade para quedar como gobernador.\nYaghi-Siyan, o gobernador de Antioqu\u00eda, s\u00f3 pod\u00eda contar co seu propio ex\u00e9rcito persoal para se defender. Para prepararse para o cerco, exiliou a moitos dos cristi\u00e1ns pertencentes \u00e1 Igrexa Ortodoxa Grega e Armenia, aos que consideraba pouco fiables. Tam\u00e9n encerrou en prisi\u00f3n a Xo\u00e1n de Oxite, patriarca de Antioqu\u00eda da Igrexa ortodoxa grega, e converteu a catedral de San Pedro nun cortello. Os cristi\u00e1ns ortodoxos sirianos foron polo xeral respectados, posto que Yaghi-Siyan os consideraba m\u00e1is leais a el que os outros debido a que tam\u00e9n eran inimigos dos gregos e dos armenios. Yaghi-Siyan e o seu fillo Shams ad-Dawla solicitaron axuda a Duqaq (gobernador de Damasco). Mentres tanto lanzaba ataques contra o campamento cristi\u00e1n e acosaba as partidas de forraxeadores do ex\u00e9rcito invasor.\nYaghi-Siyan sab\u00eda grazas aos seus informadores que exist\u00edan divisi\u00f3ns entre os cristi\u00e1ns debido a que tanto Raimundo IV de Tolosa como Bohemundo de Tarento quer\u00edan a cidade para eles. Nunha ocasi\u00f3n, mentres Bohemundo estaba a buscar alimento, Raimundo atacou a cidade en solitario, pero foi repelido polas tropas de Yaghi-Siyan. O 30 de decembro chegaron os esperados reforzos de Duqaq, pero foron derrotados pola partida de aprovisionamento de Bohemundo, polo que se retiraron a Homs.\nYaghi-Siyan acudiu ent\u00f3n a Radwan (gobernador de Alepo) en busca de axuda. Con todo, en febreiro dese ano, o ex\u00e9rcito enviado por Radwan foi tam\u00e9n derrotado e Yaghi-Siyan aproveitou a marcha temporal do ex\u00e9rcito invasor para facer unha sa\u00edda contra o seu campamento, pero tam\u00e9n tivo que se retirar cando os cruzados retornaron vitoriosos. En marzo, Yaghi-Siyan logrou emboscar a unha partida de cruzados que tra\u00edan madeira e outros materiais desde o porto de San Sime\u00f3n. Chegaron noticias ao campamento cruzado de que Raimundo e Bohemundo morreran nesa batalla, e produciuse unha gran confusi\u00f3n que Yaghi-Siyan aproveitou para atacar ao ex\u00e9rcito comandado por Godofredo de Bouill\u00f3n. Con todo, Yaghi-Siyan volveu ser repelido cando Bohemundo e Raimundo volveron ao campamento.\nNesta ocasi\u00f3n o gobernador acudiu a Kerbogha, \"atabeg\" de Mosul, en busca de axuda. Os cruzados sab\u00edan que deb\u00edan tomar a cidade antes de que chegasen os reforzos de Kerbogha, e Bohemundo negociou en segredo cun dos gardas de Yaghi-Siyan, un armenio chamado Firuz, que accedeu a traizoar \u00e1 cidade. O 2 de xu\u00f1o de 1098 os cruzados entraron na cidade matando a case todos os seus habitantes antes de que Kerbogha puidese acudir no seu auxilio. A gornici\u00f3n repregouse ao interior da cidadela. S\u00f3 uns poucos d\u00edas m\u00e1is tarde chegou o ex\u00e9rcito musulm\u00e1n de 200\u00a0000 combatentes, que iniciou un novo cerco, esta vez cos cristi\u00e1ns (soamente uns 20\u00a0000 persoas inclu\u00eddo os non combatentes) no interior da cidade. Xusto ent\u00f3n, un monxe chamado Pedro Bartolomeu asegurou descubrir a Lanza Sacra na cidade e, a\u00ednda que alg\u00fans eran esc\u00e9pticos en canto ao achado, o acontecemento considerouse un milagre que presaxiaba que obter\u00edan a vitoria fronte aos infieis.\nO 28 de xu\u00f1o os cruzados derrotaron a Kerbogha en batalla campal, vitoria que en parte se atrib\u00fae ao feito de que Kerbogha non foi capaz de organizar \u00e1s distintas facci\u00f3ns que compu\u00f1an o seu ex\u00e9rcito. Mentres que os cruzados marchaban contra os musulm\u00e1ns, a secci\u00f3n fatim\u00ed desertou do continxente turco temendo que Kerbogha se volvese demasiado poderoso se lograba derrotar aos cruzados. Por outra banda, e segundo a lenda cristi\u00e1 asociada ao descubrimento da Lanza Sacra, un ex\u00e9rcito de santos cristi\u00e1ns acudir\u00eda en axuda dos cruzados na batalla, esnaquizando o ex\u00e9rcito de Kerbogha.\nBohemundo de Tarento, tras a retirada dos ex\u00e9rcitos bizantinos que os acompa\u00f1aron na expedici\u00f3n, alegou deserci\u00f3n por parte destes, e argumentou que dita deserci\u00f3n invalidaba todos os xuramentos que fixeran fronte a Aleixo I. Bohemundo, grazas \u00e1 ruptura do xuramento, retivo a cidade para si, a\u00ednda que non todos os cruzados estaban de acordo, e en especial Raimundo de Tolosa. As discusi\u00f3ns entre os l\u00edderes supuxeron un novo atraso na marcha da cruzada, que quedou estancada durante todo o resto do ano. Doutra banda, a toma de Antioqu\u00eda implicou o nacemento do segundo Estado cruzado.\nMentres tanto, irrompeu en escena o estalido dunha praga (posibelmente tifo), que matou a moitos dos cruzados, inclu\u00edndo ao legado pontificio Ademar de Le Puy. Os soldados contaban cada vez con menos cabalos, e os campesi\u00f1os musulm\u00e1ns neg\u00e1banse a os prover de comida. En decembro dese ano, a cidade de Ma'arrat al-Numan foi capturada tras un cerco no que, ademais de finalizar co asasinato de toda a poboaci\u00f3n, se chegaron a producir casos de canibalismo entre os cruzados.\nOs cabaleiros de menor rango f\u00f3ronse impacientando, e ameazaron con continuar cara a Xerusal\u00e9n deixando atr\u00e1s aos seus l\u00edderes e as s\u00faas disputas internas. Finalmente, a comezos de 1099, renovouse a marcha cara \u00e1 Cidade Santa, deixando a Bohemundo atr\u00e1s como novo Pr\u00edncipe de Antioqu\u00eda.\nCerco e conquista de Xerusal\u00e9n.\nDesde Antioqu\u00eda os cruzados marcharon cara a Xerusal\u00e9n. A cidade naquel momento atop\u00e1base disputada entre os fatim\u00eds de Exipto e os turcos de Siria. Polo cami\u00f1o, conquistaron diversas prazas \u00e1rabes (entre elas o futuro castelo Krak des Chevaliers, que foi abandonado), e asinaron acordos con outras, desexosas de manter a s\u00faa independencia e de facilitar que os cruzados atacasen aos turcos. A medida que se dirix\u00edan ao sur pola costa do mar Mediterr\u00e1neo os cruzados non se atoparon demasiada resistencia, posto que os l\u00edderes locais prefer\u00edan chegar a acordos de paz con eles e darlles subministraci\u00f3ns sen chegar ao conflito armado.\nXerusal\u00e9n, mentres tanto, cambiara de mans varias veces, nos \u00faltimos tempos e desde 1098 atop\u00e1base en mans dos fatim\u00eds de Exipto. Os cruzados chegaron ante as murallas da cidade en xu\u00f1o de 1099 e, do mesmo xeito que fixeron con Antioqu\u00eda, despregaron as s\u00faas tropas para sometela a un longo cerco, durante o cal os cruzados sufriron tam\u00e9n un gran n\u00famero de baixas por culpa da falta de comida e auga nos arredores de Xerusal\u00e9n. Cando o ex\u00e9rcito cruzado chegou a Xerusal\u00e9n, do ex\u00e9rcito inicial s\u00f3 quedaban doce mil homes, inclu\u00edndo mil cincocentos soldados de cabalar\u00eda. Enfrontados ao que parec\u00eda unha tarefa impos\u00edbel, os cruzados levaron a cabo diversos ataques contra as murallas da cidade, pero todos foron repelidos. Os relatos da \u00e9poca indican que a moral do ex\u00e9rcito viuse mellorada cando un sacerdote chamado Pedro Desiderio asegurou ter unha visi\u00f3n divina na cal se lles daba instruci\u00f3ns de marcharen descalzos en procesi\u00f3n ao redor das murallas da cidade, tras o cal a cidade caer\u00eda en nove d\u00edas, seguindo o exemplo b\u00edblico da ca\u00edda de Xeric\u00f3. O 8 de xullo os cruzados realizaron esa procesi\u00f3n.\nFinalmente a cidade caer\u00eda en mans cristi\u00e1s o 15 de xullo de 1099, grazas a unha axuda inesperada. As tropas xenovesas dirixidas por Guillerme Embriaco dirix\u00edronse a Terra Santa nunha expedici\u00f3n privada. Dirix\u00edanse en primeiro lugar a Ascal\u00f3n, pero un ex\u00e9rcito fatim\u00ed de Exipto obrigounos a marchar terra dentro cara a Xerusal\u00e9n, cidade que se atopaba nese momento cercada polos cruzados. Os xenoveses desmantelaran previamente as naves nas cales navegaran at\u00e9 Terra Santa, e utilizaron esa madeira para constru\u00edr torres de cerco. Estas torres foron enviadas cara \u00e1s murallas da cidade a noite do 14 de xullo entre a sorpresa e a preocupaci\u00f3n da gornici\u00f3n defensora. \u00c1 ma\u00f1\u00e1 do d\u00eda 15, a torre de Godofredo chegou \u00e1 s\u00faa secci\u00f3n das murallas pr\u00f3xima \u00e1 esquina nord\u00e9s da cidade e, segundo a \"Gesta\", dous cabaleiros procedentes de Tournai chamados Letaldo e Enxelberto foron os primeiros en acceder \u00e1 cidade, seguidos por Godofredo, o seu irm\u00e1n Eustaquio, Tancredo e os seus homes. A torre de Raimundo quedou freada por unha gabia pero, dado que os cruzados xa entraran pola outra v\u00eda, os gardas rend\u00e9ronse a Raimundo.\nAo longo desa mesma tarde, a noite e a ma\u00f1\u00e1 do d\u00eda seguinte, os cruzados desencadearon unha terrible matanza de homes, mulleres e nenos, musulm\u00e1ns, xudeus e mesmo os escasos cristi\u00e1ns do leste que permaneceran na cidade. A\u00ednda que moitos musulm\u00e1ns buscaron acubillo na mesquita de al-Aqsa e os xudeus nas s\u00faas sinagogas pr\u00f3ximas ao muro das Lamentaci\u00f3ns, poucos cruzados se apiadaron das vidas dos habitantes. Segundo a obra an\u00f3nima \"Gesta Francorum\", \u00ab... a carnicer\u00eda foi tan grande que os nosos homes andaban co sangue \u00e1 altura dos seus nocellos...\u00bb Outros relatos que falan do sangue chegando \u00e1 altura das r\u00e9deas dos cabalos son reminiscencias de pasaxes do \"Apocalipse\" (14:20).\nDous mil xudeus foron encerrados na sinagoga principal, \u00e1 que se prendeu lume. Un dos homes que participou naquela carnizar\u00eda, Raimundo de Aguilers, c\u00f3engo de Puy, deixou unha descrici\u00f3n para a posteridade que fala por si soa:Tancredo pola s\u00faa banda, reclamou o control do templo de Xerusal\u00e9n e ofreceu protecci\u00f3n a alg\u00fans dos musulm\u00e1ns que se refuxiaron a\u00ed con axuda de Sexismundo Gozzer, un tridentino a cargo da cruzada lombarda. Con todo, foron incapaces de evitar a s\u00faa morte a mans dos seus compa\u00f1eiros cruzados.Alg\u00fans xefes cruzados, por exemplo Gast\u00f3n de Bearn, tratou de protexer aos civ\u00eds refuxiados no Templo d\u00e1ndolles os seus estandartes, pero foi en balde, porque ao d\u00eda seguinte un grupo de cabaleiros exaltados asasinounos tam\u00e9n. S\u00f3 se salvou unha parte da gornici\u00f3n, protexida polo xuramento de Raimundo de Tolosa.\nPor outra banda, a \"Gesta Francorum\" establece que algunhas persoas lograron escapar \u00e1 toma de Xerusal\u00e9n vivas. O seu autor escribiu: \u00abCando os pag\u00e1ns foran vencidos, os nosos homes capturaron a moitos, tanto mulleres como homes, e ou ben lles daban morte ou os manti\u00f1an cativos\u00bb. M\u00e1is tarde dise: \u00abOs nosos xefes tam\u00e9n ordenaron que todos os sarracenos mortos fosen enviados f\u00f3ra da cidade debido ao fedor, posto que toda a cidade estaba chea de cad\u00e1veres; e por iso os sarracenos vivos arrastraron aos mortos at\u00e9 as sa\u00eddas das murallas e coloc\u00e1ronos en piras, coma se fosen casas. Nunca ningu\u00e9n puido ver ou ouvir dunha matanza como esa de pag\u00e1ns, posto que as piras funerarias se alzaban como pir\u00e1mides, e ningu\u00e9n sabe o seu n\u00famero salvo o mesmo Deus\u00bb.\nFin da cruzada.\nEn primeiro lugar os cruzados ofreceron a Raimundo de Tolosa o t\u00edtulo de rei de Xerusal\u00e9n, pero o rexeitou. Despois ofrec\u00e9uselle a Godofredo de Buill\u00f3n, que aceptou gobernar a cidade pero rexeitou ser coroado como rei, dicindo que non levar\u00eda unha \u00abcoroa de ouro\u00bb no lugar no que Cristo portara \u00abunha coroa de espi\u00f1as\u00bb. No seu lugar, tomou o t\u00edtulo de \"Advocatus Sancti Sepulchri\" (\u00abprotector do Santo Sepulcro\u00bb) ou, simplemente, o de \u00abpr\u00edncipe\u00bb. Na \u00faltima acci\u00f3n da cruzada encabezou un ex\u00e9rcito que derrotou a un ex\u00e9rcito fatim\u00ed invasor na batalla de Ascal\u00f3n. Godofredo morreu en xullo de 1100 e foi sucedido polo seu irm\u00e1n, ent\u00f3n Baldu\u00edno de Edesa, que si que aceptar\u00eda o t\u00edtulo de rei de Xerusal\u00e9n e ser\u00eda coroado baixo o nome de Baldu\u00edno I de Xerusal\u00e9n.\nCon esta conquista finalizou a primeira cruzada, a \u00fanica exitosa. Tras a toma de Xerusal\u00e9n, moitos cruzados volveron aos seus lugares de orixe, a\u00ednda que outros quedaron a defender as terras recentemente conquistadas. Entre eles, Raimundo de Tolosa, desgustado por non ser o rei de Xerusal\u00e9n, independizouse e dirixiuse a Tr\u00edpoli (no actual L\u00edbano), onde fundou o condado do mesmo nome.\nAs expedici\u00f3ns de 1101 e o establecemento dun novo reino.\nCapturando Xerusal\u00e9n e a igrexa do Santo Sepulcro, o xuramento cruzado quedara cumprido. Con todo, hab\u00eda moitos cabaleiros que volveran a casa antes de alcanzar Xerusal\u00e9n, as\u00ed como outros moitos que non chegaran a abandonar Europa. Cando chegaron noticias do \u00e9xito da cruzada, estes homes foron ridiculizados polas s\u00faas familias e recibiron ameazas de excomu\u00f1\u00f3n por parte do clero. Doutra banda, outros moitos cruzados que permaneceran na cruzada at\u00e9 o seu final tam\u00e9n volveron \u00e1s s\u00faas casas, polo que, segundo Fulquerio de Chartres, no ano 1100 xa s\u00f3 quedaban uns poucos centos de cabaleiros no novo reino.\nEn 1101 comezou unha nova cruzada, \u00e1 que se sumaron Estevo de Blois e Hugo de Vermandois, que regresaran a casa antes de alcanzar Xerusal\u00e9n. Esta cruzada foi case aniquilada en Asia Menor polos turcos selx\u00facidas, pero os sobreviventes serviron para reforzar o novo reino \u00e1 s\u00faa chegada a Xerusal\u00e9n. Nos anos seguintes, o reino tam\u00e9n recibiu axuda dos mercadores italianos que se estableceron en portos sirios e das ordes relixiosas e militares dos Cabaleiros Templarios e os Cabaleiros Hospitalarios, que foron creadas durante o reinado de Baldu\u00edno I.\nParticipantes na primeira cruzada.\nPeregrinaci\u00f3n armada.\nA\u00ednda que se denomina primeira cruzada, en realidade ning\u00fan dos que participaron nela v\u00edase a si mesmo como \u00abcruzado\u00bb, que \u00e9 un termo de cu\u00f1aci\u00f3n posterior aos feitos. A referencia aos cruzados apareceu a comezos do s\u00e9culo XIII, m\u00e1is de 100 anos despois da primeira cruzada. Tampouco os cruzados non se v\u00edan a si mesmos como os primeiros, posto que non sab\u00edan que haber\u00eda cruzadas posteriores \u00e1 s\u00faa. En realidade, v\u00edanse como meros peregrinos (\"peregrinatores\") nunha viaxe (\"iter\"), coa particularidade de que \u00edan armados, e \u00e9 a esa condici\u00f3n, a de participantes nunha peregrinaci\u00f3n armada, \u00e1 que se fai referencia nos relatos contempor\u00e1neos.\nOs participantes na peregrinaci\u00f3n deb\u00edan prestar xuramento ante a Igrexa de que completar\u00edan a viaxe, e enfront\u00e1banse ao castigo da excomu\u00f1\u00f3n se fallaban no intento, o cal dotaba \u00e1 cruzada dun car\u00e1cter oficial. Os cruzados deb\u00edan xurar que a s\u00faa viaxe non estar\u00eda completa ata que puxesen o p\u00e9 dentro do Santo Sepulcro de Xerusal\u00e9n. Por outra banda, e dado que as peregrinaci\u00f3ns eran eventos abertos a calquera que quixese participar nelas, tam\u00e9n se pod\u00edan unir candidatos non desexables para unha expedici\u00f3n militar. Mulleres, vellos e enfermos, a pesar de que se lles desaconsellaba a participaci\u00f3n, pod\u00edanse unir sen que ningu\u00e9n puidese prohibirllo.\nPopularidade da cruzada.\nA primeira cruzada atraeu ao maior n\u00famero de campesi\u00f1os, o cal supuxo que o que comezou como unha chamada menor para asistencia de car\u00e1cter militar se convertese nunha migraci\u00f3n de poboaci\u00f3n de grande envergadura. A chamada para acudir \u00e1 cruzada era moi popular, entre outras cousas, porque era capaz de fundir nun s\u00f3 as figuras do guerreiro medieval e do peregrino. Do mesmo xeito que un guerreiro santo nunha guerra santa, o participante na cruzada portaba a s\u00faa arma para loitar pola Igrexa, obtendo a cambio todos os beneficios espirituais como a Indulxencia ou o martirio se o participante morr\u00eda en batalla.\nDo mesmo xeito que un peregrino na s\u00faa peregrinaci\u00f3n, un cruzado ter\u00eda o dereito a recibir hospitalidade e protecci\u00f3n persoal da Igrexa, protecci\u00f3n que abarcaba tanto \u00e1 s\u00faa persoa como dos seus bens. Os beneficios da indulxencia ti\u00f1an unha dobre fonte, tanto participando como guerreiros sagrados da Igrexa como peregrinos, polo que lles ser\u00eda concedida tanto se morr\u00edan en batalla coma se sobreviv\u00edan \u00e1 cruzada. Doutra banda, non se trataba dunha indulxencia no sentido medieval, pois as indulxencias daquel ent\u00f3n eran obxecto de compravenda, sen\u00f3n que se baseaba m\u00e1is nun sistema de penitencia autoimposta de forma voluntaria para conseguir a absoluci\u00f3n. Esta diferenza crucial \u00e9 o que separa a indulxencia medieval da idea orixinal da cruzada.\nPor \u00faltimo, exist\u00edan participantes que acud\u00edan obrigados polo seu se\u00f1or feudal. As clases m\u00e1is pobres acud\u00edan \u00e1 nobreza local para que lles servisen de gu\u00eda, e iso fac\u00eda que un arist\u00f3crata o suficientemente poderoso puidese motivar a outros para unirse \u00e1 causa tam\u00e9n. A conexi\u00f3n cun l\u00edder adi\u00f1eirado permit\u00eda ao campesi\u00f1o medio poder contribu\u00edr \u00e1 cruzada baixo unha certa protecci\u00f3n na viaxe, ao contrario dos que acud\u00edan pola s\u00faa conta. Tam\u00e9n hab\u00eda obrigaci\u00f3ns familiares, que fac\u00edan que alg\u00fans soldados acudisen para apoiar a alg\u00fan familiar que tam\u00e9n xurara participar na cruzada. Todos estes factores motivaron a distintas persoas por distintos motivos a participar na cruzada.\nAlg\u00fans nobres, como certos reis e alg\u00fans dos seus herdeiros, ti\u00f1an prohibido participar por culpa da s\u00faa posici\u00f3n din\u00e1stica.\nRecompensas espirituais e terreais.\nA chamada \u00e1 cruzada tivo lugar nunha \u00e9poca na que, tras unha serie de anos de boas colleitas, incrementouse a poboaci\u00f3n de Europa occidental, incrementando tam\u00e9n con iso o tama\u00f1o dos ex\u00e9rcitos da cristiandade. Isto permitiu asumir unha serie de campa\u00f1as como a Reconquista e a cruzada. Ademais, o atractivo de comezar unha nova vida nun Oriente m\u00e1is rico e pr\u00f3spero incentivou a moitas persoas para deixar as s\u00faas terras. A expansi\u00f3n da poboaci\u00f3n supuxo unha diminuci\u00f3n das oportunidades de enriquecemento en Europa, e as pos\u00edbeis recompensas espirituais, pol\u00edticas e econ\u00f3micas da cruzada tentaban a numerosos participantes.\nA visi\u00f3n tradicional sobre os motivos dos cruzados para participar na expedici\u00f3n explican que a maior parte dos participantes eran novos fillos de nobres que non ti\u00f1an posibilidade de herdar terras debido \u00e1 pr\u00e1ctica do morgado e \u00e1 primoxenitura e nobres desposu\u00eddos que part\u00edan en busca dunha nova vida no rico oriente. Os rumores sobre tesouros descubertos en terras musulm\u00e1s da al-Andalus eran moi atractivos, e fac\u00edan que a xente avaliase que se houbo eses tesouros en Hispania, deber\u00eda haber moitos m\u00e1is en Xerusal\u00e9n. En calquera caso, e a\u00ednda que estes motivos foron reais at\u00e9 certo punto, non foron a \u00fanica motivaci\u00f3n para a maior\u00eda. Pola contra, estudos m\u00e1is recentes suxiren que a\u00ednda que o papa Urbano prometese aos cruzados tantas ganancias espirituais como materiais, o obxectivo principal dos cruzados era m\u00e1is espiritual que material.\nNese sentido, os estudos realizados por Jonathan Riley-Smith mostran que a cruzada era unha campa\u00f1a inmensamente custosa, que s\u00f3 estaba ao alcance daqueles cabaleiros que xa ti\u00f1an unha considerable riqueza, como Hugo I de Vermandois ou Roberto II de Normand\u00eda, que eran parentes das familias reais francesa e inglesa, ou Raimundo IV de Tolosa, que gobernaba gran parte do sur de Francia. Mesmo neses casos, estes cabaleiros deb\u00edan vender gran parte das s\u00faas terras a familiares ou \u00e1 Igrexa antes de poder participar na cruzada, e os seus parentes tam\u00e9n tiveron que achegar en moitas ocasi\u00f3ns parte do di\u00f1eiro necesario para a campa\u00f1a. Riley-Smith afirma, por tanto, que non hai evidencia real que apoie a suposici\u00f3n de que a cruzada fose unha oportunidade para que os fillos pequenos buscasen a riqueza que, \u00e1 s\u00faa vez, deixasen de ser unha carga para as s\u00faas familias.\nComo exemplo de motivaci\u00f3n espiritual por encima da terreal, Godofredo de Bouill\u00f3n e o seu irm\u00e1n Baldu\u00edno deixaron pechadas unha serie de disputas coa Igrexa legando a s\u00faa terra ao clero local. Os documentos que recollen estas transacci\u00f3ns foron escritos polos cl\u00e9rigos, e non polos cabaleiros, e parecen idealizar a estes nobres e presentalos como homes p\u00edos que s\u00f3 buscaban cumprir cun voto de peregrinaci\u00f3n.\nDoutra banda, os cabaleiros m\u00e1is pobres (\"minores\") s\u00f3 pod\u00edan exporse acudir \u00e1 cruzada se esperaban sobrevivir mediante esmolas, ou se eran capaces de entrar ao servizo dun nobre adi\u00f1eirado. Este \u00faltimo caso era, por exemplo, o de Tancredo de Galilea, que aceptou servir \u00e1s ordes do seu t\u00edo Bohemundo. As cruzadas posteriores ser\u00edan organizadas por reis ou emperadores, e estar\u00edan financiadas con impostos especiais.\nFeitos posteriores.\nO resultado da primeira cruzada tivo un grande impacto na historia dos dous bandos en conflito. A nova estabilidade adquirida no oeste creou unha aristocracia guerreira en busca de novas conquistas e patrimonio, e a prosperidade das principais cidades significou a capacidade econ\u00f3mica para equipar as expedici\u00f3ns. As cidades estado mar\u00edtimas italianas, en particular Venecia e X\u00e9nova, estaban tam\u00e9n interesadas en estender o comercio. Pola s\u00faa banda, o papado viu as cruzadas como a s\u00faa forma de impor a influencia cat\u00f3lica como forza de unificaci\u00f3n, convertendo a guerra nunha misi\u00f3n relixiosa. Isto supuxo unha nova actitude fronte \u00e1 relixi\u00f3n que fixo pos\u00edbel que a disciplina relixiosa, antes aplicable soamente aos monxes, se estendese tam\u00e9n ao campo de batalla, coa creaci\u00f3n do concepto do guerreiro relixioso e do sentimento de cabalar\u00eda.\nA primeira cruzada tivo \u00e9xito na creaci\u00f3n, en territorio de Palestina e Siria, dos chamados Estados Cruzados: O Condado de Edesa, o Principado de Antioqu\u00eda, o Reino de Xerusal\u00e9n e o Condado de Tr\u00edpoli. Tam\u00e9n creou aliados ao longo da ruta dos cruzados, como o Reino armenio de Cilicia.\nDe volta en Europa occidental, os que lograran sobrevivir at\u00e9 alcanzar Xerusal\u00e9n foron recibidos como heroes. Roberto II de Flandres, por exemplo, recibiu o sobrenome de \"Hierosolymitanus\" grazas aos seus logros. A vida de Godofredo de Bouill\u00f3n, pola s\u00faa banda, converteuse en obxecto de lendas aos poucos anos da s\u00faa morte. Con todo, nalg\u00fans casos a situaci\u00f3n pol\u00edtica nos lugares de orixe viuse moi afectada as ausencias dos cruzados. Mentres Roberto II de Normand\u00eda estaba ausente, o control de Inglaterra pasou ao seu irm\u00e1n, Henrique I, e o conflito \u00e1 s\u00faa volta terminou desencadeando a batalla de Tinchebray en 1106.\nMentres tanto, a creaci\u00f3n dos Estados Cruzados supuxo un alivio para o Imperio bizantino, ao que axudou a conter a presi\u00f3n dos selx\u00facidas, e ao que permitiu recuperar varios dos seus territorios en Anatolia. O Imperio atravesou posteriormente, ao longo do s\u00e9culo XII, un per\u00edodo de relativa paz e prosperidade. No entanto, a\u00ednda que esta primeira cruzada pode considerarse como un apoio, ao facer fronte \u00e1 crecente ameaza selx\u00facida e establecendo pequenos reinos fronteirizos; as cruzadas posteriores, moi pouco eficaces contra os musulm\u00e1ns, s\u00f3 conseguiron debilitar cada vez m\u00e1is ao Imperio bizantino, en cuxos asuntos internos intervi\u00f1eron.\nO efecto nas dinast\u00edas musulm\u00e1s orientais foi m\u00e1is gradual, pero importante. A inestabilidade pol\u00edtica e a divisi\u00f3n do Grande Imperio selx\u00facida tras a morte de Malik Shah I impediu unha defensa coherente ante a invasi\u00f3n dos estados latinos. Esa mesma cooperaci\u00f3n continuou sendo dif\u00edcil durante moitas d\u00e9cadas, a\u00ednda que desde Exipto at\u00e9 Siria e Bagdad comezaron a haber chamamentos para a expulsi\u00f3n dos cruzados. Finalmente isto culminar\u00eda coa reconquista de Xerusal\u00e9n por Saladino, despois de que a dinast\u00eda axub\u00ed lograse unificar as \u00e1reas circundantes.\nO papa Urbano II, ao facer un chamamento para organizar unha cruzada a Terra Santa, buscaba reforzar a s\u00faa autoridade espiritual suprema sobre a cristiandade latina \u00e1 vez que expand\u00eda a s\u00faa \u00e1rea de poder. Non tivo \u00e9xito en unir de novo o cisma existente entre o leste e o oeste e, sen darse conta, contribu\u00edu a solidificar o cisma, sobre todo tras o saqueo de Constantinopla das \u00faltimas cruzadas.\nImpacto da primeira cruzada na arte e a literatura.\nO \u00e9xito da cruzada inspirou aos poetas de Francia que, no s\u00e9culo XII, dedic\u00e1ronse a compor varios cantares de xesta que enxalzaban e celebraban os logros de Godofredo de Bouillon e dos demais cruzados. Alg\u00fans destes, como o \"Cantar de Antioqu\u00eda\", un dos m\u00e1is famosos, son semi-hist\u00f3ricos, mentres que outros son completamente fantasiosos e chegan a describir batallas con dragns ou conectan aos devanceiros de Godofredo coa lenda do \"Cabaleiro do Cisne.\" En xeral, a este grupo de cantares denom\u00ednaselles o \"Ciclo das Cruzadas\".\nA cruzada tam\u00e9n serviu de inspiraci\u00f3n a artistas posteriores. En 1580, Torquato Tasso escribiu o poema \u00e9pico \"Xerusal\u00e9n liberada.\" Georg Friedrich H\u00e4ndel compuxo m\u00fasica baseada nese poema para a s\u00faa \u00f3pera \"Rinaldo.\" Pola s\u00faa banda, Tommaso Grossi, poeta do s\u00e9culo XIX, escribiu outro poema \u00e9pico que ser\u00eda a base da \u00f3pera de Giuseppe Verdi titulada \"I Lombardi alla prima crociata\".\nGustave Dor\u00e9, pola s\u00faa banda, fixo unha serie de gravados baseados en episodios da primeira cruzada.\nAs cruzadas vistas polos \u00e1rabes.\nO fen\u00f3meno militar co\u00f1ecido como as cruzadas foron percibidas desde o mundo musulm\u00e1n como unha invasi\u00f3n b\u00e1rbara protagonizada por uns fan\u00e1ticos relixiosos (denominados \"rum\" e \"frany\" polos musulm\u00e1ns) cun nivel cultural moi inferior ao que nese momento se gozaba no mundo \u00e1rabe. Nese sentido, Amin Maalouf describe na s\u00faa obra \"As cruzadas vistas polos \u00e1rabes\" o punto de vista do bando musulm\u00e1n, base\u00e1ndose para iso nos testemu\u00f1os dos historiadores e cronistas \u00e1rabes da \u00e9poca.\nDesde este punto de vista, Amin Maalouf presenta a primeira cruzada como o inicio de dous s\u00e9culos de guerra nos que os habitantes de poboaci\u00f3ns como Xerusal\u00e9n, Antioqu\u00eda, Tr\u00edpoli ou Tiro sufriron cercos, masacres e atrocidades de todo tipo, e cuxo recordo quedou na cultura popular musulm\u00e1 acentuando as diferenzas culturais entre as civilizaci\u00f3ns cristi\u00e1 e isl\u00e1mica, marcando a historia da rexi\u00f3n at\u00e9 a actualidade."}
{"id": "452238", "revid": "65337", "url": "https://gl.wikipedia.org/wiki?curid=452238", "title": "Leonard Forrer", "text": "Leonard Forrer, nado o 7 de novembro de 1869 en Winterthur, Su\u00edza, e finado o 17 de novembro 1953 en Londres, Reino Unido, foi un erudito e comerciante numism\u00e1tico anglo-su\u00edzo.\nTraxectoria.\nAos seus 18 anos, en 1887, Forrer marchou a Inglaterra para realizar os seus estudos, e dous anos m\u00e1is tarde comezou a traballar na prestixiosa casa de poxas londiniense Spink and Son, onde axi\u00f1a pasou a ser o responsable da s\u00faa secci\u00f3n de venda de moedas e medallas, que elevou ata lle conferir un prestixio internacional.\nA partir de 1893 encargouse da edici\u00f3n de todas as publicaci\u00f3ns de Spink and Son, tanto as de car\u00e1cter comercial como as de \u00edndole cient\u00edfica, entre as que c\u00f3mpre salientar un dicionario biogr\u00e1fico de gravadores e maxistrados monetarios desde a antig\u00fcidade cl\u00e1sica ata 1900, unha obra en oito volumes publicada entre 1904 e 1930 que segue a ser referencia m\u00e1is dun s\u00e9culo despois.\nEn 1944 foi galardoado pola Royal Numismatic Society coa s\u00faa prestixiosa medalla de honra.\nLeonard Forrer foi un dos numism\u00e1ticos que, a partir dun encontro mantido en Xenebra en 1951 con outros responsables das empresas m\u00e1is salientables do sector, se converteu en socio fundador da Asociaci\u00f3n Internacional de Numism\u00e1ticos Profesionais (AINP), da que foi ademais o seu primeiro presidente. Na s\u00faa hora, a AINP estableceu en 1963 a Medalla de Honra da instituci\u00f3n, concedida como reco\u00f1ecemento ao labor prestado ao servizo da instituci\u00f3n.\nOs seus fillos Leonard Steyning Forrer (1895-1968) e Rudolph Forrer continuaron o seu labor como comerciante numism\u00e1tico."}
{"id": "452240", "revid": "89787", "url": "https://gl.wikipedia.org/wiki?curid=452240", "title": "Jes\u00fas Fern\u00e1ndez Rodr\u00edguez da Bouza", "text": "Jes\u00fas Fern\u00e1ndez Rodr\u00edguez da Bouza, finado en Chantada o 15 de xullo de 2000, foi un m\u00e9dico e pol\u00edtico galego.\nTraxectoria.\nFillo de Jes\u00fas Fern\u00e1ndez Taboada. Foi m\u00e9dico do Sanatorio Santa Teresa de Vigo. Foi nomeado alcalde de Chantada en 1977. Finou en Chantada aos 85 anos.\nVida persoal.\nCasou con Ang\u00e9lica Jim\u00e9nez Gigirey en 1942, e foi pai de Jes\u00fas, M\u00aa Ang\u00e9lica, M\u00aa Isabel, Jorge, M\u00aa Cristina, M\u00aa Eugenia, M\u00aa Jos\u00e9, Ana e Bego\u00f1a Fern\u00e1ndez Jim\u00e9nez."}
{"id": "452241", "revid": "23204", "url": "https://gl.wikipedia.org/wiki?curid=452241", "title": "Luis Laiseka", "text": "Luis Fernando Laiseka Urrutia (Sodupe, Gue\u00f1es, 1948), co\u00f1ecido como Luis Laiseka, \u00e9 un co\u00f1ecido pol\u00edtico vasco de ideolox\u00eda independentista vasca, concelleiro do Concello de G\u00fce\u00f1es e ex secretario xeral de HB e EH, entre outros cargos.\nTraxectoria.\nLuis Laiseka naceu en Sodupe en 1948. Cando era novo, en 1968, foi detido pola Garda Civil e foi torturado. Polas circunstacias sociais, decidiu involucrarse na pol\u00edtica.\nDesde mozo afiliouse a Acci\u00f3n Nacionalista Vasca (EAE-ANV). Foi cabeza de lista e candidato a alcalde en G\u00fce\u00f1es nas elecci\u00f3ns do 28 de maio de 1995 polo partido pol\u00edtico Herri Batasuna. O partido obtivo 2 concelleiros e el exerceu de concelleiro, de l\u00edder da oposici\u00f3n e de Portavoz do grupo municipal Herri Batasuna no Concello de G\u00fce\u00f1es e tam\u00e9n foi o secretario xeral de Herri Batasuna en G\u00fce\u00f1es.\nNas seguintes elecci\u00f3ns, nas elecci\u00f3ns municipais do 13 de xu\u00f1o de 1999, despois de que HB fose ilegalizada, Laiseka foi cabeza de lista e candidato a alcalde en G\u00fce\u00f1es polo partido pol\u00edtico Euskal Herritarrok, o cal volveu obter 2 concelleiros e Lu\u00eds Laiseka volveu ser concelleiro, l\u00edder da oposici\u00f3n e Portavoz do grupo municipal EH no Concello de G\u00fce\u00f1es e tam\u00e9n foi o secretario xeral de EH en G\u00fce\u00f1es. Laiseka tam\u00e9n foi candidato a juntero \u00e1s Xuntas Xerais de Biscaia.\nEn 2003, como o partido pol\u00edtico Euskal Herritarrok foi disolto e o Tribunal Supremo ilegaliz\u00f3 os partidos pol\u00edticos Herri Batasuna e Batasuna, Laiseka e outros veci\u00f1os de G\u00fce\u00f1es promoveron candidaturas populares municipais. No caso de G\u00fce\u00f1es present\u00e1ronse baixo a candidatura \"G\u00fce\u00f1esko Abertzale Sozialistak\" (en galego, Socialistas Nacionalistas de G\u00fce\u00f1es), GUAS, \u00e1s elecci\u00f3ns municipais de Espa\u00f1a de 2003, onde se presentaron diferentes persoas independentes, entre elas, a s\u00faa filla Ziortza Laiseka Alcoceba.\nLaiseka tam\u00e9n fundou xunto con outros a co\u00f1ecida asociaci\u00f3n cultural e recreativa de G\u00fce\u00f1es \"Herriko Geltokia\" (en galego, a estaci\u00f3n do pobo), a cal preside, fundando a Herriko Taberna. En 2015 o Tribunal Supremo inclu\u00eduna nas listas de Herriko Tabernas que se deben clausurar.\nEst\u00e1 casado con Paquita Alcoceba, pol\u00edtica e activista vasca, representante de \"Gure Esku Dago\" e unha dos fundadores de \"Gure Esku Dago\" G\u00fce\u00f1es, e o seu cu\u00f1ado \u00e9 Arturo Alcoceba, co\u00f1ecido xornalista e activista do Pa\u00eds Vasco."}
{"id": "452242", "revid": "56817", "url": "https://gl.wikipedia.org/wiki?curid=452242", "title": "Se isto \u00e9 un home", "text": "Se isto \u00e9 un home, no orixinal \"Se questo \u00e8 un uomo\", \u00e9 un libro de Primo Levi publicado en 1947.\nHistoria.\nPrimo Levi escribiuna en 1946. A obra foi rexeitado por Einaudi, a aclamada e comunista casa editorial de Tur\u00edn. Unha pequena editora, De Silva, lanzou o libro en novembro de 1947, nunha edici\u00f3n de 2000 exemplares. A pesar dunha cr\u00edtica positiva escrita por Italo Calvino no peri\u00f3dico \"L'Unit\u00e0\", s\u00f3 se venderon 1500 copias. Levi tivo que agardar ata 1958 para que Einaudi reeditase o libro, nunha edici\u00f3n revisada e ampliada.\nArgumento.\nPrimo Levi relata a s\u00faa vida e a dos seus compa\u00f1eiros no campo de concentraci\u00f3n de Auschwitz-Birkenau entre 1944 e 1945. Sometidos a fame, sede, fr\u00edo, violencia, medo e falta de solidariedade, os prisioneiros habitaron un non-lugar onde as condici\u00f3ns para a vida humana quedaron suspendidas e no que sobrevivir resultaba practicamente imposible.\nTraduci\u00f3n.\nEn 2019 foi publicada en galego por Edici\u00f3ns Xerais en traduci\u00f3n de Xo\u00e1n Manuel Garrido Vilari\u00f1o."}
{"id": "452247", "revid": "89787", "url": "https://gl.wikipedia.org/wiki?curid=452247", "title": "Celestino Noguerol Fern\u00e1ndez", "text": "Celestino Noguerol Fern\u00e1ndez, foi un avogado e pol\u00edtico galego.\nTraxectoria.\nFoi nomeado secretario do concello de Chantada en 1907. Foi nomeado alcalde de Chantada na ditadura de Primo de Rivera e tomou posesi\u00f3n o 3 de outubro de 1923. Cesou no cargo en febreiro de 1924. Foi nomeado xu\u00edz municipal de Chantada en 1928. Na II Rep\u00fablica foi elixido alcalde o 10 de marzo de 1934, cesando no cargo o 21 de outubro dese ano.\nVida persoal.\nFoi pai de Celestino e Jes\u00fas Noguerol Sierra."}
{"id": "452250", "revid": "785", "url": "https://gl.wikipedia.org/wiki?curid=452250", "title": "Tour\u00e9m, Tour\u00e9m", "text": ""}
{"id": "452252", "revid": "23204", "url": "https://gl.wikipedia.org/wiki?curid=452252", "title": "Ristij\u00e4rvi", "text": "Ristij\u00e4rvi \u00e9 un municipio de Finlandia situado na rexi\u00f3n de Kainuu. En 2018 a s\u00faa poboaci\u00f3n era de 1\u00a0302\u00a0habitantes. A superficie do termo municipal \u00e9 de 897,93\u00a0km2, dos cales 62,30\u00a0km2 son auga. O concello ten unha densidade de poboaci\u00f3n de 1,56\u00a0hab./km\u00b2.\nLimita cos concellos de Puolanka, Hyrynsalmi, Kuhmo, Sotkamo e Paltamo, todos eles pertencentes \u00e1 s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "452253", "revid": "23204", "url": "https://gl.wikipedia.org/wiki?curid=452253", "title": "A ponte sobre o Drina", "text": "A ponte sobre o Drina, orixinalmente Na Drini \u0107uprija, \u00e9 unha novela do escritor serbio Ivo Andri\u0107, quen a escribiu en Belgrado durante a Segunda guerra mundial, e publicouna en 1945. A obra f\u00edxoo merecedor do Premio Nobel de Literatura en 1961. A trama desenv\u00f3lvese na cidade de Vi\u0161egrad e a s\u00faa ponte Mehmed Pa\u0161a Sokolovi\u0107, sobre o r\u00edo Drina. A historia abarca cerca de catro s\u00e9culos, inclu\u00edndo per\u00edodos de dominaci\u00f3n otom\u00e1 e austroh\u00fangara, e describe as relaci\u00f3ns e existencias dos seus habitantes, en particular os musulm\u00e1ns e ortodoxos de Bosnia e Hercegovina.\nTraduciuna ao galego Jairo Dorado Cadilla e publicouna Rinoceronte Editora no ano 2006 (ISBN 84-934801-9-3), con ep\u00edlogo de C\u00e9sar Antonio Molina."}
{"id": "452258", "revid": "12452", "url": "https://gl.wikipedia.org/wiki?curid=452258", "title": "Na Drini \u0107uprija, \u041d\u0430 \u0414\u0440\u0438\u043d\u0438 \u045b\u0443\u043f\u0440\u0438\u0458\u0430", "text": ""}
{"id": "452259", "revid": "12452", "url": "https://gl.wikipedia.org/wiki?curid=452259", "title": "\u041d\u0430 \u0414\u0440\u0438\u043d\u0438 \u045b\u0443\u043f\u0440\u0438\u0458\u0430", "text": ""}
{"id": "452261", "revid": "89787", "url": "https://gl.wikipedia.org/wiki?curid=452261", "title": "Paul Zipser", "text": "Paul Victor Louis Zipser, nado o 18 de febreiro de 1994 en Heidelberg, \u00e9 un xogador alem\u00e1n de baloncesto profesional que xoga no FC Bayern M\u00fcnchen da Basketball Bundesliga.\nTraxectoria profesional.\nO 23 de xu\u00f1o de 2016, Zipser foi seleccionado na 48\u00aa posici\u00f3n do Draft da NBA de 2016 polos Chicago Bulls. O 15 de xullo de 2016, Zipser asinou cos Bulls. Durante a s\u00faa tempada coma rookie, foi asignado en varias ocasi\u00f3ns \u00f3s Windy City Bulls, o afiliado dos Chicago Bulls na NBA D-League. O 14 de xullo de 2018, foi cortado polos Bulls.\nO 17 de xaneiro de 2019, Zipser asinou ata final da tempada co San Pablo Burgos da Liga ACB."}
{"id": "452262", "revid": "1131", "url": "https://gl.wikipedia.org/wiki?curid=452262", "title": "Gwilym Lee", "text": "Gwilym Lee, nado en Bristol o 24 de novembro de 1983, \u00e9 un actor gal\u00e9s. \u00c9 co\u00f1ecido polos seus papeis en \"The Tourist\" (2010), \"A Song for Jenny\" (2015), \"Jamestown\" (2017), \"Midsomer Murders\", e por interpretar o guitarrista Brian May no filme sobre Queen \"Bohemian Rhapsody\" (2018).\nTraxectoria.\nLee naceu en Bristol, fillo de pai galeses, Tom e Ceinwen. Ten outros tres irm\u00e1ns: Geraint, Owen e Rhiannon. Cando era pequeno, a familia mudouse a Sutton Coldfield, en Birmingham, malia que el mesmo se identifica como gal\u00e9s. Estudou literatura inglesa na Universidade de Cardiff e drama en Guildhall School of Music and Drama, onde recibiu a medalla de Ouro Guildhall en 2008. Lee vive en Londres."}
{"id": "452264", "revid": "1131", "url": "https://gl.wikipedia.org/wiki?curid=452264", "title": "Voo 961 de Air Transat", "text": "O voo 961 de Air Transat era un servizo internacional entre Varadero, Cuba a Quebec, Canad\u00e1. O d\u00eda 6 de marzo de 2005 o Airbus A310-308 que operaba a ruta experimentou un fallo estrutural no que o tim\u00f3n se desmontou en voo. A tripulaci\u00f3n foi capaz de recuperar o control do avi\u00f3n e regresou con seguridade a Varadero. En xaneiro de 2019 o aparello a\u00ednda estaba en servizo con Air Transat.\nA investigaci\u00f3n determinou que o procedemento de inspecci\u00f3n do fabricante para o tim\u00f3n non era o axeitado. Os procedententos de inspecci\u00f3n para estruturas de materiais compostos en avi\u00f3ns de pasaxeiros cambiaron debido a este accidente."}
{"id": "452267", "revid": "98629", "url": "https://gl.wikipedia.org/wiki?curid=452267", "title": "Historia da hamburguesa", "text": "As orixes da hamburguesa son incertas, pero posiblemente foi elaborada por primeira vez no per\u00edodo que vai desde finais do s\u00e9culo XIX at\u00e9 comezos do XX. A hamburguesa moderna nace das necesidades culinarias dunha sociedade que, pola s\u00faa recente industrializaci\u00f3n, leva un ritmo de vida m\u00e1is acelerado.\nA orixe deste alimento procesado \u00e9 pouco claro debido principalmente a que son moitas as persoas, todas elas de \"Hamburgo\", que se disputan a honra de ser as primeiras en p\u00f3r d\u00faas rebandas de pan a un filete de carne picada de vac\u00fan (hamburger steak). Pouco despois de compor a hamburguesa cos seus dous pans, comezou a aderezarse con todos os seus acompa\u00f1amentos caracter\u00edsticos: cebolas, follas de leituga, rebandas de encurtidos, bebidas etc. Compre salientar que os ingredientes b\u00e1sicos empregados na s\u00faa elaboraci\u00f3n, \u00e9 dicir, o pan e a carne de vac\u00fan, consum\u00edanse por separado desde hai moito tempo.\nA historia deste alimento \u00e9 notable por diversos motivos. Durante o transcurso do s\u00e9culo XX, dita historia vai acompa\u00f1ada de diversas pol\u00e9micas, por exemplo a controversia nutricional de finais dos anos 90. A hamburguesa identificouse cun pa\u00eds, os Estados Unidos, e cun estilo de alimentaci\u00f3n emerxente: o \"fast food.\" A hamburguesa, xunto co \"fried chicken\" e a torta de maz\u00e1, forma parte do conxunto de alimentos iconas da gastronom\u00eda estadounidense.\nA s\u00faa expansi\u00f3n a trav\u00e9s de todos os continentes pon de manifesto o proceso de globalizaci\u00f3n da alimentaci\u00f3n humana; cabe pensar que outros moitos alimentos seguiron os seus pasos globalizadores: o d\u00f6ner turco, a pizza italiana ou o suxi xapon\u00e9s entre outros. A hamburguesa propagouse como alimento por todo o mundo, quizais por ser sinxela de comprender nas diferentes culturas culinarias do mundo. Esta globalidade culinaria produciuse, en parte, por un novo concepto de vender alimentos procesados que nace nos anos 20 coa cadea de restaurantes \"White Castle\" (cuxo ide\u00f3logo \u00e9 Edgar Waldo \u00abBilly\u00bb Ingram) e que se perfecciona na d\u00e9cada de 1940 con McDonald's (dirixida polo executivo Ray Kroc). Esta expansi\u00f3n mundial ha proporcionado comparativas econ\u00f3micas como o \u00cdndice Big Mac, que permite comparar o poder adquisitivo de distintos pa\u00edses onde se vende a hamburguesa \"Big Mac\" da cadea de restaurantes de comida r\u00e1pida McDonald's.\nA hamburguesa \u00e9 un alimento no que se reflicte parte da historia do s\u00e9culo XX e ao que, por diversos motivos, #atribu\u00edr un certo simbolismo.\nA hamburguesa cumpriu na actualidade m\u00e1is dun s\u00e9culo de existencia na alimentaci\u00f3n humana e pode dicirse que a s\u00faa relativamente curta historia tivo m\u00e1is literatura que outros alimentos similares e contempor\u00e1neos como poden ser o \"hot dog\" estadounidense, o currywurst alem\u00e1n ou a pizza italiana.\nA vella hamburguesa.\nA m\u00e1is antiga referencia que se co\u00f1ece acerca desta preparaci\u00f3n data do imperio romano, e at\u00f3pase documentada no libro \"De re coquinaria\" (Sobre materia de coci\u00f1a). En devandita obra, Marco Gavio Apicio, patricio e gastr\u00f3nomo romano que viviu durante o reinado do emperador Tiberio, describe a preparaci\u00f3n da \"isicia omentata\", a cal \u00e9, basicamente, o que hoxe se co\u00f1ece como hamburguesa.\n\u00c9 probable que este prato fose utilizado polas lexi\u00f3ns romanas en campa\u00f1a debido \u00e1 s\u00faa facilidade para transportalo e coci\u00f1alo. Os ex\u00e9rcitos romanos puideron tela introducido durante a ocupaci\u00f3n de Xermania.\nMoito antes de que se producise a disputada invenci\u00f3n da hamburguesa nos Estados Unidos, en Europa xa exist\u00edan alimentos con certas similitudes culinarias. No s\u00e9culo XII, os mongois, unha tribo n\u00f3made, adoitaban portar durante as s\u00faas continuas traves\u00edas a s\u00faa propia comida, composta por diversas variedades de l\u00e1cteos (\"airag\") e carne de animais (cabalo ou camelo). Na \u00e9poca de Xenxis Kan (1167-1227), o seu ex\u00e9rcito de xinetes chegou a ocupar cara ao Oeste parte dos territorios actuais de Rusia, Ucra\u00edna e Casaquist\u00e1n, formando a denominada Horda de Ouro. Este ex\u00e9rcito de cabalar\u00eda mov\u00edase r\u00e1pido, polo que, cando non lles era posible deterse para xantar, estaban obrigados a ter que alimentarse mentres cabalgaban. Por iso pu\u00f1an uns anacos de carne en forma de filetes baixo as cadeiras de montar e as\u00ed a carne se desmenuzaba co trotar constante e coci\u00f1\u00e1base coa calor animal. Dise que este alimento a base de carne picada propagouse polo vasto territorio do Imperio Mongol at\u00e9 a s\u00faa escisi\u00f3n na d\u00e9cada de 1240. Era habitual que seguisen aos ex\u00e9rcitos agrupaci\u00f3ns de diferentes animais (raba\u00f1os ou mandas de cabalos, ovellas, bois, etc) que proporcionaban a contribuci\u00f3n proteica necesaria para a dieta dos guerreiros. Marco Polo fai descrici\u00f3ns dos costumes culinarios dos guerreiros mongois, indicando que a carne dun poni pod\u00eda proporcionar a comida diaria a cen guerreiros.\nCando os ex\u00e9rcitos mongois invadiron Rusia, os seus xinetes deixaron o sinal da carne de cabalo picada que posteriormente se denominou bist\u00e9 t\u00e1rtaro. A primeira receita en restaurantes desta comida non aparece at\u00e9 o ano 1938. A\u00ednda que sen achegar un nome claro, a primeira descrici\u00f3n do filete t\u00e1rtaro f\u00edxoa o escritor Xulio Verne en 1875 na s\u00faa novela \"Miguel Strogoff\". Entre o filete t\u00e1rtaro e o Labskaus alem\u00e1n existen certas similitudes, do mesmo xeito que co Mett. Outras carnes picadas cr\u00faas como o carpaccio italiano apareceron no s\u00e9culo XX; o carpaccio foi inventado en 1930 no Harry's Bar de Venecia. Da mesma forma, unha das referencias documentais m\u00e1is antigas a unha \u00absalchicha de Hamburgo\u00bb (\u00abHamburgh Sausage\u00bb en ingl\u00e9s) aparece en 1763 no libro de coci\u00f1a titulado \"Art of Cookery\" da autora brit\u00e1nica Hannah Glasse (1708-1770). A salchicha de Hamburgo real\u00edzase con carne picada e unha gran variedade de especias: noz moscada, cravo, pementa negra, allo ou sal, e acons\u00e9llase que se sirva acompa\u00f1ada dunha torrada. Unha ampla variedade de pratos tradicionais europeos elab\u00f3ranse con carne picada, como o pastel de carne, o pljeskavica serbio, os kofta \u00e1rabes, as alb\u00f3ndegas etc.\nMentres a carne picada empreg\u00e1base en diversas culturas de Europa e Asia Central, a historia do outro ingrediente da hamburguesa, o pan, transcorrera por canles diferentes. Entre as s\u00faas m\u00faltiples utilizaci\u00f3ns, \u00e9 indubidable que ti\u00f1a a de proporcionar soporte a outros alimentos, pero a descrici\u00f3n dese uso coa palabra s\u00e1ndwich non se fai at\u00e9 o s\u00e9culo XVIII. A pesar das m\u00faltiples versi\u00f3ns acerca da invenci\u00f3n e de ser reclamado en moitas culturas como propio, ao s\u00e1ndwich outorg\u00f3uselle este nome ao redor do ano 1765 grazas a un arist\u00f3crata ingl\u00e9s chamado John Montagu, IV Conde de S\u00e1ndwich, a quen lle gustaba comer desa forma para poder xogar \u00e1s cartas sen mancharse os dedos. No entanto, non foi at\u00e9 o ano 1840 cando a coci\u00f1eira Elizabeth Leslie describiu no seu libro de coci\u00f1a a receita dun s\u00e1ndwich por primeira vez na gastronom\u00eda dos Estados Unidos. O pan sempre formara parte da elaboraci\u00f3n de todo tipo de procesos alimentarios, mesmo de salsas, por exemplo as descritas por Marie-Antoine Car\u00eame na s\u00faa obra compendio titulada \"L'art da cuisine fran\u00e7aise au XIXe si\u00e8cle\".\nHamburgo e o seu porto.\nA carne picada era unha delicia pouco habitual na coci\u00f1a medieval. Xa a carne mesma era un ingrediente reservado exclusivamente \u00e1s clases m\u00e1is favorecidas. O feito de picar carne apenas se realizaba nas carnicer\u00edas medievais e nos libros de receitas da \u00e9poca non aparece esta operaci\u00f3n culinaria se non \u00e9 como parte da elaboraci\u00f3n de embutidos co obxecto de preservar a carne. No s\u00e9culo XVII, os barcos procedentes de Rusia traen consigo as receitas e os costumes do filete t\u00e1rtaro ao porto de Hamburgo, polo que a abundante presenza al\u00ed de cidad\u00e1ns rusos fixo que naquela \u00e9poca se denominase ao porto de Hamburgo (en alem\u00e1n Hamburger Hafen) \"o porto ruso\". As transacci\u00f3ns comerciais que levou a cabo a liga Hanse\u00e1tica do s\u00e9culo XIII ao XVII fixeron deste porto un dos m\u00e1is importantes de Europa e a s\u00faa transcendencia comercial foi acrecent\u00e1ndose a medida que se instauraron as viaxes transatl\u00e1nticos a vapor. Durante o per\u00edodo da colonizaci\u00f3n europea de Am\u00e9rica, o gran fluxo de emigrantes converte a este porto nunha especie de \u00abponte\u00bb entre as vellas receitas de coci\u00f1a europeas e as que nun futuro elaboraranse nos restaurantes dos destinos estadounidenses.\nDurante a primeira metade do s\u00e9culo XIX, Hamburgo est\u00e1 establecido como un dos portos m\u00e1is importantes na traves\u00eda transatl\u00e1ntica cara a Am\u00e9rica de pasaxeiros e mercador\u00edas. A maior\u00eda dos emigrantes que viaxaban ao \u00abNovo Mundo\u00bb embarcaban al\u00ed. Desta forma, a compa\u00f1\u00eda alem\u00e1 Hamburg America Line (denominada tam\u00e9n Hamburg Amerikanische Packetfahrt Actien Gesellschaft (HAPAG)) converteuse durante case un s\u00e9culo na compa\u00f1\u00eda de transporte de mercador\u00edas e persoas a trav\u00e9s do Atl\u00e1ntico con m\u00e1is volume de tr\u00e1fico. A compa\u00f1\u00eda comezou a operar no ano 1847 e os inmigrantes alem\u00e1ns empezaron a utilizala, moitos deles fuxindo da Revoluci\u00f3n de Marzo. A gran maior\u00eda dos colonos e inmigrantes procedentes de diversas partes de Europa do Norte tomaron este porto para dirixirse aos Estados Unidos, introducindo os seus costumes culinarios no pa\u00eds de acollida. A cidade de Nova York era o destino m\u00e1is habitual dos barcos que viaxaban desde a cidade hanse\u00e1tica. Nos diversos restaurantes da \"Gran Maz\u00e1\" ofrec\u00edanse os filetes ao estilo de Hamburgo co obxecto de atraer aos mari\u00f1eiros alem\u00e1ns. Nos men\u00fas aparec\u00eda frecuentemente \"steak cooked in the Hamburg style\" (\u00abfilete [estadounidense] coci\u00f1ado ao estilo de Hamburgo\u00bb), ou mesmo \"bifteck \u00e0 hambourgeoise.\" Esta situaci\u00f3n fixo que, desde os Estados Unidos, calquera preparaci\u00f3n elaborada con carne picada evocase nos inmigrantes europeos recordos do porto e, por extensi\u00f3n, do mundo que deixaron atr\u00e1s.\nA finais do s\u00e9culo XIX popular\u00edzase nos men\u00fas dos restaurantes do porto de Nova York un prato que pode considerarse precursor da hamburguesa: o \u00abHamburg steak\u00bb. Tr\u00e1tase dunha especie de filete de carne de vac\u00fan picada a man, lixeiramente salgado (\u00e1s veces afumado) e servido normalmente cru nun prato xunto con cebolas e algunhas faragullas de pan. \u00c9 moi posible que os inmigrantes alem\u00e1ns levasen os seus propios costumes ao novo mundo onde \u00edan vivir. O documento m\u00e1is antigo que fai referencia ao \"Hamburg steak\" \u00e9 un men\u00fa do \"Delmonico's Restaurant\" que en 1837 ofrec\u00eda \u00e1 s\u00faa clientela por 10 centavos un prato deste estilo elaborado polo chef estadounidense Charles Ranhofer (1836-1899). Este prezo pode considerarse elevado para a \u00e9poca, xa que era o dobre do que se pagaba por un simple filete de carne de vac\u00fan (beef steak).\nA pesar diso, o \"Hamburg steak\" foi cobrando popularidade grazas \u00e1 s\u00faa facilidade de preparaci\u00f3n e a que o seu prezo foi diminu\u00edndo a medida que se achegaba o final do s\u00e9culo. Proba de devandita popularidade est\u00e1 en que alg\u00fans libros de coci\u00f1a populares da \u00e9poca xa mencionan a s\u00faa elaboraci\u00f3n detalladamente. Hai documentos que evidencian que esta preparaci\u00f3n c\u00e1rnica d\u00e1base no ano 1887 nalg\u00fans restaurantes dos Estados Unidos e que tam\u00e9n se empregaba para alimentar enfermos nos hospitais. Nestes documentos, a carne do \"Hamburg steak\" menci\u00f3nase cr\u00faa ou lixeiramente coci\u00f1ada e acompa\u00f1ada dun ovo cru.\nNos men\u00fas dos restaurantes dos Estados Unidos da \u00e9poca, p\u00f3dense atopar diversas receitas; nun deles, por exemplo, o \u00abHamburg Beefsteak\u00bb ofrec\u00edase ao p\u00fablico como almorzo.\nUnha variante similar do \"hamburg steak\" \u00e9 o famoso \"salisbury steak\" (servido xeralmente cunha salsa tipo \"gravy\" en textura similar \u00e1 salsa marr\u00f3n), inventado polo doutor James Salisbury (1823-1905); p\u00f3dese dicir que o termo \u00absalisbury steak\u00bb empr\u00e9gase nos Estados Unidos desde o ano 1897. Hoxe d\u00eda, na cidade de Hamburgo, as\u00ed como nalg\u00fans lugares do norte de Alema\u00f1a, denom\u00ednase a este tipo de prato coci\u00f1ado \u00abFrikadelle\u00bb, \u00abFrikadellen\u00bb ou mesmo \u00abBulette\u00bb, lembrando moito este prato na actualidade a unha alb\u00f3ndega. Outro prato tradicional en Hamburgo (as\u00ed como en Schleswig-Holstein) e que poder\u00eda estar emparentado coa hamburguesa \u00e9 o tradicional Rundst\u00fcck warm. Sexa como sexa, a palabra \u00abHamburger\u00bb \u00e9 o xentilicio en ingl\u00e9s e alem\u00e1n da cidade de Hamburgo. As\u00ed, o termo \u00abhamburger steak\u00bb \u00e9 substitu\u00eddo metonimicamente por \u00abhamburger\u00bb cara a 1930 e en anos posteriores conv\u00e9rtese en simplemente \u00abburger\u00bb. Este \u00faltimo termo \u00fasase como sufijo para crear neoloxismos cos que se denominan as distintas variantes da hamburguesa: \"cheeseburger\" (hamburguesa con queixo), \"baconburger\" (hamburguesa con bacon), \"porkburger\" (hamburguesa de porco), \"mooseburger\" (hamburguesa de alce) etc. Existen outros alimentos que aluden a top\u00f3nimos alem\u00e1ns que sofren acortamientos similares ao adaptarse ao ingl\u00e9s estadounidense, como ocorre coas frankfurter, abreviadas como \"frank\".\nA nova hamburguesa.\nAs receitas dos pratos viaxan pola morri\u00f1a cos inmigrantes a novos pa\u00edses e no seu destino alcanzan outras dimensi\u00f3ns. Alg\u00fans autores pon en d\u00fabida que a li\u00f1a Hamburg America Line proporcionase esas orixes da hamburguesa no \u00abNovo Mundo\u00bb, argumentando que a xeraci\u00f3n deste alimento f\u00edxose polas necesidades que xurd\u00edan espontaneamente nos colonos americanos. Outros, pola contra, apoian esta tese da li\u00f1a mar\u00edtima de Hamburgo como xeradora dos primeiros \"Hamburger steaks\" como morri\u00f1a dun mundo gastron\u00f3mico deixado atr\u00e1s no \u00abVello Mundo\u00bb. O caso \u00e9 que a hamburguesa que se co\u00f1ece hoxe en d\u00eda, tivo moitos posibles inventores no intervalo que vai desde 1885 at\u00e9 1904 (case d\u00faas d\u00e9cadas), polo que a hamburguesa \u00e9 un produto alimenticio procesado que naceu co s\u00e9culo XX e cumpre xa un centenar de anos. Propagouse polo mundo grazas ao novo concepto emerxente de \u00abcomida r\u00e1pida\u00bb e ao dun novo modelo empresarial: a franqu\u00eda.\nNovo continente: os Estados Unidos.\nO avance t\u00e9cnico que axudou a popularizar o \"Hamburg steak\" \u00e9 o emprego da mec\u00e1nica para desmenuzar a carne de forma industrial. A invenci\u00f3n da primeira m\u00e1quina de picar carne d\u00e9bese ao enxe\u00f1eiro alem\u00e1n Karl Drais que no s\u00e9culo XIX ideou, de maneira nova, unha m\u00e1quina con esta funcionalidade. A m\u00e1quina fixo posible que a carne picada estivese dispo\u00f1ible no mercado en grandes cantidades e a prezos m\u00e1is razoables. Posteriormente, cara a 1845, nos Estados Unidos aparecen diversas patentes melloradas acerca dos picadores de carne. Estas m\u00e1quinas pod\u00edan desmenuzar a carne a tama\u00f1os inimaxinables at\u00e9 ent\u00f3n. Antes deste invento, a carne picada realiz\u00e1base de forma caseira, a man, mediante o uso de talladeiras especiais para tal fin, sendo as\u00ed posible que a cantidade de carne picada non fose moita debido a este labor manual de desmenuzamiento anterior ao seu coci\u00f1ado. \u00c9 moi probable que este invento contrib\u00faa de maneira directa \u00e1 popularizaci\u00f3n do \"Hamburg steak\" e que aos poucos se fosen esquecendo as s\u00faas ra\u00edces alem\u00e1s entre a poboaci\u00f3n estadounidense da \u00e9poca. A carne picada empreg\u00e1base noutros alimentos populares na sociedade estadounidense, desde as salchichas aos \"pasteis de carne\".\nOutro desenvolvemento que facilitou a invenci\u00f3n e popularizaci\u00f3n da proto-hamburguesa, \u00e9 a capacidade crecente de producir carne vac\u00faa mediante a intensificaci\u00f3n da gandar\u00eda. Cada vez ded\u00edcase m\u00e1is superficie \u00e1 gandar\u00eda vac\u00faa a finais de s\u00e9culo XIX, crece o n\u00famero de empregos como vaqueiros, e axi\u00f1a os Estados Unidos pasa a ser un dos maiores produtores e consumidores de carne vac\u00faa do mundo. Decl\u00e1rase a d\u00e9cada de 1880 como a idade dourada do vac\u00fan (\"The Golden Age of Beef\") en que a abundancia na produci\u00f3n rural fai que sexa necesario transportar carne mediante o emprego do ferrocarril desde as zonas agr\u00edcolas \u00e1s zonas urbanas. Para iso id\u00e9ase un sistema ferroviario de transporte de mercador\u00edas refrigeradas, sendo un dos seus promotores o industrial Gustavus Franklin Swift (1839-1903) que desenvolve m\u00e9todos de envasado de carne (como o \"corned beef\") que permitiron achegar o consumo de carne fresca \u00e1s zonas urbanas e industrializadas estadounidenses, como a cidade de Chicago entre outras, enlaz\u00e1ndoa coa Costa Leste, lugares onde se produc\u00eda a carne vac\u00faa en gran cantidade. A carne de vac\u00fan era xa, por aquel ent\u00f3n, un recurso barato a disposici\u00f3n da clase obreira e o \"hamburg steak\" estaba ao alcance da gran maior\u00eda da poboaci\u00f3n, dando lugar a que esta circunstancia alg\u00fans autores denom\u00ednana xocosamente o \u00abAmerican beef dream\u00bb (o \u2018so\u00f1o vac\u00fan estadounidense\u2019). Nesta \u00e9poca fanse populares os \"steakhouses\" onde se especializa a oferta en carne de vac\u00fan en forma de filetes (nalgunhas ocasi\u00f3ns mesturadas con marisco no que se denomina Surf and turf).\nA alta capacidade de produci\u00f3n gandeira de carne vac\u00faa e a s\u00faa alta demanda debido ao consumo pola sociedade estadounidense, fai florecer unha potente industria c\u00e1rnica a finais de s\u00e9culo. Pronto xurdiron problemas e corrupci\u00f3ns diversas entre empresas da industria c\u00e1rnica que compromet\u00edan a sanidade e hixiene da carne. A comezos de s\u00e9culo, o autor Upton Sinclair publica un \u00ablibro denuncia\u00bb, en forma de cr\u00edtica velada, titulado \"A Xungla\" (\"The Jungle\"), no que narra de forma ficticia as conspiraci\u00f3ns e a corrupci\u00f3n empresarial da industria c\u00e1rnica dos Estados Unidos. O libro concienciou \u00e1 sociedade acerca da salubridade no procesado da carne vac\u00faa e creouse a Lei de Pureza de Alimentos e Drogas patrocinada pola Administraci\u00f3n de Alimentos e Medicamentos estadounidense. \u00abThe Jungle\u00bb marca un fito na historia posterior da hamburguesa, e as cadeas de restaurantes deberon demostrar a s\u00faa hixiene no coci\u00f1ado da carne, debido ao efecto que provocou a s\u00faa pol\u00e9mica publicaci\u00f3n na sociedade estadounidense de comezos de s\u00e9culo XX. O autor Arthur Kallett publica no ano 1933 un libro titulado: \u00ab100,000,000 guinea pigs; dangers in everyday foods, drugs, and cosmetics\u00bb (100,000,000 cobaias; perigos nos alimentos coti\u00e1ns, medicamentos e cosm\u00e9ticos) no que alerta por primeira vez do contido conservante que pos\u00faen as hamburguesas.\nAs pol\u00e9micas orixes.\nDesco\u00f1\u00e9cese a orixe exacta da hamburguesa e quizais nunca se chegue a saber con certeza. A maior\u00eda dos historiadores f\u00edxano no momento en que un coci\u00f1eiro puxo por primeira vez un \"hamburg steak\" entre dous rebandas de pan. \u00c9 dif\u00edcil determinar quen tivo a idea primeiro, debido a que non existen evidencias escritas respecto diso, sen\u00f3n tan s\u00f3 descrici\u00f3ns orais e afirmaci\u00f3ns directas \u00e1 prensa local.\nNo entanto, todos afirman coci\u00f1ar unha hamburguesa por primeira vez no per\u00edodo que vai desde 1885 a 1904, o que permite acoutar o momento da s\u00faa creaci\u00f3n nun per\u00edodo dun par de d\u00e9cadas. A pesar das historias dispares acerca das s\u00faas orixes, hai elementos en com\u00fan na s\u00faa invenci\u00f3n, sendo o m\u00e1is notable que a hamburguesa nace como un alimento asociado a eventos multitudinarios como parque de atracci\u00f3ns, feiras, congresos, festivais etc. Todas as hip\u00f3teses comparten a presenza de vendedores rueiros.\nUn dos posibles pais da hamburguesa \u00e9 Charlie Nagreen (1870-1951) de Seymour (Wisconsin) que \u00e1 idade de 15 anos vend\u00eda \"hamburg steaks\" nun posto rueiro ambulante do festival anual \"Outagamie County Fair.\" Charlie Nagreen afirmaba que comezou vendendo hamburg steaks, pero que estes non gozaban de moito \u00e9xito debido a que a xente quer\u00eda moverse polo festival libremente, sen a necesidade de estar na s\u00faa caseta; por iso, Nagreen decidiu \u00abaplanar\u00bb o \"hamburger steak\", introducilo entre dous rebandas de pan e ofrecelo as\u00ed ao p\u00fablico para que se puidesen desprazar libremente de \"caseta\" en \"caseta\" comendo o seu s\u00e1ndwich, algo que foi ben aceptado pola clientela. Corr\u00eda o ano 1885 e \u00e1 invenci\u00f3n denomin\u00e1rona \u00abHamburger Charlie\u00bb. Charlie Nagreen vendeu hamburguesas neste festival ata que morreu en 1951. Hoxe en d\u00eda cel\u00e9brase anualmente na s\u00faa cidade natal unha \u00abBurger Fest\u00bb na s\u00faa honra.\nOutro dos presuntos inventores \u00e9 o coci\u00f1eiro Fletcher Davis (denominado familiarmente 'Old Dave'), quen afirmaba ter a ocorrencia de p\u00f3r a carne picada entre pans a finais de 1880 en Athens (Texas). Fletcher ti\u00f1a un posto rueiro xunto coa s\u00faa muller na \"St. Louis World's Fair\" (Exposici\u00f3n Universal de San Lu\u00eds) de 1904. O xornalista texano Frank X. Tolbert menciona a un vendedor chamado Fletcher Davis que serv\u00eda nunha cafetar\u00eda situada no 115 de \"Tyler Street\" en Athens, a finais da d\u00e9cada de 1880. Os habitantes da zona aseguran que Davis estivo a vender s\u00e1ndwiches de carne picada durante esa \u00e9poca, sen p\u00f3r unha denominaci\u00f3n clara ao seu invento. Durante a d\u00e9cada de 1980, a cadea de xeados Dairy Queen filmou un documental sobre o lugar de nacemento da hamburguesa.\nNo mesmo ano que Charlie Nagreen afirmaba desenvolver o seu \u00abHamburger Charlie\u00bb, na cidade de Hamburg (Nova York), os irm\u00e1ns Frank e Charles Menches de Akron (Ohio), uns coci\u00f1eiros ambulantes que circulaban polas feiras de gandar\u00eda dos arredores, afirmaban vender no festival \u00abErie County Fair\u00bb (co\u00f1ecido tam\u00e9n como \u00abHamburg Fair\u00bb) un s\u00e1ndwich de carne picada de vac\u00fan.\nSegundo eles, o nome da hamburguesa ten a s\u00faa orixe ao ser vendido por primeira vez este s\u00e1ndwich en devandita localidade neoiorquina. Esta afirmaci\u00f3n estivo sempre moi pouco documentada e fundamentada, trat\u00e1ndose dunha tradici\u00f3n oral non exenta de contradici\u00f3ns. \u00c9 famosa a s\u00faa descrici\u00f3n dos ingredientes \u00absecretos\u00bb empregados nas s\u00faas receitas primixenias, tales como caf\u00e9 ou azucre moreno.\n\u00c1s veces menci\u00f3nase a versi\u00f3n do coci\u00f1eiro Otto Kuasw que, en 1891, nun posto do porto de Hamburgo (Alema\u00f1a), elaborou un s\u00e1ndwich moi popular entre os mari\u00f1eiros que consist\u00eda nun filete de hamburguesa de carne de vac\u00fan frito en manteiga e servido cun ovo frito encima, servido entre dous pans torrados. Ao s\u00e1ndwich denomin\u00e1bano \"Deutsches Beefsteak\" (en alem\u00e1n). Moitos dos mari\u00f1eiros, procedentes dos barcos que fac\u00edan a traves\u00eda desde Hamburgo, ao chegar a Nova York ped\u00edan nos restaurantes un filete ao estilo de Hamburgo.\nAlgunhas fontes sinalan que a hamburguesa puido haberse elaborado por primeira vez en Connecticut, concretamente en New Haven cara ao 1895. Un xornal local conta que Louis Larssen, un inmigrante dan\u00e9s chegado a Am\u00e9rica en 1880, vend\u00eda manteiga e ovos nun posto ambulante en 1895. En 1974, nunha entrevista ao \"The New York Times\", narra como elaborou por primeira vez no restaurante Louis' Lunch unha hamburguesa denominada \"steak sandwich\" a partir de pequenas tiras de carne de vac\u00fan. A familia de Larssen sit\u00faa a data desta invenci\u00f3n no ano 1900. Nunha confrontaci\u00f3n p\u00fablica entre o t\u00edo de Fletcher Davis e Kenneth Larssen (neto de Louis), af\u00edrmase ter documentaci\u00f3n asinada baixo notario no ano 1900 na que se demostra a elaboraci\u00f3n da hamburguesa, recalcando a diferenza entre un \"hamburger steak\" e un \"hamburger sandwich\".\nOs ingredientes.\nO \"hamburg steak\", unha vez que se inclu\u00edu entre os dous pans, empezou a recibir unha variedade de ingredientes diversos que se inclu\u00edan ben no s\u00e1ndwich ou lle acompa\u00f1aban como gornici\u00f3n nun prato. Un dos ingredientes que acompa\u00f1an \u00e1 actual hamburguesa \u00e9 o ketchup, unha especie de salsa a base de tomates que pos\u00fae unha mestura de sabores entre doce/acedo e que empezou a comercializarse no ano 1869 polo empresario e coci\u00f1eiro Henry John Heinz en Sharpsburg, Pensilvania. A compa\u00f1\u00eda denominouse inicialmente \"the Anchor Pickle and Vinegar Works\" (a \"moira da \u00e1ncora e produtos de vinagre\") e en 1888 procl\u00e1mase como F. &amp; J. Heinz. A partir desta data o emprego desta salsa foi crecendo entre os consumidores estadounidenses, non sendo de estra\u00f1ar que tarde ou cedo acabase atop\u00e1ndose cunha hamburguesa nun instante indefinido entre finais do XIX e comezos de s\u00e9culo XX. A mostaza \u00e9 de procedencia m\u00e1is antiga, consid\u00e9rase que os romanos empregaban un condimento elaborado con mosto e pebidas de uva sen fermentar a que denominaban \"mustum ardens.\" Outro ingrediente incorporado \u00e1 hamburguesa \u00e9 a mahonesa que segundo parece \u00e9 co\u00f1ecida desde o s\u00e9culo XVIII en Francia tras a vitoria naval de Louis-Fran\u00e7ois-Armand du Plessis de Richelieu no porto de Mah\u00f3n en Menorca cerca do 1756.\nDe entre as verduras que acompa\u00f1an \u00e1 carne da hamburguesa, a primeira descrita na literatura \u00e9 a cebola (xeralmente cortada moi fina e en aros), a tradici\u00f3n estadounidense de s\u00e1ndwiches incl\u00fae case sempre un compo\u00f1ente vexetal. Exemplos adoitan ser o s\u00e1ndwich BLT (leituga), alg\u00fans como o \"reuben\" (con \"sauerkraut\"), o \"coleslaw\" (a base de coles), as\u00ed como outros encurtidos. \u00c9 moi posible que tras a inclusi\u00f3n do \"hamburger steak\" entre dous pans, acab\u00e1sese inclu\u00edndo estes ingredientes vexetais de forma natural. Todos estes condimentos incorp\u00f3ranse \u00e1 imaxe tradicional da hamburguesa xa no seu per\u00edodo dourado da d\u00e9cada de 1940. Nalg\u00fans casos a gornici\u00f3n proporci\u00f3nalle un \u00absabor rexional\u00bb caracter\u00edstico, por exemplo, as hamburguesas ao estilo Tex-Mex servidas cunha porci\u00f3n de chili con carne (\"chili burger\").\nOs belgas reclaman as patacas fritas (\"papas fritas\") como un invento orixinario deste pa\u00eds. O historiador belga Jo Gerard menciona que as patacas frit\u00edanse en B\u00e9lxica xa no ano 1680 na zona Holanda espa\u00f1ola, na \u00e1rea de \"\u00abo val\" Mosa entre \"Dinant\" e \"Liexa\", en B\u00e9lxica. As xentes humildes desta rexi\u00f3n adoitaban preparar as s\u00faas comidas con pequenas cantidades de peixe frito, pero cando o r\u00edo conxel\u00e1base non era posible pescar nel, e era ent\u00f3n cando cortaban pedazos de pataca e frit\u00edanas en aceite animal. As patacas fritas incorp\u00f3ranse como aperitivo nos caf\u00e9s dos Estados Unidos de comezos do s\u00e9culo XIX, pero non empezan a facerse populares ata que as grandes compa\u00f1\u00edas de comida r\u00e1pida incorpor\u00e1ronas ao men\u00fa (McDonald's e Burger King) a mediados do s\u00e9culo XX. Un dos momentos m\u00e1is favorables para a s\u00faa inclusi\u00f3n a grande escala, veu cando se mellorou o proceso de conxelaci\u00f3n inventado pola compa\u00f1\u00eda: J.R. Simplot da cidade de Idaho no ano 1953. Con anterioridade as patacas conxel\u00e1banse, pero perd\u00edan o seu sabor tras ser fritas e os novos procesos evitaban esta inconveniencia (grazas a unha mestura de sebo de vaca e aceite de soia). Tras esta mellora, no ano 1967, J.R. Simplot e o fundador de McDonald's Ray Kroc fixeron posible que as patacas fosen servidas xa peladas pola compa\u00f1\u00eda Simplot, \u00e1s coci\u00f1as dos restaurantes, directamente para ser fritidas. Ao principio, houbo un problema de seguridade na fritura e compa\u00f1\u00edas como White Castle tiveron que deixar de inclu\u00edlas no men\u00fa durante a d\u00e9cada de 1950 debido aos problemas de seguridade que expu\u00f1a nas coci\u00f1as.\nAparecen a finais de s\u00e9culo unha nova xeraci\u00f3n de refrescos de cola que pronto acompa\u00f1ar\u00e1n \u00e1 hamburguesa, as\u00ed como igualmente farao a cervexa e pronto ser\u00e1n a bebida tradicional coa que se serve a hamburguesa. Compre salientar que a primeira receita de Coca-Cola foi inventada en Columbus, Xeorxia nunha tenda de ultramarinos por John Pemberton, orixinalmente denominada cocawine denominada \"Pemberton's French Wine Coca\" en 1885. Puido ser inspirada polo \u00e9xito formidable que tivo a Vin Mariani, unha especie de cocawine europea. A finais do s\u00e9culo XIX xa vend\u00eda botellas de refresco en gran parte dos Estados Unidos. A comezos do s\u00e9culo XX outra compa\u00f1\u00eda: Pepsi bebida creada polo farmac\u00e9utico Caleb Bradham xa rivalizaba en vendas con Coca-Cola. As alianzas estrat\u00e9xicas entre as grandes compa\u00f1\u00edas de distribuci\u00f3n de hamburguesas marcaron o uso dunha ou outra bebida polo gran p\u00fablico. Cabe pensar que nos comezos da hamburguesa a bebida que adoitaba acompa\u00f1ar era o caf\u00e9.\nComercializaci\u00f3n.\nO s\u00e9culo XX nace coa necesidade de ter que abastecer de alimentos a n\u00facleos urbanos, centros cunha alta capacidade produtiva e unha gran densidade de poboaci\u00f3n. Os alimentos ademais deb\u00edan de ser alcanzables economicamente a unha clase obreira que viv\u00eda maioritariamente en devanditos n\u00facleos, mantendo a man de obra e a produci\u00f3n industrial. A hamburguesa nace nunha \u00e9poca na que \u00e9 necesario comer \u00abr\u00e1pido\u00bb e \u00abbarato\u00bb. Os avances tecnol\u00f3xicos no terreo da conservaci\u00f3n de alimentos as\u00ed como as melloras no transporte e a produci\u00f3n agr\u00edcola, fixeron posible que os ingredientes esenciais da hamburguesa fosen fundamental e artificialmente \u00aburbanos\u00bb, xa desde a s\u00faa orixe. A contorna socio-econ\u00f3mico estadounidense da hamburguesa coincide co final da primeira guerra mundial as\u00ed como co azoute da Gran Depresi\u00f3n de 1929. Nesta contorna era favorable para a s\u00faa implantaci\u00f3n a aparici\u00f3n dun alimento barato: esta \u00e9 unha das raz\u00f3ns polas que a hamburguesa de cinco centavos (un nickel) f\u00edxose popular. A hamburguesa que xa estaba inventada na primeira d\u00e9cada do s\u00e9culo XX, agora ti\u00f1a que ser comercializada a grande escala, e alg\u00fans \"visionarios\" d\u00e9ronse conta que era conceptualmente f\u00e1cil pola nun proceso de produci\u00f3n en serie.\nA primeira produci\u00f3n en cadea de coches foi a realizada por Carl Benz en 1888 en Alema\u00f1a e baixo a licenza Benz. A aparici\u00f3n do tel\u00e9fono en masa realizouse a comezos do s\u00e9culo XX, xunto cos modernos medios de comunicaci\u00f3n. Hai que pensar que para a gran maior\u00eda dos estadounidenses que non comeran nun restaurante na s\u00faa vida, as cadeas de comida r\u00e1pida que aparec\u00edan nas cidades supu\u00f1an un achegamento a un mundo onde comer era unha actividade p\u00fablica. Nace o concepto \"greasy spoon\" (culler graxenta) aplicado aos lugares que serven comidas onde a hixiene rel\u00e1xase en pos dun abaratamento da comida. Por outra banda aparece un mundo m\u00e1is interconectado, no que existe unha maior dispo\u00f1ibilidade de facer viaxes por diversos medios: autom\u00f3bil, autob\u00fas ou tren. Todos estes medios de transporte van mellorando e pronto resulta necesario alimentar a unha crecente poboaci\u00f3n \u00aben permanente tr\u00e1nsito\u00bb e que circula por diversas cidades facendo negocios. George Pullman na d\u00e9cada de 1870 inventa o coche-cama e o coche restaurante con tal motivo. Da mesma forma, o inmigrante ingl\u00e9s Frederick Henry Harvey \u00e9 o primeiro en aproveitar a \u00abdin\u00e1mica de movemento de masas\u00bb na restauraci\u00f3n coa empresa Fred Harvey Company que abastece \u00e1 poboaci\u00f3n nunha cadea de hoteis situados preto de estaci\u00f3ns de ferrocarril e que ofrece c\u00e1terin en trens, as\u00ed como un servizo e unha alta calidade nos alimentos.\nA sociedade estadounidense da \u00e9poca ve ademais como aparecen diversos conceptos novos de comida r\u00e1pida, procedente de diversas etnias orixinarias de diferentes lugares do mundo. Por exemplo, os alem\u00e1ns fan a s\u00faa aparici\u00f3n co cachorro quente inventado no ano 1867 polo inmigrante Charles Feltman no seu posto rueiro de Coney Island (Nova York e que ten a idea de introducir unha salchicha de Frankfurt no buraco dun pan.\nPronto aparecen imitadores de Charles como Harry Magley Stevens que ten a idea de vendelos nos partidos de b\u00e9isbol dos New York Yankees. Os inmigrantes italianos aparecen polas r\u00faas cos seus carri\u00f1os de xeado as\u00ed como os restaurantes onde se serve pasta. Os inmigrantes chineses que inicialmente abren restaurantes para atender \u00e1 s\u00faa poboaci\u00f3n, son aos poucos aceptados pola clientela estadounidense, o que acaba nunha fusi\u00f3n de coci\u00f1as chin\u00e9s-estadounidense (como o chop suey). Nese mundo diverso de comidas \u00e9tnicas, a hamburguesa foi capaz de tomar os s\u00edmbolos apropiados e converterse nun alimento nacional dos Estados Unidos.\nO \u00abWhite Castle System\u00bb.\nO 16 de novembro de 1916, o coci\u00f1eiro e empresario Walter Anderson abre unha caseta de hamburguesas en Wichita (Kansas); os seus m\u00e9todos hixi\u00e9nicos de coci\u00f1ado (empregando grellas e esp\u00e1tulas) impresionaron aos clientes de Wichita, e desta forma aos poucos \u00edanse facendo regulares. Nesta \u00e9poca, a hamburguesa non era moi co\u00f1ecida polo gran p\u00fablico dos Estados Unidos, polo que Walter engad\u00eda \u00e1s s\u00faas hamburguesas aros de cebola cando se fac\u00edan na grella, algo que fixo que tivesen un sabor caracter\u00edstico. Debido \u00e1 demanda crecente, moi a mi\u00fado compr\u00e1banlle as hamburguesas por ducias, o que deu lugar ao popular slogan que identificou posteriormente \u00e1 compa\u00f1\u00eda: \"Buy'em by the sack\" (C\u00f3mpraas a saco). A pesar de crecer durante un tempo, Walter s\u00f3 posu\u00eda catro casetas nas zonas m\u00e1is concorridas da cidade. No ano 1926, o corredor de seguros estadounidense Edgar Waldo \u00abBilly\u00bb Ingram as\u00f3ciase con Walter para abrir o primeiro restaurante White Castle en Wichita. O restaurante nace coa idea de coci\u00f1ar unha hamburguesa rapidamente, d\u00e1ndolle as\u00ed a honra de ser a primeira cadea de restaurantes de comida r\u00e1pida do mundo.\n\u00abBilly\u00bb pronto se decatou de que a palabra \u00abhamburguesa\u00bb asimilaba naquela \u00e9poca ao gran p\u00fablico estadounidense \u00e1s actuaci\u00f3ns circenses, \u00e1s feiras de gando, a un pedazo de carne graxento que se com\u00eda nos baixos distritos da cidade. Edgar Waldo tentou cambiar desde o primeiro momento ese concepto e \u00e9 denominado por alg\u00fans autores como o Henry Ford da hamburguesa (movemento denominado Fordismo). Inventou un concepto de restaurante que lanzou \u00e1 hamburguesa \u00e1 fama, denominouno: \u00abThe White Castle System\u00bb (O sistema White Castle). Entre os anos 1923 e 1931, ese sistema fixo que se establecesen case cen restaurantes en cidades ao longo do Medio Oeste dos Estados Unidos. Para concienciar aos seus empregados, emitiu un panfleto peri\u00f3dico (unha especie de bolet\u00edn informativo) titulado: \u00abThe hot hamburger\u00bb no que instigaba a mellorar con creatividade a venda deste alimento. A idea era moi simple: elaborar r\u00e1pido a hamburguesa e facer posible pedila en calquera parte e comela en case calquera posici\u00f3n. En lugar de ir a un restaurante e esperar media hora a ser servidos, devandito sistema proporcionaba nun tempo razoable un men\u00fa no que a hamburguesa se convert\u00eda no ingrediente central. Naqueles tempos, a hamburguesa serv\u00edase xeralmente acompa\u00f1ada dun caf\u00e9. A novela de Upton Sinclair titulada \"A Xungla\" (\"The Jungle\") provocara un esc\u00e1ndalo sobre o procesado da carne, de tal forma que agora ao gran p\u00fablico ofr\u00e9ceselle \u00ablimpeza\u00bb e claridade. A cadea de restaurantes White Castle ofrec\u00eda limpeza, regularidade e sobre todo garant\u00eda que cada hamburguesa era servida por igual en cada un dos restaurantes. Esta era unha idea nova naquel ent\u00f3n que xerar\u00eda un novo concepto sobre como servir alimentos nun restaurante. Durante os primeiros anos, White Castle fixo fincap\u00e9 en ofrecer caf\u00e9 de calidade e fixo estudos acerca da calidade nutricional das s\u00faas hamburguesas, pagando estudos \u00e1s universidades.\nA cadea fundamentou o seu triunfo no poder da propaganda, algo que foi orixinal naquela \u00e9poca, moi necesario para cambiar a percepci\u00f3n negativa que ti\u00f1a o consumidor medio estadounidense tras os esc\u00e1ndalos sobre o procesado da carne. En 1931, \u00e9 o primeiro restaurante en anunciar as s\u00faas hamburguesas en xornais co vello slogan de Anderson: \"Buy'em by the sack.\" Os seus restaurantes abriron por primeira vez as xanelas ao exterior para ofrecer aos clientes comida para levar. White Castle \u00e9 co\u00f1ecida por ser a primeira en comercializar hamburguesas de forma cadrada, denominados \u00absliders\u00bb e ofrec\u00edanse a un prezo de cinco centavos (un Nickel) at\u00e9 os anos 40. A cadea abrir\u00eda en total catorce restaurantes at\u00e9 1932, cando White Castle incorporou a s\u00faa primeira subsidiaria: \"Paperlynen Company\", esta empresa proporcionou os cart\u00f3ns e papel para envolver as hamburguesas e os gorros do persoal de coci\u00f1a. Da mesma forma, adquiriu empresas de porcelana que se encargaban de constru\u00edr os pequenos restaurantes White Castle, empregando a porcelana nas caracter\u00edsticas fachadas brancas.\nWalter Anderson achegou ideas moi novas que hoxe en d\u00eda se te\u00f1en en conta, por exemplo puxo en pr\u00e1ctica o emprego dunha esp\u00e1tula especial para coci\u00f1ar os pedazos de carne na grella e poder apertalos at\u00e9 facelos \"planos\", foi tam\u00e9n o primeiro en dese\u00f1ar e facer un pan especial para a hamburguesa. En 1949, un empregado chamado Earl Howell, d\u00e1se conta de que unha hamburguesa rota faise en menos tempo e isto d\u00e1 lugar \u00e1 idea de que as hamburguesas perforadas poden facerse en menos tempo. En 1951, a cadea incorpora cinco perforaci\u00f3ns nas s\u00faas hamburguesas. Antes de Walter Anderson, as hamburguesas fac\u00edanse nunha grella durante un tempo indeterminado e con b\u00f3las de carne picada que se esmagaban\" finalmente nunhas rebandas de pan convencional (similar a un bocadillo). As porci\u00f3ns de carne conxel\u00e1banse, sendo servidas as hamburguesas mediante o emprego de carne conxelada en lugar de fresca. O m\u00e9todo do White Castle regularizaba os resultados, homoxeneizaba a produci\u00f3n e ofrec\u00eda hixiene \u00e1 vista dos clientes.\nA cadea tivo unha progresi\u00f3n de vendas moi grande e o seu \u00e9xito foi tal que en 1926 xa ti\u00f1an competidores, desta forma en Milwaukee abr\u00edanse restaurantes cunha denominaci\u00f3n similar: White Tower Hamburgers fundada por John E. Saxe (pai) e Thomas E. Saxe (fillo). O avance de White Tower fixo que as d\u00faas compa\u00f1\u00edas tivesen diversas \"batallas legais\" en diversos estados durante os anos trinta. En 1930, White Castle posu\u00eda xa preto de 116 restaurantes repartidos ao longo de 2300 quil\u00f3metros. Todos eles no territorio dos Estados Unidos. A cadea progresou cunha gran cadea de restaurantes, pero en vida de \"Billy\" nunca se fixo franqu\u00edas e nunca se puxo un restaurante fose do territorio dos Estados Unidos. A carest\u00eda de carne de vac\u00fan durante a segunda guerra mundial nos Estados Unidos fixo que a cadea non progresase en vendas, este efecto de integraci\u00f3n vertical, unido \u00e1 aparici\u00f3n de cadeas de comida r\u00e1pida que entend\u00edan o negocio m\u00e1is como unha franqu\u00eda (integraci\u00f3n horizontal) limitou a s\u00faa propagaci\u00f3n.\nA era McDonald'.\nOs irm\u00e1ns Dick e Mac McDonald inauguran no ano 1937 unha caseta de cachorros quentes na cidade estadounidense de Monrovia (California). O \u00e9xito das s\u00faas vendas fan que finalmente abran o ano 15 de maio de 1940 un restaurante no traxecto da \"Ruta 66\", en San Bernardino, que denominan McDonald's. Analizando as vendas, descobren sorprendidos que o 80% dos seus ingresos prov\u00e9n da venda de hamburguesas. A composici\u00f3n de men\u00fas era de 25 pratos diferentes, a maior\u00eda deles baseados en produtos c\u00e1rnicos \u00e1 grellada. Introduciron o concepto de comida r\u00e1pida en 1948 nalg\u00fans estados dos Estados Unidos, e xa desde o principio estaban centrados en como facer cachorros quentes e hamburguesas da forma m\u00e1is eficiente e r\u00e1pida posible. O concepto co que nac\u00eda McDonald's na d\u00e9cada de 1940 era moi simple, era necesario que a hamburguesa puidese servirse nun tempo marca duns minutos e que ademais fose posible poder servila e comela, mesmo no propio autom\u00f3bil; tentando, ademais, elaborar un produto alimenticio barato ao alcance de moitas econom\u00edas. Desta forma nace a mediados do s\u00e9culo XX o concepto de servizo tipo \"drive-in\": hamburguesas e coches estaban intimamente unidos na d\u00e9cada de 1950 para os estadounidenses. Non s\u00f3 era posible recibir unha hamburguesa sen baixar dun coche, sen\u00f3n que ademais non fac\u00eda falta agardar para a obtenci\u00f3n do servizo. Dick e Mac abren con este concepto a primeira cadea de McDonald's o 15 de abril de 1955 en Deas Plaines, un suburbio ao noroeste de Chicago (hoxe en d\u00eda denominado Museo McDonald's). \u00c9 de resaltar que a mascota que aparec\u00eda nos restaurantes daquela \u00e9poca, era un boneco en movemento denominado \u00abSpeedee\u00bb que estivo vixente como elemento iconogr\u00e1fico da compa\u00f1\u00eda ata que foi substitu\u00eddo polo pallaso Ronald McDonald posteriormente, en 1963.\nDick e Mac investigan intensamente os procesos existentes nas coci\u00f1as dos seus restaurantes co obxecto de melloralos. Buscan con insistencia todo aquilo que fai m\u00e1is r\u00e1pido o coci\u00f1ado das hamburguesas, dese\u00f1an e patentan grellas especiais para conseguir altos rendementos de sa\u00edda, fan que os produtos do xogo de cubertos desaparezan e s\u00e9rvense todos os produtos en elementos desbot\u00e1beis, elaborados de papel, co que dimin\u00faen custos de lavalouzas, auga, xab\u00f3n e man de obra. Os irm\u00e1ns McDonald crearon un sistema detallado de operaci\u00f3n na coci\u00f1a, de tal forma que en calquera das franqu\u00edas dos Estados Unidos oper\u00e1base de igual forma, contrat\u00e1ndose en especial a adolescentes.\nPero o seu salto cualitativo, desde o punto de vista de vendas, foi no ano 1955 coa primeira franqu\u00eda proposta por Harry J. Sonneborn, asumida finalmente polo executivo e vendedor de maquinaria para xeados Ray Kroc, que \u00e1 idade de 52 anos toma as rendas da compa\u00f1\u00eda. Ray foi o promotor da expansi\u00f3n da cadea por todo o territorio estadounidense e que a elaboraci\u00f3n das hamburguesas se estandarizara definitivamente. Alg\u00fans personaxes en torno ao c\u00edrculo de Ray foron moi produtivos e innovadores. \u00c9 de mencionar ao executivo e cient\u00edfico alimentario Herb Peterson que inventou o McMuffin en 1972, ou o famoso sa\u00fado May I have your order, please?. Outro dos inventos da cadea foi o Big Mac en 1968 por Jim Delligatti na franqu\u00eda de Pittsburgh. O \u00e9xito expansivo de McDonald's d\u00e9bese principalmente ao emprego do concepto franqu\u00eda, sistema que inventara anteriormente a compa\u00f1\u00eda de m\u00e1quinas de coser Singer Corporation a finais de s\u00e9culo XIX, e que pronto copiar\u00edan os seus competidores. Hoxe en d\u00eda McDonald's ten a s\u00faa propia universidade na que adestra a persoal das s\u00faas franqu\u00edas: \"McDonald's Hamburger University\" situada en Elk Grove Village (Illinois). O seu graduado \u00e9 \u00abbachelor of hamburgerology with a minor in french fries\u00bb (Licenciatura en hamburgueseolog\u00eda con materias secundarias en patacas fritas). A expansi\u00f3n foi aos poucos e con algunhas dificultades fac\u00e9ndose a outros pa\u00edses, como ocorreu en 1996 coa apertura dun restaurante en Nova Deli ante a protesta dos dirixentes do pa\u00eds. En 1995, o pa\u00eds que m\u00e1is restaurantes pos\u00fae da cadea McDonald's (tralos Estados Unidos) \u00e9 o Xap\u00f3n, seguido do Canad\u00e1 e Alema\u00f1a (m\u00e1is de cen pa\u00edses en total). A compa\u00f1\u00eda ao longo da s\u00faa historia foi captando o simbolismo da globalizaci\u00f3n e da cultura occidental, sendo nalgunhas ocasi\u00f3ns obxecto de protestas e indignaci\u00f3n en diversas partes do mundo.\nAs variantes.\nAs variantes que chegaron a xerarse sobre a hamburguesa ao longo dos tempos son diversas. Algunhas delas con certo \u00e9xito, chegando a ser moi populares. Con todo, esta diversidade estivo en mans doutras cadeas de restaurantes que tentaron reproducir o fen\u00f3meno de \u00e9xito de McDonalds e White Castle. Tal foi o caso da empresa Big Boy, que no ano 1936 empeza a operar mediante o coci\u00f1eiro Bob Wian en Glendale (California) cun restaurante ao que denomina Bob's Big Boy. Esta cadea protagoniza un tipo de \"hamburguesas\" de gran tama\u00f1o, que denomina nos seus men\u00fas como: \"double\" \"cheeseburger\" (hamburguesa dobre con queixo). S\u00e1bese que as Big Boys foron as primeiras en servirse cun pan entre dous pedazos de carne picada, grazas \u00e1 idea que tivo Bob Wian. A cadea expandiuse ao longo dos Estados Unidos e o Canad\u00e1 nos anos 60. A pesar dos beneficios que proporcionaba, a cadea Big Boy vendeuse en 1967 \u00e1 cadea Marriott Corporation, inclu\u00eddos os dereitos da hamburguesa. Outro caso foi o de \"Kewpee Hamburgers\", unha cadea de comida r\u00e1pida fundada en 1923 en Flint (M\u00edchigan) por Samuel V. Blair baixo a denominaci\u00f3n \"Kewpee Hotel Hamburgs\"\nDo mesmo xeito que a invenci\u00f3n da hamburguesa, \u00e9 dif\u00edcil saber o instante exacto no que a \"cheeseburger\" aparece en escena. Son varios os coci\u00f1eiros que afirman p\u00f3r por primeira vez unha tallada de queixo sobre a carne picada. Lionel Sternberger de Rite Anuncio en Pasadena (California), afirma que no per\u00edodo entre 1924 e 1926 vend\u00eda hamburguesas con queixo e \u00e9 por esta raz\u00f3n pola que se lle atrib\u00fae a invenci\u00f3n. S\u00e1bese, pola descrici\u00f3n dun men\u00fa da \u00e9poca, que en 1928 o restaurante Ou'Dell serv\u00eda aos seus clientes dos \u00c1nxeles hamburguesas con talladas de queixo. Lu\u00eds Ballast, propietario do restaurante drive-in denominado Humpty Dumpty en Denver (Colorado) no ano 1935, fai un intento de facer a marca rexistrada da cheeseburger denominada \"yellowburger\" (\u00abhamburguesa amarela\u00bb). J.C. Reynolds, operador dun bar do Sur de California desde 1932 at\u00e9 1984, populariza a hamburguesa con pemento. O queixo procesado (xeralmente o m\u00e1is empregado nas \"cheesebuguers\") foi inventado no ano 1911 por Walter Gerber, habitante da cidade su\u00edza de Thun, sendo con todo James L. Kraft o primeiro en aplicalo como unha patente estadounidense no ano 1916. Kraft Foods creou a primeira versi\u00f3n comercial en talladas de queixo procesado, que se introduciu nos mercados no ano 1950.\nTras a segunda guerra mundial, \u00e1brese unha serie de cadeas denominada InstaBurger King (que se chamar\u00eda posteriormente Burger King). O seu primeiro restaurante foi inaugurado o 4 de decembro de 1954 nun suburbio de Miami (Florida) por James McLamore e David Edgerton; ambos foron alumnos da Cornell University School of Hotel Administration. McLamore visitou as instalaci\u00f3ns de McDonald's cando pertenc\u00edan aos irm\u00e1ns Dick e Mac McDonald en San Bernardino (California) e percibiu o potencial que hab\u00eda tras a elaboraci\u00f3n de hamburguesas seguindo os m\u00e9todos innovadores de produci\u00f3n en cadea. \u00c9 por iso polo que decidiu crear unha cadea similar propia. No ano 1959, Burger King xa dispu\u00f1a de cinco tendas dentro da \u00e1rea metropolitana de Miami, o que lles impulsou a decidirse a realizar a expansi\u00f3n por todo o territorio estadounidense mediante un sistema de franqu\u00eda; un m\u00e9todo moi innovador, por aquela \u00e9poca, de facer crecer un negocio cun relativo baixo custo. Formaron Burger King Corporation como empresa central e empezaron a vender franqu\u00edas ao longo dos Estados Unidos. A empresa Burger King as\u00ed como a central Burger King Corporation foron adquiridas por Pillsbury Company en 1967. Durante a d\u00e9cada de 1970, a compa\u00f1\u00eda empeza a expandirse a outros lugares como Am\u00e9rica do Sur e Europa. O produto central de Burger King \u00e9 a Whopper, creada no ano 1957 polo fundador James McLamore e foi posta \u00e1 venda por tan s\u00f3 37 centavos.\nA finais da d\u00e9cada de 1970, \u00e1brese outra cadea de hamburguesas Wendy's fundada por Dave Thomas e John T. Schuessler o 15 de novembro de 1969 en Columbus (Ohio). Esta cadea pronto se converter\u00e1 na terceira compa\u00f1\u00eda de distribuci\u00f3n de hamburguesas. A principal caracter\u00edstica, \u00e9 que eles declaran facer as hamburguesas empregando carne fresca, non conxelada. Wendy marcou unha pol\u00e9mica na d\u00e9cada de 1980, grazas a un anuncio no que un personaxe v\u00eda que a s\u00faa hamburguesa ti\u00f1a apenas algo de carne, facendo un comentario que quedou hoxe en d\u00eda na memoria colectiva da linguaxe estadounidense: \u00abWhere's the beef?\u00bb (Onde est\u00e1 a carne?).\nO mito culinario.\nA hamburguesa faise moi popular entre os estadounidenses no per\u00edodo de posguerra da primeira guerra mundial, e unha mostra diso \u00e9 a aparici\u00f3n de personaxes de banda dese\u00f1ada como pode ser Popeye o mari\u00f1o que inxire espinacas para ser forte. A primeira aparici\u00f3n de Popeye foi o 17 de xaneiro de 1929 como un personaxe secundario da tira c\u00f3mica de E. C. Segar denominada \"Thimble Theater.\" Entre os personaxes que rodean a Popeye at\u00f3pase J. Wellington Wimpy (Denominado abreviadamente \"Wimpy\") que \u00e9 un \"amante\" das hamburguesas, un personaxe que aparece como educado e glut\u00f3n. Wimpy populariza unha frase \u00abI'll gladly pay you tomorrow for a hamburger today\u00bb (Con moito gusto pagareille ma\u00f1\u00e1, a hamburguesa que me sirva hoxe). Este personaxe da d\u00e9cada de 1930 presenta a hamburguesa \u00e1 mocidade da \u00e9poca, como un alimento san. Creouse unha cadea de restaurantes de comida r\u00e1pida denominada \"Wimpy's\" na s\u00faa honra que vend\u00eda hamburguesas a dez c\u00e9ntimos.\nDurante a d\u00e9cada dos anos 1940, o 22 de decembro de 1941, aparece unha banda dese\u00f1ada de debuxos animados baseados en raparigos adolescentes, creado por John C Goldwater, Vic Bloom e Bob Montana, onde o personaxe principal destes era \"Archie\" xunto cos seus amigos co\u00f1ecidos en Latinoam\u00e9rica como Ver\u00f3nica, Betty, Carlos, Esther, Goril\u00f3n e Torombolo, o cal era afeccionado ao consumo de hamburguesas.\nCoa mesma idea aparecen personaxes ficticios na cultura dos Estados Unidos, como pode ser Ronald McDonald, personaxe con disfrace de pallaso ideado por Willard Scott, que aparece no ano 1963 por primeira vez nun programa de televisi\u00f3n. Outra das aparici\u00f3ns populares da hamburguesa ten lugar en Zap Comix #2, un dos m\u00e1is famosos underground comix de finais da d\u00e9cada de 1960, no que o debuxante Robert Crumb dese\u00f1a un personaxe denominado \u00abHamburger Hi-Jinx\u00bb. Xa a finais da d\u00e9cada, o pop art incl\u00fae \u00e1 hamburguesa como elemento art\u00edstico, aparecendo en obras de Andy Warhol (\u00abDual Hamburger\u00bb) e Claes Oldenburg (\u00abFloor Burger\u00bb), Mel Ramos (en 1965 a s\u00faa \u00abVinaburger\u00bb) e m\u00e1is recentemente David LaChapelle (2002, \u00abDeath by Hamburger\u00bb).\nUn exemplo da popularidade e identificaci\u00f3n da hamburguesa co pobo estadounidense \u00e9 a \"Batalla do Outeiro da Hamburguesa\"; ocorrida durante a guerra de Vietnam en maio de 1969. A s\u00faa denominaci\u00f3n est\u00e1 inspirada polo n\u00famero de baixas estadounidenses e vietnamitas que fan que o escenario se asemelle a unha \"carnicer\u00eda\". Unha das inspiraci\u00f3ns de George Lucas na Guerra das galaxias \u00e9 a nave do Falc\u00f3n milenario, inspirada nunha hamburguesa. Outra aparici\u00f3n da hamburguesa na cultura popular ocorre nos videoxogos. Un dos m\u00e1is co\u00f1ecidos \u00e9 Burgertime, que trata dun xogo ao estilo de arcade creado en 1982 pola empresa Data East Corporation. A hamburguesa aparece nalg\u00fans monogr\u00e1ficos de televisi\u00f3n estadounidenses como \"American Eats\" e \"Man v Food\".\nNa d\u00e9cada de 1960 produciuse unha forte motorizaci\u00f3n da sociedade estadounidense. O presidente Dwight Eisenhower quedou moi impresionado polas \"Autobahnen\" alem\u00e1s e \u00e9 por esta raz\u00f3n pola que no ano 1956 declara a Federal Highway Act, as d\u00faas grandes compa\u00f1\u00edas de autom\u00f3biles aceleran o seu negocio de vendas de autom\u00f3biles. Chegado este momento de uso extensivo do autom\u00f3bil, a hamburguesa estaba a\u00ed para ser servida nos drive-ins (\u00e1s veces por camareiros aos que se denominan: carhops). Os primeiros drive-in eran co\u00f1ecidos en EE. UU. xa a comezos da d\u00e9cada de 1930 e aos poucos foise convertendo nun elemento frecuente dentro da xeograf\u00eda estadounidense. Da vantaxe de que servir hamburguesas no coche era unha posibilidade de negocio d\u00e9ronse conta os executivos de McDonald's, as\u00ed como os de innumerables cadeas de \"fast food\" pequenas. A popularidade da hamburguesa creceu entre a poboaci\u00f3n estadounidense e as estat\u00edsticas mostran cada estadounidense come de media 3 hamburguesas \u00e1 semana.\nEsta \u00e9poca estaba marcada pola Guerra Fr\u00eda, un novo concepto pol\u00edtico que emerxe tras a Segunda guerra mundial. A hamburguesa, de orixe estadounidense, recolleu todo o simbolismo nacional. A aparici\u00f3n a mediados da d\u00e9cada de 1950 nos fogares dos Estados Unidos de eventos sociais privados, que se celebraban mediante unha grellada no patio da casa, ao aire libre, eran moi com\u00fans. Neste tipo de celebraci\u00f3ns sociais, a hamburguesa ocupaba unha posici\u00f3n gastron\u00f3mica-social relevante.\nNestes anos de finais da d\u00e9cada de 1960, as hamburguesas empezaron a crecer de tama\u00f1o, sendo un dos promotores \"Big\" Boy. \"Burger King\" lanzou ao mercado a Whopper e empezou a competir con \"McDonald's\" en vendas, raz\u00f3n pola que saca ao mercado o cuarto de libra (Quarter Pounder). A carreira das grandes cadeas de venda de hamburguesas comezara, e con iso a \u00e9poca dos prezos de poucos centavos por hamburguesa estaban xa en declive.\nNa d\u00e9cada de 1970, as principais cadeas de hamburguesas empezaron a empregar gran cantidade de recursos en mercadotecnia e para iso entraron na \"batalla\" de mercadotecnia de series de anuncios comparativos. A este suceso denominouse jocosamente a \u00abguerra da hamburguesa\u00bb entre os estadounidenses. As alusi\u00f3ns directas, as\u00ed como as comparativas entre elas eran un t\u00f3pico com\u00fan nas campa\u00f1as publicitarias. Nace a finais da d\u00e9cada de 1980, a era dos esl\u00f3ganes nas grandes cadeas de restaurantes. Na serie de televisi\u00f3n de 2011 titulada Bob's Burgers aparece frecuentemente a hamburguesa.\nFen\u00f3meno global.\nA hamburguesa, tal e como se co\u00f1ece hoxe en d\u00eda, nace nos Estados Unidos, pero non \u00e9 at\u00e9 mediados do s\u00e9culo XX, durante a posguerra da segunda guerra mundial, cando empeza a expandirse por diversos pa\u00edses, globalizando o concepto de comida r\u00e1pida. Os m\u00e1ximos responsables desta progresiva implantaci\u00f3n son as grandes cadeas de restaurantes. O af\u00e1n de expandir o negocio e incrementar os ingresos exerce de motor para ir instalando franqu\u00edas en diferentes lugares e culturas do mundo, estendendo o concepto de globalizaci\u00f3n ao \u00e1mbito da alimentaci\u00f3n. Unha das primeiras empresas en mostrar a necesidade de abordar a venda de hamburguesas en novos pa\u00edses foi \"McDonald's.\" O 21 de agosto de 1971, en Zaandam, preto de \u00c1msterdam (Pa\u00edses Baixos), abre a primeira franqu\u00eda europea (a cargo da empresa Ahold). Na d\u00e9cada de 1970 a cadea comeza a expandirse por Europa e Australia. En Asia (concretamente no Xap\u00f3n baixo a influencia E\u014dshoku) xorde no ano 1972 unha cadea de restaurantes de comida r\u00e1pida: (, ), acr\u00f3nimo de \u00abMountain Ocean Sun\u00bb (\"Monta\u00f1a, Oc\u00e9ano, Sol\") que chega a competir con \"McDonald's\" en vendas; os seus produtos son variantes da hamburguesa adaptadas ao mundo asi\u00e1tico: teriyaki burger, takumi burger, hamburguesa de arroz e similares. En Hong Kong, \"Aji Ichiban\" compite coas grandes cadeas, estend\u00e9ndose pronto por toda Asia. Unha das primeiras m\u00e1quinas expendedoras de hamburguesas estreouse en \u00c1msterdam no ano 1941, baixo a marca comercial FEBO (denominada as\u00ed polo nome do seu creador: Ferdinand Bolstraat).\nAo mesmo tempo que se estende a hamburguesa polo mundo, esta adquire diversas caracter\u00edsticas locais como a carne picada, que por exemplo, emprega como fonte a dos animais locais (canguro en Australia), ou acompa\u00f1amentos como o chile con carne na comida Tex-Mex.\nA expansi\u00f3n da hamburguesa, xunto coa estandarizaci\u00f3n da s\u00faa elaboraci\u00f3n, fai que o prezo se empregue como un \u00edndice econ\u00f3mico de referencia dos pa\u00edses, \u00e9 o denominado \u00ab\u00cdndice Big Mac\u00bb. O soci\u00f3logo estadounidense George Ritzer acu\u00f1a en 1995 o concepto de \"McDonaldizaci\u00f3n\" no seu libro \u00abMcDonaldization of Society\u00bb. Co \u00cdndice Bic Mac comp\u00fatase canto vale (en d\u00f3lares estadounidenses) a hamburguesa nos distintos lugares do mundo, o que permite contrastar a paridade de poder adquisitivo da econom\u00eda de cada un dos 120 pa\u00edses nos que est\u00e1 presente a multinacional. Paralelamente, aparecen no mundo diferentes concursos de comida nos que participan diversos adversarios de cada pa\u00eds; un dos m\u00e1is co\u00f1ecidos \u00e9 o Krystal Square Off (no que se consomen hamburguesas procedentes dos restaurantes Krystal), patrocinado polo International Federation of Competitive Eating (IFOCE) e que se celebra anualmente desde 2004.\nActualidade.\nA comezos do s\u00e9culo XXI aparece a hamburguesa como protagonista nalg\u00fans libros da literatura especializada de temas culinarios, un exemplo \u00e9 a obra Fast Food Nation: The Dark Side of the All-American Meal (2001) publicado polo xornalista de investigaci\u00f3n Eric Schlosser, e que nel examina a influencia local e global da industria da comida r\u00e1pida estadounidense. Comezan a aparecer as denominadas \u00abGourmet burger\u00bb que son hamburguesas elaboradas con ingredientes de luxo e por coci\u00f1eiros da alta coci\u00f1a. Unha das primeiras foi coci\u00f1ada na cidade de Nova York polo coci\u00f1eiro \"Daniel Boulud\" en xu\u00f1o de 2001 e ofrec\u00eda unha hamburguesa de 29 $ con lombo, costelas breseadas, trufa negra en conserva e un mirepoix de verduras. En Manhattan o restaurante \"Old Homestead\", un dos m\u00e1is antigos servindo \"steaks\", ofrece unha hamburguesa por 44 d\u00f3lares con carne de tenreira xaponesa de raza wagyu. Son co\u00f1ecidas pronto as variantes das \"burger boutique\" na que se ofrecen novas variedades de hamburguesas facendo gala da creatividade dos coci\u00f1eiros, que incl\u00faen ingredientes de tempada as\u00ed como alimentos aut\u00f3ctonos espec\u00edficos. \nA hamburguesa entra na alta coci\u00f1a de mans de Richard Blais, alumno de Ferran Adri\u00e0, que introduce no ano 2004 nun restaurante da cidade de Atlanta unha hamburguesa do estilo das que se serven na cadea Krystal envoltas nunha cinta de seda. Este salto da hamburguesa \u00e1 alta coci\u00f1a fai que sitios tradicionais empecen a servila. Alberto Chicote en Madrid fai variantes caseiras da hamburguesa na s\u00faa coci\u00f1a, emprega carne de porco ib\u00e9rico, ketchup e mostaza caseiras. En 1993, Max Schondor introduce a boca burger elaborada de soia. Aparece un personaxe de debuxos animados en 1999 denominado SpongeBob SquarePants, tr\u00e1tase das aventuras dunha esponxa de mar que ten como oficio ser coci\u00f1eiro de hamburguesas en \"Mr. Krabs's\" elaborando as populares \"Krabby Patty burgers\" (\"burguer cangreburguer\"), ao redor destas hamburguesas cr\u00e9ase un mundo de personaxes.\nNos Estados Unidos, a comezos do s\u00e9culo XXI, emp\u00e9zanse a celebrar centenarios sobre a hamburguesa. Hai que destacar dous lugares en EE. UU. onde se organizaron festas con motivo de celebrar a orixe da hamburguesa. Un \u00e9 Athens, Texas (debido a \"Fletcher Davis\") que en novembro de 2006, nunha resoluci\u00f3n do estado de Texas, fai que se aprobe que Athens \u00e9 o \"Orixinal Home of Hamburger\" (Lugar de procedencia orixinal da hamburguesa). Con todo, en agosto de 2007 o estado de Wisconsin afirma o mesmo da s\u00faa localidade de Seymour, Wisconsin (Charlie Nagreen). Estas d\u00faas resoluci\u00f3ns deixan repartida a autor\u00eda da hamburguesa entre d\u00faas cidades estadounidenses. Cada ano cel\u00e9brase un \"Burger Fest\" en Seymour o primeiro s\u00e1bado de cada mes de agosto. Da mesma forma cel\u00e9branse competici\u00f3ns con car\u00e1cter anual desde 2010 nalgunhas cidades americanas mostrando ante un xurado popular a mellor hamburguesa elaborada na zona, denom\u00ednanse \"The Battle of the Burger\". Sendo as m\u00e1is famosas as que se celebran en Virginia-Highland (Atlanta), Denver, Nova York etc.\nPol\u00e9micas nutricionais.\nXa entrando en s\u00e9culo XXI, a hamburguesa sufriu diversas pol\u00e9micas de car\u00e1cter nutricional, en plena era en que a poboaci\u00f3n mundial empeza a sentir preocupaci\u00f3n polo sobrepeso (coa consecuente aparici\u00f3n das dietas hipocal\u00f3ricas), a aparici\u00f3n de hamburguesas de gran contido cal\u00f3rico (denominadas popularmente como 'hamburguesas XXL') disparou diversas alarmas na sociedade. Hamburguesas como a \"tripla Whopper\", que excede as mil calor\u00edas vulneran a denominada Estratexia Sanitaria Contra a Obesidade (NAVES) promovida por institutos sanitarios como a AESAN, que loita para previr o crecemento da incidencia da doenza da obesidade na poboaci\u00f3n, en especial a obesidade infantil. Os dietistas empezan a ver que o consumo de alimentos con forte densidade de calor\u00edas pode provocar un apetito desmedido. Este tipo de mensaxes fixo que as cadeas de restaurantes reduzan as calor\u00edas nas s\u00faas hamburguesas desde comezos de s\u00e9culo XXI. A finais de s\u00e9culo XX cabe destacar a acci\u00f3n xudicial denominada o caso McDonald's Restaurants contra Morris e Steel coloquialmente denominado o \"Caso McLibel\" (Caso McDifamaci\u00f3n), relativo a un libelo publicado por dous activistas ecoloxistas: \"Helen Steel\" e \"David Morris\" titulado: What\u2019s wrong with McDonald\u2019s: Everything they don\u2019t want you to know\" (Que est\u00e1 mal en McDonald's?: Todo o que eles non queren que saibas). Posteriormente elaborouse un documental denominado: McLibel.\nUnha das principais crises sufridas ocorreu coa aparici\u00f3n da Encefalopat\u00eda esponxiforme bovina (o mal das \u00abvacas tolas\u00bb), e a s\u00faa variante a enfermidade de Creutzfeldt-Jakob, que fixo que o consumo de carne de vac\u00fan descendese a finais do s\u00e9culo XX e con iso as vendas de hamburguesas, as\u00ed como as de calquera outro produto c\u00e1rnico derivado. As cadeas principais de venda de comida r\u00e1pida tiveron que sa\u00edr aos medios para aclarar as queixas de consumidores e a preocupaci\u00f3n da poboaci\u00f3n. Empezouse a diversificar os men\u00fas nos restaurantes e apareceron elementos \u00abnon c\u00e1rnicos\u00bb. F\u00edxose un esforzo por presentar a \"cl\u00e1sica hamburguesa\" elaborada con carne de pito, peixe e mesmo a hamburguesa vegetariana (similar ao vada pav indio). Produtos que se ensaiaron na d\u00e9cada de 1970 con moi pouco \u00e9xito nas grandes cadeas de distribuci\u00f3n de hamburguesas, agora l\u00e1nzanse coa intenci\u00f3n de poder diversificar os men\u00fas.\nMedios.\nA comezos do s\u00e9culo XXI r\u00f3dase a pel\u00edcula documental relacionada co consumo obsesivo-compulsivo de hamburguesas dalg\u00fans estadounidenses, a longametraxe denom\u00ednase: \"Super Size Me\", dirixida e protagonizada por Morgan Spurlock (2004), na que unha persoa decide alimentarse unicamente de comida dos restaurantes McDonald's durante un mes enteiro. No mesmo ano estr\u00e9ase a pel\u00edcula Harold &amp; Kumar Go to White Castle ambientada na contorna dos restaurantes White Castle. Posteriormente no 2006, \"Fast Food Nation\" reflicte nun mundo de ficci\u00f3n, as intrigas e maquinaciones da industria c\u00e1rnica na fronteira entre os Estados Unidos e M\u00e9xico, estando a obra baseada no libro que apareceu en 2001 \"Fast food nation\": the dark side of the all-american meal. A hamburguesa entra neste s\u00e9culo con grandes retos nunha sociedade dividida entre a preocupaci\u00f3n polo que come e a obesidade epid\u00e9mica ao mesmo tempo que un progresivo incremento na inxesta de calor\u00edas.\nNo ano 2009 a cadea Burger King populariza no Xap\u00f3n unha variante do a Whopper que denomina Windows 7 Whopper empregada na promoci\u00f3n do sistema operativo Microsoft's Windows 7. A hamburguesa \u00e9 unha variante da BK Stacker que pos\u00fae sete patties de 13\u00a0cm (5\u00a0polgadas) de altura. O presidente estadounidense Obama facendo gala dun novo estilo de protocolo, re\u00fanese co presidente ruso Dmitri Medv\u00e9dev na hamburgueser\u00eda Ray's Hell Burgers en xu\u00f1o de 2010, sendo a primeira vez que dous l\u00edderes internacionais re\u00fanense nunha hamburgueser\u00eda inclu\u00edndoo nun protocolo."}
{"id": "452269", "revid": "23204", "url": "https://gl.wikipedia.org/wiki?curid=452269", "title": "Lewandowski", "text": ""}
{"id": "452271", "revid": "1131", "url": "https://gl.wikipedia.org/wiki?curid=452271", "title": "Voo 23 de Airwork", "text": "O voo 23 de Airwork era un servizo de carga postal en Nova Zelandia entre o aeroporto de Auckland e o aeroporto de Woodbourne. O d\u00eda 3 de maio de 2005 o Fairchild SA227-AC Metro III que operaba a ruta desintegrouse en voo.\nAccidente.\nO avi\u00f3n ti\u00f1a programado a s\u00faa engalaxe para as 9:00 pm hora local, pero atrasouse mentres se cargaba. Durante o atraso os pilotos pediron 570 litros m\u00e1is de combustible e dix\u00e9ronlle \u00e1 persoa encargada da repostaxe que o puxese todo no tanque da \u00e1 esquerda, en vez de dividilo entre os dous tanques, segundo os procedementos da compa\u00f1\u00eda. O voo engalou finalmente \u00e1s 9:36 pm.\nXusto despois da engalaxe activouse o piloto autom\u00e1tico que controlou o avi\u00f3n durante a s\u00faa trepada ao nivel de voo 220. O aparello continuou a plena potencia en vez de voar a velocidade de cruceiro durante os seguintes 15 minutos, co obxectivo de recuperar o tempo perdido. Ao baixar a potencia a velocidade de cruceiro o capit\u00e1n notou desequilibrio entre os tanques de combustible e iniciou os procedementos de transvasamento de combustible. Pouco despois, \u00e1s 10:13 o avi\u00f3n entrou nun descenso en espiral e rompeuse no aire, matando os dous pilotos."}
{"id": "452272", "revid": "1131", "url": "https://gl.wikipedia.org/wiki?curid=452272", "title": "Voo 217 de Azerbaijan Airlines", "text": "O voo 217 de Azerbaijan Airlines era un servizo regular de pasaxeiros entre Baku e Aktau, en Casaquist\u00e1n. O 23 de decembro de 2005 o Antonov An-140-100 que operaba a ruta esnafrouse no mar Caspio ao redor das 22:40.\nAccidente.\nUns cinco minutos despois de que o avi\u00f3n engalase do aeroporto de Baku a tripulaci\u00f3n informou dun fallo dos sistemas. Voar sobre o mar Caspio de noite sen instrumentos fixo que a tripulaci\u00f3n tivese dificultade para xulgar os seus par\u00e1metros de voo. Mentres intentaba regresar a Baku o aparello esnafrouse pouco despois na ribeira do Caspio, matando todos os pasaxeiros e tripulantes."}
{"id": "452273", "revid": "89787", "url": "https://gl.wikipedia.org/wiki?curid=452273", "title": "Especie pouco preocupante", "text": "Unha especie pouco preocupante (abreviado oficialmente como LC dende o nome orixinal en ingl\u00e9s \"least concern\") \u00e9 aquela que se que considera ser de baixa preocupaci\u00f3n cando, tras ser avaliada pola UICN, non cumpre ning\u00fan dos criterios das categor\u00edas de especies en perigo, en perigo cr\u00edtico, vulnerable ou case ameazada da lista vermella que elabora a organizaci\u00f3n. En consecuencia, a categor\u00eda \"preocupaci\u00f3n menor\" da lista incl\u00fae a todos aqueles taxons abundantes e de ampla distribuci\u00f3n, que non se atopan baixo ameaza de desaparecer nun futuro pr\u00f3ximo. Son, polo tanto, os de menor risco na lista.\nNa versi\u00f3n 2.3 da Lista Vermella, de 1994 e vixente at\u00e9 2001, a \"preocupaci\u00f3n menor\" era unha subcategor\u00eda de \"baixo risco\" (\"LR\"), sendo a s\u00faa abreviaci\u00f3n oficial LR/\"lc\" ou (lc).\nA categorizaci\u00f3n en \"preocupaci\u00f3n menor\" depende en gran medida da avaliaci\u00f3n que se realice da poboaci\u00f3n da especie e a s\u00faa distribuci\u00f3n, sendo este un dos indicadores m\u00e1is importantes para realizar unha relaci\u00f3n directa ou indirecta co risco de extinci\u00f3n que poder\u00eda correr esa especie. Na versi\u00f3n 2008 da lista vermella, incl\u00faense 16.226 taxons de animais e 1.449 de plantas na categor\u00eda de \"preocupaci\u00f3n menor\", inclu\u00edndo \u00f3 propio \"Homo sapiens\"."}
{"id": "452274", "revid": "23204", "url": "https://gl.wikipedia.org/wiki?curid=452274", "title": "Especie baixo preocupaci\u00f3n menor", "text": ""}
{"id": "452275", "revid": "23204", "url": "https://gl.wikipedia.org/wiki?curid=452275", "title": "Risco m\u00ednimo", "text": ""}
{"id": "452276", "revid": "72012", "url": "https://gl.wikipedia.org/wiki?curid=452276", "title": "Perdiz tibetana", "text": ""}
{"id": "452277", "revid": "23204", "url": "https://gl.wikipedia.org/wiki?curid=452277", "title": "Brian Houghton Hodgson", "text": "Brian Houghton Hodgson, nado o 1 de febreiro de 1800 en Prestbury, Cheshire, e finado o 23 de maio de 1894 en Londres, foi un naturalista e etn\u00f3logo que traballou na India Brit\u00e1nica, onde foi funcionario p\u00fablico.\nTraxectoria.\nHodgson naceu en Prestbury, Cheshire. \u00c1 idade de dezasete anos viaxou \u00e1 India como escritor da British East India Company.\nFoi enviado a Katmand\u00fa no Nepal como Comisionado Asistente en 1819, convert\u00e9ndose en Residente (cargo equivalemnte a gobernador) brit\u00e1nico en 1833.\nEstudou aos nativos do Nepal, producindo un gran n\u00famero de escritos sobre a s\u00faa lingua, literatura e relixi\u00f3n.\nMoi interesado polas ciencias naturais, Hodgon estudou todos os aspectos da historia natural do Nepal, Sikkim e Bengala. Reuniu unha gran colecci\u00f3n de aves e mam\u00edferos disecados que finalmente doou ao British Museum.\nDescribiu novas especies de ant\u00edlopes, dos que alg\u00fans foron chamados no seu honor, como o ant\u00edlope tibetano \"Pantholops hodgsonii\". Tam\u00e9n descubriu 39 especies de mam\u00edferos e 124 especies de aves que non foran descritas previamente, e 79 delas foron descritas por el, como, por exemplo, a perdiz tibetana (\"Perdix hodgsoniae\").\nAbreviatura.\nA abreviatura Hodgson empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "452278", "revid": "7523", "url": "https://gl.wikipedia.org/wiki?curid=452278", "title": "Nikola Joki\u0107", "text": "Nikola Joki\u0107, nado o 19 de febreiro de 1995 en Sombor, \u00e9 un xogador serbio de baloncesto profesional que xoga no Denver Nuggets da National Basketball Association (NBA).\nTraxectoria profesional.\nO 26 de xu\u00f1o de 2014, Joki\u0107 foi seleccionado na 41\u00aa posici\u00f3n do Draft da NBA de 2014 polos Denver Nuggets. No ver\u00e1n de 2015, un ano despois de ser drafteado, Joki\u0107 fichou polos Nuggets tras asinar un contrato o 28 de xullo de 2015. O 9 de xullo de 2018, Joki\u0107 asinou un novo contrato cos Nuggets, por cinco anos e 148 mill\u00f3ns de d\u00f3lares."}
{"id": "452279", "revid": "7523", "url": "https://gl.wikipedia.org/wiki?curid=452279", "title": "Nikola Jokic", "text": ""}
{"id": "452280", "revid": "1888", "url": "https://gl.wikipedia.org/wiki?curid=452280", "title": "Antonio Est\u00e9vez Cao", "text": ""}
{"id": "452283", "revid": "23204", "url": "https://gl.wikipedia.org/wiki?curid=452283", "title": "Thema de Samos", "text": "O \"thema\" de Samos ( , \"th\u00e9ma S\u00e1mu\") foi un \"thema\" (provincia civil-militar bizantina), localizado na beira oriental do mar Exeo. Foi establecido a finais do s\u00e9culo IX como un dos tres \"themas\" navais (en grego ) que organizaban os barcos e tropas da mari\u00f1a bizantina.\nOrixes.\nAs datas de establecemento do \"thema\" son incertas, con diferentes autores propondo datas desde o s\u00e9culo VII ao IX. Despois da divisi\u00f3n da mari\u00f1a \"Karabisianoi\" a principio do s\u00e9culo VIII, establec\u00e9ronse frotas rexionais co \"thema\" naval de Cibyrrhaeota como o primeiro e m\u00e1is importante. No s\u00e9culo X, o emperador bizantino Constantino VII Porfirox\u00e9neta rexistrou que \"cando o Imperio foi dividido en \"themas\", Samos foi a sede do \"thema\" dos mari\u00f1eiros\" (en ). O significado desta afirmaci\u00f3n \u00e9 incerto. O historiador Warren Treadgold interpr\u00e9tao como que Samos foi a sede da frota \"Karabisianoi\" at\u00e9 o seu final en c.\u2009727. Outros, que era parte do sistema \"Karabisianoi\" e foi abolido con el ou seguido dalg\u00fan breve sucesor similar ao Cibyrrhaeotis. A existencia dun \"strategos de Samos\" no s\u00e9culo VIII \u00e9 testemu\u00f1ada a trav\u00e9s dun selo sobrevivente dun \"strategos\" chamado Teodoro.\nA finais do s\u00e9culo VIII, o sur do Exeo parece caer baixo a xurisdici\u00f3n do \"drungario do Dodecaneso\" a quen alg\u00fans acad\u00e9micos (seguindo o criterio de H\u00e9l\u00e8ne Ahrweiler) identifican co cargo de \"\"drungarios\" de Cos\" e o subseguinte \"\"drungarios\" do Golfo (\"Kolpos\")\" do \"Taktikon Uspensky\" de mediados do s\u00e9culo IX. O cargo, ou polo menos a parte oriental do seu territorio, aparentemente evolucionou ao \"thema\" de Samos.\nHistoria.\nO \"thema\" de Samos, co seu \"strategos\", \u00e9 documentado por primeira vez por Filoteo no seu \"Kletorologion\" de 899. Inclu\u00eda as illas orientais do Exeo, as\u00ed como a costa occidental de Asia Menor entre Adramitio e \u00c9feso (tam\u00e9n chamado \"Theologos\" nesa \u00e9poca). A capital do \"thema\" era \"Smyrna\", con \"turmarkhai\" subordinados (vicealmirantes) en Adramitio e \u00c9feso.\nEn 911, as forzas do \"thema\" naval de Samos sumaban 3.980 remeiros e 600 infantes de mari\u00f1a nunha frota de 22 nav\u00edos. A porci\u00f3n terrestre do \"thema\", a\u00ednda as\u00ed, \u00e9 tam\u00e9n explicitamente mencionada como parte do \"thema\" tracesiano, que ti\u00f1a un \"turmarkhes\" espec\u00edfico a cargo da defensa costeira. Isto, xunto coa ausencia de oficiais civ\u00eds nos documentos parece indicar unha divisi\u00f3n de tarefas: o strategos de Samos e os seus oficiais eran respons\u00e1beis dos barcos e tripulaci\u00f3ns da frota do \"thema\" as\u00ed como de defender as illas, mentres a costa, coas s\u00faas cidades e poboaci\u00f3n, quedaban baixo o control do \"strategos\" tracesiano e os seus oficiais, que asum\u00edan o control dos seus impostos e defensa. Samos parece ter as\u00ed unha funci\u00f3n puramente militar at\u00e9 o s\u00e9culo XI tard\u00edo, cando a s\u00faa frota foi disolta e o \"thema\" reconvertido nun \"thema\" regular cos seus propios funcionarios civ\u00eds."}
{"id": "452285", "revid": "98629", "url": "https://gl.wikipedia.org/wiki?curid=452285", "title": "Coturnix", "text": "Coturnix \u00e9 un x\u00e9nero de aves da orde dos galiformes, familia dos fasi\u00e1nidos e subfamilia dos perdicinos, que incl\u00fae varias especies co\u00f1ecidas vulgarmente como paspallases, codornas ou codornices.\nEstas aves est\u00e1n relacionadas filoxeneticamente coas pitas do monte, as perdices e os fais\u00e1ns que, xunto coas especies de \"Coturnix\" forman un clado chamado Coturnicinae, dentro da subfamilia dos perdicinos.\nCaracter\u00edsticas.\nOs paspallases do x\u00e9nero \"Coturnix\", propios do Vello Mundo, viven en parellas ou en pequenos grupos sociais, e forman grupos m\u00e1is grandes durante as migraci\u00f3ns (a\u00ednda que non todas as especies migran). A maior\u00eda son capaces de faceren curtos voos ascendentes moi r\u00e1pidos para escaparen dos perigos. A diferenza doutros x\u00e9neros relacionados, os paspallases do Vello Mundo non pousan nas \u00e1rbores. Dedican gran parte do seu tempo en fregarse e buscar sementes e invertebrados no solo, dos que se alimentan.\nH\u00e1bitat.\nOs h\u00e1bitats t\u00edpicos son terreos con vexetaci\u00f3n densa, como pasteiros, matogueira xunto a r\u00edos e campos de cereais.\nDepredadores.\nSon predados sobre todo por pequenas aves de presa, como os falc\u00f3ns.\nTaxonom\u00eda.\n \nDescrici\u00f3n.\nO x\u00e9nero foi descrito en 1764 polo bot\u00e1nico e zo\u00f3logo franc\u00e9s Fran\u00e7ois Alexandre Pierre de Garsault, ou en 1791 polo naturalista, tam\u00e9n franc\u00e9s, Pierre Joseph Bonnaterre, segundo os autores.\nEtimolox\u00eda.\nO nome do x\u00e9nero est\u00e1 tomado do lat\u00edn cl\u00e1sico \"c\u014dturn\u012bx, -\u012bcis\", 'codorniz', nome derivado do lat\u00edn precl\u00e1sico *\"quocturnix\", relacionado coa onomatopea do grito desta ave.\nNomes vulgares galegos.\nAdemais dos xa m\u00e1is arriba mencionados, sancionados pola Real Academia Galega, en Galicia os paspallases tam\u00e9n son co\u00f1ecidos como \"cuturn\u00eds\", \"paspallara\", \"pazpallar\" e \"saltagr\u00e1\".\nEspecies.\nO Sistema Integrado de Informaci\u00f3n Taxon\u00f3mica (ITIS), e mais a UICN, reco\u00f1ecen oito especies do x\u00e9nero \"Coturnix\". Pero esta lista foi modificada actualmente pola clasificaci\u00f3n de referencia do Congreso Ornitol\u00f3xico Internacional (IOC). (V\u00e9xase m\u00e1is abaixo en \"Controversia taxon\u00f3mica\"):\nEspecies extintas.\nAdemais co\u00f1\u00e9cense tam\u00e9n d\u00faas especies extntas:\nControversia taxon\u00f3mica.\nOs expertos do IOC clasifican actualmaente a \"Coturnix adansonii\" dentro do x\u00e9nero \"Excalfactoria\", como \"Excalfactoria adansonii\" , e outros autores en \"Synoicus\", como \"Synoicus adansonia\".\nPor outra parte, os expertos do IOC tam\u00e9n clasifican a \"Coturnix chinensis\" no mesmo x\u00e9nero \"Excalfactoria\", como \"Excalfactoria chinensis\" , e outros autores no \"Synoicus\", como \"Synoicus chinensis\".\nPolo que o n\u00famero de especies do x\u00e9nero quedar\u00eda reducido a seis.\nEn Galicia.\nEn Galicia a \u00fanica especie presente do x\u00e9nero \u00e9 \"Coturnix coturnix\", onde foi com\u00fan en tempos pasados, pero est\u00e1 en regresi\u00f3n. Ocupa trigais, pasteiros, outros cultivos e lugares abertos, especialmente en chairas, como na Limia, a Terra Ch\u00e1 e a meseta de Mazaricos e mesmo en zonas de alta monta\u00f1a, at\u00e9 os 1 500 m de altitude. Na actualidade o seu status en Galicia pode cualificarse de \"pouco com\u00fan \", xa que se esta a producir un lento peo progresivo descenso das s\u00faas poboaci\u00f3ns desde hai varias d\u00e9cadas, situaci\u00f3n que non debe ser atribu\u00edda \u00e1 s\u00faa caza, xa que en Galicia esta especie non pos\u00fae o atractivo que ten noutros lugares de Europa, e mesmo da pen\u00ednsula Ib\u00e9rica, sen\u00f3n m\u00e1is ben \u00e1 destruci\u00f3n de numerosos ni\u00f1os cando a colleita de cereais e de herba para ensilar, as\u00ed como \u2014probabelmente\u2014 \u00e1 moderna introduci\u00f3n de insecticidas e herbicidas na s\u00faa cadea tr\u00f3fica.\nRexistro f\u00f3sil.\nUnha especie f\u00f3sil do oligoceno tard\u00edo - mioceno tard\u00edo do suroeste de Europa e da Europa central foi descrita como \"Coturnix gallica\". E outra, descrita como \"C. donnezani\", estendeuse desde o plioceno temper\u00e1n at\u00e9 o plistoceno temper\u00e1n en Europa.\nNa gastronom\u00eda.\nDesde tempos antigos os paspallases son obxecto de caza en todos os pa\u00edses onde habitan e, nos modernos, tam\u00e9n se cr\u00edan en granxas para aproveitar a s\u00faa carne e os seus pequenos ovi\u00f1os. Por exemplo, na pen\u00ednsula Ib\u00e9rica, desde a Idade Media, a especie do pa\u00eds, \"Coturnix coturnix\", foi a protagonista de receitas de alta coci\u00f1a. Este paspall\u00e1s pos\u00fae unha carne moi delicada, fina, suave e tenra, en especial o esp\u00e9cimes salvaxes, xa que presenta texturas algo m\u00e1is compactas e sabedeiras que as variedades de granxa, que usualmente son da especie \"Coturnix japonica\", que foi domesticada hai m\u00e1is de 600 anos, e da que se obtiveron, por mutaci\u00f3ns, multitude de variedades. Hoxe a s\u00faa cr\u00eda \u00e9 industrial, tanto para a carne como para os ovos. A femia comeza a po\u00f1er \u00e1 idade de 40 d\u00edas, e produce o seu propio peso en ovos en 10 d\u00edas; pode po\u00f1eer m\u00e1is de 200 ovos ao ano. O paspall\u00e1s xapon\u00e9s tam\u00e9n se introduciu, para a caza, nos Estados Unidos e en Europa, o que ocasionou, neste \u00faltimo caso, non poucos problemas pola hibridaci\u00f3n con \"Coturnix coturnix\"."}
{"id": "452286", "revid": "1131", "url": "https://gl.wikipedia.org/wiki?curid=452286", "title": "Gure Esku Dago", "text": "Gure Esku Dago (GED, \"Est\u00e1 nas nosas mans\", en vingua vasca, oficialmente denominada Gure Esku Dago GED-EH Kultura Elkartea), \u00e9 unha asociaci\u00f3n cultural espa\u00f1ola que se define como unha iniciativa cidad\u00e1 plural e participativa, que traballa polo dereito para decidir do pobo vasco, ofrecendo o seu apoio a diversas iniciativas locais e organizando consultas en diferentes territorios.\nHistoria.\nO 8 de xu\u00f1o de 2014 organizouse unha cadea humana que uniu Durango con Pamplona polo dereito para decidir no territorio de Euskal Herria e xuntou a m\u00e1is de 150.000 persoas.\nO 8 de novembro de 2014, na praia de Zurriola, organizouse un gran mosaico, fermoso e colorido con 10.000 persoas, co obxectivo de felicitar ao pobo escoc\u00e9s, dar \u00e1nimos ao pobo catal\u00e1n \u00e1s portas da consulta e dar un paso m\u00e1is polo dereito para decidir en Euskal Herria.\nA partir do ano 2016 Gure Esku Dago estivo organizando consultas locais polo dereito para decidir.\nDiversos actores sociais apoiaron a Gure Esku Dago, como actores, cantantes, deportistas, coci\u00f1eiros... Entre os partidos: Partido Nacionalista Vasco, Podemos, Eusko Alkartasuna, Aralar, Alternatiba, Sortu, Esquerra Republicana de Catalunya, PDeCAT..."}
{"id": "452288", "revid": "89787", "url": "https://gl.wikipedia.org/wiki?curid=452288", "title": "Deia", "text": "O diario Deia (en \u00e9uscaro, A chamada) \u00e9 un xornal vasco fundado en 1977, de ideolox\u00eda nacionalista vasca. De car\u00e1cter biling\u00fce, principalmente escrito en castel\u00e1n a\u00ednda que tam\u00e9n incl\u00fae artigos en \u00e9uscaro, \u00e9 o produto fundamental da Editorial Iparraguirre S.A. (EISA). A\u00ednda que o seu obxectivo inicial era abarcar todo o Pa\u00eds Vasco, actualmente engade ao seu nome o de \"Noticias de Bizkaia\", xa que o seu mercado fundamental \u00e9 Biscaia, onde \u00e9 o segundo peri\u00f3dico m\u00e1is vendido. Pertence ao \"Grupo Noticias\", do que tam\u00e9n forman parte \"Diario de Noticias\" en Navarra, \"Noticias de Gipuzkoa\" en Guip\u00fascoa e \"Noticias de Araba\" en \u00c1raba.\nHistoria.\nDeia, xunto coa s\u00faa empresa editora, foi impulsado polo Partido Nacionalista Vasco coa pretensi\u00f3n de dirixirse aos sectores moderados do nacionalismo vasco. Entre os promotores e fundadores estiveron nacionalistas como Mitxel Unzueta, Luzio Aginagalde, Lu\u00eds Mar\u00eda Retolaza e Eli Gald\u00f3s. O seu primeiro n\u00famero sa\u00edu o 8 de xu\u00f1o de 1977, sendo Ignacio Iriarte Areso o seu primeiro director. Os seus primeiros subdirectores foron Alfonso Ventura, Mart\u00edn Ugalde, e F\u00e9lix Garc\u00eda Olano; con Manuel Igarreta e Fernando M\u00fagica como redactores xefe.\nSa\u00edu \u00e1 r\u00faa con extraordinaria rapidez, tan s\u00f3 tres meses despois de que quedase constitu\u00edda a s\u00faa sociedade editora Editorial Iparraguirre. Esta foi fundada o 21 de marzo de 1977 cun capital inicial de 40 mill\u00f3ns de pesetas que foron achegados por 25 socios fundadores. Meses m\u00e1is tarde este capital foi incrementado mediante unha serie de subscrici\u00f3ns populares e a intervenci\u00f3n duns 600 accionistas. Dous feitos condicionaron a rapidez coa que este medio p\u00faxose en marcha: por unha banda, a inminencia das primeiras elecci\u00f3ns democr\u00e1ticas, que \u00edan celebrarse o 15 de xu\u00f1o; e por outro, o feito de que as sociedades \" Orain\" e \" Ardatza\" xa estivesen a traballar para crear un diario nacionalista de esquerdas, Egin. Deia converteuse as\u00ed no primeiro diario nacionalista vasco xurdido tras a desaparici\u00f3n da ditadura franquista.\nEntre os seus principios fundacionais destacaban o seu defensa dunha informaci\u00f3n puntual e veraz, as\u00ed como dos dereitos humanos individuais e colectivos, fomentando o progreso solidario da sociedade vasca, entendendo este como a defensa de tradici\u00f3ns, cultura, idioma, pol\u00edtica, vida social e familiar do Pa\u00eds Vasco e o fomento da convivencia dos seus habitantes dentro dunhas instituci\u00f3ns democr\u00e1ticas. A\u00ednda que nunha primeira etapa Deia asumiu o papel de diario aglutinador de todas as correntes de opini\u00f3n que se opuxesen \u00e1 ditadura, esta falta de definici\u00f3n fixo que enseguida o diario buscase unha identificaci\u00f3n cada vez maior co nacionalismo vasco moderado, representado publicamente polo PNV."}
{"id": "452289", "revid": "89787", "url": "https://gl.wikipedia.org/wiki?curid=452289", "title": "Emilio Valladares Gonz\u00e1lez", "text": "Emilio Valladares Gonz\u00e1lez, foi un avogado e pol\u00edtico galego.\nTraxectoria.\nAvogado en Chantada. Foi secretario do Concello de Chantada, sendo suspendido polo alcalde en maio de 1907. Foi elixido alcalde de Chantada o 1 de abril de 1922. Foi deputado provincial. Cesou no cargo coa ditadura de Primo de Rivera. Na II Rep\u00fablica foi elixido alcalde o 21 de outubro de 1934, cesando no cargo o 26 de xaneiro de 1935.\nVida persoal.\nCasou en 1907 con Sof\u00eda Rodr\u00edguez Osorio, filla de Leopoldo Rodr\u00edguez Guerra."}
{"id": "452290", "revid": "23204", "url": "https://gl.wikipedia.org/wiki?curid=452290", "title": "American Graffiti", "text": "American Graffiti \u00e9 unha pel\u00edcula estadounidense do ano 1973 dirixida por George Lucas. En 1995 a Biblioteca do Congreso dos Estados Unidos de Am\u00e9rica considerou a pel\u00edcula como \u00abculturalmente, historicamente ou esteticamente relevante\u00bb e foi elixida para a s\u00faa preservaci\u00f3n no National Film Registry. F\u00edxose unha secuela da pel\u00edcula en 1979, \"M\u00e1is American Graffiti\".\nArgumento.\nUn grupo de adolescentes de Modesto, California saen de xolda a \u00faltima noite de ver\u00e1n de 1962 xa que \u00f3 d\u00eda seguinte cada un deles emprender\u00e1 un cami\u00f1o diferente, afrontando as s\u00faas responsabilidades como adultos.\nGalard\u00f3ns e nomeamentos.\nA pel\u00edcula ganou dous Globos de Ouro en 1974 a mellor pel\u00edcula - comedia ou musical e mellor actor revelaci\u00f3n, concedido a Paul Le Mat, foi nomeada tam\u00e9n a mellor director e a mellor actor - comedia ou musical (Richard Dreyfuss). Tam\u00e9n obtivo cinco nomeamentos \u00f3s Premios \u00d3scar; a mellor pel\u00edcula, mellor director, mellor actriz secundaria (Candy Clark), mellor gui\u00f3n orixinal e mellor montaxe. Outros nomeamentos destacados son mellor actriz secundaria para Cindy Williams nos BAFTA, Goerge Lucas para o Directors Guild of America Award for Outstanding Directing e mellor comedia orixinal para o Writers Guild of America. Foi escollida polo American Film Institute como unha das mellores pel\u00edculas de cine estadounidense, nunha lista elaborada para conmemorar os 100 anos do cinema en 1998."}
{"id": "452291", "revid": "1131", "url": "https://gl.wikipedia.org/wiki?curid=452291", "title": "Andoni Ortuzar", "text": "Andoni Ortuzar Arruabarrena, nado en Abanto Zierbena (Biscaia) o 13 de xullo de 1962, \u00e9 un xornalista e pol\u00edtico vasco pertencente ao Partido Nacionalista Vasco (PNV), ex director de EITB, exmembro do Parlamento Vasco e presidente do PNV.\nTraxectoria.\nNaceu na localidade de Sanfuentes, Abanto Zierbena, na Zona Mineira de Biscaia. Estudou Ciencias da Informaci\u00f3n, rama xornalismo, na Universidade do Pa\u00eds Vasco. Cando acabou a carreira entrou como redactor en Radio Popular de Bilbao e, posteriormente, en 1981 no xornal \"Deia\" onde se mantivo ata 1987. En \"Deia\" foi responsable das Secci\u00f3ns de Laboral e Euskadi-Pol\u00edtica. Militante do sindicato ELA pertenceu ao comit\u00e9 de empresa dese medio chegando a ser presidente do mesmo.\nActividade pol\u00edtica.\nEn setembro de 1987 abandonou \"Deia\" e incorporouse ao Departamento de Presidencia, Xustiza e Desenvolvemento do Goberno Vasco como asesor encarg\u00e1ndose da xefatura de prensa e das relaci\u00f3ns internacionais. En febreiro de 1991 foi nomeado Asesor de Comunicaci\u00f3n e Difusi\u00f3n na Secretar\u00eda da Presidencia e asignado \u00e1 ent\u00f3n recentemente creada Secretar\u00eda Xeral de Acci\u00f3n Exterior. Desde 1992 desempe\u00f1ou o posto de Coordinador desta Secretar\u00eda, con responsabilidades directas na preparaci\u00f3n de misi\u00f3ns institucionais vascas ao exterior e a programaci\u00f3n das visitas oficiais a Euskadi de personalidades e mandatarios estranxeiros.\nEn xaneiro de 1995, dentro dun novo gabinete de goberno, ocupou o posto de Secretario Xeral de Acci\u00f3n Exterior, baixo a dependencia directa do lehendakari.\nTivo tam\u00e9n as responsabilidades de Presidente do Consello Asesor Vasco de Cooperaci\u00f3n ao Desenvolvemento, Vicepresidente do Consello Asesor coas Colectividades Vascas e membro da Comisi\u00f3n Bilateral Euskadi-Estado para Asuntos Europeos.\nEn xullo de 1999 \u00e9 nomeado director xeral de EITB (a radio e televisi\u00f3n p\u00fablica vasca), cargo que mantivo ata xaneiro de 2008 cando foi nomeado presidente do Bizkai Buru Batzar do PNV, o \u00f3rgano de direcci\u00f3n dese partido en Biscaia, en substituci\u00f3n de I\u00f1igo Urkullu.\nEn marzo de 2009 recolle a acta de membro do grupo parlamentario Euzko Abertzaleak-Nacionalistas Vascos no Parlamento Vasco, cargo que ocupa ata o 31 de xaneiro de 2012.\nO 12 de xaneiro de 2013 \u00e9 elixido Presidente do Euskadi Buru Batzar do PNV, cargo que revalidou no marco da Asemblea Xeral do PNV celebrada en Iru\u00f1a os d\u00edas 13 e 14 de febreiro de 2016."}
{"id": "452292", "revid": "89787", "url": "https://gl.wikipedia.org/wiki?curid=452292", "title": "Maxi G\u00f3mez", "text": "Maximiliano \"Maxi\" G\u00f3mez Gonz\u00e1lez, nado o 14 de agosto de 1996 en Paysand\u00fa, \u00e9 un futbolista uruguaio, xoga como dianteiro e xoga para o Valencia CF da Liga Santander.\nTraxectoria.\nXuven\u00eds.\nFormouse nas categor\u00edas inferiores do Club Atl\u00e9tico Litoral, equipo decano da s\u00faa cidade natal, Paysand\u00fa.\nNo 2013 viaxou a Montevideo para probarse en Defensor Sporting, estivo unha semana no club e con 17 anos quedou ao recibir o visto e prace dos adestradores.\u200b\nIntegrouse \u00e1s formativas do club, a Quinta Divisi\u00f3n, sa\u00edron campi\u00f3ns do Torneo Clausura sub-17 e ga\u00f1aron o Campionato Uruguaio 2013 da categor\u00eda. Ao ano seguinte, no 2014, Maxi volveu ser campi\u00f3n, esta vez coa sub-19, ga\u00f1aron tanto o Apertura como o Clausura, polo que se coroaron campi\u00f3ns de Cuarta Divisi\u00f3n.\nComezou o ano 2015 no seu segundo ano de Cuarta Divisi\u00f3n, pero na primeira metade da tempada 2015/16, foi ascendido ao cadro de xogadores absoluto.\nDefensor Sporting.\nDebutou como profesional o 15 de setembro de 2015, no partido de volta da segunda fase da Copa Suramericana 2015, entrou no minuto 89 por Romario Acu\u00f1a e derrotaron o Universitario por 1 a 0. \u200b Por un global de 4 a 0, Defensor clasificouse para a seguinte fase.\nO seu segundo encontro disputouno o 1\u00ba de outubro, no partido de volta de oitavos de final, contra Lan\u00fas no Franzini, entrou no minuto 70 por Acu\u00f1a, empataron 0 a 0 e foron aos penaltis porque o partido de ida finalizara sen goles tam\u00e9n. O equipo arxentino errou o seu primeiro tiro, os uruguaios meteron os catro primeiros lanzados, Maxi tirou o quinto penalti violeta e converteuno en gol, polo que se clasificaron para cuartos de final. Despois de anotar o gol da clasificaci\u00f3n, foi entrevistado e declarou: \u00abFoi grazas a eles, aos meus compa\u00f1eiros, que confiaron en min, e fixen o gol. Fleurqu\u00edn d\u00edxome se quer\u00eda tirar e d\u00edxenlle que si, porque nos inferiores tiro eu, por iso fun, agarrei a pelota e tireino.\u00bb\nO seu debut en Primeira Divisi\u00f3n foi o 4 de outubro no Gran Parque Central, enfront\u00e1ronse ao Nacional, Maxi entrou por Facundo Castro para comezar xogando no segundo tempo, pero perderon 4 a 0.\nO 16 de outubro enfront\u00e1ronse ao Wanderers no torneo local, anotou o seu primeiro gol oficial pero perderon 3 a 2. Na xornada 11 o seu rival foi Mocidade, anotou o seu primeiro dobrete e ga\u00f1aron 4 a 1. O 20 de novembro xogou como local contra El Tanque Sisley, volveu anotar por duplicado, pero empataron 2 a 2.\nG\u00f3mez finalizou o Torneo Apertura 2015 con 8 partidos xogados, 5 goles e 2 asistencias.\nA nivel internacional, totalizou 4 partidos xogados, pero foron eliminados en cuartos de final polo Furac\u00e1n por un global de 1 a 0.\nNo Torneo Clausura do ano seguinte, estivo presente nas 3 primeiras xornadas, pero perderon en cada encontro.\nO 28 de febreiro de 2016, xogouse o cl\u00e1sico entre o Defensor Sporting e o Danubio, foi titular, comezaron ga\u00f1ando cun gol de Felipe, pero finalizou o primeiro tempo 2 a 1 en contra. Na segunda metade, mellorou o equipo, Maxi empatou o encontro no minuto 70, e logo no minuto 98, na \u00faltima xogada, novamente perforou a porter\u00eda danubiana, converteu o gol do triunfo, quedou inconsciente por un instante ao recibir un golpe do porteiro, pero recuperouse e ga\u00f1aron 3 a 2.\u200b\nA mediados de maio, transcendeu a posibilidade de ser incorporado por River Plate para o segundo semestre do ano.\u200b\nNa xornada 13, xogaron contra El Tanque Sisley o 22 de maio, Maxi anotou 4 goles por primeira vez na s\u00faa carreira e ga\u00f1aron 6 a 5, polo que El Tanque descendeu de categor\u00eda.\u200b Debido \u00e1 s\u00faa grande actuaci\u00f3n, foi elixido o xogador da xornada para Tenfield.\u200b\nO Defensor Sporting finalizou o Torneo Clausura en oitava posici\u00f3n, pero Maxi destacouse con 9 goles en 13 partidos disputados.\nNa segunda metade do ano 2016, xogouse o Campionato Uruguaio Especial, un torneo a unha volta, para cambiar o formato da tempada europea por unha anual.\nO equipo tivo un comezo irregular, pero nos \u00faltimos 7 partidos non co\u00f1eceron a derrota, con vitorias importantes ante Nacional e Pe\u00f1arol, culminaron o Campionato en cuarta posici\u00f3n, o que significou clasificarse para a pr\u00f3xima Copa Suramericana. Maxi defendeu a violeta en 14 oportunidades, marcou 4 goles e brindou 5 asistencias.\nPara o Torneo Apertura 2017, mantivo o seu nivel, a\u00ednda que nas 2 primeiras xornadas non marcou.\nA nivel continental, o 1 de abril, foi titular para enfrontar a Liga de Quito na Casa Branca ante m\u00e1is de 35000 espectadores na Copa Suramericana, no minuto 50 anotou o seu primeiro gol internacional e finalmente empataron 2 a 2.\nO 5 de abril, na competici\u00f3n local, enfront\u00e1ronse a Danubio, Maxi marcou por duplicado e ga\u00f1aron 0-2.\nNa xornada 8, recibiron ao Pe\u00f1arol no Franzini, G\u00f3mez anotou un gol pero empataron 2-2.\nO Defensor Sporting chegou \u00e1 xornada 14 con 30 puntos, dous menos que o l\u00edder Nacional, club co que se enfrontaron no Franzini. No minuto 32 Sebasti\u00e1n Fern\u00e1ndez converteu un gol para os bolsos e finalizou o primeiro tempo co marcador a favor de Nacional 0-1. Na segunda metade, no minuto 47, Gonzalo Bo recibiu un pase de Maxi e converteuno nun gol para empatar o partido, daquela o mesmo G\u00f3mez tirou un penalti e puxo o triunfo parcial, 2-1. Xa nos minutos finais, novamente Bo perforou a porter\u00eda de Esteban Conde e os violetas adiant\u00e1ronse no marcador por 3-1, co tempo cumprido o xogador tricolor Brian Lozano rematou desde f\u00f3ra da \u00e1rea e acurtou distancias, pero o partido finalizou 3-2 a favor de Defensor Sporting. Por primeira vez no Torneo Apertura quedaron como l\u00edderes, con 33 puntos, a falta dunha xornada.\nO Torneo definiuse na \u00faltima xornada, o 13 de maio de 2017. O Defensor Sporting xogou contra F\u00e9nix no Parque Capurro, dependendo de si mesmo para lograr o t\u00edtulo. No minuto 20 Maxi abriu o marcador, desde o punto de penalti converteu o primeiro gol do encontro, pero antes de finalizar o primeiro tempo, Cecilio Waterman recibiu un pase preto da metade da cancha, encarou a defensa violeta, colleu cara a un lado e enganchou cara ao outro, penetrou na \u00e1rea e converteu o empate parcial. No segundo tempo mant\u00edvose a paridade ata o minuto 78, cando G\u00f3mez recibiu un pase de peito de Carneiro, desde o bordo da \u00e1rea rival rematou ao arco, pero desviouse nun xogador, polo que descolocou ao porteiro de F\u00e9nix e marcou gol.\u200b Tras 90 minutos, ga\u00f1ou o Defensor 2 a 1 e coroouse campi\u00f3n do Torneo Apertura 2017,\u200b colaborou con 11 goles e 3 asistencias en 12 partidos xogados.\u200b\nO 22 de maio de 2017, foi anunciado como fichaxe do Celta de Vigo para a tempada 2017/18.\u200b Maximilano G\u00f3mez deixou o Defensor Sporting con 52 partidos xogados, 31 goles convertidos e 11 asistencias realizadas.\nCelta de Vigo.\nMaxi chegou a Espa\u00f1a o 25 de xu\u00f1o de 2017. Ao d\u00eda seguinte asinou contrato co Real Club Celta de Vigo da Primeira Divisi\u00f3n de Espa\u00f1a ata 2022 dende ent\u00f3n converteuse nun dos xogadores m\u00e1is queridos pola afecci\u00f3n do Celta.\nEstat\u00edsticas.\nClubs.\n Actualizado e 8 de diciembro de 2018.\nSelecci\u00f3ns.\n Actualizado o 6 de xullo de 2018."}
{"id": "452293", "revid": "1888", "url": "https://gl.wikipedia.org/wiki?curid=452293", "title": "Fundaci\u00f3n Moncho Reboiras para o Estudo e a Divulgaci\u00f3n da Realidade Social e Sindical na Galiza", "text": ""}
{"id": "452294", "revid": "6456853", "url": "https://gl.wikipedia.org/wiki?curid=452294", "title": "Pecado orixinal antix\u00e9nico", "text": "O pecado orixinal antix\u00e9nico, tam\u00e9n co\u00f1ecido como efecto Hoskins, \u00e9 a propensi\u00f3n do sistema inmunitario do corpo a utilizar preferentemente a memoria inmunol\u00f3xica baseada en infecci\u00f3ns previas cando se encontra cunha segunda versi\u00f3n lixeiramente diferente da entidade allea (por exemplo, un virus ou bacteria). Isto deixa o sistema inmunitario \"atrapado\" pola primeira resposta que desenvolveu contra cada ant\u00edxeno e non pode orixinar respostas potencialmente m\u00e1is efectivas durante as seguintes infecci\u00f3ns. O fen\u00f3meno do pecado orixinal antix\u00e9nico describiuse en relaci\u00f3n con virus como o da gripe, dengue, virus da inmunodeficiencia humana (VIH) entre outros.\nEste fen\u00f3meno describiuse primeiramente en 1960 por Thomas Francis, Jr. no artigo \"On the Doctrine of Original Antigenic Sin\" (Sobre a doutrina do pecado orixinal antix\u00e9nico). Foi nomeado por analox\u00eda co concepto teol\u00f3xico do pecado orixinal. Segundo Thomas Francis, que describiu orixinalmente a idea, e citado por Richard Krause:\n\"O anticorpo da nenez \u00e9 en grande medida unha resposta ao ant\u00edxeno dominante do virus causante da primeira infecci\u00f3n de gripe tipo A da vida. [...] A impronta establecida pola infecci\u00f3n polo virus orixinal goberna a resposta de anticorpos de a\u00ed en adiante. A isto cham\u00e1moslle a doutrina do pecado orixinal antix\u00e9nico.\"\nEn c\u00e9lulas B.\nDurante unha infecci\u00f3n primaria, x\u00e9ranse c\u00e9lulas B de memoria de longa vida, que permanecen no corpo e proporcionan protecci\u00f3n ante posteriores infecci\u00f3ns. Estas c\u00e9lulas B de memoria responden a ep\u00edtopos espec\u00edficos da superficie de prote\u00ednas virais para producir anticorpos espec\u00edficos de ant\u00edxeno, e poden responder \u00e1 infecci\u00f3n moito m\u00e1is rapidamente do que o fan as c\u00e9lulas B ante novos ant\u00edxenos. Este efecto acurta a cantidade de tempo necesario para eliminar posteriores infecci\u00f3ns.\nEntre as infecci\u00f3ns primaria e secundaria, ou despois da vacinaci\u00f3n, un virus pode sufrir deriva antix\u00e9nica, na cal as prote\u00ednas da superficie viral (os ep\u00edtopos) son alterados por medio de mutaci\u00f3ns naturais, o que permite que o virus escape \u00e1 acci\u00f3n do sistema inmunitario. Cando isto acontece, o virus alterado reactiva preferentemente c\u00e9lulas B de memoria de alta afinidade previamente activadas e acelera a produci\u00f3n de anticorpos. Por\u00e9n, os anticorpos producidos por estas c\u00e9lulas B xeralmente \u00fanense de forma non efectiva aos ep\u00edtopos alterados. Ademais, estes anticorpos inhiben a activaci\u00f3n de c\u00e9lula B virxe de maior afinidade que \"poder\u00edan\" producir anticorpos m\u00e1is efectivos contra o segundo virus. Isto orixina unha resposta inmunitaria menos efectiva e as infecci\u00f3ns recorrentes poden tardar m\u00e1is tempo en ser neutralizadas.\nO pecado orixinal antix\u00e9nico \u00e9 de especial importancia na aplicaci\u00f3n de vacinas. No dengue, o efecto do pecado orixinal ten importantes implicaci\u00f3ns para o desenvolvemento de vacinas. Unha vez que se establece unha resposta contra un serotipo do virus do dengue, \u00e9 improbable que a vacinaci\u00f3n contra un segundo serotipo sexa efectiva, o que implica que deben establecerse respostas equilibradas contra todos os serotipos do virus (hai catro) coa primeira dose de vacina. Por\u00e9n, en 2015, illouse unha nova clase de anticorpos neutralizantes moi potentes que \u00e9 efectiva contra todos os serotipos do virus, o que trouxo novas esperanzas de conseguir desenvolver unha vacina universal para o dengue.\nA especificidade e a calidade da resposta inmune contra novas cepas do virus da gripe a mi\u00fado est\u00e1 diminu\u00edda en individuos que son vacinados repetidamente (por vacinaci\u00f3n ou por infecci\u00f3ns recorrentes). Por\u00e9n, o impacto do pecado antix\u00e9nico sobre a protecci\u00f3n non foi a\u00ednda ben establecido e parece diferir con cada vacina de axente infeccioso, localizaci\u00f3n xeogr\u00e1fica e idade. Atop\u00e1ronse respostas a anticorpos reducidas \u00e1 vacina do virus da gripe pand\u00e9mico H1N1 de 2009 en individuos, que foran vacinados contra o virus estacional A/Brisbane/59/2007 (H1N1) nos tres meses previos.\nEn c\u00e9lulas T citot\u00f3xicas.\nDescribiuse un fen\u00f3meno similar nas c\u00e9lulas T citot\u00f3xicas (CTL). Foi demostrado que durante a infecci\u00f3n secundaria por diferentes cepas do virus do dengue, os CTL prefiren liberar citocinas en vez de causar a lise da c\u00e9lula. Como resultado, a produci\u00f3n destas citocinas p\u00e9nsase que incrementa a permeabilidade vascular e exacerba os danos nas c\u00e9lulas endoteliais.\nVarios grupos de investigadores intentaron dese\u00f1ar vacinas para o VIH e o virus da hepatite C base\u00e1ndose na induci\u00f3n de respostas citot\u00f3xicas (CTL). O descubrimento de que os CTL poden quedar nesgados polo pecado antix\u00e9nico orixinal, pode axudar a explicar a efectividade limitada destas vacinas. Os virus como o VIH son moi variables e sofren mutaci\u00f3ns frecuentemente, e as\u00ed, debido ao pecado antix\u00e9nico orixinal, a infecci\u00f3n por VIH inducida por virus que expresan ep\u00edtopos lixeiramente diferentes (dos da vacina viral) non poder\u00e1n ser controlados pola vacina. De feito, a vacina poder\u00eda facer que a infecci\u00f3n fose a\u00ednda peor, ao \"atrapar\" a resposta inmune na primeira resposta non efectiva que desenvolveu contra o virus."}
{"id": "452295", "revid": "85894", "url": "https://gl.wikipedia.org/wiki?curid=452295", "title": "Virgilio Ledo Santoandr\u00e9", "text": "Virgilio Ledo Santoandr\u00e9, nado en Chantada en 1896, foi un xornalista e pol\u00edtico galego.\nTraxectoria.\nEmigrante en Cuba, foi redactor das revistas \"Caricato\" e \"Semana\". Ao seu retorno da illa foi administrador do peri\u00f3dico \"La Voz del Agro\" de Chantada. Na Segunda Rep\u00fablica foi oficial do Concello de Chantada. Foi secretario da Juventud Agraria (1932), secretario da Sociedad de Agricultores de Centulle e vicepresidente da Federaci\u00f3n Agraria Liga Provincial Agraria de Lugo. Secretario da Asociaci\u00f3n Republicana en 1934, foi delegado do Comit\u00e9 Provincial Izquierda Republicana de Lugo. Foi elixido compromisario para a elecci\u00f3n do presidente da Rep\u00fablica en 1936. Tralo golpe de Estado do 18 de xullo de 1936 foi detido o 13 de agosto, permanecendo no c\u00e1rcere de Lugo sen procesamento xudicial at\u00e9 o 14 de maio de 1938. Abr\u00edronlle expediente por responsabilidades pol\u00edticas en xaneiro de 1942 e foi sancionado. No franquismo foi apoderado da empresa Auto Industrial en Ourense.\nEn 1977, en virtude da Lei de Amnist\u00eda, foi reincorporado no corpo de funcionarios do Concello de Chantada e simultaneamente xubilado, contando xa con 81 anos."}
{"id": "452296", "revid": "27155", "url": "https://gl.wikipedia.org/wiki?curid=452296", "title": "Efecto Hoskins", "text": ""}
{"id": "452297", "revid": "23204", "url": "https://gl.wikipedia.org/wiki?curid=452297", "title": "Sotkamo", "text": "Sotkamo \u00e9 un municipio de Finlandia situado na rexi\u00f3n de Kainuu. En 2018 a s\u00faa poboaci\u00f3n era de 10\u00a0401\u00a0habitantes. A superficie do termo municipal \u00e9 de 2\u00a0951,86\u00a0km2, dos cales 302,65\u00a0km2 son auga. O concello ten unha densidade de poboaci\u00f3n de 3,93\u00a0hab./km\u00b2.\nLimita cos concellos de Kajaani, Kuhmo, Paltamo e Ristij\u00e4rvi, pertencentes tam\u00e9n \u00e1 rexi\u00f3n de Kainuu, Nurmes e Valtimo na rexi\u00f3n de Carelia do Norte, e Rautavaara e Sonkaj\u00e4rvi na rexi\u00f3n veci\u00f1a de Savonia do Norte.\nO concello \u00e9 uniling\u00fce en fin\u00e9s."}
{"id": "452300", "revid": "23204", "url": "https://gl.wikipedia.org/wiki?curid=452300", "title": "Herodiano", "text": "Herodiano (do grego \u1f29\u03c1\u03c9\u03b4\u03b9\u03b1\u03bd\u03cc\u03c2 [H\u0113rodian\u00f3s], Herodianus en lat\u00edn), nado ca. 178 e finado sobre 252, foi un funcionario romano de rango menor que escribiu unha \"Historia Romana\" en oito libros que cobre os anos 180 a 238. Deostado durante d\u00e9cadas, modernamente foi obxecto dunha revalorizaci\u00f3n, consider\u00e1ndoselle totalmente fidedigno e elev\u00e1ndoo at\u00e9 alcanzar a categor\u00eda de Di\u00f3n Casio. Orixinario quizais de Bitinia ou P\u00e9rgamo, parece que viviu durante un consider\u00e1bel per\u00edodo en Roma e que ocupou alg\u00fan cargo dentro da burocracia imperial. Diversas teor\u00edas apuntan a que escribiu a s\u00faa historia cara a finais do reinado de Filipo o \u00c1rabe, roldando a data da s\u00faa morte por ese per\u00edodo.\nTraxectoria.\nSobre a vida de Herodiano disponse de moi pouca informaci\u00f3n, sendo el mesmo quen a fornece na s\u00faa \"Historia\" con datos escasos e imprecisos. Esta \"Historia\" abarca un per\u00edodo de 58 anos (desde a morte de Marco Aurelio at\u00e9 a entronizaci\u00f3n de Gordiano III) e refire feitos que, ou ben presenciou o historiador, ou ben participou directamente neles, segundo el mesmo conta. As\u00ed, se se acepta o seu testemu\u00f1o, p\u00f3dese afirmar que Herodiano estivo \"inter vivos\" entre os anos 180-238. Dada esta afirmaci\u00f3n, moitos investigadores pensaron que o seu nacemento tivo que ocorrer cara ao 170, o que se sustenta no feito de que Herodiano deb\u00eda de ter polo menos dez anos para lembrar nitidamente os acontecementos do 180. Con todo, esta teor\u00eda foi abandonada actualmente por alg\u00fans partidarios de non esaxerar as palabras do historiador cando afirma que foi consciente de todo o que conta, apoi\u00e1ndose nun claro argumento: s\u00e1bese que Herodiano se atopaba en Roma durante os xogos que organizou o emperador C\u00f3modo, e def\u00e9ndese que se asistiu a estes xogos xa deb\u00eda vestir a toga viril, pois do contrario non poder\u00eda telos presenciado. Se isto fose certo, significar\u00eda que no ano 192 Herodiano ter\u00eda polo menos 14 anos, co que o seu nacemento non ser\u00eda moi anterior ao 178.\nNo relativo \u00e1 posici\u00f3n que ocupaba Herodiano na sociedade, tam\u00e9n existen diversas hip\u00f3teses, a\u00ednda que a m\u00e1is estendida \u00e9 que fose un escravo ou liberto imperial. De novo, todos os argumentos bas\u00e9anse nos datos que el mesmo incl\u00fae na s\u00faa obra. As\u00ed, en I.2.5 di:Por mor desta declaraci\u00f3n formul\u00e1ronse numerosas teor\u00edas sobre a carreira de Herodiano, desde que puido ser un procurador ecuestre ou un senador, at\u00e9 un escravo ou liberto imperial.\nOs autores que cren que pertencer\u00eda \u00e1 clase senatorial bas\u00e9anse en que Herodiano co\u00f1ec\u00eda o \"senatus consultum tacitum\" polo cal o Senado nomeou emperadores a Pupieno e Balbino, e posto que este tipo de resoluci\u00f3ns \u00e9 secreta, o historiador ti\u00f1a que ser senador para co\u00f1ecela. Con todo, hai quen demostrou a inconsistencia desta hip\u00f3tese, xa que, ademais de que hab\u00eda filtraci\u00f3ns deliberadas das reuni\u00f3ns do Senado, \u00e9 improb\u00e1bel que o segredo se mantivese durante moito tempo . Ademais, se se comparan os escritos de Di\u00f3n Casio cos de Herodiano obs\u00e9rvase que Di\u00f3n ten moita m\u00e1is experiencia en asuntos senatoriais, xa que el si que era senador. Hoxe en d\u00eda son moi poucos os que apoian esta teor\u00eda.\nPor outra banda, era moi com\u00fan que os escritores, a\u00ednda non sendo senadores, contasen co padroado dalgunha familia senatorial. \u00c9 pos\u00edbel que Herodiano fose un procurador ecuestre. As\u00ed, o termo \"p\u00fablico\" da s\u00faa cita referir\u00edase ao servizo como maxistrado municipal nunha carreira que o promocionar\u00eda aos postos de administraci\u00f3n imperiais.\nA \u00faltima das hip\u00f3teses propostas, e a m\u00e1is aceptada actualmente, \u00e9 que Herodiano gozase dunha posici\u00f3n social humilde, xa que nos seus escritos non deixa constancia ningunha de posu\u00edr experiencia senatorial, xur\u00eddica ou militar. Af\u00edrmase que puido ser un liberto que decidiu converterse en historiador, como Crisero, liberto de Marco Aurelio que escribiu unha historia que terminaba precisamente no ano 180. Argumentouse que a orixe servil do historiador pode deducirse da s\u00faa propia obra:\nO certo \u00e9 que dados os datos que se pos\u00faen, \u00e9 moi dif\u00edcil chegar a conclusi\u00f3ns m\u00e1is precisas sobre a vida e posici\u00f3n social de Herodiano.\nOrixe.\nOutro asunto moi debatido \u00e9 a orixe do historiador. Respecto deste asunto, hai que partir do \u00fanico dato seguro que se co\u00f1ece: a s\u00faa orixe grega ou oriental. A esta conclusi\u00f3n ch\u00e9gase pola circunstancia de que a s\u00faa obra est\u00e1 escrita en grego e de que Herodiano \u00e9 un derivado dun nome grego: Herodes. Precisamente \u00e9 neste nome onde se centraron moitos investigadores: mentres \u1f29\u03c1\u1ff4\u03b4\u1fc6\u03c2 (\"H\u0113r\u014dd\u0113s\") \u00e9 un nome moi com\u00fan en todas as rexi\u00f3ns onde se falaba grego, \u1f29\u03c1\u03c9\u03b4\u03b9\u03b1\u03bd\u03cc\u03c2 (\"H\u0113rodian\u00f3s\") era menos frecuente. Ao longo da Historia, entre os que se chaman Herodiano atopamos a certos personaxes dos que se pretendeu unha relaci\u00f3n co historiador:\nA\u00ednda que a teor\u00eda que di que Herodiano era orixinario de Asia Menor \u00e9 a m\u00e1is veros\u00edmil, existen outras que o relacionan con outras rexi\u00f3ns, do mesmo xeito que sucede co seu nome:\nComo sucede coa s\u00faa vida, a orixe de Herodiano est\u00e1 igualmente suxeita a discusi\u00f3ns e hip\u00f3teses m\u00e1is ou menos aceptadas coas que hai que se conformar ata que aparezan datos m\u00e1is conclu\u00edntes ou descubrimentos epigr\u00e1ficos.\nA \"Historia\" de Herodiano.\nA \"Historia do Imperio romano despois de Marco Aurelio\" de Herodiano \u00e9 unha colecci\u00f3n de oito libros que cobre o per\u00edodo desde a morte de Marco Aurelio no ano 180 at\u00e9 o comezo do reinado de Gordiano III en 238. Proporciona o relato dun dos momentos politicamente m\u00e1is conflitivos do Imperio romano. O primeiro libro describe o reinado de C\u00f3modo (anos 180-192), o segundo analiza o ano dos cinco emperadores (193), o terceiro abarca o reinado de Septimio Severo (194-211), o cuarto analiza o reinado de Xeta e Caracalla (211-217), o quinto versa sobre o reinado de Heliog\u00e1balo (218-222), o sexto oc\u00fapase do reinado de Alexandre Severo (222-235), o s\u00e9timo narra o reinado de Maximino o Tracio 235-238, e no oitavo e \u00faltimo descr\u00edbese o ano dos seis emperadores (238) e o ascenso de Gordiano III.\nA data de composici\u00f3n da obra foi amplamente debatida, pero actualmente prevalece a teor\u00eda de que Herodiano a escribiu a finais do reinado de Filipo o \u00c1rabe ou a comezos do de Decio (cara ao ano 250). Hai, ademais, unha serie de circunstancias que apoian esta idea:\nO m\u00e1is prob\u00e1bel \u00e9 que escribise para un p\u00fablico oriental, xa que a mi\u00fado explica os diferentes costumes e crenzas romanas, alleas aos orientais. \nHerodiano foi eloxiado e criticado a partes iguais. A primeira persoa que se co\u00f1ece que fixo unha cr\u00edtica da \"Historia\" de Herodiano foi o patriarca de Constantinopla, Focio, no s\u00e9culo IX. De Herodiano escribiu \"\"que non esaxera coa hip\u00e9rbole nin omite nada esencial.\" En definitiva, en todas as virtudes da historiograf\u00eda hai poucos homes que son os seus superiores\". Z\u00f3simo usouno como fonte, do mesmo xeito que Xo\u00e1n de Antioqu\u00eda, cando escribiu a s\u00faa Cr\u00f3nica. S\u00e9culos m\u00e1is tarde, Altheim eloxiou a visi\u00f3n ampla da s\u00faa \u00e9poca que tivo Herodiano, e F. A. Wolf aclamouno por non deixarse levar polos prexu\u00edzos nin a superstici\u00f3n. Con todo, non todos os xu\u00edzos sobre Herodiano son positivos: por exemplo, Wolf tam\u00e9n dixo que Herodiano ti\u00f1a unha deficiencia na capacidade cr\u00edtica, e a\u00ednda que os autores da \"Historia Augusta\" se serviron de Herodiano como fonte, tam\u00e9n o censuraron pola s\u00faa parcialidade. Ademais, est\u00e1 constatado que Herodiano non foi a principal fonte de Z\u00f3simo. Do mesmo xeito, parece que Zonaras s\u00f3 utilizou a Herodiano onde a historia de Di\u00f3n Casio deixa algo que desexar.\nHerodiano foi criticado pola falta de precisi\u00f3n \"hist\u00f3rica\", pero estudos recentes tenderon a revalorizalo, a lexitimar os seus comentarios hist\u00f3ricos e a p\u00f3r a s\u00faa Historia, mesmo, ao mesmo nivel que a de Di\u00f3n a pesar dos erros que presenta: no libro segundo, o historiador di que a s\u00faa intenci\u00f3n era presentar \"unha narraci\u00f3n por orde cronol\u00f3xica das acci\u00f3ns m\u00e1is sobresalientes e logradas\" (II.15.7). Debido a isto, \u00e1s veces c\u00f3ntanse un gran n\u00famero de eventos nunha soa referencia ou d\u00faas. Por exemplo, todos os feitos da campa\u00f1a de Caracalla no norte durante o 213 e 214 se condensan en d\u00faas curtas alusi\u00f3ns. Do mesmo xeito, nunha soa referencia suma ao inverno en Sirmium todas as batallas de Maximino no Rin e o Danubio desde 236 a 238. En ocasi\u00f3ns, Herodiano tam\u00e9n queda curto nas s\u00faas descrici\u00f3ns xeogr\u00e1ficas: confunde Arabia Escenita con Arabia Felix (III.9.3-9) e afirma que en Issos tivo lugar a batalla final entre Alexandre Magno e Dar\u00edo III. A pesar destes erros e omisi\u00f3ns, \u00e9 reco\u00f1ecido como un historiador cun not\u00e1bel esforzo por ser obxectivo e por ofrecer unha visi\u00f3n dos feitos que considera decisivos ordenada e clara. Feitos, por outra banda, dos que foi testemu\u00f1a e dos que non quedar\u00edan apenas testemu\u00f1os de non ser pola s\u00faa \"Historia\".\nNo que respecta a Di\u00f3n Casio, tanto el como Herodiano presentan moitos erros nas s\u00faas historias. Di\u00f3n \u00e9 reco\u00f1ecido como o experto cando se trata do Senado; con todo, Herodiano avantaxa a Di\u00f3n na s\u00faa descrici\u00f3n da reacci\u00f3n da xente ante os acontecementos que suced\u00edan naquela \u00e9poca. O traballo de Di\u00f3n non \u00e9 sempre o m\u00e1is exacto dos dous (presentando unha lixeira tendencia a enxalzar a Septimio Severo) e p\u00e9nsase que non debe ser tratado como un texto de maior categor\u00eda que o de Herodiano."}
{"id": "452302", "revid": "89787", "url": "https://gl.wikipedia.org/wiki?curid=452302", "title": "Ep\u00edtopo linear", "text": "Un ep\u00edtopo linear ou ep\u00edtopo secuencial \u00e9 un ep\u00edtopo que \u00e9 reco\u00f1ecido por anticorpos pola s\u00faa secuencia linear de amino\u00e1cidos ou estrutura primaria. En contraste, a maior\u00eda dos anticorpos reco\u00f1ecen un ep\u00edtopo conformacional que ten unha forma tridimensional espec\u00edfica na s\u00faa estrutura proteica.\nUn ant\u00edxeno \u00e9 calquera substancia que o sistema inmunitario pode reco\u00f1ecer como alleo e que provoca unha resposta inmunitaria. Como os ant\u00edxenos son xeralmente prote\u00ednas que son demasiado grandes para unirse en conxunto a calquera receptor, s\u00f3 uns segmentos espec\u00edficos que forman o ant\u00edxeno se unen a un anticorpo espec\u00edfico. Ditos segmentos denom\u00ednanse ep\u00edtopos. Igualmente, s\u00f3 o par\u00e1topo do anticorpo toma contacto co ep\u00edtopo.\nAs prote\u00ednas est\u00e1n formadas por amino\u00e1cidos. A secuencia linear de amino\u00e1cidos que comp\u00f3n unha prote\u00edna \u00e9 a s\u00faa estrutura primaria. As proteinas non son normalmente de forma linear, sen\u00f3n que te\u00f1en unha estrutura tridimensional. Pero, cando un ant\u00edxeno \u00e9 degradado nun lisosoma, orixina pequenos p\u00e9ptidos de forma linear, que son presentados na superficie da c\u00e9lula e que poden ser reco\u00f1ecidos pola s\u00faa secuencia de amino\u00e1cidos, polo que se chaman ep\u00edtopos lineares.\nImportancia.\nCando se realizan probas moleculares nas que se utilizan anticorpos, como o western blot ou de inmunohistoqu\u00edmica e o ELISA, deben escollerse coidadosamente os anticorpos que reco\u00f1ecen ep\u00edtopos lineares e conformacionais.\nPor exemplo, se fervemos unha mostra de prote\u00ednas, trat\u00e1mola con beta-mercaptoetanol e facemos unha SDS-PAGE para western blot, as prote\u00ednas quedan esencialmente desnaturalizadas e, por tanto, non poden adoptar as s\u00faas conformaci\u00f3ns tridimensionais naturais. Por tanto, para inmunodetecci\u00f3n el\u00edxensde anticorpos que reco\u00f1ecen ep\u00edtopos lineares en vez de ep\u00edtopos conformacionais. En contraste, en inmunohistoqu\u00edmica, na que se conserva a estrutura da prote\u00edna, pref\u00edrese que os anticorpos reco\u00f1ezan ep\u00edtopos conformacionais."}
{"id": "452304", "revid": "88215", "url": "https://gl.wikipedia.org/wiki?curid=452304", "title": "Toni Mart\u00ednez", "text": "Antonio Mart\u00ednez L\u00f3pez, m\u00e1is co\u00f1ecido como Toni Mart\u00ednez, nado o 30 de xu\u00f1o de 1997 en Murcia, \u00e9 un futbolista profesional espa\u00f1ol das canteiras do Real Murica e do Valencia CF que xoga como dianteiro no Famalic\u00e3o da Primeira Liga."}
{"id": "452305", "revid": "1888", "url": "https://gl.wikipedia.org/wiki?curid=452305", "title": "Virgilio Ledo Santandr\u00e9", "text": ""}
{"id": "452306", "revid": "27155", "url": "https://gl.wikipedia.org/wiki?curid=452306", "title": "Ep\u00edtopo secuencial", "text": ""}
{"id": "452310", "revid": "56817", "url": "https://gl.wikipedia.org/wiki?curid=452310", "title": "Manuel Losada Castro", "text": "Manuel Losada Castro foi un farmac\u00e9utico e pol\u00edtico galego.\nTraxectoria.\nFarmac\u00e9utico de Chantada. Colaborou en \"El Centinela\". Na Segunda Rep\u00fablica foi elixido concelleiro de Chantada en 1931. Foi presidente da Asociaci\u00f3n Republicana de Chantada (1932). Logo do golpe de Estado do 18 de xullo de 1936 foi sancionado por responsabilidades pol\u00edticas."}
{"id": "452314", "revid": "89787", "url": "https://gl.wikipedia.org/wiki?curid=452314", "title": "Jami", "text": "Nur ad-D\u012bn Abd ar-Rahm\u0101n J\u0101m\u012b (en ), tam\u00e9n co\u00f1ecido como Mawlan\u0101 N\u016br al-D\u012bn 'Abd al-Rahm\u0101n, Abd-Al-Rahm\u0101n Nur-Al-Din Muhammad Dashti, ou simplemente como Jami ou Dj\u0101m\u012b e en Turqu\u00eda como Molla Cami, nado en Jam o 7 de novembro de 1414 e finado o 9 de novembro de 1492, foi un poeta persa co\u00f1ecido polos seus prol\u00edficos estudos e como escritor da literatura m\u00edstica suf\u00ed. Principalmente foi un poeta-te\u00f3logo da escola de Ibn Arabi e un Khw\u0101jag\u0101n\u012b S\u0169f\u012b, reco\u00f1ecido pola s\u00faa elocuencia e a s\u00faa an\u00e1lise da metaf\u00edsica da misericordia. As s\u00faas obras m\u00e1is c\u00e9lebres son \"Haft Awrang, Tuhfat al-Ahrar, Layla wa -Majnun, Fatihat al-Shabab, Lawa'ih, Al-Durrah al-Fakhirah.\"\nTraxectoria.\nJami ncaeu en Jam, en Khorasan. O seu pai Niz\u0101m al-D\u012bn Ahmad b. Shams al-D\u012bn Muhammad chegara de Dasht, pequeno lugar do distrito de Isfahan. Uns poucos anos despois do seu nacemento, a s\u00faa familia emigrou a Herat, onde puido estudar peripateticismo, matem\u00e1ticas, literatura persa, ciencias naturais, lingua \u00e1rabe, l\u00f3xica, ret\u00f3rica e filosof\u00eda isl\u00e1mica na universidade de Nizamiyyah. O seu pai, tam\u00e9n suf\u00ed, foi o seu primeiro mestre e mentor. Mentres estaba en Herat, Jami tivo unha importante posici\u00f3n na corte, involucrado na pol\u00edtica, econom\u00eda e filosof\u00eda do momento e na vida relixiosa.\nComo o seu pai era de Dasht, o primeiro pseud\u00f3nimo de Jami foi \"Dashti\", pero m\u00e1is tarde escolleu empregar \"Jami\" debido a d\u00faas raz\u00f3ns:\nJami foi mentor e amigo do c\u00e9lebre poeta t\u00farquico Alisher Navoi, como apunta nun dos seus poemas:\nA continuaci\u00f3n marchou a Samarcanda, o principal centro de estudos cient\u00edficos do mundo musulm\u00e1n, onde completou os seus estudos. Embarcouse logo nunha peregrinaci\u00f3n que aumentou a s\u00faa reputaci\u00f3n e estableceu a s\u00faa importancia no mundo persa. Jami ti\u00f1a un irm\u00e1n chamado Molana Mohammad, aparentemente un home instru\u00eddo e mestre en m\u00fasica, ao que Jami escribiu un poema lamentando a s\u00faa morte. Jami tivo catro fillos, mais tres deles morreron antes de cumprir un ano. O seu fillo supervivente chamouse Zia-ol-din Yusef e Jami escribiu o seu libro Baharestan para o seu fillo.\nAo final da s\u00faa vida viv\u00eda en Herat. O seu epitafio di \"Cando a t\u00faa face est\u00e1 oculta de min, como a l\u00faa se oculta nunha noita escura, perdo estrelas de b\u00e1goas e as\u00ed a mi\u00f1a noite permanece escura a pesar de todas esas estrelas brillantes\". Hai varias datas posibles da s\u00faa morte, pero a m\u00e1is aceptada e novembro de 1492. A pesar de que a data real da s\u00faa morte \u00e9 desco\u00f1ecida, o ano do seu pasamento marca o final da s\u00faa contribuci\u00f3n, ademais de coincidir cun ano clave, en que os \u00e1rabes deixaron de habitar a pen\u00ednsula Ib\u00e9rica logo de 781 anos. O seu funeral foi dirixido polo pr\u00edncipe de Herat e asistiron gran n\u00famero de persoas, demostrando o seu fondo impacto.\nEnsinanza e sufismo.\nNo seu papel como shaykh suf\u00ed, que comezou en 1453, Jami explicou numerosas ensinanzas sobre o seguimento do cami\u00f1o suf\u00ed. Creou unha distinci\u00f3n entre dous tipos de sufismo, co\u00f1ecidos como os esp\u00edritos \"prof\u00e9tico\" e \"m\u00edstico\". Jami \u00e9 co\u00f1ecido pola s\u00faa extrema piedade e misticismo. Mant\u00edvose como un sun\u00ed devoto no seu cami\u00f1o cara ao sufismo e desenvolveu imaxes de amor terreal xunto co seu af\u00e1n de mostrar a paix\u00f3n espiritual da procura de Deus. Comezou a interesarse no sufismo de moi novo cando recibiu unha beiz\u00f3n de Khwaja Mohammad Parsa que estaba a visitar a cidade. A partir deste momento, buscou a gu\u00eda de Sa'd-alDin Kasgari base\u00e1ndose nun so\u00f1o en que lle dixeron que aceptase a Deus e se convertese no seu compa\u00f1eiro. Jami seguiu a Kasagari e os dous quedaron ligados polo matrimonio de Jami coa neta de Kasgari. Foi co\u00f1ecido polo seu compromiso con Deus e o seu desexo de separarse do mundo para achegarse a Deus, en ocasi\u00f3ns causando que esquecese as normalidades sociais.\nTrala s\u00faa volta ao mundo social involucrouse nun amplo rangode actividades sociais, intelectuais e pol\u00edticas no centro cultural de Herat. Comprometeuse coa escola de Ibn Arabi, enriquecendo, analizando e mesmo cambiando devandita escola. Jami continuou a aumentar o seu entendemento de Deus mediante visi\u00f3ns e feitos milagreiros, esperando acadar un gran co\u00f1ecemento de Deus na compa\u00f1a do bendicido por el. Cr\u00eda que hab\u00eda tres obxectivos para chegar \u00e1 \"presenza permanente con Deus \" mediante a constancia e o silencio, afast\u00e1ndose do estado terreal, e o estado constante dun gu\u00eda espiritual.\nObras.\nJami escribiu aproximadamente oitenta e sete libros e cartas. A s\u00faa obra abrangue dende a prosa \u00e1 poes\u00eda, e dende ao mundano ao relixioso. Escribiu tam\u00e9n traballos de historia e de ciencia. Ademais fixo comentarios de te\u00f3logos, fil\u00f3sofos e suf\u00eds anteriores e contempor\u00e1neos. En Herat, o seu manual de dese\u00f1o de regad\u00edos inclu\u00eda debuxos avanzados e c\u00e1lculos e \u00e9 a\u00ednda unha referencia clave para o departamento de irrigaci\u00f3n.\nA s\u00faa poes\u00eda foi inspirada polos ghazals de Hafiz, e o seu c\u00e9lebra \"Haft Awrang\" (\u201cSete tronos\u201d) est\u00e1 influ\u00eddo segundo el mesmo dixo pola obra de Nizami. Esta obra \u00e9 unha colecci\u00f3n de sete poemas. Cada poema discute un relato diferente como o Salaman va Absal que conta a historia da atracci\u00f3n carnal dun pr\u00edncipe pola s\u00faa nutriz. Jami emprega simbolismo aleg\u00f3rico xunto co relato que mostra as fases clave do cami\u00f1o suf\u00ed como o arrepentimento e a exposici\u00f3n de aspectos filos\u00f3ficos, relixiosos, relixiosos ou \u00e9ticos. Cada un dos s\u00edmbolos aleg\u00f3ricos ten un significativo co\u00f1ecemento, particularmente de Deus. A historia reflicte a idea de Jami do rei suf\u00ed como ideal no gobernante isl\u00e1mico medieval.\nJami tam\u00e9n \u00e9 co\u00f1ecido por tres colecci\u00f3ns de poemas l\u00edricos que abranguen dende a s\u00faa mocidade ata o final da s\u00faa vida, co\u00f1ecidas como \"Fatihat al-shabab\" (\"O comezo da mocidade\"), \"Wasitat al-'ikd\" (\"A perla central do colar\") e \"Khatimat al-hayat\" (\"A conclusi\u00f3n da vida\"). Pola obra de Jami, as referencias ao sufismo e aos suf\u00eds emerxen como t\u00f3picos. Algunhas das s\u00faas ideas m\u00e1is profundas foron as explicaci\u00f3ns m\u00edsticas e filos\u00f3ficas da natureza da misericordia divina, resultado dos seus comentarios sobre obras alleas.\nArte.\nJami tam\u00e9n \u00e9 co\u00f1ecido pola influencia da s\u00faa poes\u00eda, que foi inclu\u00edda en pinturas persas que mostran a historia de Persia a trav\u00e9s de manuscritos ilustrados. A maior\u00eda das s\u00faas propias obras incl\u00faen tam\u00e9n ilustraci\u00f3ns, algo non habitual nese tempo. A s\u00faa poes\u00eda profunda adoita ser acompa\u00f1ada por pinturas que reflicten a complexidade da obra e da cultura persa.\nImpacto.\nJami traballou na corte de T\u012bm\u016br en Herat servindo como int\u00e9rprete e comunicador. A s\u00faa poes\u00eda reflicte a cultura persa e foi popular no oriente isl\u00e1mico, Asia central e o subcontinente indio. A s\u00faa poes\u00eda incl\u00fae ideas populares que levaron intereses suf\u00eds e non suf\u00eds \u00e1 s\u00faa obra. Foi co\u00f1ecido non s\u00f3 pola s\u00faa poes\u00eda, sen\u00f3n pola s\u00faa obra teol\u00f3xica e os comentarios sobre a cultura. A s\u00faa obra empregouse en diferentes escolas dende Samarcanda a Istambul e Khayr\u0101b\u0101d en Persia as\u00ed como no Imperio Mughal."}
{"id": "452315", "revid": "839", "url": "https://gl.wikipedia.org/wiki?curid=452315", "title": "Jennifer Capriati", "text": "Jennifer Marie Capriati, nada en Wesley Chapel (Florida) o 29 de marzo de 1976 \u00e9 unha ex xogadora de tenis estadounidense.\nTraxectoria.\nJennifer aprendeu a xogar ao tenis moi pequena, xa que o seu pai Stephano lle deu as primeiras clases. Cando era m\u00e1is nova foi adestrada por Chris Evert. Converteuse en profesional o 5 de marzo de 1990, aos trece anos de idade, co seu debut no WTA Tour de Boca Raton. Converteuse na xogadora profesional m\u00e1is nova que xogou unha final, con trece anos e once meses. No seu cami\u00f1o derrotou catro xogadoras cabeza de serie, entre elas a n\u00famero 10 do mundo, Helena Sukov\u00e1.\nO 9 de abril de 1990 debutou na clasificaci\u00f3n da WTA no posto vinte e cinco. Ese mesmo ano converteuse na sefinalista m\u00e1is nova en Roland Garros, con 14 anos e 2 meses, perdendo ante Monica Seles. Isto colocouna entre as vinte primeiras da WTA.\nNo torneo de Wimbledon dese ano, converteuse na muller m\u00e1is nova de todas as cabezas de serie, sendo a n\u00famero 12. Capriati ga\u00f1ou o seu primeiro t\u00edtulo en Porto Rico, derrotando a Zina Garrison na final e convert\u00e9ndose na cuarta xogadora m\u00e1is nova que ga\u00f1ou un t\u00edtulo. Isto permitiuna entrar no top 10 do mundo, a m\u00e1is nova en logralo, con 14 anos e 235 d\u00edas. Ese mesmo ano, xogou coa n\u00famero un Steffi Graf un partido de tres sets e acabou a temporada como n\u00famero 8 do mundo.\nEn 1991 alcanzou a s\u00faa segunda semifinal de Grand Slam de forma consecutiva con 15 anos e 95 d\u00edas, convert\u00e9ndose na semifinalista m\u00e1is nova de Wimbledon derrotando a Martina Navratilova nos cuartos de final. Venceu a n\u00famero un do mundo Monica Seles ese ano e tam\u00e9n defendeu o campionato contra Gabriela Sabatini no Aberto dos Estados Unidos. En 1992 chegou a tres cuartos de final do Grand Slam. Ga\u00f1ou a medalla de ouro nos Xogos Ol\u00edmpicos de 1992 en Barcelona, derrotando a Steffi Graf no partido pola medalla de ouro.\nDespois dalgunhas derrotas decepcionantes en 1993, Jennifer Capriati tomou un descanso das competici\u00f3ns para concentrarse na s\u00faa educaci\u00f3n universitaria, e despois viuse envolta nunha serie de problemas personais e legais. Descuberta roubando nunha tenda en decembro de 1993, Capriati foi arrestada tam\u00e9n por posesi\u00f3n de marihuana en maio de 1994. Volveu \u00e1s competici\u00f3ns de tenis en novembro dese ano, mais xogou s\u00f3 un partido, que perdeu para de novo deixar de xogar durante quince meses. Descendeu do top 10 en xaneiro de 1994 e non xogou no WTA tour en 1995.\nVolveu \u00e1s competici\u00f3ns en 1996, e a\u00ednda que tivo un comezo dubitativo, ga\u00f1ou o t\u00edtulo individual de Luxemburgo o 25 de setembro de 2000.\nEn 2001 comezou un regreso con \u00e9xito, ga\u00f1ando o Aberto de Australia e Roland Garros e defendeu con \u00e9xito o ano seguinte o t\u00edtulo australiano. Perdeu o seu primeiro partido de defensa do Aberto de Australia. Non obstante, ga\u00f1ou o t\u00edtulo individual en New Haven, Connecticut o 18 de agosto do mesmo ano, culminando o ano no top 10 a WTA por sexta vez.\nEn 2003 ti\u00f1a 14 t\u00edtulos individuais ga\u00f1ados e un dobre xunto a Monica Seles, obtido en 1991 no Aberto de Italia. Foi n\u00famero un en varias ocasi\u00f3ns en 2001 e 2002. En xaneiro de 2004 retirouse do Aberto de Australia debido a un problema no seu lombo. En agosto, viuse forzada a abandonar o equipo de tenis dos Estados Unidos para os Xogos Ol\u00edmpicos por unha lesi\u00f3n nun tend\u00f3n e foi substitu\u00edda por Lisa Raymond. En setembro, no Aberto dos Estados Unidos, foi derrotada unha vez m\u00e1is.\nO 15 de abril de 2012, foi inclu\u00edda no Sal\u00f3n da Fama do Tenis como reco\u00f1ecemento \u00e1 s\u00faa carreira deportiva.\nClasificaci\u00f3n hist\u00f3rica nos Grand Slams.\nA = Ausente, non participou no torneo"}
{"id": "452316", "revid": "45576", "url": "https://gl.wikipedia.org/wiki?curid=452316", "title": "Plaza de Naqsh-e Yah\u00e1n", "text": ""}
{"id": "452317", "revid": "98629", "url": "https://gl.wikipedia.org/wiki?curid=452317", "title": "Praza de Naq\u0161-e Jah\u0101n", "text": "Praza de Naq\u0161-e Jah\u0101n ( \"Maid\u0101n-e Naq\u0161-e Jah\u0101n\"; traducible como \"praza exemplo do mundo\"), tam\u00e9n co\u00f1ecida como Meidan Emam (Praza real), \u00e9 unha praza situada no centro de Isfah\u00e1n, Ir\u00e1n. Constru\u00edda entre 1598 e 1629, agora \u00e9 un importante sitio hist\u00f3rico e un dos Sitios Patrimonio da Humanidade da UNESCO. Ten 160 m. de ancho por 560 m. de longo (unha \u00e1rea de 89.600 m\u00b2). Tam\u00e9n se denomina \"Praza do Shah\" ou \"praza do im\u00e1n Jomeini\".\nA praza est\u00e1 rodeada de edificios da era Saf\u00e1vida. A mesquita do Shah sit\u00faase no lado sur desta praza. No lado oeste est\u00e1 o palacio de Ali Qapu. A Mesquita do xeque Lotf Allah est\u00e1 situada no lado leste da praza e no lado norte, a Porta de Qeysarie \u00e1brese no Gran Bazar.\nA Namaaz-e Jom'eh (a oraci\u00f3n dos venres musulm\u00e1ns) cel\u00e9brase na Mesquita do Shah.\nA Praza m\u00f3strase no reverso dos billetes de 20.000 riais iranianos. \nHistoria.\nEn 1598, cando o Shah Abbas decidiu trasladar a capital do seu imperio desde a cidade noroccidental de Qazvin ata a cidade central de Isfah\u00e1n, iniciou o que converter\u00edase nun dos grandes programas da historia persa, a remodelaci\u00f3n completa da cidade. Ao elixir a cidade central de Isfah\u00e1n, fecundada polo Z\u0101yande roud (\"o r\u00edo que d\u00e1 vida\"), aparece como un oasis de cultivo intenso no medio dunha ampla \u00e1rea de paisaxe \u00e1rido, distanciou a s\u00faa capital de futuros asaltos polos otom\u00e1ns, os grandes rivais dos saf\u00e1vidas, e os uzbekos, e ao mesmo tempo ga\u00f1ou maior control sobre o Golfo P\u00e9rsico, que recentemente convert\u00e9rase nun importante cami\u00f1o comercial para as compa\u00f1\u00edas holandesas e brit\u00e1nicas.\nO arquitecto xefe desta colosal tarefa de planificaci\u00f3n urbana foi Shaykh Bahai (Baha' ad-Din al-`Amili), que centraron o programa en d\u00faas caracter\u00edsticas principais do plan mestre do Shah Abbas: a avenida Chahar Bagh, flanqueada a cada lado por todas as instituci\u00f3ns prominentes da cidade, como as residencias de todos os dignatarios estranxeiros, e a Praza Naqsh-e Jahan (\"Exemplo do Mundo\"). Antes do ascenso do Shah ao poder, Persia ti\u00f1a unha estrutura de poder descentralizada, na que varias instituci\u00f3ns loitaban polo poder, inclu\u00edndo os militares (os Qizilbash) e os gobernadores das distintas provincias que compo\u00f1\u00edan o imperio. Shah Abbas quixo debilitar esta estrutura pol\u00edtica, e a creaci\u00f3n de Isfah\u00e1n, como gran capital de Persia, foi un paso importante na centralizaci\u00f3n do poder. O enxe\u00f1o da praza, ou Maid\u0101n, era que, ao constru\u00edla, o Shah Abbas reunir\u00eda os tres compo\u00f1entes principais do poder en Persia na s\u00faa propia praza curro; o poder do clero, representado polo Masjed-e Shah, o poder dos comerciantes, representado polo Bazar Imperial e, por suposto, o poder do propio Shah, que resid\u00eda no palacio Ali Qapu.\nMaidan - A Praza Real.\nO Maidan era o punto de encontro do Shah coa xente. Constru\u00edda como unha fila de tendas de dous pisos, flanqueada por unha arquitectura impresionante e, eventualmente, cara ao extremo norte, onde se situaba o Bazar Imperial, a praza era unha concorrida area chea de entretemento e negocios, con intercambios entre persoas de todos os recunchos do mundo. Como Isfah\u00e1n era unha parada vital pola ruta da seda, os bens de todos os pa\u00edses civilizados do mundo, que abranguen desde Portugal en Occidente ata o Reino Medio na China no leste, atopou o seu cami\u00f1o nas mans dos mellores comerciantes, que souberon sacarlle os mellores beneficios.\nA Praza real tam\u00e9n foi admirada polos europeos que visitaron Isfah\u00e1n durante o reinado do Shah Abbas. Pietro Della Valle reco\u00f1eceu que superaba a Piazza Navona na s\u00faa Roma natal.\nDurante o d\u00eda, gran parte da praza estaba ocupada polas carpas e postos dos comerciantes, que pagaban un alugueiro semanal ao goberno. Tam\u00e9n hab\u00eda artistas e actores. Para os con fame, hab\u00eda comidas coci\u00f1adas ou toros de mel\u00f3n, mentres que os augadeiros repartian vasos de auga gratuitamente que pagaban os comerciantes. Na entrada do Bazar Imperial, hab\u00eda cafeter\u00edas onde a xente pod\u00eda relaxarse \u200b\u200bcun vaso de caf\u00e9 fresco e unha pipa de auga. Estas tendas a\u00ednda se poden atopar hoxe en d\u00eda, a\u00ednda que a bebida a moda do s\u00e9culo pasado foi o t\u00e9, en lugar do caf\u00e9. Ao atardecer, os comerciantes embal\u00e1ban e a confusi\u00f3n e alboroto de comerciantes e compradores logo de rematar o d\u00eda entregaban as s\u00faas ganancias a derviches, mimos, malabaristas, titiriteiros, acr\u00f3batas e prostitutas.\nDe cando en vez a praza despex\u00e1base para cerimonias e festas p\u00fablicas. Unha delas era o evento anual do Nowruz, o Ano Novo persa. Ademais, o deporte persa nacional, o polo pod\u00eda xogarse no maidan, proporcionando ao Shah, que resid\u00eda no palacio de Ali Qapu e aos ocupados compradores alg\u00fan entretemento. Os postes de m\u00e1rmore, erixidos por Shah Abbas, a\u00ednda se atopan nos dous extremos do Maidan.\nBaixo Abbas, Isfah\u00e1n converteuse nunha cidade moi cosmopolita, cunha poboaci\u00f3n residente de turcos, xeorxianos, armenios, indios, chineses e un n\u00famero crecente de europeos. O Shah Abbas trouxo preto de 300 artes\u00e1ns chineses para traballar nos talleres reais e para ensinar a arte da fabricaci\u00f3n de porcelana. Os indios estaban presentes en grandes cantidades, albergados nas moitas caravanserais dedicadas a eles, e traballaban principalmente como comerciantes e cambistas. Os europeos estaban al\u00ed como comerciantes, misioneiros cat\u00f3licos, artistas e artes\u00e1ns. Incluso os soldados, xeralmente con experiencia en artillar\u00eda, far\u00edan a viaxe de Europa a Persia para ga\u00f1arse a vida. O embaixador portugu\u00e9s, De Gouvea, unha vez declarou que:\nAdemais, moitos historiadores preg\u00fantanse sobre a peculiar orientaci\u00f3n do maid\u0101n. A diferenza da maior\u00eda dos edificios de importancia, esta praza non se ali\u00f1a con A Meca, polo que ao entrar no portal de entrada da mesquita do Shah, faise, case sen decatarse, un xiro \u00e1 dereita que permite que a entrada principal mire cara \u00e1 Meca. Donald Wilber d\u00e1 a explicaci\u00f3n m\u00e1is plausible a isto, a visi\u00f3n de Shaykh Bahai era para que a mesquita fose visible en calquera lugar do mayd\u0101n onde estivera unha persoa. Se o eixe do mayd\u00e1n coincidise co eixe da Meca, a c\u00fapula da mesquita quedar\u00eda escondida da vista polo portal elevado da entrada que conduce a ela. Ao crear un \u00e1ngulo entre eles, as d\u00faas partes do edificio, o portal de entrada e a c\u00fapula, est\u00e1n perfectamente \u00e1 vista para que todos poidan admirala desde a praza.\nMasjed-e Shah - O pin\u00e1culo da arquitectura saf\u00e1vida.\nA xoia da coroa na praza de Naghs-e Jahan foi a Masjed-e Shah, que substituir\u00eda \u00e1 moito m\u00e1is antiga Mesquita Jameh na realizaci\u00f3n das oraci\u00f3ns do venres. Para lograr isto, a mesquita do Shah constru\u00eduse non s\u00f3 con visi\u00f3n de grandeza, tendo a c\u00fapula m\u00e1is grande da cidade, sen\u00f3n que Shaykh Bahai tam\u00e9n planificou a construci\u00f3n dunha escola relixiosa e unha mesquita de inverno a ambos os lados da mesma.\nA Mesquita de Lotfollah.\nDos catro monumentos que dominaban o per\u00edmetro da praza de Naqsh-e Jahan, a Mesquita de Lotfollah, fronte ao palacio, foi a primeira en constru\u00edrse. O prop\u00f3sito desta mesquita era que fose unha mesquita privada da corte real, a diferenza da Masjed-e Shah, que era para o p\u00fablico. Por esta raz\u00f3n, a mesquita non ten minaretes e ten un tama\u00f1o menor. De feito, poucos occidentais no momento dos saf\u00e1vides prestaron atenci\u00f3n a esta mesquita e seguramente non tiveron acceso a ela. Non foi ata s\u00e9culos despois, cando as s\u00faas portas foron abertas ao p\u00fablico, para que a xente do com\u00fan poderan admirar o esforzo que o Shah Abbas fixera para que este fora un lugar sagrado para as damas do seu har\u00e9n, e a exquisita obra de azulexos, que \u00e9 moi superior aos que cobren a mesquita do Shah.\nPalacio Ali Qapu.\nAli Qapu (pron\u00fanciase, al-li gap\u00fa) est\u00e1 en usor, pero \u00e9 un pavill\u00f3n que marca a entrada ao vasto barrio residencial real de Safavid Isfahan que se estend\u00eda desde o Maidan Naqsh-i-Jahan ata o Bulevar Chahar Bagh. O nome est\u00e1 composto por dous elementos: \"Ali\", \u00e1rabe por so\u00f1ado, e \"Qapu\" turco por porta ou limiar real. O significado composto \"Porta so\u00f1ada\". Este nome foi escollido polos Saf\u00e1vidas para rivalizar co famoso nome dos otom\u00e1ns para a s\u00faa corte: Bab-i Ali ou \"Porta Sublime\".\nEra aqu\u00ed onde o gran monarca adoitaba entreter visitantes nobres e embaixadores estranxeiros.\nShah Abbas, por primeira vez celebrou o Nowruz (Ano Novo) no 1006 AH / 1597 d.C. \u00e9 unha estrutura rectangular grande e maciza, o Ali Qapu ten 48 m. de alto e ten seis andares, cunha ampla terraza cuxo teito est\u00e1 incrustado e soportado por columnas de madeira.\nNo sexto andar realiz\u00e1banse as recepci\u00f3ns reais e banquetes. As habitaci\u00f3ns m\u00e1is grandes at\u00f3panse nesta planta. A decoraci\u00f3n de estuco do sal\u00f3n de banquetes abunda en motivos de varios vasos e cuncas. O sexto andar cham\u00e1base popularmente (a sala de m\u00fasica) xa que era aqu\u00ed onde diversos conxuntos tocaban m\u00fasica e cantaban canci\u00f3ns. Desde as galer\u00edas superiores, o gobernante Saf\u00e1vida observaba os partidos de polo, manobras e carreiras de cabalos, debaixo na praza de Naqsh-i-Jahan.\nO Bazar Imperial.\nO Bazar de Isfah\u00e1n \u00e9 un mercado hist\u00f3rico e un dos m\u00e1is antigos e m\u00e1is importantes bazares do Medio Oriente. A\u00ednda que a estrutura actual rem\u00f3ntase \u00e1 era saf\u00e1vida, partes dela te\u00f1en m\u00e1is de mil anos de antig\u00fcidade, que datan da Dinast\u00eda selx\u00facida. \u00c9 unha r\u00faa abovedada de dous quil\u00f3metros que une a cidade antiga coa nova."}
{"id": "452320", "revid": "98629", "url": "https://gl.wikipedia.org/wiki?curid=452320", "title": "Voo 172 de Adam Air", "text": "O voo 172 de Adam Air foi o accidente sufrido por un Boeing 737-300 cando aterraba en Surabaia ao final dun servizo dom\u00e9stico dende o aeroporto Soekarno-Hatta e o aeroporto Juanda. O d\u00eda 21 de febreiro de 2007 o avi\u00f3n dobrouse na aterraxe, rompendo a fuselaxe na metade da secci\u00f3n de pasaxeiros. O seis restantes 737 de Adam Air quedaron inmediatamente en terra, a\u00ednda que cinco deles volveron ao servizo posteriormente nese mesmo ano. Este incidente causou novas preocupaci\u00f3ns sobre a seguridade dos voos operados por Adam Air, que fora moi criticada despois do accidente do voo 574 o 1 de xaneiro de 2007.\nAvi\u00f3n.\nO aparello era un Boeing 737-33A, con rexistro PK-KKV. Fora mercado por Adam Air en xaneiro de 2007, sendo operado anteriormente pola aeroli\u00f1a brasileira Varig. O avi\u00f3n constru\u00edrase no ano 1994.\nAccidente.\nDurante a aterraxe no aeroporto internacional Juanda o avi\u00f3n partiu pola metade. A aterraxe foi particularmente dura e a equipaxe sa\u00edu dusparada dos portavultos da cabina. A secci\u00f3n de cola quedou dobrada cara a abaixo. Posteriores voos ao aeroporto foron desviados a aeroportos alternativos. A frota de Boeing 737 de Adam Air quedou en terra para realizarlle inspecci\u00f3ns de seguridade. Xusto despois do accidente Adam Air repintou o avi\u00f3n, cubrindo a librea laranxa da aeroli\u00f1a con pintura branca. Como consecuencia do accidente un gran n\u00famero de pasaxeiros cancelaron os seus voos con Adam Air, dicindo que \"perderan a fe\" na aeroli\u00f1a."}
{"id": "452321", "revid": "88215", "url": "https://gl.wikipedia.org/wiki?curid=452321", "title": "Xefe Executivo de Afganist\u00e1n", "text": "O Xefe Executivo da Rep\u00fablica Isl\u00e1mica de Afganist\u00e1n forma parte do goberno de Afganist\u00e1n.\nO cargo extra constitucional creouse en setembro de 2014, logo das disputas que xurdiron tras as elecci\u00f3ns presidenciais afg\u00e1s de 2014, cando tanto Ashraf Ghani Ahmadzai como Abdullah Abdullah reclamaron a vitoria das elecci\u00f3ns. Como parte dun acordo de unidade nacional, acordouse que Ashraf Ghani asumise a presidencia e que se crease un novo cargo para Abdullah Abdullah, similar ao dun primeiro ministro.\nFunci\u00f3ns e responsabilidades.\nO xefe executivo preside a reuni\u00f3n semanal do consello de ministros que pode facer recomendaci\u00f3ns de pol\u00edticas ao presidente. O xefe executivo tam\u00e9n pode recomendar ministros para o gabinete."}
{"id": "452323", "revid": "1131", "url": "https://gl.wikipedia.org/wiki?curid=452323", "title": "Voo 471 de UTair", "text": "O voo 471 de UTair era un servizo regular dom\u00e9stico de pasaxeiros operado por un Tupolev Tu-134 que sufriu forte dano estrutural durante unha aterraxe dura o d\u00eda 17 de marzo de 2007 no aeroporto de Samara-Kurumoch. Dos 50 pasaxeiros e 7 tripulantes a bordo, 6 persoas morreron e 20 resultaron feridas cando o avi\u00f3n rompeu. O avi\u00f3n realizaba unha ruta entre a cidade siberiana de Surgut e Belgorod, cunha escala en Samara."}
{"id": "452324", "revid": "1888", "url": "https://gl.wikipedia.org/wiki?curid=452324", "title": "Perfecto Abelairas Castro", "text": "Perfecto Abelairas Castro, nado en Lugo en 1907 e finado na mesma cidade o 21 de outubro de 1936, foi un practicante e pol\u00edtico galego.\nTraxectoria.\nPracticante do Hospital Municipal Santa Mar\u00eda Lugo. Foi vocal do Partido Republicano Radical Socialista, secretario de actas do Partido Republicano Gallego e secretario xeral de Izquierda Republicana de Lugo. Foi elixido compromisario para a elecci\u00f3n do presidente da Rep\u00fablica en 1936. Logo do golpe de Estado do 18 de xullo de 1936 foi detido. Xulgado en Lugo en consello de guerra acusado de traiz\u00f3n, foi condenado a pena de morte e multa mancomunada de 1,5 mill\u00f3ns de pesetas. Foi executado en Lugo o 21 de outubro de 1936 \u00e1s 18 h. con Ram\u00f3n Garc\u00eda N\u00fa\u00f1ez, Jos\u00e9 Ramos L\u00f3pez, \u00c1ngel P\u00e9rez L\u00f3pez e Rafael de Vega Barrera. Para facerlle fronte \u00e1s responsabilidades pol\u00edticas embarg\u00e1ronlle os seus bens."}
{"id": "452325", "revid": "85894", "url": "https://gl.wikipedia.org/wiki?curid=452325", "title": "Manuel Fern\u00e1ndez Boado", "text": "Manuel Fern\u00e1ndez Boado, nado na Fonsagrada e finado en Vitoria o 4 de setembro de 1959, foi un avogado e pol\u00edtico galego.\nTraxectoria.\nLicenciado en Dereito. Aprobou as oposici\u00f3ns a rexistrador da propiedade en 1920 e foi nomeado rexistrador da Fonsagrada. En 1923 foi nomeado rexistrador de Ribadeo. Na ditadura de Primo de Rivera foi directivo do Ateneo Biblioteca Popular, e nel pronunciou unha conferencia sobre pol\u00edtica feminista en outubro de 1924 pola que foi detido, denunciado e procesado. Na II Rep\u00fablica foi organizador do Comit\u00e9 de Izquierda Republicana de Ribadeo. Foi elixido compromisario para a elecci\u00f3n do presidente da Rep\u00fablica en 1936. Logo do golpe de Estado do 18 de xullo de 1936 foi detido o 1 de agosto. Acusado de auxilio \u00e1 rebeli\u00f3n foi xulgado en consello de guerra en Lugo o 22 de febreiro de 1938, foi condenado a 12 anos de prisi\u00f3n. Foi separado do servizo como rexistrador da propiedade en 1938. Rehabilitado, no franquismo foi rexistrador da propiedade de Priego de C\u00f3rdoba e dende 1957 de Sagunt. Finou nun accidente de tr\u00e1fico na estrada de Vitoria a Ir\u00fan en setembro de 1959.\nVida persoal.\nCasou con Mar\u00eda Garc\u00eda-Villamil Noriega en 1931."}
{"id": "452328", "revid": "23204", "url": "https://gl.wikipedia.org/wiki?curid=452328", "title": "Fran\u00e7ois Alexandre Pierre de Garsault", "text": "Fran\u00e7ois Alexandre Pierre de Garsault, nado o 16 de abril de 1691 en Aix-en-Provence, e finado o 3 de agosto de 1778 en Par\u00eds, foi un bot\u00e1nico, zo\u00f3logo e ilustrador franc\u00e9s, que foi membro da Academia Francesa das Ciencias.\nTraxectoria.\nFran\u00e7ois-Alexandre de Garsault reibiu unha educaci\u00f3n moi completa que lle permitiu escribir sobre unha ampla variedade de asuntos. Publicou varios libros sobre o tema ecuestre. \"Le Nouveau Parfait Mar\u00e9chal\", un traballo popular sobre o cabalo publicado en 1741, para o que tam\u00e9n debuxa ilustraci\u00f3ns, tivo un grande \u00e9xito durante o s\u00e9culo XVIII.\nDotado cunha boa cultura cient\u00edfica, publicou tam\u00e9n escritos sobre bot\u00e1nica (por exemplo, estaba moi interesado nas pterid\u00f3fitas e nas espermat\u00f3fitas), e zoolox\u00eda, especialmente \"Figures des plantes et animaux d'usage en m\u00e9decine\" en 1764. Participou en numerosas obras para o Academia das Ciencias de Francia sobre varios ofiocios.\nFran\u00e7ois-Alexandre de Garsault publcou numersoas obras co seu nome, ilustrou as obras cient\u00edficas doutros autores e traduciu unha obra do ingl\u00e9s.\nAlgunhas das s\u00faas obras foron traducidas ao espa\u00f1ol, ao alem\u00e1n e ao ingl\u00e9s.\nAbreviatura.\nA abreviatura Garsault empr\u00e9gase para reco\u00f1ecer a como autoridade na descrici\u00f3n e clasificaci\u00f3n cient\u00edfica en bot\u00e1nica, e en zoolox\u00eda."}
{"id": "452331", "revid": "89787", "url": "https://gl.wikipedia.org/wiki?curid=452331", "title": "Micromatriz de prote\u00ednas", "text": "Unha micromatriz de prote\u00ednas (\"protein microarray\"), chip de prote\u00ednas ou microarranxo de prote\u00ednas \u00e9 un m\u00e9todo de alto rendemento usado para estudar as interacci\u00f3ns e actividades das prote\u00ednas e determinar as s\u00faas funci\u00f3ns, e as funci\u00f3ns a grande escala. A s\u00faa principal vantaxe d\u00e9bese a que se poden estudar en paralelo un gran n\u00famero de prote\u00ednas. O chip consta dunha superficie de soporte como unha l\u00e1mina de vidro, membrana de nitrocelulosa, b\u00f3las, ou placa de microtitulaci\u00f3n, \u00e1 cal se une unha matriz (\"array\") de prote\u00ednas de captura. Eng\u00e1dense \u00e1 matriz mol\u00e9culas usadas como sondas, normalmente etiquetadas con tinguidura fluorescente. Calquera reacci\u00f3n entre a sonda e as prote\u00ednas inmobilizadas emite un sinal fluorescente que se le por medio dun esc\u00e1ner l\u00e1ser. As micromatrices de prote\u00ednas son de funcionamento r\u00e1pido, automatizado, son econ\u00f3micas e moi sensibles, e s\u00f3 consomen pequenas cantidades de mostras e reactivos. O concepto e metodolox\u00eda das micromatrices de prote\u00ednas foi introducido e ilustrado primeiramente en micromatrices de anticorpos ou \"antibody microarrays\" (tam\u00e9n chamadas matrices de anticorpos) en 1983 nunha publicaci\u00f3n cient\u00edfica e unha serie de patentes. A tecnolox\u00eda de alto rendemento que est\u00e1 detr\u00e1s das micromatrices de prote\u00ednas foi relativamente doada de desenvolver, xa que estaba baseada na tecnolox\u00eda desenvolvida para as micromatrices de ADN, que se converteran nas micromatrices m\u00e1is amplamente utilizadas.\nMotivaci\u00f3n para o desenvolvemento.\nAs micromatrices de prote\u00ednas desenvolv\u00e9ronse debido \u00e1s limitaci\u00f3ns que ti\u00f1a o uso de micromatrices de ADN para determinar os niveis de expresi\u00f3n x\u00e9nica en prote\u00f3mica. As cantidades de ARNm na c\u00e9lula adoitan non reflectir os niveis de expresi\u00f3n das prote\u00ednas \u00e1s que corresponden. Como xeralmente \u00e9 a prote\u00edna e non o ARNm a que ten o papel funcional na resposta da c\u00e9lula, compr\u00eda utilizar unha estratexia nova centrada nas prote\u00ednas. Ademais as modificaci\u00f3ns postraducionais, que son a mi\u00fado cr\u00edticas para determinar a funci\u00f3n da prote\u00edna, non son visibles nas micromatrices de ADN. As micromatrices de prote\u00ednas substit\u00faen as t\u00e9cnicas prote\u00f3micas tradicionais como a electroforese en xel bidimensional ou a cromatograf\u00eda, que requiren bastante tempo e moito traballo e non son as m\u00e1is axeitadas para analizar prote\u00ednas pouco abundantes.\nConstruci\u00f3n da matriz.\nAs prote\u00ednas sit\u00faanse nunha superficie s\u00f3lida como un portaobxectos de microscop\u00eda, membranas, b\u00f3las ou placas de microtitulaci\u00f3n. A funci\u00f3n desta superficie \u00e9 proporcionar un soporte sobre o cal poidan inmobilizarse as prote\u00ednas. Este deber\u00eda ter propiedades de uni\u00f3n m\u00e1ximas e \u00e1 vez manter a conformaci\u00f3n nativa da prote\u00edna para que se conserven as s\u00faas capacidades de uni\u00f3n a mol\u00e9culas. Os portaobxectos feitos de vidro ou silicona son moi utilizados porque son compatibles con colocadores das prote\u00ednas rob\u00f3ticos habituais e os esc\u00e1neres l\u00e1ser que foron desenvolvidos para a tecnolox\u00eda das micromatrices de ADN. As l\u00e1minas de pel\u00edcula de nitrocelulosa son as m\u00e1is aceptadas como o substrato coa m\u00e1xima capacidade de uni\u00f3n para prote\u00ednas nas aplicaci\u00f3ns das micromatrices de prote\u00ednas.\nA superficie s\u00f3lida elixida \u00e9 despois cuberta cun recubrimento que debe desempe\u00f1ar simultaneamente as funci\u00f3ns de inmobilizar a prote\u00edna, impedir a s\u00faa desnaturalizaci\u00f3n, orientala na direcci\u00f3n apropiada para que os sitios de uni\u00f3n sexan accesibles, e proporcionar un ambiente hidr\u00f3filo no cal poida ocorrer a reacci\u00f3n de uni\u00f3n. Ademais, tam\u00e9n necesita presentar unha capacidade de uni\u00f3n non espec\u00edfica o menor posible para minimizar o ru\u00eddo de fondo no sistema de detecci\u00f3n. Ademais, debe ser compatible con diferentes sistemas de detecci\u00f3n. Entre os axente inmobilizadores est\u00e1n capas de aluminio ou ouro, pol\u00edmeros hidr\u00f3filos e xeles de poliacrilamida, ou tratamentos con aminas, aldehidos ou epoxis. Empr\u00e9ganse tecnolox\u00edas de capa fina como a deposici\u00f3n de vapor f\u00edsica (PVD) e a deposici\u00f3n de vapor qu\u00edmica (CVD) para aplicar a cuberta \u00e1 superficie de soporte.\n\u00c9 esencial un ambiente acuoso en todas as fases de fabricaci\u00f3n dunha micromatriz e operar de modo que se impida a desnaturalizaci\u00f3n das prote\u00ednas. Por tanto, hai que regular coidadosamente os tamp\u00f3ns de mostra para que conte\u00f1an unha alta porcentaxe de glicerol (para diminu\u00edr o punto de conxelaci\u00f3n) e a humidade do ambiente de fabricaci\u00f3n. Os micropozos te\u00f1en a dobre vantaxe de que proporcionan un ambiente acuoso \u00e1 vez que impiden a contaminaci\u00f3n cruzada entre mostras.\nNo tipo m\u00e1is com\u00fan de matriz proteica, os robots sit\u00faan grandes cantidades de prote\u00ednas ou os seus ligandos sobre un soporte s\u00f3lido cuberto cun padr\u00f3n predefinido. Isto co\u00f1\u00e9cese como impresi\u00f3n de contacto rob\u00f3tico ou punteado rob\u00f3tico (\"robotic spotting\"). Outro m\u00e9todo de fabricaci\u00f3n \u00e9 a impresi\u00f3n por chorro de \"tinta\", un m\u00e9todo que non toma contacto directo e deposita s\u00f3 cando se demanda para dispersar os pol\u00edmeros proteicos sobre a superficie s\u00f3lida co padr\u00f3n desexado. O punteado piezoel\u00e9ctrico (\"piezoelectric spotting\") \u00e9 un m\u00e9todo similar para esta impresi\u00f3n por chorro. A cabeza de impresi\u00f3n m\u00f3vese a trav\u00e9s da matriz e en cada punto usa estmulaci\u00f3n el\u00e9ctrica para depositar as mol\u00e9culas proteicas sobre a superficie por medio de diminutos chorros. Tr\u00e1tase tam\u00e9n dun proceso sen contacto directo coa matriz. A fotolitograf\u00eda \u00e9 o cuarto m\u00e9todo para dispo\u00f1er as prote\u00ednas sobre a superficie. Util\u00edzase a luz en asociaci\u00f3n con fotom\u00e1scaras, placas opacas con buratos ou transparencias que permiten que a luz brille a trav\u00e9s cun padr\u00f3n definido. Despois, unha serie de tratamentos qu\u00edmicos permiten o dep\u00f3sito da prote\u00edna co padr\u00f3n desexado sobre o material que est\u00e1 baixo a fotom\u00e1scara.\nAs mol\u00e9culas de captura dispostas sobre a superfice s\u00f3lida poden ser anticorpos, ant\u00edxenos, apt\u00e1meros (ligandos baseados en \u00e1cidos nucleicos), aficorpos (ou \"Affibodies\", pequenas mol\u00e9culas preparadas por enxe\u00f1ar\u00eda para imitar anticorpos monoclonais), ou prote\u00ednas completas. Entre as fontes de ditas prote\u00ednas est\u00e1n sistemas de expresi\u00f3n baseados en c\u00e9lulas para prote\u00ednas recombinantes, purificaci\u00f3n a partir de fontes naturais, produci\u00f3n in vitro por sistemas de traduci\u00f3n libres de c\u00e9lulas e m\u00e9todos de s\u00edntese para p\u00e9ptidos. Moitos destes m\u00e9todos poden ser automatizados para unha produci\u00f3n de alto rendemento, mais debe terse coidado de evitar condici\u00f3ns de s\u00edntese ou extracci\u00f3n que te\u00f1an como resultado a desnaturalizaci\u00f3n das prote\u00ednas, que xa non poder\u00edan reco\u00f1ecer a mol\u00e9cula coa que se te\u00f1en que unir, o que far\u00eda que a matriz fose in\u00fatil.\nAs prote\u00ednas son moi sensibles aos cambios no seu microambiente. Isto sup\u00f3n un reto para manter as matrices de prote\u00ednas en condici\u00f3ns estables durante per\u00edodos de tempo longos. Os m\u00e9todos in situ, inventados e publicados por Mingyue He e Michael Taussig en 2001, implican a s\u00edntese sobre o chip de prote\u00ednas como e cando se necesitan, directamente a partir do ADN que a codifica usando sistemas de expresi\u00f3n de prote\u00ednas libres de c\u00e9lulas. Como o ADN \u00e9 unha mol\u00e9cula moi estable non se deteriora co tempo e, por tanto, \u00e9 moi apropiada para o almacenamento a longo prazo. Este enfoque \u00e9 tam\u00e9n vantaxoso porque evita os laboriosos e a mi\u00fado custosos procesos de purificaci\u00f3n de prote\u00ednas por separado e a clonaci\u00f3n de ADN, xa que as prote\u00ednas son producidas e inmobilizadas simultaneamente nun s\u00f3 paso sobre a superficie do chip. Exemplos de t\u00e9cnicas in situ de matrices de prote\u00ednas libres de c\u00e9lulas son: PISA (\"protein in situ array\", matriz in situ de prote\u00ednas), NAPPA (\"nucleic acid programmable protein array\", matriz de prote\u00ednas programable de \u00e1cido nucleico) e DAPA (\"DNA array to protein array\", matriz de ADN para matriz de prote\u00ednas).\nTipos de matrices.\nHai tres tipos de micromatrices de prote\u00ednas que se usan actualmente para estudar as actividades bioqu\u00edmicas das prote\u00ednas.\nAs micromatrices anal\u00edticas son tam\u00e9n co\u00f1ecidas como matrices de captura. Nesta t\u00e9cnica, sit\u00faanse sobre a superficie de soporte unha biblioteca de anticorpos, apt\u00e1meros ou aficorpos (\"Affibodies\"). Estes son utilizados para capturar mol\u00e9culas, xa que cada un se une especificamente a unha determinada prote\u00edna. A matriz \u00e9 sondada cunha soluci\u00f3n complexa de prote\u00ednas como un lisado celular. A an\u00e1lise das reacci\u00f3ns de uni\u00f3n resultantes producidas usando varios sistemas de detecci\u00f3n pode proporcionar informaci\u00f3n sobre niveis de expresi\u00f3n de determinadas prote\u00ednas da mostra, as\u00ed como medici\u00f3ns das afinidades de uni\u00f3n e especificidades. Este tipo de micromatriz \u00e9 especialmente \u00fatil para comparar a expresi\u00f3n de prote\u00ednas en diferentes soluci\u00f3ns. Por exemplo, pode identificarse a resposta das c\u00e9lulas a un determinado factor comparando os lisados das c\u00e9lulas tratadas con substancias espec\u00edficas ou cultivadas baixo certas condici\u00f3ns cos lisados das c\u00e9lulas control. Outra aplicaci\u00f3n \u00e9 na identificaci\u00f3n e perfil de tecidos enfermos.\nAs micromatrices de prote\u00ednas en fase inversa (RPPA; \"reverse phase protein microarray\") requiren o uso de mostras complexas como os lisados de tecidos. As c\u00e9lulas \u00edllanse de varios tecidos de interese e son lisadas. Os lisados disp\u00f3\u00f1ense sobre a micromatriz e s\u00f3ndanse con anticorpos contra a prote\u00edna diana de interese. Estes anticorpos son detectados tipicamente con ensaios quimioluminescentes, fluorescentes ou colorim\u00e9tricos. Os p\u00e9ptidos de referencia impr\u00edmense sobre os portaobxectos para que se poida cuantificar a prote\u00edna dos lisados da mostra. As matrices de fase inversa (RPA) permiten a determinaci\u00f3n da presenza de prote\u00ednas alteradas ou outros axentes que poden ser o resultado da enfermidade. Especificamente, poden detectarse usando matrices de fase inversa as modificaci\u00f3ns postraducionais, que son tipicamente alteradas como resultado de enfermidades.\nMicromatrices de prote\u00ednas funcionais.\nAs micrfomatrices de prote\u00ednas fncionais (tam\u00e9n chamadas matrices de prote\u00ednas diana) constr\u00faense inmobilizando grandes cantidades de prote\u00ednas purificadas e util\u00edzanse para identificar as interacci\u00f3ns prote\u00edna-prote\u00edna, prote\u00edna-ADN, prote\u00edna-ARN, prote\u00edna-fosfol\u00edpido e prote\u00edna-pequena mol\u00e9cula, para facer ensaios de actividade encim\u00e1tica e para detectar anticorpos e demostrar as s\u00faas especificidades. Difiren das matrices anal\u00edticas en que as matrices de prote\u00ednas funcionais est\u00e1n compostas de matrices que conte\u00f1en prote\u00ednas funcionais completas ou dominios proteicos. Estes chips de prote\u00ednas util\u00edzanse para estudar as actividades bioqu\u00edmicas do proteoma completo nun s\u00f3 experimento.\nO elemento clave en calquera ensaio baseado en micromatriz de prote\u00ednas funcional \u00e9 que as prote\u00ednas da matriz deben manter a s\u00faa estrutura nativa, esas significativas interacci\u00f3ns funcionais poden ter lugar na superficie da matriz. As vantaxes de controlar o modo preciso de uni\u00f3n \u00e1 superficie polo uso dunha etiqueta de afinidade apropiada son que as prote\u00ednas inmobilizadas ter\u00e1n unha orientaci\u00f3n homox\u00e9nea como resultado dunha actividade espec\u00edfica maior e unha proporci\u00f3n maior sinal-ru\u00eddo nos ensaios, con menos interferencia de interacci\u00f3ns non espec\u00edficas.\nDetecci\u00f3n.\nOs m\u00e9todos de detecci\u00f3n de matrices de prote\u00ednas deben dar un sinal alto e un baixo ru\u00eddo de fondo. O m\u00e9todo m\u00e1is com\u00fan e de amplo uso para a detecci\u00f3n \u00e9 o etiquetado fluorescente, que \u00e9 moi sensible, seguro e compatible cos esc\u00e1neres de l\u00e1ser de micromatrices dispo\u00f1ibles. Poden usarse outras etiquetas, como etiquetas de afinidade, fotoqu\u00edmicas ou radiois\u00f3topos. Estas etiquetas est\u00e1n unidas \u00e1 propia sonda e poden interferir coa reacci\u00f3n sonda-prote\u00edna diana. Por\u00e9n, disponse tam\u00e9n de varios m\u00e9todos de detecci\u00f3n sen etiquetas, como a resonancia plasm\u00f3nica de superficie (SPR), nanotubos de carbono, sensores de nanocables de carbono (nos que a detecci\u00f3n ocorre por cambios na condutancia) e soportes de sistema microelectromec\u00e1nico (MEMS). Todos estes m\u00e9todos de detecci\u00f3n sen etiquetas son relativamente novos e non est\u00e1n a\u00ednda dispo\u00f1ibles para a detecci\u00f3n de prote\u00ednas de alto rendemento; por\u00e9n, son moi prometedores para o futuro.\nA cuantificaci\u00f3n de prote\u00ednas en l\u00e1minas de cristal cubertas de nitrocelulosa pode usar detecci\u00f3n fluorescente de infravermello pr\u00f3ximo. Isto limita as interferencias debidas \u00e1 autofluorescencia da nitrocelulosa nas lonxitudes de onda ultravioletas usadas nas sondas de detecci\u00f3n fluorescentes est\u00e1ndar.\nAplicaci\u00f3ns.\nHai cinco grandes \u00e1reas nas que se est\u00e1n aplicando as matrices de prote\u00ednas: diagn\u00f3sticos, prote\u00f3mica, an\u00e1lise funcional de prote\u00ednas, caracterizaci\u00f3n de anticorpos e desenvolvemento de tratamentos m\u00e9dicos.\nFacer un diagn\u00f3stico \u00e1s veces implica a detecci\u00f3n de ant\u00edxenos e anticorpos en mostras sangu\u00edneas; o perfil de soros para descubrir biomarcadores de novas enfermidades; a monitorizaci\u00f3n de estados de enfermidade e respostas a terapias en medicina personalizada; a monitorizaci\u00f3n de ambientes e alimentos. O bioensaio dixital \u00e9 un exemplo de uso de micromatrices de prote\u00ednas para facer diagn\u00f3sticos. Nesta tecnolox\u00eda, unha matriz de micropozos nun chip de cristal/pol\u00edmero son sementados con b\u00f3las magn\u00e9ticas (cubertas con anticorpos etiquetados fluorescentemente), suxeitos a ant\u00edxenos diana e despois caracterizados con microscopio contando os pozos fluorescentes. Recentemente presentouse unha plataforma de fabricaci\u00f3n rendible economicamente (que usa pol\u00edmeros OSTE) para ditas matrices de micropozos e caracterizouse con \u00e9xito o sistema modelo de bioensaio.\nA prote\u00f3mica trata do perfil de expresi\u00f3n de prote\u00ednas, \u00e9 dicir, que prote\u00ednas son expresadas no lisado dunha determinada c\u00e9lula.\nA an\u00e1lise funcional de prote\u00ednas \u00e9 a identificaci\u00f3n das interacci\u00f3ns prote\u00edna-prote\u00edna (por exemplo, a identificaci\u00f3n dos membros dun complexo de proteinas), as interacci\u00f3ns prote\u00edna-fosfol\u00edpido, dianas de pequenas mol\u00e9culas, substratos encim\u00e1ticos (particularmente os substratos de quinases) e ligandos de receptores.\nA caracterizaci\u00f3n de anticorpos faise estudando a reactividade cruzada, e a especificidade e mapado de ep\u00edtopos.\nO desenvolvemento de tratamentos m\u00e9dicos implica o desenvolvemento de terapias espec\u00edficas de ant\u00edxeno para a autoinmunidade, cancro e alerxias, e a identificaci\u00f3n de dianas de pequenas mol\u00e9culas que potencialmente poder\u00edan utilizarse como novos f\u00e1rmacos.\nRetos.\nMalia os considerables investimentos realizados por varias compa\u00f1\u00edas, os chips de prote\u00ednas a\u00ednda non inundaron o mercado. Os fabricantes atoparon que as prote\u00ednas son, en realidade, dif\u00edciles de manexar. A produci\u00f3n de prote\u00ednas fiable, consistente e de alto rendemento que estean correctamente pregadas e sexan funcionais est\u00e1 inzada de dificultades. Un chip de prote\u00ednas require moitos m\u00e1is pasos para a s\u00faa creaci\u00f3n que un chip de ADN.\nHai varias estratexias para afrontar este problema que difiren fundamentalmente en se as prote\u00ednas est\u00e1n inmobilizadas por medio de interacci\u00f3ns non espec\u00edficas mal definidas ou por un conxunto espec\u00edfico de interacci\u00f3ns co\u00f1ecidas. Esta \u00faltima estratexia \u00e9 atractiva pola s\u00faa simplicidade e \u00e9 compatible con prote\u00ednas purificadas derivadas de fontes nativas e recombinantes pero presenta varios riscos. O m\u00e1is notable destes est\u00e1 relacionado coa natureza incontrolada das interacci\u00f3ns entre cada prote\u00edna e a superficie; no mellor dos casos, isto poder\u00eda dar lugar a unha poboaci\u00f3n heterox\u00e9nea de prote\u00ednas na cal os sitios activos est\u00e1n \u00e1s veces oclu\u00eddos pola superficie, e no peor dos casos, poder\u00eda destru\u00edr a actividade por completo debido ao despregamento parcial ou completo mediado pola superficie da prote\u00edna inmobilizada.\nOs principais retos desta tecnolox\u00eda son: 1) atopar unha superficie e un m\u00e9todo de adhesi\u00f3n a ela que permita que as prote\u00ednas mante\u00f1an as s\u00faas estruturas secundaria e terciaria e as\u00ed a s\u00faa actividade biol\u00f3xica e as s\u00faas interacci\u00f3ns con outras mol\u00e9culas, 2) producir unha matriz cun longo tempo de caducidade ou vida \u00fatil para que as prote\u00ednas do chip non se desnaturalicen en curto tempo, 3) identificar e illar anticorpos ou outras mol\u00e9culas de captura contra cada prote\u00edna do xenoma humano, 4) cuantificar os niveis de prote\u00edna unida \u00e1 vez que se asegura a sensibilidade e se evita o ru\u00eddo de fondo, 5) extraer a prote\u00edna detectada do chip para analizala posteriormente, 6) reducir as uni\u00f3ns non espec\u00edficas cos axentes de captura, 7) a capacidade do chip debe ser suficiente como para permitir a visualizaci\u00f3n dunha representaci\u00f3n do proteoma tan completa como sexa posible; as prote\u00ednas abundantes ocultan a detecci\u00f3n das menos abundantes como mol\u00e9culas de sinalizaci\u00f3n e receptores, que son xeralmente de maior interese terap\u00e9utico."}
{"id": "452332", "revid": "27155", "url": "https://gl.wikipedia.org/wiki?curid=452332", "title": "Chip de prote\u00ednas", "text": ""}
{"id": "452333", "revid": "27155", "url": "https://gl.wikipedia.org/wiki?curid=452333", "title": "Microarranxo de prote\u00ednas", "text": ""}
{"id": "452334", "revid": "27155", "url": "https://gl.wikipedia.org/wiki?curid=452334", "title": "Microarray de prote\u00ednas", "text": ""}
{"id": "452336", "revid": "1131", "url": "https://gl.wikipedia.org/wiki?curid=452336", "title": "Voo 612 de Air West", "text": "O voo 612 de Air West era un servizo dom\u00e9stico regular de pasaxeiros entre Khart\u00fan e Al-Fashir, no Sud\u00e1n. O d\u00eda 24 de xaneiro de 2007 o Boeing 737 que operaba a ruta, con 103 persoas a bordo, foi secuestrado pouco despois da engalaxe por un \u00fanico home. O avi\u00f3n aterrou sen problemas en Xamena, Chad, onde o secuestrador se rendeu.\nSecuestro.\nO d\u00eda do secuestro os ocupantes do avi\u00f3n eran todos sudaneses coa excepci\u00f3n dun cidad\u00e1n brit\u00e1nico e dun agregado militar italiano. Mohamed Abdu Altif, un home de 26 anos de Al-Fashir, entrou armado na cabina de mando do avi\u00f3n \u00e1s 09:00 hora local, unha media hora despois de engalar do aeroporto de Khart\u00fan. Ordenou ao piloto voar a Roma e despois a Londres. Inicialmente informouse que a s\u00faa arma era un fusil de asalto AK-47, pero realmente era unha pistola.\nDespois de que o piloto lle explicase de que non hab\u00eda suficiente combustible para chegar a Londres accedeu a voar ata Chad. Non fixo ameazas ou comunicaci\u00f3ns aos pasaxeiros, ning\u00fan dos cales se decatou de que o avi\u00f3n fora secuestrado. Cando o avi\u00f3n entrou no espazo a\u00e9reo do Chad foi interceptado por cazas franceses Mirage F-1 estacionados en Xamena, que escoltaron ao 737 ata que aterrou no aeroporto de Xamena, onde foi rodeado por tropas do Chad. Tras 20 minutos de negociaci\u00f3ns o secuestrador liberou aos ocupantes do avi\u00f3n antes de rendirse."}
{"id": "452337", "revid": "1131", "url": "https://gl.wikipedia.org/wiki?curid=452337", "title": "Voo 574 de Adam Air", "text": "O voo 574 de Adam Air era un servizo regular dom\u00e9stico de pasaxeiros entre as cidades indonesias de Surabaia e Manado. O d\u00eda 1 de xaneiro de 2007 o Boeing 737-4Q8 que operaba a ruta rompeuse no aire e esnafrouse no estreito de Makassar preto de Polewali, en Sulawesi. As 102 persoas a bordo morreron, sendo o accidente de aviaci\u00f3n con m\u00e1is v\u00edtimas dun Boeing 737-400. Tras o accidente iniciouse unha investigaci\u00f3n nacional. O informe final, publicado o 25 de marzo de 2008, conclu\u00edu que os pilotos perderon o control do avi\u00f3n despois de que se preocupasen por problemas no sistema inercial de navegaci\u00f3n e desconectasen sen decatarse o piloto autom\u00e1tico. Foi o \u00fanico accidente con v\u00edtimas mortais de Adam Air nos seus cinco anos de historia.\nO sinistro foi un dos varios accidentes de transportes, inclu\u00eddo o posterior voo 172, que deron lugar a que os Estados Unidos rebaixasen a s\u00faa clasificaci\u00f3n de seguridade da aviaci\u00f3n indonesia, a\u00ed como a grandes reformas na seguridade do transporte en Indonesia. A todas as compa\u00f1\u00edas a\u00e9reas indonesias prohib\u00eduselles \u00e1 vez voar na Uni\u00f3n Europea varios meses despois do accidente. Posteriormente o goberno indonesio prohibiu voar a Adam Air, e a compa\u00f1\u00eda declarouse en bancarrota.\nAvi\u00f3n.\nO aparello implicado era un Boeing 737-4Q8, con n\u00famero de serie 24070 e rexistro PK-KKW, fabricado en 1989. Antes de voar con Adam Air, o avi\u00f3n, propiedade de ILFC, fora arrendado a sete aeroli\u00f1as: Dan-Air, British Airways, GB Airways, Transaero, WFBN, Air One e Jat Airways. Equipado con dous motores CFM56-3C1, o aparello ti\u00f1a ao redor de 50\u00a0000 horas de voo e fora avaliado e declarado en condici\u00f3n de voar por \u00faltima vez o 25 de decembro de 2005 polo ministerio de transporte de Indonesia. Ti\u00f1a que ser revisado novamente a finais de xaneiro de 2007."}
{"id": "452338", "revid": "25871", "url": "https://gl.wikipedia.org/wiki?curid=452338", "title": "Sebasti\u00e1n Rodr\u00edguez Carranza", "text": "Sebasti\u00e1n Rodr\u00edguez Carranza, nado en Valladolid, foi un fot\u00f3grafo, xornalista e pol\u00edtico espa\u00f1ol.\nTraxectoria.\nMilitante do PSOE. Foi procesado por inxurias ao gobernador civil Manuel \u00cdnsua S\u00e1nchez nun artigo publicado no semanario \"La Hora\" do 26 de decembro de 1931. En decembro de 1933 foi detido en Mar\u00edn con Emilio Pardavila pola participaci\u00f3n no movemento revolucionario. Nos anos finais da Rep\u00fablica era veci\u00f1o de Guitiriz, onde era secretario da Sociedade de Artes e Oficios Varios. Ao estalar a golpe de Estado do 18 de xullo de 1936 foi detido o d\u00eda 24 e ingresou na prisi\u00f3n de Lugo. Acusado de adhesi\u00f3n \u00e1 rebeli\u00f3n foi xulgado en consello de guerra en Lugo o 22 de febreiro de 1938, foi condenado a cadea perpetua. En marzo de 1939 foi trasladado \u00e1 prisi\u00f3n de As Palmas de Gran Canaria."}
{"id": "452343", "revid": "1131", "url": "https://gl.wikipedia.org/wiki?curid=452343", "title": "Voo 200 de Garuda Indonesia", "text": "O voo 200 de Garuda Indonesia era un servizo regular dom\u00e9stico de pasaxeiros entre Iacarta e Yogyakarta, Indonesia. O d\u00eda 7 de marzo de 2007 o Boeing 737-400 que operaba a ruta sa\u00eduse da pista, esnafrouse nun campo de arroz e estoupou mentres aterraba no aeroporto Adisucipto. 20 pasaxeiros e un tripulante morreron. Os dous pilotos conseguiron sobrevivir.\nAvi\u00f3n.\nO aparello era un Boeing 737-497, con rexistro PK-GZC, que operara con outras aeroli\u00f1as antes de ser mercado por Garuda Indonesia. O avi\u00f3n acumulara m\u00e1is de 35 200 horas de voo en 37\u00a0300 ciclos dende o seu primeiro voo en 1992.\nTripulaci\u00f3n.\nO capit\u00e1n era Muhammad Marwoto Komar, de 44 anos, que traballara en Garuda Indonesia durante m\u00e1is de 21 anos. Ti\u00f1a acumuladas 13\u00a0421 horas de voo, inclu\u00eddas 3\u00a0703 horas no Boeing 737. O primeiro oficial era Gagam Saman Rohmana, de 30 anos, que levaba na aeroli\u00f1a tres anos e ti\u00f1a 1\u00a0528 horas de voo, das cales 1\u00a0353 eran no Boeing 737."}
{"id": "452344", "revid": "23204", "url": "https://gl.wikipedia.org/wiki?curid=452344", "title": "Soutelinho da Raia, Calv\u00e3o e Soutelinho da Raia", "text": "Soutelinho da Raia, tam\u00e9n co\u00f1ecido coma Souteli\u00f1o da Raia ou simplemente Souteli\u00f1o, \u00e9 un lugar portugu\u00e9s da fregues\u00eda de Calv\u00e3o e Soutelinho da Raia, no concello de Chaves. Unha aldea de Tr\u00e1s-os-Montes que est\u00e1 situada na Raia con Galiza. No ano 2011 ti\u00f1a 150 habitantes.\nAt\u00e9 1868 era considerado \u2015canda Cambedo e Lamadarcos\u2015 un dos tres \"pobos promiscuos\", por estar situado na propia fronteira, entre Galiza e Portugal. A parte portuguesa constitu\u00eda fregues\u00eda de seu mentres a galega pertenc\u00eda \u00e1 parroquia de Videferre. Nese ano, a parte galega foi anexada a Portugal coa entrada en vigor do Tratado de Lisboa de 1864.\nA mediados do s\u00e9culo XIX ti\u00f1a unha poboaci\u00f3n de 12 veci\u00f1os galegos e 80 portugueses. As\u00ed mesmo, ti\u00f1a en 1857 16 veci\u00f1os galegos que equival\u00edan a 70 habitantes.\nHistoria.\nO lugar de Souteli\u00f1o era unha poboaci\u00f3n dividida en d\u00faas partes pola fronteira galego-portuguesa. Mais non s\u00f3 era dividido o lugar en si, sen\u00f3n que a li\u00f1a fronteiriza atravesaba as propias casas, pertencendo cada parte a un pa\u00eds. Ademais, as d\u00faas partes adoitaban ter cadans\u00faa porta. Isto pod\u00eda favorecer o contrabando e a burla das autoridades. A primeira referencia co\u00f1ecida desta situaci\u00f3n \u00e1chase nun documento de 1526, a\u00ednda que se ignora a s\u00faa orixe.\nEn 1864, Espa\u00f1a e Portugal, ap\u00f3s anos de negociaci\u00f3ns, asinaron o Tratado de L\u00edmites de Lisboa, polo cal Souteli\u00f1o, xuntamente con Cambedo e Lamadarcos, ser\u00eda anexado a Portugal. A troco dos denominados \"pobos promiscuos\", o Couto Mixto, un microestado independente entre Galiza e Portugal, ser\u00eda incorporado a Espa\u00f1a \u2015e por tanto a Galiza\u2015. Este tratado xustificado pra dificultar o contrabando ti\u00f1a como albo a \u00abanomal\u00eda\u00bb do Couto Mixto, un territorio soberano desligado da autoridade de \u00e1mbolos estados e cuxa desaparici\u00f3n era de interese com\u00fan pra eles. Ademais, as desprez\u00e1beis hect\u00e1reas de boa calidade atribu\u00eddas \u00f3 lugar de Souteli\u00f1o (5 de 600), tam\u00e9n a Cambedo e Lamadarcos, puido ser unha maneira de xustificar en Espa\u00f1a a perda dos \"pobos promiscuos\".\nDeste xeito, o 27 de xu\u00f1o de 1868 realizouse en Souteli\u00f1o o acto oficial de entrega a Portugal. Igualmente se fixo o d\u00eda seguinte en Cambedo e Lamadarcos. Algunhas autoridades a\u00ednda se mantiveron alg\u00fan tempo, polo que tras dunha queixa do goberno portugu\u00e9s, o 9 de abril do ano seguinte, o Gobernador de Ourense tivo que ordenar \u00e1s \u00abautoridades espa\u00f1olas\u00bb que ficaban al\u00ed que abandonasen os lugares.\nA mudanza dos l\u00edmites administrativos en 1868 non modificou os eclesi\u00e1sticos, polo que a parte galega seguiu a pertencer \u00e1 fregues\u00eda de Videferre e por tanto \u00e1 diocese de Ourense. En 1882, co obxectivo de facer coincidir os l\u00edmites civ\u00eds cos relixiosos, executouse unha bula do ano anterior pola cal se incorporaron \u00e1 arquidiocese de Braga as parroquias do bispado ourens\u00e1n situadas en territorio portugu\u00e9s: Lamadarcos e Tour\u00e9m. No entanto, non foron tratados os casos de Souteli\u00f1o nin de Cambedo, cuxas partes galegas seguir\u00edan dentro dos l\u00edmites eclesi\u00e1sticos de Ourense. Por\u00e9n, coa entrada de Portugal en 1910 nun novo r\u00e9xime e as crecentes dificultades dos p\u00e1rrocos para cruzar a fronteira, Souteli\u00f1o e Cambedo acabaron sendo incorporados tam\u00e9n \u00f3 arcebispado bracarense o 27 de novembro de 1914.\nEn 2013, trala reorganizaci\u00f3n administrativa portuguesa, deixou de formar fregues\u00eda de seu e foi incorporada \u00e1 de Calv\u00e3o, formando unha nova fregues\u00eda denominada Calv\u00e3o e Soutelinho da Raia coa sede en Calv\u00e3o."}
{"id": "452345", "revid": "785", "url": "https://gl.wikipedia.org/wiki?curid=452345", "title": "Soutelinho da Raia, Soutelinho da Raia", "text": ""}
{"id": "452346", "revid": "1131", "url": "https://gl.wikipedia.org/wiki?curid=452346", "title": "Calv\u00e3o e Soutelinho da Raia", "text": "Calv\u00e3o e Soutelinho da Raia (oficialmente: Uni\u00e3o das Freguesias de Calv\u00e3o e Soutelinho da Raia) \u00e9 unha fregues\u00eda portuguesa do concello de Chaves con 28,37\u00a0km\u00b2 de \u00e1rea e 503 habitantes en 2011.\nHistoria.\nFoi constitu\u00edda en 2013, no \u00e1mbito da reforma administrativa portuguesa, pola agregaci\u00f3n das antigas fregues\u00edas de Calv\u00e3o e Soutelinho da Raia e coa sede en Calv\u00e3o."}
{"id": "452347", "revid": "785", "url": "https://gl.wikipedia.org/wiki?curid=452347", "title": "Uni\u00e3o das Freguesias de Calv\u00e3o e Soutelinho da Raia", "text": ""}
{"id": "452350", "revid": "1131", "url": "https://gl.wikipedia.org/wiki?curid=452350", "title": "Voo 150 de Garuda Indonesia", "text": "O voo 150 de Garuda Indonesia era un servizo regular dom\u00e9stico de pasaxeiros entre o aeroporto de Kemayoran, Iacarta e o aeroporto Sult\u00e1n Mahmud Badaruddin II, Palembang. O 24 de setembro de 1975 o Fokker F-28 Fellowship que operaba a ruta esnafrouse na aproximaci\u00f3n debido ao mal tempo e \u00e1 n\u00e9boa a 4 quil\u00f3metros da cidade de Palembang. O accidente matou a 25 dos 61 pasaxeiros e tripulantes e a unha persoa en terra.\nAvi\u00f3n.\nO aparello era un Fokker F-28 Fellowship, con rexistro PK-GVC, fabricado no ano 1971. O avi\u00f3n acumulaba m\u00e1is de 1 000 horas de voo antes do accidente.\nAccidente.\nO voo 150 de Garuda Indonesia Airways engalou do aeroporto de Kemayoran para un curto traxecto ata o aeroporto Sult\u00e1n Mahmud Badaruddin II con 61 pasaxeiros e tripulantes a bordo. Menos dunha hora despois da engalaxe o avi\u00f3n foi autorizado polos controladores de tr\u00e1fico a\u00e9reo en Palembang a iniciar a s\u00faa aproximaci\u00f3n para aterrar na pista 28. Baix\u00e1ronse os flaps e o tren de aterraxe cando o avi\u00f3n estaba preto e a n\u00e9boa comezou a cubrir a cidade e o aeroporto. O voo 150 entrou na n\u00e9boa dous minutos despois. A cola do aparello golpeou unhas \u00e1rbores e a aeronave esnafrouse romp\u00e9ndose en d\u00faas partes. Non se produciu nung\u00fan incendio pero o choque matou a 25 persoas a bordo e a unha en terra. 36 ocupantes do avi\u00f3n sobreviviron e foron levados a un hospital local.\nCausa.\nA investigaci\u00f3n do accidente atopou que a tripulaci\u00f3n realizou un voo visual en condici\u00f3ns metorol\u00f3xicas baixo m\u00ednimos. O voo 150 estaba a favor do vento cando o avi\u00f3n se aproximaba ao aeroporto no medio da n\u00e9boa. Non se sabe porque o controlador non lles dixo aos pilotos que executasen unha aproximaci\u00f3n frustrada ou porque os piotos non o fixeron pola s\u00faa conta."}
{"id": "452352", "revid": "23204", "url": "https://gl.wikipedia.org/wiki?curid=452352", "title": "Suomussalmi", "text": "Suomussalmi \u00e9 un municipio de Finlandia situado na rexi\u00f3n de Kainuu. En 2018 a s\u00faa poboaci\u00f3n era de 7\u00a0996\u00a0habitantes. A superficie do termo municipal \u00e9 de 5\u00a0857,60\u00a0km2, dos cales 586,80\u00a0km2 son auga. O concello ten unha densidade de poboaci\u00f3n de 1,52\u00a0hab./km\u00b2. Suomussalmi \u00e9 co\u00f1ecido por ter sido escenario durante a Guerra de Inverno da co\u00f1ecida como batalla de Suomussalmi.\nLimita cos concellos de Puolanka, Hyrynsalmi, Kuhmo Kuusamo, Pudasj\u00e4rvi e Taivalkoski, estes tres \u00faltimos pertencentes \u00e1 rexi\u00f3n veci\u00f1a de Ostrobotnia do Norte. O leste do termo municipal fai fronteira con Rusia.\nO concello \u00e9 uniling\u00fce en fin\u00e9s."}
{"id": "452353", "revid": "89787", "url": "https://gl.wikipedia.org/wiki?curid=452353", "title": "Tikal", "text": "Tikal (ou Tik'al, de acordo coa ortograf\u00eda maia moderna) son as ru\u00ednas dunha cidade antiga, que probablemente se chamaba Yax Mutal e que se atopan nunha selva tropical de Guatemala. \u00c9 un dos maiores sitios arqueol\u00f3xicos e centros urbanos da civilizaci\u00f3n prehisp\u00e1nica. Est\u00e1 situado na rexi\u00f3n arqueol\u00f3xica da Conca do Pet\u00e9n no que hoxe \u00e9 o norte de Guatemala. Situado no departamento de Guatemala de El Pet\u00e9n, o sitio forma parte do Parque Nacional Tikal de Guatemala e en 1979 foi declarado Patrimonio da Humanidade pola UNESCO.\nTikal foi a capital dun estado que se converteu nun dos reinos m\u00e1is poderosos dos antigos pobos maias. A\u00ednda que a arquitectura monumental no sitio data do s\u00e9culo IV a.C., Tikal alcanzou o seu apoxeo durante o Per\u00edodo Cl\u00e1sico, c. 200 a 900 d.C. Durante este tempo, a cidade dominou gran parte da rexi\u00f3n maia pol\u00edtica, econ\u00f3mica e militarmente, mentres interactuaba con \u00e1reas de toda Mesoam\u00e9rica como a gran metr\u00f3pole de Teotihuacan no afastado Val de M\u00e9xico. Hai evidencias de que Tikal foi conquistado por Teotihuacan no s\u00e9culo IV a.C. Tras o final do Per\u00edodo Cl\u00e1sico Tard\u00edo, non se constru\u00edron novos monumentos importantes en Tikal e hai evidencias de que se queimaron os palacios da elite. Estes acontecementos sum\u00e1ronse a un descenso gradual da poboaci\u00f3n, que culminou co abandono do sitio a finais do s\u00e9culo X.\nTikal \u00e9 a m\u00e1is co\u00f1ecida das grandes cidades Maias das terras baixas, cunha longa lista de gobernantes din\u00e1sticos, descubr\u00edronse moitas das tumbas dos gobernantes desta lista e investig\u00e1ronse os seus monumentos, templos e palacios.\nEtimolox\u00eda.\nO nome Tikal pode derivarse de \"ti ak'al\" na Lingua maia iucateca, dise que \u00e9 un nome relativamente moderno que significa \"no pozo de auga\". O nome aparentemente foi aplicado a un dos antigos dep\u00f3sitos do sitio por cazadores e viaxeiros na rexi\u00f3n. Alternativamente o seu significado interpretouse como \"o lugar das voces\" na lingua Itza Maia. Tikal, por\u00e9n, non \u00e9 o antigo nome do sitio, sen\u00f3n o nome adoptado pouco despois do seu descubrimento na d\u00e9cada de 1840. Inscrici\u00f3ns xer\u00f3glifas nas ru\u00ednas ref\u00edrense \u00e1 antiga cidade como \"Yax Mutal\" ou \"Yax Mutul\", que significa \"Primeira Mutal\". Tikal pode ter sido chamado as\u00ed porque Dos Pilas tam\u00e9n usou o mesmo glifo de emblema, os gobernantes da cidade presumiblemente quer\u00edan distinguirse como a primeira cidade en levar o nome.\nO reino, no seu conxunto, chamouse Mutul, sendo a lectura do glifo que se ve na foto. O seu significado exacto non est\u00e1 claro, a\u00ednda que alg\u00fans cient\u00edficos pensan que fai referencia ao peiteado do Ku'hul Ahaw, ou m\u00e1ximo gobernador.\nXeograf\u00eda.\nOs asentamentos m\u00e1is modernos m\u00e1is pr\u00f3ximos son Flores e Santa Elena, aproximadamente a 64\u00a0km. por estrada ao suroeste. Tikal est\u00e1 aproximadamente a 303\u00a0km. ao norte da Cidade de Guatemala. \u00c9 19\u00a0km. ao sur da cidade maia contempor\u00e1nea de Uaxactun e 30\u00a0km. ao noroeste de Yaxha. A cidade estaba situada 100\u00a0km. ao sueste do seu gran rival do Per\u00edodo Cl\u00e1sico, Calakmul, e a 85\u00a0km. ao noroeste aliado de Calakmul Caracol, agora en Belize.\nA cidade foi completamente mapeada e cubriu unha \u00e1rea superior a 16\u00a0km\u00b2 que inclu\u00eda preto de 3.000 estruturas. A topograf\u00eda do sitio est\u00e1 composta por unha serie de cristas de calcaria paralelas que se elevan por riba das zonas baixas pantanosas. A principal arquitectura do sitio est\u00e1 agrupada en \u00e1reas de terreo m\u00e1is elevado e unidas por unha calzada elevada que abrangue os pantanos. A \u00e1rea ao redor de Tikal foi declarada como Parque Nacional de Tikal e a \u00e1rea preservada cobre 570\u00a0km\u00b2. Foi creado o 26 de maio de 1955 baixo os auspicios do Instituto de Antropolox\u00eda e Historia e foi a primeira \u00e1rea protexida de Guatemala.\nAs ru\u00ednas at\u00f3panse entre os bosques tropicais do norte de Guatemala que formaron o berce da civilizaci\u00f3n Maia das terras baixas. A cidade en si estaba situada entre abundantes terreos f\u00e9rtiles e as terras altas e pode haber dominado unha ruta natural comercial leste-oeste a trav\u00e9s da pen\u00ednsula do Iucat\u00e1n. As \u00e1rbores pertencentes ao parque Tikal incl\u00faen a xigantesca kapok (Ceiba pentandra) a \u00e1rbore sagrada dos maias, cedro tropical (\"Cedrela odorata\"), e caoba hondure\u00f1a (\"Swietenia macrophylla\"). Xaguares, ocelotes e pumas tam\u00e9n vagan no parque.\nTikal non ti\u00f1a m\u00e1is auga que o que se recoll\u00eda a partir de auga de choiva e se almacenaba en dez dep\u00f3sitos. Os arque\u00f3logos que traballaron en Tikal durante o s\u00e9culo XX renovaron un destes antigos dep\u00f3sitos para almacenar auga para o seu uso. A precipitaci\u00f3n anual media de Tikal \u00e9 de 1945\u00a0mm.. Con todo, a chegada da choiva era a mi\u00fado imprevisible, e ocorrian longos per\u00edodos de seca antes de que as colleitas madur\u00e1sen, o que ameazaba gravemente aos habitantes da cidade.\nPoboaci\u00f3n.\nAs estimaci\u00f3ns de poboaci\u00f3n para Tikal var\u00edan entre 10.000 e 90.000 habitantes, sendo o dato m\u00e1is probable o do extremo superior deste rango. A poboaci\u00f3n de Tikal comezou unha curva continua de crecemento a partir do per\u00edodo precl\u00e1sico (aproximadamente 2000 a. C. - 200 d.C.), cun pico no cl\u00e1sico tard\u00edo coa poboaci\u00f3n crecendo rapidamente desde o 700 ata o 830, seguido dun forte descenso. Para a superficie de 120\u00a0km\u00b2 que se atopa dentro das defensas de terra do hinterland, a poboaci\u00f3n m\u00e1xima est\u00edmase en 517 habitantes por quil\u00f3metro cadrado. Nunha \u00e1rea dentro dun radio de 12\u00a0km do n\u00facleo do sitio, a poboaci\u00f3n m\u00e1xima est\u00edmase en 120.000 habitantes. A densidade de poboaci\u00f3n est\u00edmase en 265 habitantes por quil\u00f3metro cadrado. Nunha rexi\u00f3n dentro dun radio de 25\u00a0km do n\u00facleo do sitio e inclu\u00edndo alg\u00fans sitios sat\u00e9lites, a poboaci\u00f3n m\u00e1xima est\u00edmase en 425.000 habitantes cunha densidade de 216 habitantes por quil\u00f3metro cadrado. Estas cifras de poboaci\u00f3n son a\u00ednda m\u00e1is impresionantes debido \u00e1s extensas terras pantanosas que eran inadecuadas para a s\u00faa habitabilidade ou a agricultura mesoamericana. Non obstante, alg\u00fans arque\u00f3logos, como David Webster, consideran que estas cifras son moi altas.\nHistoria.\nPrecl\u00e1sica.\nHai rastros dunha temper\u00e1 agricultura en Tikal datada no 1000 a. C., no Precl\u00e1sico Medio. Atopouse un escondedoiro de cer\u00e1mica de Maia datada no 700-400 a. C., nun chult\u00fan selado, unha cavidade subterr\u00e1nea en forma de botella.\nAs construci\u00f3ns principais de Tikal xa tiveron lugar no per\u00edodo precl\u00e1sico tard\u00edo, aparecendo entre o 400 e 300 a. C., inclu\u00e9n a construci\u00f3n das principais pir\u00e1mides e plataformas mesoamericanas, a\u00ednda que a cidade estaba eclipsada por outros sitios m\u00e1is poderosos ao norte como El Mirador e Nakb\u00e9.\nNeste momento, Tikal foemaba parte da cultura Chikanel que dominaba as \u00e1reas do centro e do norte de Maia neste momento, unha rexi\u00f3n que inclu\u00eda toda a pen\u00ednsula do Iucat\u00e1n inclu\u00edndo o norte e oeste de Guatemala e todo p territorio de Belize.\nDous templos que datan dos tempos tard\u00edos de Chikanel ti\u00f1an muros de cachoter\u00eda, cuxas superstructuras puideron ser arcos maias, a\u00ednda que isto non se probou. Unha delas ti\u00f1a elaboradas pinturas nos muros exteriores que mostraban figuras humanas sobre un fondo de figuras decorativas, pintado en amarelo, negro, rosa e vermello.\nNo s\u00e9culo I d.C. aparecen por primeiravez ricas sepulturas e Tikal experimentou unha florecemento pol\u00edtico e cultural a medida que os seus poderosos veci\u00f1os do norte languidec\u00edan. Ao final do Precl\u00e1sico Tard\u00edo, a arte e arquitectura do estilo de Izapa, da costa do Pac\u00edfico comezou a influ\u00edr en Tikal, como demostran os primeiros murais da cidade e unha escultura rota na acr\u00f3pole.\nCl\u00e1sico temper\u00e1.\nA dinast\u00eda dinast\u00eda entre os maias das terras baixas est\u00e1 m\u00e1is arraigada en Tikal. O goberno din\u00e1stico, un r\u00e9xime com\u00fan entre os maias das terras baixas, estivo fortemente arraigado en Tikal. Segundo os rexistros posteriores dos xer\u00f3glifos, a dinast\u00eda fundouna Yax Ehb Xook, quizais no s\u00e9culo I d.C. A comezos do cl\u00e1sico temper\u00e1n, o poder na rexi\u00f3n maia concentrouse en Tikal e Calakmul, no n\u00facleo da rexi\u00f3n central Maia.\nTikal puido beneficiarse do colapso dos grandes estados precl\u00e1sicos como El Mirador. No Cl\u00e1soctemprano Tikal converteuse rapidamente na cidade m\u00e1is din\u00e1mica da rexi\u00f3n Maia, estimulando o desenvolvemento doutras cidades maias.\ntikal, con todo, estaba frecuentemente en guerra e as inscrici\u00f3ns contan alianzas e conflitos con outros estados maias, inclu\u00edndo Uaxact\u00fan, El Caracol, Naranjo e Calakmul. Tikal foi derrotado ao final do cl\u00e1sico temper\u00e1n por Caracol, que substitu\u00edu a Tikal como principal centro de poder das terras baixas maias do sur. A primeira parte do cl\u00e1sico temper\u00e1n tam\u00e9n suced\u00e9ronse hostilidades entre Tikal e o seu veci\u00f1o Uaxactun, en Uaxactun existen gravados sobre captura de prisioneiros de Tikal.\nParece que houbo unha ruptura na sucesi\u00f3n masculina no 317, cando a se\u00f1ora Unen Bahlam realizou unha cerimonia de finalizaci\u00f3n de kat\u00fan, aparentemente como a ra\u00ed\u00f1a da cidade.\nTikal e Teotihuacan.\nXa no 200 d. C., Teotihuacan ti\u00f1a embaixadas en Tikal.\nO d\u00e9cimo cuarto rei de Tikal foi Chak Tok Ich'aak (Gran Pouta de Xaguar). Chak Tok Ich'aak constru\u00edu un palacio que foi preservado e desenvolvido polos gobernantes posteriores ata que se converteu no n\u00facleo da Acr\u00f3pole Central. Pouco se sabe sobre Chak Tok Ich'aak, ag\u00e1s que foi asasinado o 14 de xaneiro do 378 d.C. O mesmo d\u00eda, Siyah K\u2019ak\u2019 (nace o lume) chegou desde o oeste, pasando por El Per\u00fa, un sitio ao oeste de Tikal, o 8 de xaneiro. Na estela 31 \u00e9 nomeado como \"Se\u00f1or de Occidente\". Siyah K'ak' era probablemente un xeneral estranxeiro que serv\u00eda a unha figura representada por un xer\u00f3glifo non-maia, composto dun lanzadardos, en combinaci\u00f3n cun bufo, un glifo ben co\u00f1ecido da gran metr\u00f3pole de Teotihuacan no afastado val de M\u00e9xico. Bufo lanzadardos incluso puido ser o gobernante de Teotihuacan. Estes acontecementos gravados suxiren con seguridade que Siyah K'ak' liderou unha invasi\u00f3n de Teotihuacan que derrotou ao rei nativo de Tikal, que foi capturado e executado de inmediato. Siyah K'ak' parece que foi axudado por unha poderosa facci\u00f3n pol\u00edtica no propio Tikal. Aproximadamente no momento da conquista, un grupo de nativos de Teotihuacan aparentemente resid\u00eda preto do complexo Mundo Perdido. Tam\u00e9n exerc\u00eda o control sobre outras cidades na \u00e1rea, inclu\u00edndo Uaxactun, onde se converteu en rei, pero non tomou o trono de Tikal por si mesmo. No curso dun ano , o fillo de Bufo lanzadardos co nome de Yax Nuun Ayiin I (primeiro crocodilo), instalouse como o d\u00e9cimo quinto rei de Tikal mentres a\u00ednda era un neno, sendo entronizado o 13 de setembro do 379. Reineu durante 47 anos como rei de Tikal, e permaneceu como vasalo de Siyah K'ak' mentres este viviu. Parece probable que Yax Nuun Ayiin casara cunha das esposas preexistentes da derrotada dinast\u00eda Tikal e as\u00ed lexitimase o dereito de gobernar do seu fillo Siyaj Chan K'awiil II.\nR\u00edo Azul, un pequeno sitio 100\u00a0km ao nord\u00e9s de Tikal, foi conquistado por este durante o reinado de Yax Nuun Ayiin I. O sitio converteuse nunha avanzada de Tikal, protex\u00e9ndoa de cidades host\u00eds m\u00e1is ao norte, e tam\u00e9n se converteu nunha ligaz\u00f3n comercial co Caribe.\nA\u00ednda que os novos gobernantes de Tikal eran estranxeiros, os seus descendentes foron rapidamente Maianizados. Tikal converteuse no principal aliado e socio comercial de Teotihuacan nas terras baixas Maias. Despois de ser conquistada por Teotihuacan, Tikal dominou rapidamente o norte e oeste do Pet\u00e9n. Uaxactun, xunto coas pequenas cidades da rexi\u00f3n, foron absorbidos polo reino de Tikal. Outros sitios, como Bejucal e Motul de San Jos\u00e9 preto do Lago Pet\u00e9n Itz\u00e1, convert\u00e9ronse no vasalos do seu veci\u00f1o m\u00e1is poderoso ao norte. A mediados do s\u00e9culo V Tikal ti\u00f1a un territorio central de polo menos 25\u00a0km en cada direcci\u00f3n.\nAo redor do s\u00e9culo V constru\u00eduse un impresionante sistema de fortificaci\u00f3ns que consist\u00eda en gabias e construci\u00f3ns de terra en toda a periferia norte do interior do Tikal, un\u00edndose coas defensas naturais provistas por grandes \u00e1reas de pantanos que se estenden cara ao leste e oeste da cidade. Probablemente constru\u00edronse fortificaci\u00f3ns adicionais no sur. Estas defensas protexeron a poboaci\u00f3n principal e os recursos agr\u00edcolas de Tikal, rodeando unha \u00e1rea de aproximadamente 120\u00a0km\u00b2. Recentes investigaci\u00f3ns suxiren que os movementos de terra serviron como sistema de recollida de auga en vez de ter un prop\u00f3sito defensivo.\nTikal e Cop\u00e1n.\nNo s\u00e9culo V o poder da cidade chegou tan ao sur como Xukpi (actual Cop\u00e1n), cuxo fundador K'inich Yax K'uk' Mo' estaba claramente conectado con Tikal. Cop\u00e1n non estaba nunha rexi\u00f3n etnicamente maia e a fundaci\u00f3n da dinast\u00eda de Cop\u00e1n probablemente implicou a intervenci\u00f3n directa de Tikal. K'inich Yax K'uk 'Mo' chegou a Cop\u00e1n en decembro do 426 e a an\u00e1lise \u00f3sea dos seus restos mostra que pasou a s\u00faa infancia e mocidade en Tikal. Un individuo co\u00f1ecido como Ajaw K'uk' Mo' (se\u00f1or K'uk' Mo') \u00e9 mencionado nun texto temper\u00e1 en Tikal e pode ser a mesma persoa. A s\u00faa tumba ti\u00f1a caracter\u00edsticas de Teotihuac\u00e1n e foi representado en retratos posteriores vestido como un guerreiro de Teotihuacan. Os textos xerogl\u00edficos ref\u00edrense a el como \"Se\u00f1or de Occidente\", ao igual que Siyah K\u2019ak\u2019. Ao mesmo tempo, a finais do 426, Cop\u00e1n fundou o lugar pr\u00f3ximo de Quirigu\u00e1, posiblemente patrocinado por Tikal. A fundaci\u00f3n destes dous centros pode ser parte dun esforzo por impo\u00f1er a autoridade de Tikal sobre a porci\u00f3n sueste da rexi\u00f3n maia. A interacci\u00f3n entre estes sitios e Tikal foi intensa nos seguintes tres s\u00e9culos.\nNo s\u00e9culo VI comezou unha longa rivalidade entre Tikal e Calakmul, e cada unha das d\u00faas cidades formou unha rede propia de alianzas mutuamente host\u00eds entre si nunha longa guerra entre as d\u00faas superpotencias maias. Os reis destas d\u00faas capitais adoptaron o t\u00edtulo \"kaloomte\", un termo que non traduc\u00eduse con precisi\u00f3n, pero que implica algo semellante a \"rei supemo\".\nA comezos do s\u00e9culo VI viu unha ra\u00ed\u00f1a gobernou a cidade, co\u00f1ecida como a \"Se\u00f1ora de Tikal\", \u00e9 moi probable que fose unha filla de Chak Tok Ich'aak II. Parece que nunca gobernou por dereito propio, sen\u00f3n que se asociou con compa\u00f1eiros de goberno masculinos. O primeiro deles foi Kaloomte 'B'alam, que parece ter unha longa carreira como xeneral en Tikal antes de converterse no 19\u00ba co-gobernante na secuencia din\u00e1stica. A Se\u00f1ora de Tikal parece que non se contou na numeraci\u00f3n din\u00e1stica. Parece que m\u00e1is tarde foi emparellada co se\u00f1or \"Garra de Paxaro\", que se presume que foi 20\u00ba gobernante, polo demais desco\u00f1ecido.\nCl\u00e1sico tard\u00edo.\nHiato de Tikal.\nA mediados do s\u00e9culo VI, Caracol parece haberse aliado con Calakmul derrotando a Tikal, pechando o Cl\u00e1sico temper\u00e1. O \"Hiato de Tikal\" ref\u00edrese a un per\u00edodo entre a finais do s\u00e9culo V a finais do s\u00e9culo VII onde houbo un lapso na escritura de inscrici\u00f3ns e construci\u00f3n a grande escala en Tikal. Na segunda metade do s\u00e9culo VI dC, unha grave crise chegou \u00e1 cidade, sen constru\u00edr novas estelas e con mutilaci\u00f3n deliberada xeneralizada das esculturas p\u00fablicas. Este tempo de inactividade de Tikal foi inesplicable durante moito tempo ata que posteriormente a resoluci\u00f3n dos xerogl\u00edficos identificaron que este per\u00edodo foi provocado pola derrota completa de Tikal a mans de Calakmul e Caracol no 562, unha derrota que resultou na captura e sacrificio do rei de Tikal. O moi erosionado Altar 21 en Caracol describe como Tikal sufriu esta desastrosa derrota nunha gran guerra en abril de 562. Parece que Caracol era un aliado de Calakmul no conflito m\u00e1is amplo entre esta cidade e Tikal, a derrota de Tikal tivo un impacto duradeiro sobre a cidade. Tikal non foi saqueada pero o seu poder e influencia foron elimnados. Logo da s\u00faa gran vitoria, Caracol creceu rapidamente e alg\u00fans habitantes de Tikal puideron ser trasladados \u00e1 forza al\u00ed. Durante o per\u00edodo do hiato, polo menos un dos gobernantes de Tikal refuxiouse con Janaab 'Pakal de Palenque, outra das v\u00edtimas de Calakmul. Calakmul prosperou durante o longo per\u00edodo de recesi\u00f3n de Tikal.\nO comezo do hiato de Tikal serviu como un marcador polo cal o arque\u00f3logos frecuentemente sub-dividen o per\u00edodo Cl\u00e1sico da cronolox\u00eda mesoamericana, no Cl\u00e1sico Temper\u00e1 e Cl\u00e1sico Tard\u00edo.\nTikal e Dos Pilas.\nNo 629 Tikal fundou Dos Pilas, a \u00fans 110\u00a0km ao suroeste, como unha avanzada militar para controlar o comercio ao longo do r\u00edo La Pasi\u00f3n. B'alaj Chan K'awiil foi declarado rei do novo posto avanzado a idade de catro anos, no 635 e durante moitos anos serviu como leal vasalo do seu irm\u00e1n, o rei de Tikal. M\u00e1is ou menos vinte anos despois, Dos Pilas foi atacada por Calakmul e foi derrotada. B'alaj Chan K'awiil foi capturado polo rei de Calakmul pero, no canto de ser sacrificado, foi reinstalado no seu trono como vasalo do seu ex-inimigo, e atacou a Tikal no 657, obrigando a Nuun Ujol Chaak, o ent\u00f3n rei de Tikal, a abandonar temporalmente a cidade. Os dous primeiros gobernantes de Dos Pilas continuaron usando o \"Mutal\" o glifo emblema de Tikal, e probablemente sentiron que ti\u00f1an un dereito lex\u00edtimo ao trono de Tikal. Por algunha raz\u00f3n, B'alaj Chan K'awiil non se instalou como o novo gobernante de Tikal, e quedou en Dos Pilas. Tikal contraatacou contra Dos Pilas no 672, obrigando a B'alaj Chan K'awiil a exiliarse durante cinco anos. Calakmul intentou cercar a Tikal dentro dunha \u00e1rea dominada polos seus aliados, como El Per\u00fa, Dos Pilas e El Caracol.\nNo 682, Jasaw Chan K'awiil I erixiu o primeiro monumento datado en Tikal en 120 anos e reivindicou o t\u00edtulo de \"Kaloomte\"', po\u00f1endo fin ao hiato. Iniciou un programa de novas construci\u00f3ns e reverteu a relaci\u00f3n con Calakmul cando, no 695, capturou aos nobres inimigos e levoua ao estado inimigo a un longo declive do que nunca se recuperou por completo. Despois diso, Calakmul nunca volveu a erixir un monumento celebrando unha vitoria militar.\nTikal despois Teotihuac\u00e1n.\nO s\u00e9culo VII, non houbo presenza activa de Teotihuacan en ning\u00fan sitio maia e do centro de Teotihuacan fora arrasada cara ao 700 dC .. Con todo, o traxe de guerra formal, que ilustra os monumentos, mant\u00edvose no estilo de Teotihuacan. Jasaw Chan K'awiil I e o seu herdeiro Yik'in K'awiil Chan continuaron as hostilidades contra Calakmul e os seus aliados e impuxeron un control rexional firme sobre a \u00e1rea en torno a Tikal, estend\u00e9ndose cara ao territorio en torno ao Lago Pet\u00e9n Itz\u00e1. Estes dous gobernantes foron responsables de gran parte da impresionante arquitectura visible a d\u00eda de hoxe.\nNo 738, Quirigu\u00e1, un vasalo de Cop\u00e1n, o aliado clave de Tikal, no sur, cambiou a s\u00faa lealdade, favorecendo Calakmul derrotou a Cop\u00e1n e obtivo a s\u00faa independencia. Este foi aparentemente o resultado dun esforzo consciente por parte de Calakmul, para acadar o colapso dos aliados ao sur de Tikal .\nIsto alterou o equilibrio de poder no sur da rexi\u00f3n Maia e deu como resultado a decadencia de Cop\u00e1n.\nNo s\u00e9culo VIII, os gobernantes de Tikal recolleron monumentos de todas as partes da cidade e os transladaron \u00e1 fronte da Acr\u00f3pole norte. Ao final do s\u00e9culo VIII e do s\u00e9culo IX, a actividade de construci\u00f3n en Tikal desacelerouse. A\u00ednda se constru\u00edu arquitectura impresionante, pero existen poucas inscrici\u00f3ns referidas a gobernantes posteriores.\nCl\u00e1sico Terminal.\nNo s\u00e9culo IX, a crise do colapso maia estendeuse por toda a rexi\u00f3n, cunha poboaci\u00f3n en ca\u00edda libre e unha cidade tras outra caendo no silencio. Cada vez m\u00e1is, a guerra end\u00e9mica na rexi\u00f3n maia obrigou \u00e1 poboaci\u00f3n rural que sostivo a Tikal a concentrarse preto da cidade, acelerando o uso da agricultura intensiva e o correspondente deterioraci\u00f3n do medio. A construci\u00f3n continuou a comezos de s\u00e9culo, coa construci\u00f3n do Templo 3, a \u00faltima das importantes pir\u00e1mides da cidade e a construci\u00f3n de monumentos, para conmemorar o d\u00e9cimo noveno k'atun no 810.\nComo Tikal e os seus arredores alcanzaron a s\u00faa poboaci\u00f3n m\u00e1xima, a \u00e1rea viuse afectada pola deforestaci\u00f3n, a erosi\u00f3n e a perda de nutrientes, seguido dunha r\u00e1pida despoboaci\u00f3n. Tikal e os seus arredores, ao parecer, perderon a maior parte da s\u00faa poboaci\u00f3n entre o 830 e o 950 e a autoridade central puido derrubarse rapidamente. Non hai moitas evidencias de que a cidade de Tikal estivese directamente afectada pola guerra end\u00e9mica, que afectou a partes da rexi\u00f3n maia durante o Cl\u00e1sico Terminal, a\u00ednda que a afluencia de refuxiados da rexi\u00f3n Petexbat\u00fan puido exacerbar os problemas derivados dos recursos insuficientes dispo\u00f1ibles no medio.\nNa segunda metade do s\u00e9culo IX, houbo un intento de restablecer o poder real na pequena cidade de Tikal, como evidencia unha estela erixida na gran Praza por Jasaw Chan K'awiil II, no ano 869. Este foi o \u00faltimo monumento erixido en Tikal antes de que a cidade finalmente caese no silencio. Os antigos sat\u00e9lites de Tikal, como Jimbal e Uaxact\u00fan, non duraron moito m\u00e1is tempo, ergueron o seu \u00faltimo monumento no 889. Ao final do s\u00e9culo IX, a gran maior\u00eda da poboaci\u00f3n de Tikal deixara a cidade. Os seus palacios foron habitados por ocupantes ilegais e constru\u00edronse casas simples, con tellado de palla, nas prazas cerimoniais da cidade. Os novos ocupantes bloquearon algunhas entradas nas salas das estruturas monumentais e deixaron lixo, que inclu\u00eda unha mestura de residuos dom\u00e9sticos e elementos in\u00fatiless, como instrumentos musicais. Estes habitantes reutilizaron os monumentos para os seus propios rituais, moi lonxe dos da dinast\u00eda real que os levantaron. Alg\u00fans monumentos foron danados e alg\u00fans foron trasladados a novos lugares. Antes do abandono final da cidade, desaparecera todo o respecto para os antigos gobernantes, os t\u00famulos da necr\u00f3pole norte foron asaltados en busca de Xade e os m\u00e1is accesibles foron saqueados. Tras o ano 950, Tikal quedou case deserta, a\u00ednda que un resto de poboaci\u00f3n puido permanecer en cabanas perecedeiras intercaladas entre as ru\u00ednas. No s\u00e9culo X ou XI, os \u00faltimos habitantes deixaron a cidade e o bosque ocultou as ru\u00ednas duanteos seguintes mil anos."}
{"id": "452354", "revid": "27155", "url": "https://gl.wikipedia.org/wiki?curid=452354", "title": "Clonaci\u00f3n de ADN", "text": ""}
{"id": "452355", "revid": "7523", "url": "https://gl.wikipedia.org/wiki?curid=452355", "title": "Pascal Siakam", "text": "Pascal Siakam, nado o 2 de abril de 1994 en Douala, \u00e9 un xogador camerun\u00e9s de baloncesto profesional que xoga nos Toronto Raptors da National Basketball Association (NBA).\nTraxectoria profesional.\nO 23 de xu\u00f1o de 2016, Siakam foi seleccionado na 27\u00aa posici\u00f3n do Draft da NBA de 2016 polos Toronto Raptors. O 9 de xullo de 2016, asinou o seu contrato de rookie cos Raptors. Durante a s\u00faa primeira tempada na NBA, foi asignado en varias ocasi\u00f3ns \u00f3s Raptors 905, afiliado de Toronto na NBA D-League."}
{"id": "452358", "revid": "89787", "url": "https://gl.wikipedia.org/wiki?curid=452358", "title": "Endonuclease flap", "text": "As endonucleases flap ou endonucleases de solapa (abreviadas FEN, tam\u00e9n co\u00f1ecidas como nucleases 5' en referencias vellas) son unha clase de encimas nucleol\u00edticos que act\u00faan como exonucleases 5'-3' ou como endonucleases espec\u00edficas de estrutura sobre estruturas de ADN especializadas que aparecen durante os procesos biol\u00f3xicos de replicaci\u00f3n, reparaci\u00f3n e recombinaci\u00f3n do ADN. As endonucleases flap foron identificadas en eucariotas, bacterias, arqueas e nalg\u00fans virus. Os organismos poden ter m\u00e1is dunha FEN hom\u00f3loga; esta redundancia pode dar unha indicaci\u00f3n da importancia destes encimas. En procariotas, o encima FEN enc\u00f3ntrase como un dominio N-terminal da ADN polimerase I, pero alg\u00fans procariotas parece que codifican un segundo hom\u00f3logo.\nA actividade de endonuclease das FEN foi identificada inicialmente como unha actuaci\u00f3n sobre ADN bicatenario que ten unha solapa que sobresae monocatenaria 5' nunha das febras (denominada \"flap\" ou solapa 5', de a\u00ed o nome do encima). As FEN catalizan a clivaxe hidrol\u00edtica do enlace fosfodi\u00e9ster na uni\u00f3n do ADN monocatenario co bicatenario. As FEN poden tam\u00e9n actuar como exonucleases 5'-3' sobre o extremo 5' da febra da solapa e sobre o substrato de ADN con 'amosega'.\nOs modelos de estrutura proteica baseados en datos de cristalograf\u00eda de raios X suxiren que as FEN te\u00f1en un arco flexible creado por d\u00faas h\u00e9lices \u03b1 a trav\u00e9s do cal pode enfiarse a febra monocatenaria 5' da estrutura de solapa 5'.\nAs endonucleases flap foron utilizadas en biotecnolox\u00eda, por exemplo no ensaio Taqman PCR. e no ensaio de polimorfismo de nucle\u00f3tido simple (SNP) \"Invader\"\u00ae.\nV\u00e9xase tam\u00e9n.\nLigaz\u00f3ns externas.\nExternal link Endonucleases flap, exonucleases 5'-3' e nucleases 5'"}
{"id": "452359", "revid": "27155", "url": "https://gl.wikipedia.org/wiki?curid=452359", "title": "Flap endonuclease", "text": ""}
{"id": "452360", "revid": "27155", "url": "https://gl.wikipedia.org/wiki?curid=452360", "title": "Nuclease 5'", "text": ""}
{"id": "452361", "revid": "27155", "url": "https://gl.wikipedia.org/wiki?curid=452361", "title": "Endonuclease Flap", "text": ""}
{"id": "452362", "revid": "27155", "url": "https://gl.wikipedia.org/wiki?curid=452362", "title": "Endonuclease de solapa", "text": ""}
{"id": "452364", "revid": "785", "url": "https://gl.wikipedia.org/wiki?curid=452364", "title": "Vila Verde da Raia, Vila Verde da Raia", "text": ""}
{"id": "452368", "revid": "23204", "url": "https://gl.wikipedia.org/wiki?curid=452368", "title": "Lista de castelos de Portugal", "text": "Esta \u00e9 unha lista de castelos de Portugal, lista ordenada por orde alfab\u00e9tica da unidade territorial administrativa (fregues\u00eda ou concello) onde os castelos est\u00e1n localizados."}
{"id": "452370", "revid": "6939", "url": "https://gl.wikipedia.org/wiki?curid=452370", "title": "Praza de Naqsh-e Yah\u00e1n", "text": ""}
{"id": "452371", "revid": "23204", "url": "https://gl.wikipedia.org/wiki?curid=452371", "title": "Anthony Giddens", "text": "Anthony Giddens nado en Londres o 18 de xaneiro de 1938, \u00e9 un soci\u00f3logo ingl\u00e9s. \u00c9 o te\u00f3rico social contempor\u00e1neo m\u00e1is importante de Gran Breta\u00f1a e un dos m\u00e1is influentes do mundo, Reco\u00f1ecido pola s\u00faa teor\u00eda da estruturaci\u00f3n e a s\u00faa mirada hol\u00edstica das sociedades modernas. Tam\u00e9n adquiriu gran reco\u00f1ecemento debido ao seu intento de renovaci\u00f3n da socialdemocracia a trav\u00e9s da s\u00faa teor\u00eda da terceira v\u00eda. \u00c9 considerado como un dos m\u00e1is prominentes contribu\u00edntes modernos no campo da sociolox\u00eda, e autor de polo menos 34 libros publicados en non menos de 29 idiomas (de media m\u00e1is dun libro por ano). Tam\u00e9n foi descrito como o cient\u00edfico social ingl\u00e9s m\u00e1is co\u00f1ecido dende John Maynard Keynes.\nTraxectoria.\nGiddens naceu en Edmonton, Londres, procedente dunha familia de clase media. Fillo dun empregado do London Passenger Transport Board (empresa encargada do transporte en todo Londres entre 1933 e 1948). Foi o primeiro membro da s\u00faa familia que acudiu \u00e1 universidade e obtivo o seu primeiro t\u00edtulo acad\u00e9mico na Universidade de Hull en 1959. M\u00e1is tarde logrou un mestrado na London School of Economics and Political Science, e, finalmente, un doutoramento pola Universidade de Cambridge en 1974. En 1961 comezou a traballar na Universidade de Leicester dando clases de psicolox\u00eda social. En Leicester, onde \u00e9 considerado un dos precursores da sociolox\u00eda brit\u00e1nica, co\u00f1eceu a Norbert Elias e comezou a traballar nos seus propios desenvolvementos te\u00f3ricos. En 1969 obtivo un cargo na Universidade de Cambridge, dende onde m\u00e1is tarde axudou a crear o Comit\u00e9 de Ciencias Pol\u00edticas e Sociais, unha subunidade da Facultade de Econom\u00eda. Giddens traballou moitos anos en Cambridge onde eventualmente foi nomeado profesor titutar en 1987. Foi cofundador da editorial \"Polity Press\" en 1985.\nDende 1997 a 2003 foi director da London School of Economics and Political Science e membro do Consello Acad\u00e9mico do Instituto de Investigaci\u00f3ns de Pol\u00edticas P\u00fablicas (IPPR, \"Institute of Public Policy Research\").\nAdemais, foi asesor do ex-primeiro ministro brit\u00e1nico Tony Blair. Xustamente, foron os postulados do que Giddens denominou \"terceira v\u00eda\" o que inspirou as ideas pol\u00edticas de Blair. Participou nos debates pol\u00edticos brit\u00e1nicos defendendo o Partido Laborista (de tendencia centro-esquerda) con aparici\u00f3ns nos medios masivos de comunicaci\u00f3n e escribindo artigos (moitos deles publicados no xornal \"New Statesman\"). As\u00ed mesmo contribu\u00edu regularmente durante os anos 90 nas investigaci\u00f3ns e actividades do \"think-tank\" \"Policy Network\".\nFoi galardoado co Premio Pr\u00edncipe de Asturias de Ciencias Sociais no ano 2002 e en xu\u00f1o do 2004 foille concedido o t\u00edtulo de Bar\u00f3n Giddens de Southgate, no London Borough de Enfield.\nPensamento.\nP\u00f3dense identificar tres estados na s\u00faa vida acad\u00e9mica:\nO primeiro redefine unha nova visi\u00f3n sobre que \u00e9 a sociolox\u00eda, presentando unha abordaxe te\u00f3rica e metodol\u00f3xica dese campo, baseado nunha reinterpretaci\u00f3n cr\u00edtica dos cl\u00e1sicos da disciplina. En certa medida, pode sinalarse que Giddens \u00e9 un dos autores que ofrece achegas \u00e1 constituci\u00f3n do \"pante\u00f3n cl\u00e1sico\" da sociolox\u00eda de finais do s\u00e9culo XX: Marx, Durkheim e Weber. As s\u00faas publicaci\u00f3ns principais desa etapa incl\u00faen \"Capitalism and Modern Social Theory\" (1971) e \"New Rules of Sociological Method\" (1976).\nNa segunda etapa, Giddens desenvolve a teor\u00eda da estruturaci\u00f3n. Os seus traballos durante ese per\u00edodo, como \"Central problems in Social Theory\" (1979) e \"The Constitution of Society\" (1984) val\u00e9ronlle fama internacional no campo da sociolox\u00eda.\nO \u00faltimo estado abrangue os seus traballos m\u00e1is recentes, estes referidos \u00e1s seguintes cuesti\u00f3ns: modernidade, globalizaci\u00f3n e pol\u00edtica. Especialmente o impacto da modernidade sobre o social e a vida persoal. Esta etapa est\u00e1 reflectida pola s\u00faa cr\u00edtica \u00e1 postmodernidade, e as s\u00faas discusi\u00f3ns sobre unha terceira v\u00eda \"ut\u00f3pica-realista\" na pol\u00edtica, que se fan visibles en \"The Consequences of Modernity\" (1990), \"Modernity and Self-Identity\" (1991), \"The Transformation of Intimacy\" (1992), \"Beyond Left and Right\" (1994) e \"The Third Way. The Renewal of Social Democracy\" (1998). Os esforzos de Giddens dir\u00edxense tanto a refundar a teor\u00eda social (nun primeiro momento), como a reexaminar a comprensi\u00f3n do desenvolvemento e traxectoria da modernidade.\nA constituci\u00f3n da sociedade.\nGiddens contribu\u00edu nos m\u00e1is diversos campos das ciencias sociais, talvez exceptuando unicamente a metodolox\u00eda da investigaci\u00f3n. Reflexionou ao redor das m\u00e1is diversas figuras e escolas de pensamento, serv\u00edndose das achegas te\u00f3ricas tanto da micro como da macrosociolox\u00eda.\nEn \"The Constitution of Society\", refer\u00edndose \u00e1 teor\u00eda da investigaci\u00f3n emp\u00edrica e cr\u00edtica social, formula o que chama reiteraci\u00f3n de conceptos, os cales se resumen da seguinte maneira.\nEstes puntos suxiren unha cantidade de gu\u00edas para a orientaci\u00f3n xeral da investigaci\u00f3n. Finalmente, c\u00f3mpre destacar que Giddens \u00e9 reco\u00f1ecido polas s\u00faas abordaxes interdisciplinarias.\nA natureza da sociolox\u00eda.\nDesde o punto de vista acad\u00e9mico, os intereses de Giddens c\u00e9ntranse en reformular a teor\u00eda social e reavaliar a nosa visi\u00f3n do desenvolvemento e a modernidade. Entre as s\u00faas achegas neses \u00e1mbitos at\u00f3panse: a teor\u00eda da estruturaci\u00f3n e o estudo dos cambios que a nivel social leva o disociamiento do espazo e o tempo, produto dos avances tecnol\u00f3xicos contempor\u00e1neos.\nGiddens define o movemento social como un \"intento colectivo de loitar por un interese com\u00fan, ou de alcanzar un obxectivo \u00e1 marxe da esfera das instituci\u00f3ns establecidas\".\nHai catro tipos de movementos sociais segundo Giddens:\nConexi\u00f3ns entre o micro e o macro.\nP\u00f3dese ver claramente esta tendencia na unificaci\u00f3n entre acci\u00f3n-estrutura que Giddens leva a cabo nos seus estudos. Na s\u00faa teor\u00eda da estruturaci\u00f3n explica que \u201ca acci\u00f3n xera estrutura e a estrutura xera acci\u00f3n\u201d, sendo isto unha realidade indisoluble. Para Giddens os sistemas non son sen\u00f3n relaci\u00f3ns sociais que se organizan como pr\u00e1cticas sociais ordenadas, regulares. Polo que a acci\u00f3n, como pr\u00e1ctica social de grupos ou colectividades, proporcionan as condici\u00f3ns que determina continuidade das estruturas que forman o sistema. Giddens non nega a influencia estrutural na acci\u00f3n individual, con todo, tampouco cre que sexa determinante, \u00e9 dicir, a \u00faltima palabra tena o individuo.\nGiddens ten unha particular noci\u00f3n de estrutura, a cal fai xu\u00edzo \u00e1 s\u00faa postura cr\u00edtica fronte ao funcionalismo. Para este soci\u00f3logo os sistemas non pos\u00faen estruturas, sen\u00f3n propiedades estruturais, que son elementos que afectan, infl\u00faen na pr\u00e1ctica social ou os individuos. Estas propiedades poden representarse de d\u00faas formas: de recursos ou de regras. As propiedades estruturais cristalizadas en regras son aquelas pr\u00e1cticas e co\u00f1ecementos que comparten os actores, e poden ser \u00e1 s\u00faa vez sem\u00e1nticas (significadas), e normativas (costumes, usos, normas etc). En cambio, os recursos ref\u00edrense \u00e1s bases de poder coas que contan os actores para influ\u00edr na acci\u00f3n dos demais. Esta manif\u00e9stase de d\u00faas formas: autoritativa (non material) e distributiva (di\u00f1eiro, bens etc). Ambas as propiedades estruturais permiten a existencia de pr\u00e1cticas sociais regulares que permiten a existencia do sistema ao longo do tempo.\nTerceira v\u00eda.\nNa \u00e1rea da sociolox\u00eda pol\u00edtica, Giddens precisou os postulados da terceira v\u00eda, entre o capitalismo liberal e o socialismo.\nTerceira v\u00eda \u00e9 o nome que se deu a unha variedade de aproximaci\u00f3ns te\u00f3ricas e propostas pol\u00edticas que, en xeral, suxiren un sistema econ\u00f3mico de econom\u00eda mixta e o centrismo ou reformismo como ideolox\u00eda de goberno. Na pr\u00e1ctica pol\u00edtica, estas posici\u00f3ns rexeitan a validez absoluta das filosof\u00edas tanto do \"laissez faire\" como do mercado totalmente controlado do marxismo-leninismo; promoven o afondamento da democracia e salientan o desenvolvemento tecnol\u00f3xico, a educaci\u00f3n e os mecanismos de competencia regulada a fin de obter progreso, desenvolvemento econ\u00f3mico, social e outros obxectivos sociais. As filosof\u00edas da terceira v\u00eda foron a mi\u00fado descritas como unha s\u00edntese do capitalismo e o socialismo por alg\u00fans dos seus propo\u00f1entes.\nObra.\nAnthony Giddens \u00e9 autor de m\u00e1is de 34 libros e 200 artigos. Entre eles destacan:"}
{"id": "452373", "revid": "85894", "url": "https://gl.wikipedia.org/wiki?curid=452373", "title": "Braulio Gonz\u00e1lez Pasantino", "text": "Braulio Gonz\u00e1lez Pasantino, co\u00f1ecido como Zapatero, nado en Santiago de Compostela cara a 1902 e finado en Cans (O Porri\u00f1o) o 19 de setembro de 1936, foi un fot\u00f3grafo e pol\u00edtico galego.\nTraxectoria.\nFillo do gaiteiro compostel\u00e1n Antonio Gonz\u00e1lez Silva. Zapateiro de profesi\u00f3n. Residente en Redondela. Comunista e afiliado \u00e1 Casa do Pobo de Redondela. Dedic\u00e1base \u00e1 fotograf\u00eda, percorrendo vilas e parroquias da contorna. Nas elecci\u00f3ns de febreiro de 1936, logo de que un grupo de falanxistas quixesen romper as urnas e por iso seren detidos, Braulio tirou fotograf\u00edas dos membros do grupo. Ao producirse o golpe de Estado do 18 de xullo de 1936, integr\u00f3use no comit\u00e9 da Fronte Popular e participou na requisa de armas nas parroquias de Saxamonde e Quintela. Logo fuxiu ao monte e estivo refuxiado nun palleiro en Vilavella e no faiado da s\u00faa casa. Foi detido e torturado. Barbaramente mutilado, foi asasinado na parroquia de Cans, cami\u00f1o de Ponteareas."}
{"id": "452374", "revid": "1888", "url": "https://gl.wikipedia.org/wiki?curid=452374", "title": "Gerardo Bl\u00e1zquez Magno", "text": "Gerardo Bl\u00e1zquez Magno, nado no Porri\u00f1o en 1907 e finado no mesmo concello cara 1970, foi un fot\u00f3grafo e pol\u00edtico galego.\nTraxectoria.\nEn xullo de 1927 foi detido polo roubo dunha m\u00e1quina fotogr\u00e1fica. Home de ideas progresistas afeccionado a lectura e o co\u00f1ecemento autodidacta. Militante do Partido Comunista de Espa\u00f1a. Cando aconteceu o golpe de Estado do 18 de xullo de 1936 estaba en Madrid. Foi funcionario do Ministerio de Obras P\u00fablicas e estivo afilado \u00e1 UGT. Coa derrota republicana foi detido e xulgado en Madrid. Condenado a prisi\u00f3n, cumpriu condena nos Talleres Penitenciarios de Alcal\u00e1 de Henares, de onde sa\u00edu en liberdade condicional en xullo de 1943. Sufriu unha forte represi\u00f3n por parte dos fascistas durante case toda a vida. Traballou como vixiante na mina Carmen de Varilongo (Santa Comba) cara 1945. Volveu ser detido na Prisi\u00f3n do Partido de Vigo de onde sa\u00edu en liberdade condicional en xullo de 1949. Traballou anos como practicante no Porri\u00f1o. Iniciouse na fotograf\u00eda como afeccionado e aprendeu a t\u00e9cnica a trav\u00e9s de manuais e publicaci\u00f3ns da \u00e9poca. A principios dos anos cincuenta crea o estudo Foto Magno coa s\u00faa filla Dolores Bl\u00e1zquez Burgos. Dolores realizaba as fotograf\u00edas e Gerardo ocup\u00e1base dos labores de revelado e positivado."}
{"id": "452375", "revid": "98629", "url": "https://gl.wikipedia.org/wiki?curid=452375", "title": "Uni\u00f3n Ornitol\u00f3xica Internacional", "text": "A Uni\u00f3n Ornitol\u00f3xica Internacional (en ingl\u00e9s International Ornithologists' Union), anteriormente co\u00f1ecida como Comit\u00e9 Ornitol\u00f3xico Internacional (International Ornithological Committee), \u00e9 un grupo que re\u00fane a uns 200 ornit\u00f3logos de todo o mundo que \u00e9 o respons\u00e1bel de organizar os Congresos Ornitol\u00f3xicos Internacionais e outras importantes actividades ornitol\u00f3xicas, como a de fixar a clasificaci\u00f3n das aves.\nEsta organizaci\u00f3n \u00e9 membro da da Uni\u00f3n Internacional de Ciencias Biol\u00f3xicas (\"International Union of Biological Sciences\").\nCongreso Ornitol\u00f3xico Internacional.\nO Congreso Ornitol\u00f3xico Internacional \u00e9 a maior e m\u00e1is antiga reuni\u00f3n de ornit\u00f3logos. O primeiro congreso realizouse en 1884, e seguiuse celebrando de forma irregular at\u00e9 1926, desde cando se re\u00fane periodicamente cada catro anos, coa excepci\u00f3n dos dous correspondentes ao per\u00edodo da segunda guerra mundial e \u00e1 s\u00faa inmediata posguerra."}
{"id": "452376", "revid": "1131", "url": "https://gl.wikipedia.org/wiki?curid=452376", "title": "Congreso Ornitol\u00f3xico Internacional", "text": "O Congreso Ornitol\u00f3xico Internacional (COI), dependente da Uni\u00f3n Ornitol\u00f3xica Internacional, \u00e9 a maior e m\u00e1is antiga reuni\u00f3n de ornit\u00f3logos. \nFunci\u00f3ns.\nEntre outras, a principal funci\u00f3n desta asemblea \u00e9 a de fixar a clasificaci\u00f3n cient\u00edfica das aves.\nReuni\u00f3ns.\nO primeiro congreso realizouse en 1884, e seguiuse celebrando de forma irregular at\u00e9 1926, desde cando se re\u00fane periodicamente cada catro anos, coa excepci\u00f3n dos dous correspondentes ao per\u00edodo da segunda guerra mundial e \u00e1 s\u00faa inmediata posguerra."}
{"id": "452377", "revid": "35560", "url": "https://gl.wikipedia.org/wiki?curid=452377", "title": "Uni\u00f3n Internacional de Ciencias Biol\u00f3xicas", "text": "A Uni\u00f3n Internacional de Ciencias Biol\u00f3xicas (UICB), en ingl\u00e9s International Union of Biological Sciences (IUBS), \u00e9 unha organizaci\u00f3n non gobernamental sen \u00e1nimo de lucro fundada en 1919, que promove as ciencias biol\u00f3xicas a nivel internacional. Foi membro fundador do Consello Internacional para a Ciencia."}
{"id": "452379", "revid": "63181", "url": "https://gl.wikipedia.org/wiki?curid=452379", "title": "Br\u00e4nd\u00f6", "text": "Br\u00e4nd\u00f6 \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 453\u00a0habitantes. A superficie do termo municipal \u00e9 de 1\u00a0643,21\u00a0km2, dos cales 1\u00a0534,75\u00a0km2 son auga. O concello ten unha densidade de poboaci\u00f3n de 4,19\u00a0hab./km\u00b2.\nLimita cos concellos de Kumlinge, Sottunga, Kustavi e Pargas, estes dous \u00faltimos pertencentes \u00e1 rexi\u00f3n veci\u00f1a de Finlandia Propia.\nO concello \u00e9 uniling\u00fce en sueco."}
{"id": "452381", "revid": "89787", "url": "https://gl.wikipedia.org/wiki?curid=452381", "title": "Excalfactoria", "text": "Excalfactoria \u00e9 un x\u00e9nero de aves da orde dos galiformes, familia dos fasi\u00e1nidos e subfamilia dos perdicinos, que incl\u00fae d\u00faas especies de paspallases do Vello Mundo.\nTaxonom\u00eda.\nDescrici\u00f3n.\nO x\u00e9nero foi descrito en 1856 polo naturalista franc\u00e9s Charles Lucien Bonaparte.\nEtimolox\u00eda.\nO nome cient\u00edfico do x\u00e9nero, \"Excalfactoria\" deriva do lat\u00edn cl\u00e1sico \"excalfactorius\", 'quecemento', 'que d\u00e1 calor', en alusi\u00f3n a o termo usado \u200b\u200bpolos chineses para quentar as mans cando vai fr\u00edo, xa que se cre que o corpo destas aves cont\u00e9n unha gran cantidade de calor na s\u00faa \u00e9poca de reproduci\u00f3n\nSin\u00f3nimos.\nAdemais de polo nome actualmente v\u00e1lido (e polo antigo \"Coturnix\"), o x\u00e9nero co\u00f1eceuse tam\u00e9n por:\nEspecies.\nSegundo a clasificaci\u00f3n de referencia do Congreso Ornitol\u00f3xico Internacional (Versi\u00f3n 3.3) o x\u00e9nero comprende d\u00faas especies:\nVariaci\u00f3ns taxon\u00f3micas.\nO x\u00e9nero foi transferido a \"Coturnix\" despois de que ete fora descrito por en 1764 polo bot\u00e1nico e zo\u00f3logo franc\u00e9s Fran\u00e7ois Alexandre Pierre de Garsault, ou en 1791 polo naturalista, tam\u00e9n franc\u00e9s, Pierre Joseph Bonnaterre (segundo os autores).\nEste x\u00e9nero mant\u00edvose durante moitos anos, at\u00e9 que recentemento foi recasificado, por alg\u00fans autores, no x\u00e9nero \"Synoicus\" e, polo grupo de referencia do Congreso Ornitol\u00f3xico Internacional, no actualmente v\u00e1lido \"Excalfactoria\"."}
{"id": "452382", "revid": "1131", "url": "https://gl.wikipedia.org/wiki?curid=452382", "title": "Voo 6289 de Air Alg\u00e9rie", "text": "O voo 6289 de Air Alg\u00e9rie era un servizo dom\u00e9stico de pasaxeiros que se esnafrou o d\u00eda 6 de marzo de 2003 no aeroporto de Aguenar-Hadj Bey Akhamok en Alxeria, matando a 102 dos 103 ocupantes do avi\u00f3n.\nTestemu\u00f1as dixeron que un dos seus motores estoupou e incendiouse segundos despois da engalaxe. O tren de aterraxe a\u00ednda estaba estendido cando isto pasou. O avi\u00f3n ent\u00f3n levantouse bruscamente e entrou en perda. O informe final da investigaci\u00f3n do accidente conclu\u00edu que a causa foi un fallo de motor na engalaxe. Este feito agravouse pola decisi\u00f3n do capit\u00e1n de tomar o control do avi\u00f3n sen entender a situaci\u00f3n e a posterior falta de comunicaci\u00f3n entre os dous pilotos.\nNo seu momento foi o accidente de aviaci\u00f3n con m\u00e1is mortes en chan alxeriano, s\u00f3 superado en 2018 polo accidente do Il-76 da Forza A\u00e9rea de Alxeria. Na \u00e9poca tam\u00e9n foi o peor accidente de Air Alg\u00e9rie, superado 11 anos despois polo voo 5017, un McDonnell Douglas MD-83 que se esnafrou en Mal\u00ed matando \u00e1s 116 persoas a bordo.\nAvi\u00f3n e tripulaci\u00f3n.\nO voo 6289 estaba operado por un Boeing 737-2T4, con rexistro TV-VEZ e chamado \"Monts du Daia\", que estaba equipado con dous motores JT8D-17A. O avi\u00f3n entrara en servizo o 9 de decembro de 1983, e ti\u00f1a m\u00e1is de 40 000 horas de voo antes do accidente. O capit\u00e1n, de 48 anos, ti\u00f1a 1 087 horas e 46 minutos de voo no Boeing 737-200 como capit\u00e1n, mentres que a primeiro oficial, de 44 anos, ti\u00f1a 1 292 horas e 42 minutos no Boeing 737-200.\nA primeira oficial era o piloto ao mando do avi\u00f3n durante a engalaxe. O capit\u00e1n f\u00edxose co control do aparello cando ocorreu o fallo do motor.\nAccidente.\nAo redor das 14:08 UTC o control de tr\u00e1fico a\u00e9reo autorizou ao avi\u00f3n a rodar ata a pista 02 e o aparello deixou a porta de embarque. \u00c1s 14:12 autorizouselle a engalaxe. A aeronave engalou un minuto despois e o capit\u00e1n solicitou retraer o tren de aterraxe. A petici\u00f3n foi seguida por un forte ru\u00eddo aparentemente causado pola rotura do motor esquerdo e o avi\u00f3n desviouse \u00e1 esquerda.\n\u00c1s 14:15 o capit\u00e1n d\u00edxolle \u00e1 primeira oficial que tomaba o control do avi\u00f3n e insistiu en que deixase os controis para facerse co mando. A primeira oficial deulle os controis ao capit\u00e1n e ofreceuse a retraer o tren de aterraxe. O capit\u00e1n non respostou. O Sistema de Aviso de Proximidade ao Terreo soou despois d\u00faas veces. Co tren de aterraxe a\u00ednda estendido creouse resistencia adicional e o avi\u00f3n comezou a perder velocidade a un ritmo alto. Finalmente o aparello entrou en perda e esnafrouse. Tras o impacto o avi\u00f3n esvarou cara o valado perimetral do aeroporto e cruzou unha estrada antes de parar. Durante o accidente derramouse o combustible que acabou incendi\u00e1ndose e o lume enguliu a fuselaxe.\nConsecuencias.\n96 dos 97 pasaxeiros e os seis tripulantes morreron. O \u00fanico supervivente do accidente foi un home de 28 chamado Youcef Djillali, que estaba sentado na \u00faltima fila co cinto de seguridade desabrochado e foi expulsado do avi\u00f3n tras o impacto, escapando do accidente. Djillali foi atopado en coma con m\u00faltiples feridas. Por\u00e9n, recuperou a consciencia o d\u00eda seguinte. Os m\u00e9dicos dixeron que as s\u00faas feridas non eran mortais.\nInvestigaci\u00f3n.\nAntes do voo examin\u00e1ronse o peso e equilibrio do avi\u00f3n e a s\u00faa carga e non se informou de ning\u00fan problema ao respecto.\nD\u00faas das testemu\u00f1as, un enxe\u00f1eiro de terra que traballara no aparello accidentado e un controlador de tr\u00e1fico a\u00e9reo que se atopaba na torre no momento do accidente, falaron sobre o que viron cos investigadores. O enxe\u00f1eiro dixo:\"Atop\u00e1bame no aparcamento e vin ao avi\u00f3n engalar dende a pista 02. Xusto despois da engalaxe o avi\u00f3n desviouse lixeiramente cara a esquerda, despois enderezouse e nese intre decateime de que o aparello estaba perdendo velocidade e altura, co tren de aterraxe a\u00ednda estendido, ata o momento do impacto, cando houbo un gran estoupido\".O controlador de tr\u00e1fico a\u00e9reo dixo:\"O DAH 6389 [sic - o n\u00famero correcto de voo era 6289] B732 IMMAT: 7T-VEZ solicitou permiso para engalar \u00e1s 1402 GMT. \u00c1s 1405 GMT foi autorizado a engalar cunha temperatura de 23\u00b0, QNH: 1019. Autorizado por ALGER CCR a inicialmente [nivel de voo] FL280, xusto despois da engalaxe pola pista 02 (1405) escoitouse alg\u00fan tipo de estoupido, a alarma activouse inmediatamente, o piloto dixo [']temos un pequeno problema[']. . . o avi\u00f3n comezou a caer e esnafrouse preto do limiar da pista 20; o plan de emerxencia activouse inmediatamente tal como estaba previsto. 1) Os servizos de rescate do aer\u00f3dromo \u00e1s 1415. 2) Os servizos civ\u00eds \u00e1s 1416. 3) O hospital xusto despois. Logo o resto dos servizos mencionados no plan de emerxencia\".Os instrumentos e as gravadoras de voo examin\u00e1ronse no laboratorio da BEA en Par\u00eds. Os motores envi\u00e1ronse a B\u00e9lxica para ser investigados. O \u00faltimos par\u00e1metros da gravadora de datos de voo indicaron que o avi\u00f3n estaba a 102 metros sobre o nivel de terra e voaba a unha velocidade de 233 km/h. Os investigadores determinaron que a turbina de alta presi\u00f3n do motor esquerdo romp\u00e9rase, danando \u00e1 turbina de baixa presi\u00f3n no proceso. Isto causou unha baixada de potencia no motor, a\u00ednda que non se chegou a apagar completamente segundo os datos da gravadora."}
{"id": "452383", "revid": "1131", "url": "https://gl.wikipedia.org/wiki?curid=452383", "title": "Voo 647 de FedEx Express", "text": "O voo 647 de FedEx Express era un servizo de carga entre o aeroporto de Oakland e o aeroporto de Memphis. O d\u00eda 18 de decembro de 2003 o McDonnell Douglas MD-10-10F que operaba a ruta esnafrouse durante a aterraxe.\nAvi\u00f3n e tripulaci\u00f3n.\nO aparello implicado no incidente era un McDonnell Douglas MD-10-10F, con rexistro N364FE. O MD-10 \u00e9 unha versi\u00f3n actualizada do trimotor de fuselaxe ancha McDonnell Douglas DC-10. No momento do accidente o avi\u00f3n ti\u00f1a unhas 65\u00a0375 horas de voo.\nO voo ti\u00f1a unha tripulaci\u00f3n experimentada. O capit\u00e1n ti\u00f1a unhas 21\u00a0000 horas de voo, inclu\u00eddas 2\u00a0602 horas nos MD-10 e MD-11, mentres que o primeiro oficial ti\u00f1a unhas 15\u00a0000 horas, das cales 1\u00a0918 eran nos MD-10/MD-11.\nA bordo do avi\u00f3n hab\u00eda tam\u00e9n 5 empregados de FedEx que non estaban traballando.\nAccidente.\nO 18 de decembro de 2003 o voo 647 estaba programado para sa\u00edr de Oakland \u00e1s 08:10 CST, e tras un pequeno atraso debido a un problema coa clasificaci\u00f3n de paquetes, engalou cara a Memphis \u00e1s 08:32. A sa\u00edda e o voo foron normais.\nO avi\u00f3n tocou terra ao redor das 12:26 na pista 36R, e case inmediatamente o tren de aterraxe dereito colapsou. O avi\u00f3n desviouse cara ao lado dereito da pista incendi\u00e1ndose mentres o fac\u00eda. A copiloto recibiu feridas leves cando evacuou o avi\u00f3n, ao igual que un dos cinco pasaxeiros. Posteriormente descubriuse que o pasaxeiro, que era piloto, que activou a rampla de emerxencia non estaba axeitadamente adestrado para realizar esa operaci\u00f3n, e accidentalmente tirou da panca que liberaba a rampla como unha balsa no caso dunha amaraxe, polo que se separou do avi\u00f3n.\nInvestigaci\u00f3n.\nA NTSB realizou a investigaci\u00f3n do accidente. Descubriu que a\u00ednda que o avi\u00f3n se atopara con vento cruzado durante a aterraxe as condici\u00f3ns estaban dentro das capacidades de seguridade do avi\u00f3n. Por\u00e9n, descubr\u00eduse que o primeiro oficial non ali\u00f1ou correctamente ou non freou axeitadamente o aparello antes de tocar, polo que o avi\u00f3n pisou a pista con moita forza. A medida que o avi\u00f3n descend\u00eda, debido ao vento cruzado, a \u00e1 dereita baixou de s\u00fapeto uns 6 graos. Isto estaba m\u00e1is al\u00f3 das capacidades de dese\u00f1o do tren dereito e rompeuse como resultado. A NTSB tam\u00e9n citou o fallo do capit\u00e1n ao comprobar o traballo do primeiro oficial.\nA NTSB atopou ademais que a Orde da FAA 8400.10 (Manual do inspector de transporte a\u00e9reo) era deficiente na secci\u00f3n que trata sobre o adestramento de evacuaci\u00f3n para a tripulaci\u00f3n de voo."}
{"id": "452386", "revid": "56817", "url": "https://gl.wikipedia.org/wiki?curid=452386", "title": "Dracaena guianensis", "text": "Dracaena guianensis \u00e9 unha especie do lagarto orixinaria do norte de Am\u00e9rica do Sur. \u00c9 un r\u00e9ptil escamoso da familia Teiidae que ten unha cola larga, semellante \u00e1 dos caim\u00e1ns. Esta cola \u00e9 \u00fatil para nadar e mergullarse. Alim\u00e9ntase principalmente de caracois.\nDescrici\u00f3n.\nPode alcanzar os 120\u00a0cm de longo e pesar at\u00e9 4,5\u00a0kg. Ten o seu lombo recuberta de osteodermos. A coloraci\u00f3n xeral do seu corpo \u00e9 verdosa mentres que a s\u00faa cabeza \u00e9 de cor vermella. As s\u00faas mand\u00edbulas pos\u00faen fortes m\u00fasculos para alimentarse das s\u00faas presas."}
{"id": "452388", "revid": "1888", "url": "https://gl.wikipedia.org/wiki?curid=452388", "title": "Vicente Fuentes", "text": "Vicente Fuentes, co\u00f1ecido como Ministro, nado no R\u00edo de Xaneiro cara a 1902 e finado en Santiago de Compostela o 30 de xu\u00f1o de 1937, foi un fot\u00f3grafo e pol\u00edtico galego.\nTraxectoria.\nFot\u00f3grafo residente na Trabanca (Padr\u00f3n). Ao estalar a golpe de Estado do 18 de xullo de 1936 foi detido. Xulgado en consello de guerra en Compostela por rebeli\u00f3n militar, foi condenado a pena de morte. Foi fusilado en Compostela o 30 de xu\u00f1o de 1937 con Rogelio Riveiro Aboy, Lu\u00eds Villaverde Lapido, Jos\u00e9 Montes e Manuel Hermida Pintor."}
{"id": "452390", "revid": "1131", "url": "https://gl.wikipedia.org/wiki?curid=452390", "title": "Voo 1737 de Qantas", "text": "O voo 1737 de Qantas era un servizo dom\u00e9stico entre o aeroporto de Melbourne e o aeroporto de Launceston que foi obxecto dun intento de secuestro o d\u00eda 29 de maio de 2003.\nIntento de secuestro.\nO voo 1737 deixou o aeroporto de Melbourne \u00e1s 2.50 pm do 29 de maio. Uns dez minutos despois da engalaxe, cando a tripulaci\u00f3n se preparaba para servir a comida, David Mark Robinson, un pasaxeiros sentado na fila 7, axitouse, p\u00faxose en p\u00e9 e comezou a abrirse cami\u00f1o polo corredor. Robinson, que sacou d\u00faas estacas de madeira afiadas do seu peto, apu\u00f1alou \u00e1 asistente de voo Denise Hickson e ao sobrecargo Greg Khan de cami\u00f1o \u00e1 coci\u00f1a do avi\u00f3n. Khan abordou a Robinson para desequilibralo, tendo \u00e9xito finalmente a pesar dos golpes de Robinson na parte de atr\u00e1s da cabeza coas estacas. Varios pasaxeiros axudaron a conter a Robinson, agarr\u00e1ndoo e at\u00b4nadoo con materiais atopados a bordo.\nO avi\u00f3n regresou inmediatamente a Melbourne, onde Robinson foi arrestado pola Polic\u00eda Federal Australiana. Tam\u00e9n se lle atoparon un aerosol e varios chisqueiros, supostamente para usar como un lanzachamas.\nKhan e Hickson foron levados ao Royal Melbourne Hospital para ser tratados, e un pasaxeiro que resultou ferido leve foi tratado no mesmo aeroporto.\nPreocupaci\u00f3ns sobre a seguridade.\nA pesar das numerosas melloras nas medidas de seguridade tras os atentados do 11 de setembro de 2001, o voo 1737 carec\u00eda de certas medidas. A porta da cabina de mando non fora adptada para bloquear completamente o acceso dende f\u00f3ra, e non hab\u00eda un \"sky marshal\" a bordo.\nQantas realizou unha revisi\u00f3n de seguridade completa tras o incidente e prometeu asegurar as portas das cabinas de mando de todos os seus avi\u00f3ns para o 1 de novembro. A compa\u00f1\u00eda desestimou a suxesti\u00f3n de levar \"sky marshals\" armados en cada voo porque era moi caro, e un rexistro completo do corpo dos pasaxeiros para detectar obxectos de madeira por ser inviable."}
{"id": "452391", "revid": "127505", "url": "https://gl.wikipedia.org/wiki?curid=452391", "title": "Carpintar\u00eda de ribeira", "text": "A carpintar\u00eda de ribeira \u00e9 a industria de construci\u00f3n artesanal de barcos de madeira. Malia contar con gran tradici\u00f3n nas costas galegas, durante o s\u00e9culo XX a carpintar\u00eda de ribeira viu relegada a s\u00faa actuaci\u00f3n en toda Europa \u00e1 construci\u00f3n de pequenas embarcaci\u00f3ns, diminu\u00edndo moito o seu volume de traballo. En 2019, por exemplo, en Asturiasexiste un \u00fanico estaleiro de ribeira, sito na r\u00eda de Ribadeo. En pa\u00edses sen grandes estaleiros, esta actividade contin\u00faa puxante.\nA construci\u00f3n de embarcaci\u00f3ns de cabotaxe deu o seu nome a estas carpintar\u00edas, que cubriron dende antigo a construci\u00f3n de pequenas barcas, pero tam\u00e9n ata finais do s\u00e9culo XIX outras embarcaci\u00f3ns de m\u00e1is calado como corvetas, goletas ou bergant\u00edns.\nA carpintar\u00eda de ribeira nace coa navegaci\u00f3n, e os primeiros testemu\u00f1os da existiencia desta t\u00e9cnica corresponden ao Antigo Exipto, onde se practicaba dende o ano 3000 a.C.\nT\u00e9cnica de construci\u00f3n.\nPrevio.\nSelecci\u00f3n da madeira.\nPara as pezas m\u00e1is importantes da estrutura (roda, codaste, cadernas) empr\u00e9gase madeira con dureza e curvatura ideais: por exemplo, carballo. As pezas longas, quilla e sobrequilla, madeira de troncos longos e rectos, como eucalipto ou cipr\u00e9s.\nAlmacenamento \u00f3 \u00e1r libre.\nPara ter un grao ideal de humidade, a madeira almac\u00e9nase \u00f3 \u00e1r por un tempo abondo.\nDebuxo de planos.\nAntes de comezar a construci\u00f3n, fanse os debuxos na mesa de g\u00e1libo.\nDesenvolvemento da construci\u00f3n.\nQuilla, roda e codaste.\nA construci\u00f3n comeza coa quilla, na que se van unir roda (que constit\u00fae a armaz\u00f3n da proa) e codaste (da popa). Estas tres pezas af\u00edrmanse con dormentes, para dar rixidez \u00f3 conxunto.\nCadernas.\n\u00d3 conxunto anterior \u00fanenselle as cadernas. As primeiras en ser colocadas son as chamadas terzo de proa e terzo de popa, que se sit\u00faan nos terzos anterior e posterior da medida total da quilla. Logo van incorpor\u00e1ndose o resto, en cantidade variable segundo o tama\u00f1o da embarcaci\u00f3n. En barcos de maior porte, as cadernas af\u00edrmanse sobre a quilla sobrepo\u00f1endo a esta a sobrequilla.\nVaus.\n\u00c1s cadernas \u00fanenselle, de costado a costado a nivel de cuberta, os vaus que a van soportar. O conxunto ata aqu\u00ed constit\u00fae a obra morta.\nForro do casco.\nO casco entab\u00f3ase a partir da obra morta: dende o alto at\u00e9 a li\u00f1a de flotaci\u00f3n, para seguir dende a quilla at\u00e9 rematar coa obra morta xa entaboada, dando as\u00ed a obra viva.\nCalafateo.\nS\u00e9lanse as aberturas entre as t\u00e1boas do casco colocando pab\u00edo de algod\u00f3n trenzado, cun mazo e ferramenta de calafateo (semellante a unha cu\u00f1a met\u00e1lica)."}
{"id": "452393", "revid": "85894", "url": "https://gl.wikipedia.org/wiki?curid=452393", "title": "Francisco Barreiro Permuy", "text": "Francisco Barreiro Permuy, co\u00f1ecido como O parag\u00fcero, nado en Vilagarc\u00eda de Arousa e finado en Ordes o 23 de outubro de 1936, foi un fot\u00f3grafo e pol\u00edtico galego.\nTraxectoria.\nFillo do fot\u00f3grafo Antonio Barreiro Belmonte. Traballou como fot\u00f3grafo en Betanzos co seu pai e o seu irm\u00e1n Ram\u00f3n. Militante das Juventudes Socialistas Unificadas. Co golpe de Estado do 18 de xullo de 1936 foi detido e paseado con Germ\u00e1n L\u00f3pez P\u00e9rez. Os seus cad\u00e1veres apareceron en Pinar da Torre (Parada, Ordes), no quil\u00f3metro 1,9 da estrada a Carballo. O cad\u00e1ver de Francisco foi identificado en novembro de 1943."}
{"id": "452396", "revid": "89787", "url": "https://gl.wikipedia.org/wiki?curid=452396", "title": "Excalfactoria adansonii", "text": "Excalfactoria adansonii \u00e9 unha especie de ave da orde das galiformes, familia dos fasi\u00e1nidos e subfamilia dos perdicinos, unha das d\u00faas que integran hoxe en d\u00eda o x\u00e9nero \"Excalfactoria\",\nEsta especie de paspall\u00e1s habita na \u00c1frica subsahariana.\nTaxonom\u00eda.\nDescrici\u00f3n.\nA especie foi descrta en 1851 polos naturalistas e ornit\u00f3logos franceses, os irmans Jules Verreaux e \u00c9douard Verreaux, que a designaron \"Coturnix adansonii\".\nEtimolox\u00eda.\nX\u00e9nero.\nPara a do x\u00e9nero, v\u00e9xae \"Excalfactoria\".\nEspecie.\nO ep\u00edteto espec\u00edfico, \"adansonii\", \u00e9 unha homeaxe ao naturalista franc\u00e9s Michel Adanson. (O nome \"adansonii\" quere dicir \"de Adanson\").\nSubespecies.\nA\u00ednda que alg\u00fans autores a consideraron como unha subespecie do paspall\u00e1s chin\u00e9s, \u00e9 unha especie independente, que \u00e9 monot\u00edpica, \u00e9 dicir, que non se reco\u00f1ece nela ningunha subespecie.\nVariaci\u00f3ns taxon\u00f3micas.\nO x\u00e9nero foi transferido a \"Coturnix\" despois de que este fora descrito por en 1764 polo bot\u00e1nico e zo\u00f3logo franc\u00e9s Fran\u00e7ois Alexandre Pierre de Garsault, ou en 1791 polo naturalista, tam\u00e9n franc\u00e9s, Pierre Joseph Bonnaterre (segundo os autores).\nNeste x\u00e9nero mant\u00edvose durante moitos anos, at\u00e9 que recentemento foi recasificado, por alg\u00fans autores, no x\u00e9nero \"Synoicus\" e, polo grupo de referencia do Congreso Ornitol\u00f3xico Internacional, no actualmente v\u00e1lido \"Excalfactoria\"."}
{"id": "452397", "revid": "25871", "url": "https://gl.wikipedia.org/wiki?curid=452397", "title": "C\u00e9sar Navarrete Cortina", "text": "C\u00e9sar Navarrete Cortina, nado en Asturias e finado na Coru\u00f1a o 17 de decembro de 1936, foi un fot\u00f3grafo e pol\u00edtico galego.\nTraxectoria.\nFuncionario do Concello da Coru\u00f1a. Traballou como fot\u00f3grafo. Co golpe de Estado do 18 de xullo de 1936 foi detido. Foi cesado como funcionario municipal dende o 25 de xullo de 1936. Foi paseado o 17 de decembro. A s\u00faa defunci\u00f3n foi rexistrada a causa de feridas de arma de fogo."}
{"id": "452400", "revid": "1505", "url": "https://gl.wikipedia.org/wiki?curid=452400", "title": "Don Pedro, conde de Barcelos", "text": ""}
{"id": "452402", "revid": "27155", "url": "https://gl.wikipedia.org/wiki?curid=452402", "title": "Interfer\u00f3n alfa", "text": ""}
{"id": "452403", "revid": "27155", "url": "https://gl.wikipedia.org/wiki?curid=452403", "title": "Interfer\u00f3n-alfa", "text": ""}
{"id": "452404", "revid": "27155", "url": "https://gl.wikipedia.org/wiki?curid=452404", "title": "IFN-alfa", "text": ""}
{"id": "452405", "revid": "27155", "url": "https://gl.wikipedia.org/wiki?curid=452405", "title": "Interfer\u00f3n beta", "text": ""}
{"id": "452406", "revid": "27155", "url": "https://gl.wikipedia.org/wiki?curid=452406", "title": "Interfer\u00f3n-beta", "text": ""}
{"id": "452407", "revid": "27155", "url": "https://gl.wikipedia.org/wiki?curid=452407", "title": "IFN-beta", "text": ""}
